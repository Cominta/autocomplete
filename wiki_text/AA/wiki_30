<doc id="27385" url="https://sk.wikipedia.org/wiki?curid=27385" title="Oravská Polhora">
Oravská Polhora

Oravská Polhora je obec na Orave v okrese Námestovo.
Oravská Polhora je najsevernejšia obec Slovenska. Je obklopená pohorím Oravské Beskydy (tretie najvyššie pohorie na Slovensku). V blízkosti obce sa nachádza najvyšší vrch Oravských Beskýd – Babia hora (). Prírodným dedičstvom je komplex pralesov, ako aj jodo-brómové pramene známe ako kúpele Slaná Voda. Boli známe v širokom okolí a ich chýr sa doniesol aj do Viedne. Je to ideálne miesto pre pokojnú zimnú lyžovačku, ako aj pre letné potulky prírodou. V obci sa nachádza hraničný prechod Oravská Polhora – Korbielow s ťahom na Żywiec a Bielsko-Bialu.
Dejiny.
Prameň v lokalite Oravská Polhora – Slaná Voda sa spomína už v roku 1550 v rukopisnej mape hornej Oravy. Uhorská komora, domnievajúc sa, že sa narúša právo kráľovského soľného monopolu, vyslala dvoch kráľovských komisárov Andreasa Kraisera a Josepha Milavera, pochádzajúcich z Hallstadtu. Boli to odborníci na ťažbu soli. Na Slanú Vodu ich sprevádzal správca tridsiatkovej colnej stanice z Tvrdošína. Komisári napísali o návšteve prameňov obšírnu správu a priložili k nej aj rukopisnú mapu širšieho okolia. Na mape, ktorá je najstaršie mapové zobrazenie hornej Oravy, je zakreslená Oravská Polhora "(Pagus Polgora)" a ďalšie obce. K písomnej správe sa na mape viaže v prvom rade prameň slanej vody, ktorý je na mape zakreslený južne od Babej hory "(mons Baba)" ako murovaná studňa území chotára obce Rabča "(Pagus Rapcia)". Pri nej je nápis "Puteus salsus intra fines possessionis Rapciae".
Z hospodárskych údajov je na mape poznámka, podľa ktorej sú v Beskydách aj náleziská zlata, striebra, olova a iných kovov "(In istis montibus aurum, argentum, plumbum et aes alique metalla reperire est)". Ďalšia písomná zmienka o obci Oravská Polhora je až z roku 1588.
Dôležitú úlohu pri rozvoji obce malo goralské obyvateľstvo, ktoré sa na územie dostalo na základe valašského práva. Ako podpora novovzniknutého železného hámra v Pohronskej Polhore bola veľká časť goralského obyvateľstva z viacerých lokalít (vrátane Oravskej Polhory) presťahovaná. Počas druhej svetovej vojny, kedy v Pohronskej Polhore vypukol požiar bolo goralské obyvateľstvo opäť presťahované, čím vznikla Nová Polhora. V súčasnosti, ako kultúrno-športové podujatie sa koná „Turnaj troch Polhor“, ktorý symbolicky prepája obce – Oravská Polhora, Pohronská Polhora a Nová Polhora.
V obci sa dodnes zachovala goralská kultúra, avšak je badateľný postupný trend jej ústupu. Kým v rámci dospelého obyvateľstva aktívne využíva goralský dialekt 20%, medzi deťmi je to iba 10%.

</doc>
<doc id="27386" url="https://sk.wikipedia.org/wiki?curid=27386" title="Zubrohlava">
Zubrohlava

Zubrohlava je obec na Slovensku v okrese Námestovo.

</doc>
<doc id="27387" url="https://sk.wikipedia.org/wiki?curid=27387" title="Zákamenné">
Zákamenné

Zákamenné je najľudnatejšia obec na Orave. Obec leží v severozápadnej časti Hornej Oravy. Patrí do Chránenej krajinnej oblasti Horná Orava a Chráneného vtáčieho územia Horná Orava. Bola zriadená na kopaničiarskom práve 28. júla 1615 na sviatok svätého Jakuba, ale prvá písomná zmienka sa objavuje už 16. júla. Zákamenné susedí s Oravskou Lesnou, Novoťou, Lomnou, Brezou, Krušetnicou a Ujsołmi v Poľsku.
V súčasnosti je Zákamenné domovom veľkého počtu goralského obyvateľstva. Naprieč dospelým obyvateľstvom aktívne ovláda goralské nárečie 40%, medzi deťmi ho ovláda 5%, rozumie mu však 45%.
Časti obce.
Obec Zákamenné má tieto časti:

</doc>
<doc id="27388" url="https://sk.wikipedia.org/wiki?curid=27388" title="Vavrečka">
Vavrečka

Vavrečka je obec na Slovensku v okrese Námestovo. Má 1 424 obyvateľov (2013).
Vavrečka je dedinka na severe Oravy, nachádzajúca sa pod Oravskou Magurou, neďaleko vodnej nádrže Oravská priehrada a Babej Hory.
Nadmorská výška sa tu pohybuje od (Oravská Priehrada)- (Babia Hora), (priemer), čo je rozsiahly priestor na rôznorodosť prírodných systémov.
Nachádza sa tu množstvo chránených a ohrozených druhov rastlín a živočíchov. Celá táto oblasť v ktorej sa dedina nachádza je súčasťou CHKO Horná Orava.
Starostom obce je Karol Pjentek.
Zaujímavosti.
Zaujímavosť: 400-ročná Vavrekova lipa, pamiatka na zakladateľa obce.

</doc>
<doc id="27389" url="https://sk.wikipedia.org/wiki?curid=27389" title="Vasiľov">
Vasiľov

Vasiľov je obec na Slovensku v okrese Námestovo.
Obec vznikla v polovici 16. storočia na valašskom práve. Vznikla ako jedna z prvých (2.) v Námestovskom okrese, okolité dediny ako Breza, Babín, Hruštín, Ťapešovo, Vavrečka, Námestovo atď. neexistovali. 
Patrila k Oravskému panstvu.
Obec má 828 obyvateľov (údaj k 31.12. 2017).

</doc>
<doc id="27390" url="https://sk.wikipedia.org/wiki?curid=27390" title="Ťapešovo">
Ťapešovo

Ťapešovo je obec na Slovensku v okrese Námestovo. Preteká ňou potok Nevolajka. Bola založená počas valaškej kolonizácie Oravy v 16. a začiatkom 17. storočia. Prvá písomná zmienka o obci je z roku 1580.

</doc>
<doc id="27391" url="https://sk.wikipedia.org/wiki?curid=27391" title="Sihelné">
Sihelné

Sihelné je obec na Slovensku v okrese Námestovo.
Polohopis.
Leží v Podbeskydskej vrchovine, juhovýchodne od majestátneho Pilska, asi 15 km od Námestova. Zástavba sa vinie popri Sihelnianskom potoku, ktorý sa poniže obce vlieva do Polhoranky. Prístup vedie odbočkou z cesty I/78, vedúcej z Námestova sedlom Hliny do Poľska.
Dejiny.
Už názov obce Sihelné, ktorý vychádza z významu kosodrevina, resp. mladý smrekový či jedľový les, napovedá o ťažkých podmienkach na život v tejto časti Oravy. Hoci možno predpokladať pohyb ľudí v miestnych horách už v stredoveku, najstaršia zmienka pochádza zo zakladacej listiny, vydanej 13. augusta 1629 na Oravskom hrade. Gróf Gašpar Illesházy ju vydal Matejovi a Jurajovi Nováčikovcom z blízkej Rabče, ktorí mali založiť novú dedinu v „surových lesoch medzi Polhorou a Rabčou“. O 30 rokov neskôr, v roku 1659 žilo v osade Sylne 41 rodín a 384 obyvateľov, prevažne goralského pôvodu. Nepokojný koniec 17. storočia zasiahol aj túto osadu, keď ju v rokoch 16831686 spustošili Litovci a kuruci, čo ešte zväčšilo biedu obyvateľov. V roku 1715 bolo v Sihelnom 67 gazdov (asi 335 ľudí), ktorým živobytie poskytovalo najmä roľníctvo a dobytkárstvo, doplnené o ľanárstvo a tkáčstvo, taktiež tu fungoval mlyn.
Obec sprvu patrila pod farnosť Rabčice, po roku 1772 to bola bližšia Rabča, kde boli zároveň Sihelňania pochovávaní. Pred koncom 18. storočia sa veľká časť obyvateľstva vysťahovala do oblasti Malohontu ako robotníci, kde sa podieľali na vytvorení goralských enkláv. Pri sčítaní v roku 1828 mala obec 178 dreveníc a 965 obyvateľov, no viacero nasledujúcich nešťastí (mor v 1831, veľký požiar v 1835, hladomor v 1847) ich počet znížil. Na základe dohody bola v roku 1842 vybudovaná škola v Rabči, kde prebiehala výučba detí zo Sihelného, Rabče a Polhory. Prvé zmienky o snahe vybudovať obecnú školu pochádzajú z roku 1857, k jej realizácii došlo až v roku 1877. V tom období žilo v 161 domoch spolu 697 obyvateľov.
V roku 1925 obec zasiahla veľká povodeň, kolaudácia novej školy prebehla v apríli 1929. Po 2. svetovej vojne sa začalo spriemyselňovanie Oravy a pôvodný hospodársky ráz obce sa začal meniť. V roku 1948 začala elektrifikácia obce, o 2 roky neskôr opravili a predĺžili obecnú cestu, nasledovala výstavba budovy obecného úradu a samoobsluhy. V 60. rokoch pribudla nová budova ZDŠ, bytovka pre učiteľov, pošta a bol rozšírený miestny rozhlas, v roku 1972 bola v obci vybudovaná požiarna zbrojnica a v nasledujúcom bol otvorený nový cintorín. V ďalších rokoch bol dokončený kultúrny dom, vodovod a zvonica. Telovýchovná jednota začala svoju činnosť v roku 1976, začiatkom 80. rokov boli dokončené budovy materskej školy i domu smútku, opravilo sa verejné osvetlenie a začala výstavba družstevnej bytovky. 
V 90. rokoch si obyvatelia postavili kostol s farou, započatá bola tradícia konania folklórnych slávností pod Babou horou a začatá bola výstavba bytovky. Pred miléniom sa začala rekonštrukcia kultúrneho domu, miestneho osvetlenia a začala výstavba nového vodovodu, napájaného z nových vodných zdrojov pod Pilskom. V roku 2002 vznikla v Sihelnom cirkevná škola, o rok neskôr bola rekonštruovaná materská škola a obecný úrad, v nasledujúcich rokoch pribudla nová telocvičňa a športová plocha za školou. Medzi najnovšie investície patria obnovené povrchy miestnych komunikácii, rekonštrukcie obecného úradu, miestneho rozhlasu a požiarnej zbrojnice, výstavba multifunkčného detského ihriska a snahy o zakúpenie organa do kostola. 
V súčasnosti je Sihelné domovom veľkého počtu goralského obyvateľstva. Kýn naprieč dospelým obyvateľstvom aktívne ovláda goralské nárečie 50%, medzi deťmi je to len 5%.
Kultúra.
Každoročne sa tu počas leta konajú folklórne slávnosti „Slávnosti pod Pilskom a Babou horou“, ktoré sa zameriavajú na oslavu goralského folklóru. V obci je taktiež dobová reštaurácia Oravský dvor.
Šport.
Na hornom (severnom) konci sa nachádza lyžiarsky vlek Ski Grúniky. V Sihelnom sa v minulosti konali preteky traktorov v akcii s názvom Turbo. Hráva sa tu aj futbal od žiackych kategórii až po mužov.

</doc>
<doc id="27392" url="https://sk.wikipedia.org/wiki?curid=27392" title="Rabča">
Rabča

Rabča je obec na Slovensku v okrese Námestovo, vzdialená od Oravskej priehrady približne 10 km.
Polohopis.
Obec leží v Podbeskydskej brázde Oravskej kotliny, v údolí Polhoranky, asi 8 km severne od Námestova. Z juhu na sever prechádza z Námestova na hraničný prechod cesta I/78, pokračujúca do mesta Żywiec.
Dejiny.
Hoci prvá písomná zmienka o obci sa zachovala z roku 1564, Rabča existovala už v roku 1550, kedy je ako jedna z obcí zaznačená na rukopisnej mape Oravy. Ťažké podmienky hornooravských drevorubačov napriek ich oslobodeniu od platenia daní spôsobili ich odsťahovanie a koncom 16. storočia zostali v osade obývané už iba 2 domy. Majiteľ územia Juraj Turzo pristúpil v roku 1608 k opätovnému osídleniu obce. 9. augusta poveril nového richtára Jána Ramzu k osídleniu valaskými kolonistami a už v roku 1616 bola odčlenením časti chotára založená obec Rabčice. V roku 1624 zanikli pre osadníkov výhody, plynúce z ich stráženia severnej hranice, čím došlo k zrovnoprávneniu Rabče s ostatnými poddanskými obcami. Nepokojná druhá polovica 17. storočia znamenala pre Rabču opäť výrazný úbytok obyvateľov a v roku 1672 tu zostalo len 5 sedliackych usadlostí. Tie boli v roku 1683 vydrancované Litovským vojskom, smerujúcim na obranu Viedne. V tomto období boli v Rabči už len dve usadlosti a niekoľko bezmajetných obyvateľov. 
Až prechod vlastníctva na Erdődyovcov prispel k hospodárskemu oživeniu a zlepšeniu podmienok na život, čo sa odrazilo v opätovnom zaľudňovaní regiónu. V obci žilo v roku 1715 už 240 obyvateľov, ktorí zúrodňovali okolitú pôdu. V roku 1772 bola založená škola, no tiež farnosť s pôsobnosťou aj pre obce Oravská Polhora, Rabčice, Sihelné. Zavedením tereziánskeho urbáru sa v roku 1774 ukončilo pôsobenie dedičných richtárov, ktoré nahradil systém volených richtárov na jeden rok. Právo voliť mali len gazdovia platiaci dane. Pri sčítaní v roku 1778 žilo v Rabči už 829 obyvateľov a fungovali tu dva mlyny a štyria tkáči, využívajúci rozšírené pestovanie ľanu. Miestni sa živili tiež ťažbou dreva, jeho spracovaním a chovom dobytka. 
Novú budovu školy postavili v hornej Rabči v roku 1842, pričom deti z Polhory a Sihelného sem chodili až do roku 1878. V tomto roku bola zriadená škola aj na dolnom konci, druhá budova na hornom bola dokončená v roku 1884.
Počas prvej svetovej vojny trpeli obyvatelia nedostatkom, čo zhoršoval odchod mužov na front. Miestni, ktorých živilo najmä poľnohospodárstvo, drevorubačstvo a povozníctvo, museli pravidelne odvádzať dobytok, seno a slamu pre armádu. V ťažkých medzivojnových rokoch si Rabčania prestavali kostol, postavili novú školskú budovu a farský úrad a v roku 1935 zaviedli telefón na poštu a notársky úrad. Po druhej svetovej vojne bola opravená hlavná cesta, no zároveň bol zatvorený hraničný prechod do Poľska. Založené bolo roľnícke družstvo a zoštátnené súkromné majetky, čím sa výrazne zmenil ráz celej oblasti. Po roku 1989 nastal rozvoj živností a veľká časť obyvateľov začala za prácou dochádzať do iných regiónov. 
Po komunálnych voľbách v novembri 1990 boli do vedenia obce dosadení priamo zvolení predstavitelia. Postupne bol vynovený kostol, komplex školských budov, športová hala, obvodné zdravotné stredisko, Dom kultúry, Dom služieb a novými investíciami sa zlepšuje občianska vybavenosť a tým podmienky na život.
Aj v súčasnosti si obec udržiava historicky goralskú charakteristiku. Naprieč dospelým obyvateľstvom ovláda goralské nárečie 40%, medzi deťmi ho ovláda 5%, rozumie mu však 50%.
Šport.
V obci je hlavným propagátorom športu TJ Oravan a medzi organizované odvetvia patria futbal, stolný tenis, armwrestling, florbal, hokej, volejbal, basketbal, streľba a turistika, doplnené o každoročnú súťaž drevorubačov.

</doc>
<doc id="27393" url="https://sk.wikipedia.org/wiki?curid=27393" title="Oravské Veselé">
Oravské Veselé

Oravské Veselé je obec na Slovensku v okrese Námestovo.
Polohopis.
Nachádza sa na severe Slovenska pod masívom Pilsko, na rozhraní Podbeskydskej brázdy (severná časť) a Podbeskydskej vrchoviny (južná časť obce). Obcou preteká rieka Veselianka, ktorá tu priberá pravostranný Mútnik, ľavostranný Magurský Mútnik a viacero menších potokov.
Obec je dostupná cestou III/2274 (Oravská Jasenica – Mútne) z juhu i západu, severnou časťou pokračuje cesta III/2280. Námestovo je vzdialené juhovýchodne, Dolný Kubín južne, Čadca západne a do krajského mesta je to .
Dejiny.
Obec vznikla v 16. storočí kopaničiarskou kolonizáciou goralského obyvateľstva, ktorá nadviazala na valašské právo. Zakladacia listina obce Oravské Veselé je datovaná dňom 13. augusta 1629, kedy ju v ružomberskom kaštieli svätej Žofie vydala grófka Helena Illešháziová (rod. Turzová). Prví osadníci boli oslobodení od daní, platili však desiatok za chov oviec. Územie, patriace Oravskému hradu, bolo už predtým využívané na pastvu oviec a hovädzieho dobytka. Príšelci dostali navyše právo prevádzkovať mlyn a pílu a medzi ich povinnosti patrilo stráženie neďalekej hranice a tiež ochrana do a z Poľska smerujúcich obchodníkov. Okolo roku 1657 dostal Juraj Námestovský šoltýstvo, zmenil si priezvisko na Veselovský a po prijatí evanjelickej viery dal vybudovať malý drevený kostolík. V roku 1659 žilo vo Veselom 578 katolíkov a 239 evanjelikov. Počas plienenia Oravy vojskom Jána Sobieskeho v roku 1683 bolo Veselé jednou z mála dedín, ktoré sa ubránilo rabujúcim žoldnierom. Na prelome 17. a 18. storočia bola aj táto oblasť zasiahnutá viacerými pohromami v podobe neúrody, vojen i epidémií, a tak sa počet obyvateľov znížil z 817 v roku 1659 na 490 v roku 1715. Pred koncom 18. storočia sa veľká časť obyvateľstva vysťahovala podieľala na vytvorení goralských enkláv Ďubákovo, Liptovská Lúžna, Lom nad Rimavicou a Šoltýska.
O storočie neskôr, v roku 1805 žilo v obci už 1 108 obyvateľov, ktorí obývali 398 domov, počas sčítania v roku 1828 síce počet obývaných domov klesol na 365, počet obyvateľov napriek tomu narástol na 1 823. Obec vlastnila školu, márnicu, hasičský sklad a trhovisko a richtár, notár a prísažní zabezpečovali chod školy a farnosti, no tiež sa starali o poľnohospodárstvo, výstavbu a opravu ciest a mostov. Dozerali tiež na bezpečnosť v obci, výber daní, lesné práce a mobilizovali regrútov do armády. Vedenie obce malo tiež na starosti protipožiarnu ochranu, zdravotníctvo, sociálne zabezpečenie, pomoc sirotám, tulákom, žobrákom a bezdomovcom. Farnosť vo Veselom zastrešovala veriacich aj z Mútneho a Beňadova a prichádzajúcich veriacich využívali predajcovia výrobkov a tovaru. Postupne sa tradícia trhov a jarmokov udomácnila natoľko, že do Veselého chodili kupci zo širokého okolia. Začiatkom 19. storočia do obce prišli židovskí podnikatelia, ktorí prevádzkovali krčmu, obchod s voskom, sviecami, soľou a priemyselným tovarom. V tomto období bolo vo Veselom v prevádzke 7 mlynov, ktoré mleli obilie pre všetky obce z údolia Bielej Oravy, no tiež kováčska dielňa. V roku 1873 bol založený Spolok urbarialistov, v tom istom roku obec postihla epidémia cholery. Obyvateľov decimovali i epidémie týfusu, kiahní, osýpok, červienky, šarlachu či tuberkulózy. Známou bola aj veľká povodeň, ktorá v roku 1813 zničila domy, hospodárske usadlosti aj úrodu a podobné katastrofy opakovane a často ničili obydlia i úrodu. Veľmi časté boli požiare, preto obec zakúpila už v 70. rokoch 19. storočia hasičskú striekačku.
V druhej polovici 19. stor. sa situácia vo Veselom (a na celej Orave) dramaticky zhoršila. Amerika poskytovala pracovné príležitosti aj pre nekvalifikovaných robotníkov a zárobok bol v porovnaní s Uhorskom niekoľkonásobne vyšší. V rokoch 1875 až 1914 emigrovalo do Spojených štátov viac ako 620 000 Slovákov. Aj vo Veselom boli agenti verbovať na prácu do Ameriky, boli tu tiež agenti lodných spoločností, ktorí dávali informácie o cestovaní a dali sa u nich kúpiť aj lodné lístky.
Začiatkom 20. storočia žilo v obci už 2 070 obyvateľov, žijúcich v 442 domoch, nasledoval však ich pokles. Obyvatelia sa zaoberali najmä roľníctvom a drevorubačstvom a v oblasti pretrvávalo pôvodné kopaničiarske osídlenie. Pestoval sa ovos, jačmeň, žito, zemiaky, ľan, no tiež kapusta, kŕmna repa, hrach, bôb a ďatelina. V roku 1940 bolo v obci evidovaných takmer 1 500 kusov hovädzieho dobytka a rozšírený bol aj chov oviec, ktorých bolo okolo 300. O niečo menej (230) bolo v obci koní, ošípaných sa v danom období chovalo okolo 500 kusov a nevyhnutnou súčasťou dediny bolo množstvo hydiny. Choroby však decimovali aj počty zvierat, ktorých množstvo značne kolísalo. Od roku 1928 v obci pôsobilo Úverové družstvo, vo februári 1933 bol založený hasičský spolok. Počas II. svetovej vojny mnohí mladí obyvatelia obce chodievali na sezónne práce do Nemeckej ríše, židovskí obyvatelia boli v roku 1942 odvlečení do koncentračného tábora v Osvienčime. Miestni sa vytvorením bojovej jednotky aktívne zapájali do Slovenského národného povstania, po jeho potlačení boli obyvatelia nútení budovať vojenské opevnenie pred očakávaným postupom Červenej armády. Veselé bolo oslobodené jednotkou generála Jeremenka 3. apríla 1945.
Po vojne bolo nutné obnoviť zničené mosty, cesty i obydlia a ťažkú situáciu potvrdzoval zavedený prídelový systém na potraviny, textil, obuv a priemyselný tovar. Kvôli nedostatku práce chodili mnohí pracovať na Ostravsko, bežne sa dochádzalo Nižnej, Dolného Kubína a Istebného. Veselé bolo postupne elektrifikované, bola vybudovaná požiarna zbrojnica, základná škola i štvorbytovka. Rozbehla sa individuálna výstavba domov, opravili a vyasfaltovali sa cesty a mosty, dokončili bytovky, zdravotné stredisko, verejné osvetlenie, obchody, materská škola, športové ihrisko, kultúrny dom a obecný vodovod.
V súčasnosti sa goralská kultúra udržiava najmä medzi dospelým obyvateľstvom, z ktorého 50% ovláda goralské nárečie. Medzi deťmi je to len 5%.
Turizmus.
Obec je východiskovým miestom túr na Pilsko, kde vedie značený turistický chodník.
Priemysel.
V obci Oravské Veselé sa nachádza niekoľko firiem a podnikov. Z priemyslu tu nájdeme spracovanie dreva, výrobu textilu a odevov, výrobu strojov a zariadení, výrobu a spracovanie kovov a ďalšie.

</doc>
<doc id="27394" url="https://sk.wikipedia.org/wiki?curid=27394" title="Rabčice">
Rabčice

Rabčice sú obec na Slovensku v okrese Námestovo.
Dejiny.
Obec bola do roku 1612 súčasťou materskej obce Rabča, ktorá leží juhozápadne od Rabčíc. Dôležitú úlohu pri osídľovaní tohto územia malo goralské obyvateľstvo, ktoré sa tu dostalo v 17. storočí Valašskou kolonizáciou. Veľká časť z nich bola pôvodne pravoslávna alebo rímskokatolícka. Keďže v tomto období vládli na území evanjelickí Thurzovci a štát sa riadil podľa princípu „cuius regio eius religio“ (koho panstvo toho náboženstvo), veľká časť z nich prešla na túto vieru. Hoci v celom oravskom regióne neostal ani jeden katolícky kostol, práve v Rabčiciach sa slúžili omše pod holým nebom.
Od roku 1920 rozdeľuje goralské obce Rabča a Rabčice štátna hranica Vyšná Lipnica. V súčasnosti sa goralské nárečie stále aktívne používa, najmä medzi dospelým obyvateľstvom, kde toto nárečie ovláda 45%. Medzi deťmi je to 5%.

</doc>
<doc id="27396" url="https://sk.wikipedia.org/wiki?curid=27396" title="Zoznam spisovateľov Slovenska">
Zoznam spisovateľov Slovenska

Pozri:

</doc>
<doc id="27397" url="https://sk.wikipedia.org/wiki?curid=27397" title="Zoznam slovenských básnikov">
Zoznam slovenských básnikov

Tote je zoznam básnikov Slovenska. Pozri aj Zoznam slovenských prozaikov.
Kliment Ochridský (koniec 9. storočia)
Konštantín (827869) – narodený v Solúne
Leonard z Uničova (15. storočie)
Maurus (Nitra) (1000/10011070)
Ján Bocatius (15691621)
Martin Bošňák (?1566)
Ján Filický (15851622)
Jakub Jakobeus (15911645) – narodený v Čechách
Štefan Komodický (16. storočie)
Pavel Kyrmezer (?1589)
Eliáš Láni (15701618)
Daniel Pribiš (15801645)
Martin Rakovský (15351589)
Peter Révai (1568 1622)
Ján Sambucus (15311581)
Ján Silván (14931573)
Vavrinec Benedikt z Nedožier (Laurentio Benedictino Nudozierino) (1555 1615)
Ján Bayer (16301674)
Matej Bel (16841749)
Peter Benický (16031664)
Hugolín Gavlovič (17121787)
Samuel Hruškovic (16941748)
Joachim Kalinka (16011678)
Dionýz Kubík (17491811)
Ján Baltazár Magin (16811735)
Tobiáš Masník (16401697)
Štefan Pilárik (16151693)
Štefan Ferdinand Selecký (1675?)
Ján Sekáč (?1818)
Daniel Sinapius-Horčička (16401688)
Benedikt Szőllősi (16091656) - slovenský básnik, zostavil a anonymne vydal prvý slovenský tlačený katolícky kancionál Cantus catholici, ktorý predstavoval spevník cirkvou aprobovaných piesní v reči svojho ľudu. V predslove k spevníku vysvetľuje autor pôvod náboženského spevu, vyzdvihuje zbožnosť a spevavosť slovenského národa
Juraj Tranovský (15921637)
Jób Trusius (?1678)
Jozef Ignác Bajza (17551836)
Augustín Doležal (17371802)
Ján Hollý (17851849)
Ján Kollár (17931852)
Karol Kuzmány (18061866)
Štefan Leška (17571818)
Rebeka Lešková (17731856)
Juraj Palkovič (17691850)
Juraj Rohoň (17731831)
Pavel Jozef Šafárik (17951861)
Bohuslav Tablic (17691832)
Ján Andraščík (17991853)
Ján Botto (18291881)
Janko Čajak (18301867)
Pavol Dobšinský (18281885)
Mikuláš Dohnány (18241852)
Ján Francisci-Rimavský (18221905)
Michal Miloslav Hodža (18111870)
Samo Chalupka (18121883)
Ján Kalinčiak (18221871)
Janko Kráľ (18221876)
Janko Matúška (18211877)
Viliam Pauliny-Tóth (18261877)
Andrej Sládkovič (18201872)
Karol Štúr (18111851)
Ľudovít Štúr (18151856)
Samo Tomášik (1813 1887)
Samo Vozár (18231850)
Leopold Abaffy (18271883)
Koloman Banšell (18501887)
Karol Ľudovít Černo (18201894)
Peter Kellner-Hostinský (18231873)
Ľudovít Kubáni (18301869)
Anna Lacková-Zora (18991988)
Jonáš Záborský (18121876)
Anton Bielek (18571911)
Cyril Gallay (18571913)
Pavol Országh-Hviezdoslav (18491921)
Ľudmila Podjavorinská (18721951)
Kristína Royová (18601936)
Svetozár Hurban-Vajanský (18471916)
Valentín Beniak (18941973)
Ivan Gall (18851955)
Janko Jesenský (18741945)
Ivan Krasko (18761958)
Vladimír Roy (18851936)
František Hečko (19051960)
Fraňo Kráľ (19031955)
Štefan Krčméry (18921955)
Emil Boleslav Lukáč (19001979)
Óndra Łysohorský (19051989)
Jožo Nižnánsky (19031976)
Laco Novomeský (19041976)
Ľudo Ondrejov (19011962)
Ján Poničan (19021978)
Martin Rázus (18881937)
Ján Smrek (18981982)
Ján Brezina (19171997)
Pavel Bunčák (19152000)
Rudolf Fabry (19151982)
Július Lenko (19142000)
Ján Rak (19151969)
Vladimír Reisel (* 1919)
Štefan Žáry (* 1918)
Rudolf Dilong (19051986)
Ján Frátrik (19162000)
Ján Haranta (19091983)
Pavol Gašparovič Hlbina (19081977)
Imrich Kružliak (* 1914)
Pavol Ušák-Oliva (19141941)
Janko Silan (19141984)
Karol Strmeň (19211994)
Mikuláš Šprinc (19141986)
Svetloslav Veigl (* 1915)
František Votruba (1880 1953)
Gorazd Zvonický (19131995)
František Andraščík (19312001)
Krista Bendová (19231988)
Kazimír Bezek (19081952)
Andrej Ferko (* 1955)
Milan Ferko (* 1929)
Pavol Horov (19141975)
Andrej Chudoba (* 1927)
Rudolf Jašík (19191960)
Zlatko Klátik (19221990)
Ján Kostra (19101975)
Ivan Kupec (19221997)
Vojtech Mihálik (19262001)
Ladislav Mňačko (19191994)
Andrej Plávka (19071982)
Jarmila Štítnická (19241980)
Ctibor Štítnický (19222002)
Viola Truchlíková (19211973)
Andrej Žarnov (19031982)
Peter Andruška (* 1943)
Jana Kantorová-Báliková (* 1951)
Ivan Baláž Kráľ (* 1978)
Maroš Bančej (1960 – 2019)
Viera Benková (* 1939)
Peter Bilý (*1978)
Radovan Brenkus (* 1974)
Ján Buzássy (* 1935)
Elena Čepčeková (19221992)
Rudolf Čižmárik (* 1949)
Dušan Dušek (* 1946)
Mária Ďuríčková (19192004)
Ľubomír Feldek (* 1936)
Mária Ferenčuhová (* 1975)
Boris Filan (* 1949)
Jozef Urban (1964)
Marián Grupač (* 1973)
Marianna Grznárová (* 1941)
Michal Habaj (* 1974)
Stanislav Háber (* 1966)
Maša Haľamová (19081995)
Mila Haugová (* 1942)
Daniel Hevier (* 1955)
Pavol Hudák (* 1959)
Karol Chmel (* 1953)
Pavol Janík (* 1956)
Tomáš Janovic (* 1937)
Juraj Kalnický (* 1951)
Martin Kasarda (* 1968)
Mikuláš Kasarda (1925)
Richard Kitta (*1979)
Teofil Klas (* 1940)
Viliam Klimáček (* 1958)
Mikuláš Kočan (* 1946)
Tibor Kočík (* 1952)
Vojtech Kondrót (19402003)
Mikuláš Kováč (19341992)
Eva Kováčová (19512010)
Vlastimil Kovalčík (* 1939)
Pavel Koyš (19321993)
Blažej Krasnovský (19511999)
Katarína Kucbelová (* 1979)
Juraj Kuniak (* 1955)
Elena Lacková (19212003)
Ivan Laučík (19442004)
Milan Lechan (* 1943)
Albert Marenčin (* 1922)
Alfred Marnau (19181999)
Jozef Mihalkovič (* 1935)
Štefan Moravčík (* 1943)
Erik Ondrejička (* 1964)
Anna Ondrejková (* 1954)
Ján Ondruš (* 19322000)
Štefánia Pártošová (19131987)
Daniel Pastirčák (* 1959)
Kamil Peteraj (* 1945)
Marta Podhradská (* 1949)
Dana Podracká (* 1954)
Viera Prokešová (* 19572008)
Vladimír Puchala (* 1967)
Peter Repka (* 1944)
Milan Richter (* 1948)
Radoslav Rochallyi (* 1980)
Milan Rúfus (19282009)
Nóra Ružičková (* 1977)
Štefan Sandtner (19162006)
Rudolf Sloboda (19381995)
Ján Stacho (19361995)
Dalimír Stano (* 1955)
Štefan Strážay (* 1940)
Pavol Suržin (19391992)
Vincent Šikula (19362001)
Ján Šimonovič (19391994)
Ján Štrasser (* 1946)
Ivan Štrpka (* 1944)
Ján Švantner (* 1949)
Benjamín Tinák (* 1930)
Jozef Urban (19641999)
Lýdia Vadkerti-Gavorníková (19321999)
Miroslav Válek (19271991)
Marcela Veselková (* 1981)
Fabian Veraje (* 1970)
Martin Vlado (* 1959)
Ján Zambor (* 1947)
Silvia Budayová (* 1989)

</doc>
<doc id="27398" url="https://sk.wikipedia.org/wiki?curid=27398" title="Žiar">
Žiar

Žiar môže byť:

</doc>
<doc id="27399" url="https://sk.wikipedia.org/wiki?curid=27399" title="Ploské">
Ploské

Ploské môže byť:

</doc>
<doc id="27400" url="https://sk.wikipedia.org/wiki?curid=27400" title="Rákoš">
Rákoš

Rákoš môže byť:

</doc>
<doc id="27401" url="https://sk.wikipedia.org/wiki?curid=27401" title="Višňové">
Višňové

Višňové môže byť:

</doc>
<doc id="27403" url="https://sk.wikipedia.org/wiki?curid=27403" title="Denis Papin">
Denis Papin

Denis Papin (* 22. august 1647, Blois, Francúzsko – † 26. august 1713, Londýn, Spojené kráľovstvo) bol francúzsky matematik, fyzik a vynálezca.
Narodil sa v meštianskej protestantskej rodine, čo neskôr výrazne ovplyvnilo jeho život. Študoval lekárstvo, ale v roku 1670 sa zoznámil s Christianom Huygensom a zaujali ho pokusy s vodnou pumpou. Vynašiel pumpu poháňanú strelným prachom pre pohon vodotryskov vo Versailles. Roku 1675 odišiel na pozvanie Roberta Boyla do Anglicka a už v roku 1682 sa stal členom Kráľovskej spoločnosti. V úvodnej prednáške tam opísal vynález známy dnes ako Papinov hrniec.
Po zrušení nantského ediktu sa ako protestant nemohol vrátiť do Francúzska.
Odišiel preto na pozvanie landgrófa Karla Hessenského do Marburgu, kde pobudol v rokoch 1688 – 1704. Prednášal tam fyziku a pracoval na zdokonalení svojho čerpadla. Potom ako upadol do nemilosti, odišiel opäť do Anglicka. Tam sa síce ešte istý čas venoval vynálezom, ale po niekoľkých rokoch zomrel chudobný.
Okrem tlakového (Papinovho) hrnca opísal aj princíp nízkotlakového parného stroja (1690), odstredivé čerpadlo (1698). Roku 1698 postavil prvé parné čerpadlo na rieke Fulde, ďalšie zostavil v roku 1706 v Anglicku. Na jeho myšlienky nadviazali Thomas Savery a Thomas Newcomen konštrukciou prvých atmosférických parných strojov.
Papinov ponorný čln (1690 – 1692).
Papin postavil dve ponorky. Prvú dokončil i testoval, no jeho sponzor krátko nato stratil o projekt záujem – druha loď nebola preto nikdy dokončená. Na vyrovnanie vonkajšieho tlaku vody a vnútorného tlaku vzduchu v ponorke použil vzdušnú pumpu – pomocou riadeného vtoku a výtoku vody do lode tak ovládal jej ponor. Na povrchu sa ponorný čln pohyboval pomocou plachiet, pod vodou za pomoci vesiel. Navrhol tiež bližšie nešpecifikované „otvory“, cez ktoré mohol operátor rôznymi spôsobmi poškodiť nepriateľskú loď.

</doc>
<doc id="27404" url="https://sk.wikipedia.org/wiki?curid=27404" title="Nantský edikt">
Nantský edikt

Nantský edikt (podľa mesta Nantes) bol výnos francúzskeho kráľa Henricha IV. z roku 1598, ktorý zaručil francúzskym hugenotom (protestantom) náboženskú slobodu a občiansku rovnosť. V roku 1685 ho zrušil kráľ Ľudovít XIV.

</doc>
<doc id="27406" url="https://sk.wikipedia.org/wiki?curid=27406" title="Chvalová">
Chvalová

Chvalová () je obec na Slovensku v okrese Revúca.
Polohopis.
Uprostred vrchov Revúckej vrchoviny leží v doline rieky Západný Turiec obec Chvalová. Jej územie bolo osídlené už v neolite, z ktorého pochádzajú nálezy jaskynného sídliska ľudu bukovohorskej kultúry. Prvýkrát sa spomína v roku 1343 ako Felsewfalu. Znamená to „horná obec“, čo súvisí s tým, že bola vyčlenená z katastra susedného Skerešova. Najväčšmi sú s históriou Chvalovej spätí Hanvayovci. 
Obživou miestnych obyvateľov je, tak ako v minulosti, poľnohospodárstvo. Okolitá príroda a lesy sú zaujímavé najmä pre poľovníkov a hubárov. 

</doc>
<doc id="27407" url="https://sk.wikipedia.org/wiki?curid=27407" title="Chyžné">
Chyžné

Chyžné je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Prvá písomná zmienka o obci je z roku 1427, bola uvedená ako "Hyznow". Obyvateľstvo sa zaoberalo baníctvom, hutníctvom, povozníctvom, sčasti pálením dreveného uhlia a chovom oviec. V roku 1846 zriadil Juraj Heinzelmann na hranici chotára Chyžnianskej Vody zlieváreň, ku ktorej neskôr prikúpil licinsku, nandražskú a rákošskú železorudnú baňu a založil Helzelmannovu železiarsko-banskú spoločnosť, ktorá bola pre obyvateľstvo obce základným zdrojom pracovnej príležitosti až do 1. polovice 20. storočia.

</doc>
<doc id="27408" url="https://sk.wikipedia.org/wiki?curid=27408" title="Gemer (okres Revúca)">
Gemer (okres Revúca)

Gemer (maď. Sajógömör – Šajavský Gemer) je obec na Slovensku v okrese Revúca.
Dejiny.
Prvá písomná zmienka o sídle pochádza z roku 1198, avšak obec pod hradom, z ktorého za zachovali už len nepatrné zvyšky, existovala už v 11. storočí. V záznamoch neznámeho autora sa spomína pod názvom Gumur ako sídlo rytiera Gumura. Bola kráľovským majetkom. V 14. storočí sa Gemer stal sídlom župy a jej druhým najväčším mestečkom. Postupne sa jej najvýznamnejšími zemepánmi stali rody Séčiovcov, Vešeléniovcov a Čákiovcov. V 15. storočí získala obec obmedzené mestské práva. Vtedy cez rieku Slanú viedli dva mosty, na ktorých sa platilo mýto. Hrad tu stál aj v čase vládnutia Štefana I. Nešlo o veľký hrad, ale skôr o strážnu pevnosť obohnanú ochranným valom. V 13. storočí, po plienení Mongolov, na jej mieste vyrástol &lt;br&gt;pevnejší hrad. Bol kráľovským hradom, neskôr ho obsadili husiti. V roku 1459 hrad dobyl kráľ Matej I. Korvín a neskôr viackrát zmenil majiteľa. Počas tureckých vojen v 16. storočí bol definitívne zničený.
Obec Gemer viackrát za sebou získala právo usporadúvať trhy, na ktorých sa ponúkalo najmä ovocie, hrozno, tabak a dobytok. V roku 1853 zničil požiar okrem kostola, fary a kaštieľa takmer celú obec. Tá bola niekoľko storočí sídlom vzdelávania. Už v roku 1616 tu bola latinská škola, v 18. storočí pribudla maďarská vyššia škola a v 19. storočí evanjelické gymnázium, na ktorom študovali aj viacerí klasici slovenskej literatúry a predstavitelia slovenskej inteligencie (Janko Matúška, Pavel Jozef Šafárik, Janko Kráľ, Ján Kalinčiak, Samo Chalupka a ďalší). Obec preslávila i huslistka Panna Cinka, viaceré vzácne archeologické vykopávky a okrem iného aj slávna Povesť o kráľovi Matejovi. Pamiatku na pobyt Mateja Korvína v obci pripomína bronzová socha, ktorej autorom je B. Holló a inštalovali ju v roku 1917. Je zaujímavá aj tým, že je to jediná socha zobrazujúca panovníka s pracovným nástrojom v strednej Európe.
Externé odkazy.
Oficiálna stránka obce

</doc>
<doc id="27409" url="https://sk.wikipedia.org/wiki?curid=27409" title="Hrlica">
Hrlica

Hrlica je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Hrlica vznikla v 14. storočí a vytvorila sa na pastiersku obec. V polovici 17. storočia sa stala súčasťou muránskeho panstva. Obyvateľstvo sa zaoberalo hlavne pálením uhlia, furmanstvom a prácou v hámroch a v okolitých baniach. V prvej polovici 19. storočia bola v chotári obce železiareň, ktorá ale už v roku 1872 zanikla.
Referencie.
 

</doc>
<doc id="27410" url="https://sk.wikipedia.org/wiki?curid=27410" title="Lubeník">
Lubeník

Lubeník je obec na Slovensku v okrese Revúca. 
Polohopis.
Obec leží v Revúckej vrchovine, geomorfologickom celku Slovenského rudohoria. Lubeníkom preteká riečka Muráň, ktorá tu priberá Suchý a Chyžniansky potok. Obcou vedie cesta II/532 (Tornaľa – Revúca) a železničná trať Plešivec – Muráň.
Najbližším mestom je juhovýchodne ležiaca Jelšava, okresné mesto Revúca leží severozápadne, Rožňava východne a krajské mesto Banská Bystrica je (cez Tisovec a Brezno) vzdialená .
Dejiny.
Obec sa prvýkrát spomína v roku 1427. Od svojho vzniku bola príslušenstvom Muránskeho panstva, sídliaceho na neďalekom muránskom hrade, historicky patrila do Gemerskej župy. Jazykoveda odvodzuje meno Lubeník od slova „lub“, čo znamená jednu časť vonkajšieho obvodu kolesa, čo naznačuje, že prví obyvatelia obce vyrábali kolesá. Od polovice minulého storočia sa stal Lubeník priemyselnou obcou, známou ťažbou magnezitu. Pri obci vznikla magnezitka, ktorá priniesla zlepšenie infraštruktúry. 

</doc>
<doc id="27411" url="https://sk.wikipedia.org/wiki?curid=27411" title="Levkuška">
Levkuška

Levkuška je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Obec vznikla okolo domu, ktorý sa spomína v roku 1294 pod názvom "Leukes". Pochádza od mena jej zakladateľa "Lőkösa". V 15. storočí sa zemianska obec vymieraním šľachty zmenila na urbársku. Obyvateľstvo sa zaoberalo hlavne poľnohospodárstvom, čo sa nezmenilo ani neskôr.

</doc>
<doc id="27412" url="https://sk.wikipedia.org/wiki?curid=27412" title="Hucín">
Hucín

Hucín je obec na Slovensku v okrese Revúca.
Polohopis.
Obec leží vo východnej časti Slovenského krasu v údolí rieky Muráň a potoka Rybník. 
Dejiny.
Osídlenie vzniklo už v 12. - 13. storočí, ale prvá písomná zmienka o obci (pod názvom Gyuche) je z roku 1327. V novoveku obec patrila viacerým zemianskym rodinám (Szentmiklóssy, Dancs, Fáy, Madarassy, Szilassy). Obyvateľstvo sa zaoberalo poľnohospodárstvom, pálením vápna, hrnčiarstvom a výrobou fajok.

</doc>
<doc id="27413" url="https://sk.wikipedia.org/wiki?curid=27413" title="Nandraž">
Nandraž

Nandraž je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. Vo vrchovinnej časti časti chotára obce sa nachádzajú ložiská medi a železnej rudy. V obci sa nachádza súkromná prevádzka na spracovanie dreva a farma na chov hovädzieho dobytka. V katastri obce sa nachádza aj Zvernica Nandraž, ktorá je zameraná na chov muflónej, jelenej a dančej zveri.
Dejiny.
Prvá písomná zmienka o obci (pod názvom "Nadras") je z roku 1318. Hlavným zdrojom obživy obyvateľov boli práce v lesoch a baniach (ťažbou železnej rudy a medi). V 19. storočí, keď sa po kratšej prestávke ťažba obnovila, sa obyvateľstvo zaoberalo furmančením, vo väčšej miere poľnohospodárstvom a ovocinárstvom. Poľnohospodárske družstvo, ktoré bolo založené v roku 1951, v roku 1956 prešlo do štátneho majetku Jelšava.

</doc>
<doc id="27414" url="https://sk.wikipedia.org/wiki?curid=27414" title="Ploské (okres Revúca)">
Ploské (okres Revúca)

Ploské () je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Prvá písomná zmienka o obci (pod názvom "Paleczka") je z roku 1413. Patrila rodine "Drencsényiovcov". Obyvateľstvo sa spočiatku zaoberalo pastierstvom a chovom dobytka, od konca 18. storočia a v 19. storočí výrobou pluhov a podkov, prácou v železiarňach a furmančením železnej rudy a dreveného uhlia. 

</doc>
<doc id="27415" url="https://sk.wikipedia.org/wiki?curid=27415" title="Otročok">
Otročok

Otročok je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria, 6 km severozápadne od Tornale. 
Dejiny.
V prvej písomnej zmienke z roku 1274 sa obec (s pôvodným slovanským názvom "Atrachyk") spomína, keď kráľ Ladislav IV. povýšil synov Atračíka na kráľovských služobníkov a oslobodil ich od služieb na hrade Gemer. Keďže kataster obce patrí do teplej klimatickej oblasti s priemernou ročnou teplotou 8 – 9 °C, zdrojom obživy jej obyvateľov boli hlavne práce v poľnohospodárstve.

</doc>
<doc id="27416" url="https://sk.wikipedia.org/wiki?curid=27416" title="Muráň (obec)">
Muráň (obec)

Muráň je obec na Slovensku v okrese Revúca. Leží v bezprostrednej blízkosti Národného parku Muránska planina, v jeho ochrannom pásme.
Polohopis.
Obec leží v centrálnej časti Muránskej planiny, geomorfologického podcelku Spišsko-gemerského krasu. Muráňom preteká rovnomenná riečka, ktorá tu priberá Hrdzavý potok. 
V obci sa križujú cesty II/531 (Tisovec – Červená Skala) a II/532 (Tornaľa – Revúca – Muráň). Z južného smeru od Revúcej vedie do obce aj železničná trať Plešivec – Muráň, ktorá tu končí. 
Najbližším mestom je juhovýchodne ležiaca Revúca, Tisovec leží juhozápadne, Rožňava východne, Poprad severovýchodne a Brezno západne. Do krajskej metropoly Banská Bystrica je to (cez Tisovec a Brezno) .
Dejiny.
Prvá písomná zmienka o obci Muráň pochádza z roku 1321, kedy sa spomína osada pri majeri pod Muránskym hradom. Stretávajú sa tu dôležité cesty, vedúce z Gemera na sever, ktoré strážil tunajší hrad. V prvej polovici 15. storočia (pred 1438) tu vznikla mýtna stanica, ktorou putovali produkty okolitých železných baní, hámrov a hút. Vyspelosť tohto odvetvia potvrdzuje "Artikule Štellářu audolj Muráňskeho", vydaná na hrade v roku 1585, určujúca práva a povinnosti uhliarov, hámorníkov a kovorobotníkov. 
Významná železiarska oblasť trpela útokmi Osmanov, ktorí obec vyrabovali a vypálili v roku 1574, kedy mužov odvliekli do zajatia. V roku 1610 obec vypálilo Bočkajove vojsko, 446 obetí si vyžiadala epidémia moru v rokoch 1709 – 1710. Obyvatelia sa živili najmä prácou v lese, na píle a furmančení, vyrábali dosky a šindle, no chovali tiež ovce, dobytok a kone. Od roku 1823 sa traduje výroba "muránskej" kameniny a keramiky v manufaktúrnej dielni. Kvôli pomoci obyvateľov partizánom v období SNP tu fašisti v decembri 1944 zastrelili 12 mužov.
Kultúra a zaujímavosti.
Zaujímavosti.
Pre dnešnú obec je charakteristický chov koní (Norik Muránsky) na Veľkej lúke, kde sa každoročne usporadúva Ródeo Muráň. 
V zime je v prevádzke 400 m lyžiarsky vlek priamo v obci. Možno sa tiež zúčastniť tradičného zimného prechodu Muránskou planinou.
Na území obce je aj národná prírodná rezervácia Malá Stožka.
Turistika.
Poloha v horskom prostredí Spišsko-gemerského krasu a Národného parku Muránska planina predurčuje obec na východiskový bod mnohých zaujímavých turistických trás. Atraktívny Muránsky hrad je dostupný chodníkom z obce, turisticky zaujímavé sú viaceré chránené územia i jedinečný chov koní v lokalite Veľká lúka.
Návštevníci obce a Muránskej planiny sa môžu ubytovať v Chate pod hradom alebo v penziónoch Muráň a Vrbjarová. Komplexné služby – ubytovanie, bazén, sauna, fitnes poskytne rekreačný areál SLOVMAG na Prednej Hore. Tu možno využiť aj služby jazdy na koňoch.

</doc>
<doc id="27417" url="https://sk.wikipedia.org/wiki?curid=27417" title="Rybník (okres Revúca)">
Rybník (okres Revúca)

Rybník je obec na Slovensku v okrese Revúca. 

</doc>
<doc id="27418" url="https://sk.wikipedia.org/wiki?curid=27418" title="Rákoš (okres Revúca)">
Rákoš (okres Revúca)

Rákoš je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
V neďalekej lokalite "Zámčok" sa našla keramika z obdobia Veľkomoravskej ríše. Prvá písomná zmienka o obci (pod názvom "Torphoula") je z roku 1318. Vznikla ako podhradie pod hradom "Kevy", neskôr známym ako Rákoš, ktorý spustol v polovici 15. storočia. Až do 1. polovice 16. storočia, kedy sa obec dostala do područia hradu "Szendrő" a Turkov, boli hlavným prameňom obživy obyvateľstva náleziská železnej rudy a medi, t. j. ich ťažba, spracovávanie v tamojších hámroch a peciach, ďalší obyvatelia sa venovali uhliarstvu, povozníctvu a poľnohospodárstvu. V 19. storočí bola v chotári otvorená "Rákošská Baňa", ťažba rudy sa zvýšila a postavili sa dielne. Po zastavení ťažby na začiatku 20. storočia sa v rokoch 1952 – 1962 ťažba v baniach obnovila.

</doc>
<doc id="27419" url="https://sk.wikipedia.org/wiki?curid=27419" title="Sirk">
Sirk

Sirk je obec na Slovensku v okrese Revúca.

</doc>
<doc id="27420" url="https://sk.wikipedia.org/wiki?curid=27420" title="Skerešovo">
Skerešovo

Skerešovo je obec na Slovensku v okrese Revúca.
Polohopis.
Obec leží v doline Západného Turca v Slovenskom krase. 
Dejiny.
Obec vznikla v 12. storočí na staršom osídlení. Prvá písomná zmienka o obci (pod názvom "Staruch") je z roku 1243. Z jej veľkého chotára sa neskôr vyčlenili obce Chvalová a Polina. V druhej polovici 16. storočia jej obyvateľstvo prijalo reformované náboženstvo. Obyvateľstvo sa prevažne zaoberalo poľnohospodárstvom a záhradníctvom, čo sa nezmenilo ani neskôr.
Kultúra a zaujímavosti.
Prírodné zaujímavosti.
V roku 1995 bola za prírodnú pamiatku vyhlásená Skerešovská jaskyňa, ktorá sa nachádza asi 2 km severovýchodne od obce. Našli sa v nej predmety halštatskej kultúry. Verejnosti nie je prístupná. Patrí do mikroregiónu "Turiec v Gemeri".

</doc>
<doc id="27421" url="https://sk.wikipedia.org/wiki?curid=27421" title="Sása (okres Revúca)">
Sása (okres Revúca)

Sása () je obec na Slovensku v okrese Revúca.
Polohopis.
Obec leží v juhovýchodnej časti Slovenského krasu. 
Dejiny.
Prvá písomná zmienka o obci (Zazteluk) je z roku 1262. Prvé osídlenie obce sa viaže k saskej kolonizácii, od ktorej pochádza aj jej názov. Obyvatelia sa zaoberali prácou v lese a na pastvinách, neskôr tiež pálili uhlie a vápno, furmančili a pracovali v okolitých baniach.

</doc>
<doc id="27422" url="https://sk.wikipedia.org/wiki?curid=27422" title="Žiar (okres Revúca)">
Žiar (okres Revúca)

Žiar je obec na Slovensku v okrese okrese Revúca.
Polohopis.
Obec leží v juhovýchodnej časti Slovenského rudohoria na nive v doline Turca. 
Dejiny.
Prvá písomná zmienka o obci ("Sowr") je z roku 1324. Vyvíjala sa ako zemepánska obec. Obyvateľstvo sa zaoberalo hlavne poľnohospodárstvom a vinohradníctvom. V rokoch II. svetovej vojny bola obec pripojená k Maďarsku.

</doc>
<doc id="27423" url="https://sk.wikipedia.org/wiki?curid=27423" title="Višňové (okres Revúca)">
Višňové (okres Revúca)

Višňové je obec na Slovensku v okrese Revúca.
Polohopis.
Malá obec sa nachádza v mieste styku južných výbežkov Revúckej vrchoviny s Juhoslovenskou kotlinou. Leží v južnej časti okresu, na ľavom brehu Turca a je vzdialené asi 30 km južne od Revúcej a asi 15 km severozápadne od Tornale.
Dejiny.
Prvá písomná zmienka o obci (pod názvom "Wysnow") je z roku 1296. Obyvateľstvo sa zaoberalo chovom dobytka a povozníctvom. V rokoch II. svetovej vojny bola obec pripojená k Maďarsku. V 20. storočí sa poľnohospodársky ráz obce nezmenil. V chotári obce sa v minulosti nachádzali dve osady "Stráža" (od konca 10. stor. - 16., 17. stor.) a pastierska osada "Suranč" (1473 - 1510).

</doc>
<doc id="27424" url="https://sk.wikipedia.org/wiki?curid=27424" title="Turčok">
Turčok

Turčok je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Sídlo vzniklo asi v polovici 14. storočia na území panstva hradu Rákoš vyňatím z kamenianskeho chotára. Prvá písomná zmienka o obci ("Chirkeuagasa") je z roku 1427. Obyvateľstvo sa zaoberalo chovom oviec, drevorubačstvom, uhliarstvom a baníctvom. Na konci 19. storočia sa obec začala zmáhať v súvislosti s otvorením banského podniku Rimamuránskej spoločnosti v Sirku sa aj po vzniku miestneho banského sídliska na Kríži. V 20. storočí jej obyvatelia pracovali najmä ako baníci v okolitých banských závodoch.

</doc>
<doc id="27425" url="https://sk.wikipedia.org/wiki?curid=27425" title="Ratková">
Ratková

Ratková je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Prvá písomná zmienka o obci je z roku 1413 (Rathko), ale sídlo vzniklo pravdepodobne už polovici 13. storočia. V chotári sa od polovice 14. storočia vyvíjali ďalšie dve sídla, "Forovo" a "Proša", ktoré ale v 15. a 16. storočí zanikli, kým Ratková sa rozvinula na remeselnícke a trhové stredisko. V roku 1564 sa tu vyrábalo železo, na čo slúžili 3 pece a 4 hámre. Po tureckej okupácii sa rozmohla remeselnícka výroba, ktorá sa rozvíjala v rámci niekoľkých cechov: garbiari, čižmári, pláteníci, valchári, súkeníci a iní. V roku 1800 mala obec 310 majstrov a 116 tovarišov. V 2. polovici 19. storočia sa Ratková stala sídlom slúžnovského okresu až do roku 1919. V 20. storočí väčšina obyvateľov pracovala v priemyselných závodoch v Jelšave a okolí a v poľnohospodárstve, od roku 1964 v štátnom majetku v Tornali.
Kultúra a zaujímavosti.
Pamiatky.
Vďaka dochovanej historickej urbanistickej štruktúre a súboru autenticky dochovanej meštianskej a ľudovej architektúry bolo centrum Ratkovej v roku 1994 vyhlásené za pamiatkovú zónu. 

</doc>
<doc id="27426" url="https://sk.wikipedia.org/wiki?curid=27426" title="Polina">
Polina

Polina je obec na Slovensku v okrese Revúca.
Polohopis.
Obec leží v doline Západného Turca v Slovenskom krase. 
Časti obce.
Helenka - Ilonhalma
Dejiny.
Prvá písomná zmienka o obci (pod názvom "Polanfoula") je z roku 1325. Bola vyčlenená z obce Skerešovo. Pôvodne žilo v Poline slovanské obyvateľstvo, čo potvrdzuje jej názov odvodený od slova pole, resp. čistiny vo vyklčovanom lese. Obyvateľstvo sa zaoberalo poľnohospodárstvom, chovom dobytka, pálením uhlia a povozníctvom.

</doc>
<doc id="27427" url="https://sk.wikipedia.org/wiki?curid=27427" title="Gemerský Sad">
Gemerský Sad

Gemerský Sad je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Gemerský Sad vznikol v roku 1964 zlúčením obce Mikolčany a obce Nováčany. Prvá písomná zmienka o Mikolčanoch (ako o osade "Mychouka") je z roku 1337, ale vznikla už pravdepodobne v 13. storočí. V rokoch 1984 až 1987 sa v nováčanskom chotári neďaleko samoty Šomkút (Drienková studňa) viedol archeologický výskum, počas ktorého bola objavená pec na pálenie železnej rudy z 11. storočia, dobová keramika a nástroje. Osada Šomkút je písomne doložená v roku 1243. Obyvatelia sa zaoberali poľnohospodárstvom, 18. a 19. storočí hrnčiarstvom.

</doc>
<doc id="27428" url="https://sk.wikipedia.org/wiki?curid=27428" title="Gemerská Ves">
Gemerská Ves

Gemerská Ves je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria, na nive pri sútoku Východného a Západného Turca. Chotár po oboch stranách Turca prechádza z nivy na východe a na juhozápade do úzkych pásov pahorkatiny. Čiastočne je zalesnený dubovým lesom. V chotári miestnej časti Šankovce sú ložiská železnej rudy a ortuti.
Nadmorská výška stredu obce je 194 m n. m., v katastri 189 m n. m. najnižšia a 308 m n. m. najvyššia.
Dejiny.
Obec vznikla v roku 1960 zlúčením Hrkáča a Šankoviec.
Hrkáč.
Toto územie daroval kráľ Štefan V., hradčanom z Otročku, čo potvrdil v r. 1274 kráľ Ladislav IV. Obec sa vyvinula na starom osídlení. V r. 1427 tu mali zemepáni len 10 port. Sedliaci v 16. storočí ušli pred Turkami a obec sa stala zem. v 18. storočí tu pracovala Maša. V r. 1773 mala obec 14 zemianskych želiarov, 1828 spolu 53 domov a 431 obyvateľov. V 19. storočí obyvatelia sa zaoberali prevažne poľnohospodárstvom. Po roku 1918 bola obcou roľníkov a poľnohospodárskych robotníkov. V rokoch 1938 - 1945 obec bola pripojená k Maďarsku.
Jednotné roľnícke družstvo bolo založené v roku 1952.
Šankovce.
Prvá zmienka o obci pochádza z roku 1266. Vznikla na území, ktoré patrilo Šankovi. V roku 1427 tu žili rodiny Šankfalvyovcov a Husovcov. V 15. storočí sa rozdelili na Horné a Dolné Šankovce, dočasne patrili premonštrátskemu prepošstvu v Jasove. V 16. storočí obyvatelia ušli pred Turkami, ale obec bola znovu zaľudnená. V 18. storočí patrila Steinicherovcom a Draškóciovcom. Začiatkom 19. storočia mala 333 obyvateľov, v roku 1828 spolu 61 domov a 474 obyvateľov. Obyvatelia obce sa zaoberali prevažne poľnohospodárstvom.
Po roku 1918 sa stala obcou roľníkov a poľnohospodárskych robotníkov. V rokoch 1938-1945 bola obec pripojená k Maďarsku. Jednotné roľnícke družstvo bolo založené v roku 1952. 

</doc>
<doc id="27429" url="https://sk.wikipedia.org/wiki?curid=27429" title="Mokrá Lúka">
Mokrá Lúka

Mokrá Lúka je obec na Slovensku v okrese Revúca.
Dejiny.
Obec sa spomína v roku 1427 ako vlastníctvo jelšavského panstva. Obyvatelia sa zaoberali pálením uhlia, hutníctvom, kováčstvom a garbiarstvom, od 18. storočia výrobou železa, neskôr tiež poľnohospodárstvom.

</doc>
<doc id="27430" url="https://sk.wikipedia.org/wiki?curid=27430" title="Muránska Huta">
Muránska Huta

Muránska Huta je obec na Slovensku v okrese Revúca. Súčasťou obce je miestna časť Predná Hora.
Polohopis.
Obec sa nachádza v údolí Hutského potoka, na pomedzí Muránskej planiny a Stolických vrchov. Cez Muránsku Hutu vedie cesta II/531 z Červenej Skaly do Muráňa. Necelý juhozápadne v smere na Muráň je sedlo Predná hora, z ktorého vedie prístupová cesta do rovnomennej osady. 
Revúca je vzdialená a Rimavská Sobota južne, Brezno západne a Poprad severne. Najbližším sídlom je vzdialená horehronská Červená Skala a vzdialený Muráň.
Dejiny.
Prvá písomná zmienka v roku 1691. Vznik a názov obce súvisí s existenciou sklárskej huty, ktorú založili majitelia muránskeho panstva v období 1652 -1670 v hlbokej doline Hutníckeho potoka. 
Dominantou obce je klasicistický rímskokatolický Kostol sv. Anjela strážcu z roku 1831. Môžete tu nájsť kaštieľ bulharského kráľa Ferdinda I. Coburga, Tento neobarokový kaštieľ s priľahlým parkom bol vybudovaný začiatkom 20.storočia. Neďaleko zámku stojí aj drevený poľovnícky kaštieľ Coburgovcov . 
Obec mala v roku 1828 75 domov a 622 obyvateľov. Obyvatelia pracovali v lesoch a vandrovali po celom Uhorsku ako sklenári a obločiari. Časť obyvateľov obce pracovalo v miestom JRD zameranom na chov dobytka, iní občania pracovali v priemyselných závodoch Muránskej doliny 
V 60-tych rokoch 19. storočia pracovali v obci dva hámre, jeden - klinčiareň na výrobu "sekancov" (klincov do šindľov), druhý - gračiareň na výrobu grác, krompáčov, motýk, rýľov a lopát. Druh a počet výrobkov, približný počet zamestnancov a ich etnický pôvod na prelome 17.-18. storočia poznáme zo zmluvy medzi hutníkmi a panstvom.
Kultúra a zaujímavosti.
Zaujímavosti.
V obci sa nachádza jaskyňa Bobačka, ktorá bola v roku 2001 vyhlásená za národnú prírodnú pamiatku. Je najrozsiahlejšou jaskyňou Muránskej planiny, so zameranou dĺžkou 3036 m a hĺbkou 142 m. Hniezdi tu 13 druhov netopierov, najmä podkovár malý. Táto jaskyňa je doposiaľ jediným náleziskom troglofilného chvostoskoka Plutomurus unidentatus na Slovensku.
Turistika.
Po značkovaných trasách je dobrý prístup do okolitých pohorí a národného parku Muránska planina. Atrakciou je možnosť jazdenia na koňoch. 

</doc>
<doc id="27431" url="https://sk.wikipedia.org/wiki?curid=27431" title="Muránska Lehota">
Muránska Lehota

Muránska Lehota je obec na Slovensku v okrese Revúca.
Polohopis.
Obec leží v južnej časti Slovenského rudohoria. 
Dejiny.
Prvá písomná zmienka osady na tomto území (na území jelšavského panstva) spomínanej ako "Kisilswa – Malá Ješava" je z roku 1427. Táto osada zanikla koncom 15. storočia. Písomná zmienka o obci Muránska Lehota (pod názvom "Lehota") je z roku 1453. Od 16. storočia patrila muránskemu hradnému panstvu. Obyvateľstvo sa zaoberalo hlavne chovom oviec. V 19. storočí sa živili aj ako uhliari, šindliari a pracovali i v hámroch. Od začiatku 20. storočia pracovali v lesoch a prameňom obživy jej obyvateľov bolo i kováčstvo, tkáčstvo a košikárstvo.
Kultúra a zaujímavosti.
Turistika.
Obcou prechádza červená turistická trasa 0914.

</doc>
<doc id="27432" url="https://sk.wikipedia.org/wiki?curid=27432" title="Muránska Zdychava">
Muránska Zdychava

Muránska Zdychava je obec na Slovensku v okrese Revúca.
Polohopis.
Obec leží pod hlavným hrebeňom Stolických vrchov, v doline potoka Zdychava. 
Dejiny.
Obec vznikla na mieste, kde pôvodne stála stredoveká osada v písomnej zmienke z roku 1427 označená názvom "Lehowtha". V roku 1435 bola známa pod názvom "Sarlo" a v roku 1454 "Oláhfalu" ("Olachfaw"). Počnúc 16. storočím sa v listinách označuje pod názvom "Zdykava" (1551), "Ztichowa", "Ztichawa" (1573), "Zdychawa" (1596). Názov "Muránska Zdychava" sa v písomných zdrojoch po prvý raz uvádza v roku 1611. Vznik obce súvisel s kolonizáciou na valašskom práve. Obyvateľstvo sa živilo prácou v lesoch, pastierstvom, chovom dobytka, uhliarstvom, povozníctvom a hlavne poľnohospodárstvom. Typickým znakom obce je kopaničiarske osídlenie.

</doc>
<doc id="27433" url="https://sk.wikipedia.org/wiki?curid=27433" title="Muránska Dlhá Lúka">
Muránska Dlhá Lúka

Muránska Dlhá Lúka je obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Obec vznikla začiatkom 14. storočia zrejme už na osídlenom území. Prvá písomná zmienka o nej (pod názvom "Hoszszu Reth") je z roku 1357. Názov obce je odvodený od rozsiahlych pastvín a podriadenosti hradu Muráň, pod ktorý patrila od 16. storočia. Obyvateľstvo sa zaoberalo hlavne pastierstvom, uhliarstvom, drevorubačstvom, poľnohospodárstvom a pracovali i na pílach a v hámroch.

</doc>
<doc id="27434" url="https://sk.wikipedia.org/wiki?curid=27434" title="Revúcka Lehota">
Revúcka Lehota

Revúcka Lehota je obec na Slovensku v okrese Revúca.
Názov.
V roku 1548 sa osada označovala ako Malá Lehota – Kyslehota. S históriou obce a so vznikom názvu Umrlá Lehota sa spájajú dve smutné udalosti z polovice 16. storočia.
Podľa legendy istá choroba usmrcovala obyvateľov osady tak rýchlo, že nestačili jeden druhého pochovávať. Ostala len jedna ustrašená a bezradná dievčina. Bežala do najbližšej osady. Hneď v prvom dome otvorila dokorán dvere a zúfalo vykríkla Umrula Lehvatka a vyrozprávala, čo videla.
Druhá je pravdepodobnejšia, v roku 1555 vpadli turecké vojenské oddiely do Muránskej doliny vypálili Jelšavu. Je viac než isté, že vtedy vtrhli aj do len 7 km vzdialenej Malej Lehoty a vyplienili ju. Prežilo azda len niekoľko šťastlivcov, obec spustla natoľko, že pôsobila dojmom mŕtvej osady. To mohlo byť dôvodom, prečo ju ľudia začali nazývať Umrlou Lehotou. Prvý záznam o tomto jej mene sa zachoval z roku 1563. Spomínaná tragická udalosť sa zapísala do pamäti miestneho obyvateľstva tak hlboko, že sa názov Umrlá Lehota udržal až do polovice 20. storočia. 4. 8. 1947 obec požiadala zmenu názvu z Umrlej Lehoty na Novú Lehotu. Nadriadené orgány schválili názov Revúcka Lehota. Tento názov sa používa od 1. 10. 1948.
Symboly obce.
Erb obce.
Pri tvorbe erbu obce Revúckej Lehoty v roku 2005 bolo obci odporúčané prijať erb z pečate z roku 1772. Vážime si históriu a dedičstvo našich predkov, ale ľudskú lebku prevziať z historickej pečate do erbu obce Revúcka Lehota občania nesúhlasili.
Na erbe obce spodná modrá časť symbolizuje vodnú nádrž Flipper ako prírodný motív.
Obilné klasy predstavujú v zamestnaneckom motíve poľnohospodárstvo.
Pasúca sa ovečka okrem pastierstva predstavuje aj duchovný život, nakoľko v dobrej zhode žijú občania rôzneho náboženského vyznania.
Vlajka Obce.
Pozostáva zo štyroch pozdĺžnych pruhov vo farbách žltej, zelenej, bielej a modrej. Je ukončená troma cípmi- dvoma zástrihmi, siahajúcimi do tretiny jej listu.
Pečať obce.
V pečati obce je znázornený erb s nápisom Obec Revúcka Lehota.
Dejiny.
V stredoveku dedina patrila Jelšavskému, od polovice 15. storočia Muránskemu panstvu. V 30.-40. rokoch 20. storočia aktívne pracoval dobrovoľný hasičský zbor, do ktorého bol zaradený každý mladý muž.
Obec bola oslobodená 23. 01. 1945 vojakmi z pluku 3. rumunskej pešej divízie brigádneho generála Popescu spolu so sovietskymi vojakmi 232. streleckej divízie plk. Calaja a 50. streleckého zboru generálmajora Merkulova. Tieto vojská oslobodili aj susedné obce a 25. 1. 1945 víťazne vstúpili do Revúcej vztýčiac zástavy na oboch revúckych vežiach za zvonenia všetkých revúckych zvonov.
V druhej svetovej vojne zahynuli štyria muži. Na ich pamiatku im obec v roku 1955 postavila pomník.

</doc>
<doc id="27435" url="https://sk.wikipedia.org/wiki?curid=27435" title="Ratkovské Bystré">
Ratkovské Bystré

Ratkovské Bystré je obec na Slovensku v okrese Revúca.

</doc>
<doc id="27436" url="https://sk.wikipedia.org/wiki?curid=27436" title="Držkovce">
Držkovce

Držkovce sú obec na Slovensku v okrese Revúca.
Polohopis.
Obec leží v západnej časti Slovenského krasu, na nive a terasovej plošine v doline rieky Turiec. 
Dejiny.
Prvá písomná zmienka o obci (Durusk) je z roku 1243. Obyvatelia sa zaoberali poľnohospodárstvom, prácou v lese a hrnčiarstvom. V rokoch 1938-45 bola obec pripojená k Maďarsku.

</doc>
<doc id="27437" url="https://sk.wikipedia.org/wiki?curid=27437" title="Kameňany">
Kameňany

Kameňany sú obec na Slovensku v okrese Revúca.
Dejiny.
Kameňany (Castrum Kowi), patria medzi najstaršie obce Gemera. Prvýkrát sa spomínajú v darovacej listine kráľa Bela IV., z roku 1243, keď usadlosť daruje Detrikovi a Filipovi Bubekovi. V obci vznikol kláštor františkánov, ktorého pozostatokom je miestny kostol.

</doc>
<doc id="27438" url="https://sk.wikipedia.org/wiki?curid=27438" title="Šivetice">
Šivetice

Šivetice () sú obec na Slovensku v okrese Revúca.
Polohopis.
Obec leží v severovýchodnej časti Slovenského krasu. 
Dejiny.
Prvá písomná zmienka o obci je z roku 1262 (Sueta), ale sídlo vzniklo asi už v 12. storočí. Patrila jelšavskému panstvu, od 15. storočia k hradu Muráň. V roku 1558 sa v obci spomína hámor, ktorý však po niekoľkých rokoch spustol. V súpisoch z roku 1652 sa v obci uvádza hlavne veľa hrnčiarov, tzv. nemecký hámor s dvomi hutami v prevádzke a osobitnými miestami na pálenie uhlia. V roku 1706 až 1716 sa Šivetice stali najznámejšou hrnčiarskou dedinou v údolí rieky Muráň. V 19. a 20. storočí mala obec cech hrnčiarov. Pri výrobe využívali miestnu kvalitnú hlinu a šivetická keramika (džbány, vázy, signálne píšťaly, rozmerné misy) sa stala známou v celom Rakúsko-Uhorsku.
Kultúra a zaujímavosti.
Šivetická keramika.
Tradíciu šivetickej keramiky dnes udržuje živú už len jeden hrnčiarsky majster, František Szarka.

</doc>
<doc id="27439" url="https://sk.wikipedia.org/wiki?curid=27439" title="Magnezitovce">
Magnezitovce

Magnezitovce (v minulosti "Mníšany", ) sú obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Obec vznikla zlúčením obcí "Mníšany" a "Kopráš" v roku 1960. Najstarší názov (spomína sa pod názvom "Monorethe") obce Mníšany z roku 1427 nasvedčuje, že sa vyvinula pri kláštore. Obývali ju baníci, ktorí ťažili medené a strieborné rudy. Kopráš vznikol začiatkom 16. storočia na valašskom práve. Prvá písomná správa o nej je z roku 1551 pod rovnakým názvom "Kopras". Obe obce mali spoločný vývoj a počas určitého obdobia aj spoločného richtára. Obyvateľstvo sa zaoberalo baníctvom (ťažili magnezit), uhliarstvom, drevorubačstvom, pastierstvom a poľnohospodárstvom.

</doc>
<doc id="27440" url="https://sk.wikipedia.org/wiki?curid=27440" title="Licince">
Licince

Licince sú obec na Slovensku v okrese Revúca.
Polohopis.
Obec leží v juhozápadnej časti Slovenského krasu. 
Dejiny.
Prvá písomná zmienka o obci (pod názvom "Lincha") je z roku 1243, kedy ju vyčlenili z majetku kráľovského hradu Gemer a pripadla Bubekovcom. V 18. storočí tu rodina "Csernyusovcov" vlastnila železorudné bane a hámor s dvomi vysokými pecami, ktoré v roku 1864 od jej dedičov odkúpil Juraj Heinzelmann a stali sa súčasťou Heinzelmannovej bansko-železiarskej spoločnosti v "Chyžnianskej vode". Spoločnosť sa stala pre obyvateľstvo obce hlavným zdrojom pracovnej príležitosti. Okrem toho sa jej obyvatelia venovali aj výrobe dreveného uhlia, hrnčiarskych výrobkov a povozníctvu (známi licinskí furmani). Začiatkom 20. storočia v obci hrnčiarstvo a povozníctvo postupne zanikalo.

</doc>
<doc id="27441" url="https://sk.wikipedia.org/wiki?curid=27441" title="Rašice">
Rašice

Rašice sú obec na Slovensku v okrese Revúca.

</doc>
<doc id="27442" url="https://sk.wikipedia.org/wiki?curid=27442" title="Leváre">
Leváre

Leváre sú obec na Slovensku v okrese Revúca.
Polohopis.
Obec leží v juhovýchodnej časti Slovenského rudohoria. 
Dejiny.
Prvá písomná zmienka o obci ("Lewrth", "Leward") je z roku 1427. Obyvateľstvo sa zaoberalo hlavne poľnohospodárstvom a hrnčiarstvom.

</doc>
<doc id="27443" url="https://sk.wikipedia.org/wiki?curid=27443" title="Prihradzany">
Prihradzany

Prihradzany sú obec na Slovensku v okrese Revúca.

</doc>
<doc id="27444" url="https://sk.wikipedia.org/wiki?curid=27444" title="Gemerské Teplice">
Gemerské Teplice

Gemerské Teplice sú obec na Slovensku v okrese Revúca. Skladá sa z dvoch častí: Gemerský Milhosť a Jelšavská Teplica.
Polohopis.
Obec leží v severnej časti Slovenského krasu. 
Dejiny.
Gemerské Teplice vznikli v roku 1964 zlúčením Gemerského Milhosťa a Jelšavskej Teplice. Prvá písomná zmienka o Gemerskom Milhosti (ako o osade "Polgla") je z roku 1258 a uvádzala sa ako súčasť chotára Šivetíc. Ako obec sa uvádza v roku 1383. Obyvatelia sa zaoberali poľnohospodárstvom a hrnčiarstvom.
Prvá písomná zmienka o Jelšavskej Teplici pochádza z roku 1243. Listinne je doložená v roku 1258 ako vlastníctvo Petra, Eliášovho syna z rodu Kačičov.

</doc>
<doc id="27445" url="https://sk.wikipedia.org/wiki?curid=27445" title="Breznička (okres Poltár)">
Breznička (okres Poltár)

Breznička (, ) je obec na Slovensku v okrese Poltár.
Polohopis.
Obec Breznička sa nachádza v severnej časti Lučenskej kotliny na severozápadných svahoch Slovenského rudohoria. Leží na okresnej ceste č. 595 medzi mestom Lučenec a mestom Poltár, od ktorého je vzdialená . Je položená na sútoku rieky Ipeľ a Banského potoka nazývaného Cinobanka. Rieka Ipeľ v katastri obce vytvára meandre v biotope ktorých sa nachádza množstvo vzácnych a chránených živočíšnych aj rastlinných druhov. Nadmorská výška v strede obce je a v okolí obce 
Dejiny.
Obec má nálezisko z doby bronzovej, menšie hradisko "Hrádok", slovanské hradisko z 9. – 10. storočia, zvyšky hradieb 12. – 13. storočia. Prvá písomná zmienka o obci "Egruch" je z roku 1246. V roku 1279 sa uvádza ako "Berzence". Turecký súpis obyvateľov je z roku 1554, kedy ako pustatina patrila k Hornému Hrabovu. Obyvatelia sa zaoberali poľnohospodárstvom a hrnčiarstvom.

</doc>
<doc id="27446" url="https://sk.wikipedia.org/wiki?curid=27446" title="Cinobaňa">
Cinobaňa

Cinobaňa (, , do roku 1927 "Činobáňa" alebo "Synobáňa") je obec na Slovensku v okrese Poltár.
Názov.
Vývin názvu obce

</doc>
<doc id="27447" url="https://sk.wikipedia.org/wiki?curid=27447" title="Hradište (okres Poltár)">
Hradište (okres Poltár)

Hradište je obec na Slovensku v okrese Poltár.
Polohopis.
Obec leží v južnej časti Veporského Slovenského rudohoria, v údolí potoka Držkovo. 
Dejiny.
V lokalite "Hrádok" je hradisko z doby bronzovej. Prvá písomná zmienka o obci pod menom "Hradischa" je z roku 1411, ale vznikla niekedy v 13. storočí, kedy bola vlastníctvom hradného panstva z Fiľakova. Obyvateľstvo sa zaoberalo poľnohospodárstvom a neskôr aj spracúvaním dreva (výroba dreveného riadu, kolárstvo). Obec mala 2 mlyny a v jej okolí sa nachádzali laznícke osídlenia. Prvý učiteľ v obci bol už v roku 1746.

</doc>
<doc id="27448" url="https://sk.wikipedia.org/wiki?curid=27448" title="Šoltýska">
Šoltýska

Šoltýska je obec na Slovensku v okrese Poltár, horná časť sa nazýva Ľubienka.
Polohopis.
Šoltýska sa nachádza v západnej časti Stolických vrchov vo výške 650 až Rozprestiera sa v trojuholníku tvoreného troma vrchmi Perešom (), Homračkou () a Turčiankou (, vo vrcholovej časti Slovenského Rudohoria. Jej kataster sa rozkladá na ploche 439 ha. Obec leží v údolí kde pramení potok, ktorý sa asi po 2 km vlieva do potoka Kokavka.
Dejiny.
Šoltýsku založil gróf Anton Forgáč v roku 1796. Na jeho počesť bola osada v čase založenia nazvaná Antalfalva (Antonova Dedina). Neskoršie došlo k zmene názvu dediny z Antalfalva na Šoltýska. Časť forgačovských majetkov sa nachádzala v tom čase (koncom osemnásteho storočia) v kokavskom katastri. Podľa dostupných údajov vlastnili Forgáčovci až polovicu Kokavy od roku 1595. Založenie Šoltýsky súviselo s rozvojom priemyselnej výroby, najmä skla, v okolitých dedinách a usadlostiach. Forgáčovci si uvedomili, že hlavným zdrojom ich príjmov v budúcnosti môžu byť zisky z manufaktúr a preto sa zamerali na ich zakladanie.
V roku 1750 založili prvú manufaktúru na výrobu papiera v údolí Rimavice, 2 km severne od obce Kokava. V roku 1803 založili sklársku hutu na výrobu tabuľového skla v lokalite Dolina v údolí Rimavice cca 18 km severne od Kokavy. Ako kurivo pre roztavenie sklárskej suroviny (kremeňa) sa v sklárskych hutách v tom čase používalo suché bukové drevo. Využitie inej energie v tých časoch ešte nebolo v týchto lokalitách známe. K tomu bolo potrebné mnoho drevorubačov a povozníkov so záprahmi. Forgáčovci preto využili, možnosť, ktorú im ponúkol patent cisára Jozefa II. z roku 1785 o zrušení nevoľníctva a v roku 1796 najali verbovačov, ktorí im pomohli naverbovať a presídliť na ich majetky do severnej a severozápadnej časti kokavského katastra 134 rodín. Presídlenci, boli to drevorubači, ktorí prišli klčovať okolité bukové lesy, založili osady z ktorých neskoršie vznikli samostatné obce Šoltýska, Lom nad Rimavicou a Ďubákovo. Ďalší presídlenci vytvorili laznícke usadlosti Čremoš a Pereš. Presídlenci najmä do Šoltýsky, boli z viacerých stolíc. Väčšina bola zo zvolenskej stolice, ale boli medzi nimi aj prisťahovalci z oravskej (veľká časť z nich bola goralského pôvodu), abovskej, trenčianskej stolice a dokonca aj z moravského Hrozenkova. Celkom bolo do Šoltýsky presídlených 53 rodín. V čase svojho vzniku patrila Šoltýska do Malohontského dištriktu, ktorý bol súčasťou Hontianskej stolice.
Niekoľko vĺn kolonistov z obce Šoltýska, Ďubákovo a Lom nad Rimavicou sa v roku 1795 vybralo do regiónu Bihar (územie na západe dnešného Rumunska), aby pracovali ako drevorubači. Častokrát išlo o prvogeneračných kolonistov pôvodom z Oravy. Po príchode postupne vytvorili vlastné obce, ako Bodonoš či Nová Huta. 
Koncom 19.storočia dosídlili goralskí vrchári aj lazy okolitých obcí- Hradište a Krná. Veľká časť vrchárov pochádzala z Detvy, no sekundárne aj z obcí Šoltýska, Drábsko či Ďubákovo. Ich prítomnosť sa dá vystopovať zo zvyšujúceho sa podielu rímskokatolíckeho obyvateľstva týchto, pôvodne evanjelických obcí. Kontakt medzi obyvateľmi obce a ich lazov boli veľmi zriedkavé.
Od roku 1803 patrila Šoltýska do novo vzniknutej Gemersko-Malohontskej stolice. V roku 1809 vznikla samostatná rímskokatolícka farnosť. V roku 1834 ukončenie výstavby a vysvätenie kostola (Rožňavské biskupstvo). Aj v tomto období fungovala vnútroštátna migrácia, predovšetkým goralského obyvateľstva. Práve v roku 1921 sa obyvatelia obce Šoltýska spolupodieľali na vytvorení kolónie Bukovinka popri maďarských hraniciach. V roku 1923 sa spolu s vrchármi z obce Lom nad Rimavicou zúčastnili na vytvorení kolónie Kružno v južnom Malohonte. Vrchárske kroje sa tu nosili aspoň do 40. rokov.
Elektrický prúd bol do obce zavedený v roku 1957.Počas reorganizácie štátnej správy v roku 1961 bola k Šoltýske pripojená aj miestna osada Ľubienka, ktorá dovtedy patrila pod obecný úrad Ipeľský potok. V roku 1967 bola do Šoltýsky vybudovaná miestna cestná prípojka (3 km) od štátnej cesty Kokava - Kriváň (táto bola daná do prevádzky v októbri 1938). Vodovod si občania svojpomocne vybudovali v roku 1973. V minulosti bol v obci v prevádzke vodný mlyn a píla.

</doc>
<doc id="27449" url="https://sk.wikipedia.org/wiki?curid=27449" title="Ozdín">
Ozdín

Ozdín (, ) je obec na Slovensku v okrese Poltár. Pri obci sa nachádzajú zrúcaniny hradu Ozdín.
Dejiny.
Prvá písomná zmienka (castrum Ouzden či Osdin) je z roku 1279. Česká listina tu datovaná z roku 1283 je len z 15. storočia, keď bola obec v rukách Jiskrovcov. Turecký súpis obyvateľov je z roku 1554. V rokoch 1831 a 1873 bola obec spustošená cholerou. Obyvatelia sa zaoberali poľnohospodárstvom a drevospracovaním.

</doc>
<doc id="27450" url="https://sk.wikipedia.org/wiki?curid=27450" title="Pinciná">
Pinciná

Pinciná je obec na Slovensku v okrese Lučenec.
Polohopis.
Obec leží uprostred Lučenskej kotliny na nive rieky Ipeľ. 
Dejiny.
V chotári obce bolo objavené sídlisko z neolitu s bukovohorskou keramikou, sídlisko z doby bronzovej a základy románskeho kostola s 278 hrobmi. Prvá písomná zmienka o obci ("Pynch") je z roku 1326. Patrila zemianskym rodom Pinczi, Károly a iným. Obyvateľstvo sa zaoberalo poľnohospodárstvom a neskôr rybárstvom. Ryby predávali na trhoch v Lučenci a Fiľakove. Bola tu i tehelňa. V roku 1830 obec zničil ničivý požiar.

</doc>
<doc id="27451" url="https://sk.wikipedia.org/wiki?curid=27451" title="Málinec">
Málinec

Málinec je obec na Slovensku v okrese Poltár.
Polohopis.
Málinec je stredisková obec nachádzajúca sa na hornom toku rieky Ipeľ, v severnej časti okresu Poltár v nadmorskej výške Je vzdialená od mesta Poltár. Ipeľskú dolinu tvoria úbočia juhozápadnej časti Slovenského rudohoria. Od západu cez sever k východu sú to vrchy Hrad (), Tri Chotáre (), Táňovo (), Čierny Hrbok, Diel () a Vrbica. Zo severu málinskú dolinu uzatvára mohutne sa rozkladajúci vrch Bykovo () so svojimi výbežkami. Na juh je dolina otvorená. Tadiaľto odteká rieka Ipeľ a prechádza tadiaľ cesta, ktorá spája Málinec s ostatným svetom.
Katastrálne územie.
V minulosti jej rozsiahly () kataster ležal na pomedzí troch žúp – Novohradskej, Zvolenskej a Gemersko-malohontskej. Jeho bezprostredne susedné obce boli Detva, Čierny Balog a Kokava nad Rimavicou. Územie pôvodného katastrálneho územia obce malo tvar kosodĺžnika osadeného dlhšou uhlopriečkou v smere sever – juh na tok Ipľa, pričom v jeho severnom vrchole rieka Ipeľ (pri osade Čierťaž v nadmorskej výške asi ) vyviera a v južnom (v lokalite Bitanská) opúšťa katastrálne územie obce. Katastrálne územie Málinca je konfiguračne hodne členené s výškovým rozdielom až , lebo najvyššiu nadmorskú výšku má vrch Bykovo (), voľakedy najvyšší vrch Novohradskej župy a najnižšiu Bitanská (). Je zaujímavé, že všetkých 12 málinských prítokov Ipľa je pravobežných. Viaceré z nich (Chocholná, Smolná) sú tak vodnaté, že sú Ipľu pri sútoku takmer rovnocenné. Táto vodnatosť sa v súčasnej dobe využíva pri vodárenskej nádrži Málinec, z ktorej okrem Málinca sú pitnou vodou zásobované aj mestá Fiľakovo, Lučenec a Veľký Krtíš.
Prírodné podmienky.
Z prírodných surovín okrem tradovanej ťažby zlata a striebra treba ešte spomenúť železnú rudu, viaceré granitové a žabicové lomy, štrkoviská ako aj tehliarsku hlinu, ktoré spolu s bohatou drevnou hmotou z rozsiahlych lesov dali možnosť vzniku priemyslu, ktorý sa tu najmä v 19. storočí veľmi rozšíril (sklárne, železiarne, salajkárne, papierne). Z ďalších prírodných podmienok, okrem rôznych prírodných výtvorov a krajinských hodnôt treba upozorniť na minerálne pramene. Pri jednom z nich, ktorý dal aj osade meno "Šťavica" v 19. storočí prosperovali kúpele, ktoré okrem miestnych záujemcov využívali aj obyvatelia Lučenca, Rimavskej Soboty a Budapešti.
Občianska vybavenosť.
V súčasnosti k 31. decembru 2015 má obec 1 487 obyvateľov. Miera nezamestnanosti sa pohybuje okolo 40%. V obci pôsobí viac ako 20 podnikateľských subjektov v obchodnej, výrobnej sfére a v službách. V obci funguje pošta, lekáreň, dva farské úrady. Sú tu vybavené kvalitné siete obchodov a služieb.
Sú tu vybudované: Vodárenská nádrž Málinec, Spoločenský dom, Dom smútku, predajne potravín, telocvičňa so školskou jedálňou, plynový rozvod, ale i kanalizácia obce s čističkou odpadových vôd. V obci funguje Miestne kultúrne stredisko s niekoľkými záujmovými krúžkami a celoročnou aktivitou, aj Miestna ľudová knižnica ocenená ako jedna z najlepších v okolí.
Lekárska starostlivosť pre dospelých a deti je zabezpečená v miestnom zdravotnom stredisku a lekáreň.
V obci Málinec funguje základná deväťročná škola, ktorú navštevuje 200 žiakov, ktorých vedie 16 pedagogických pracovníkov. Žiaci školy sa zapájajú do viacerých záujmových krúžkov.
V budove starej školy sa nachádza Integračné centrum pre telesne postihnuté deti a novo zrekonštruovaná časť komunitného centa, ktoré začalo fungovať v roku 2015.
V roku 2000 obec zakúpila nový lyžiarsky vlek, ktorý má dopĺňať športové aktivity občanov. Žiaľ podmienky na lyžovanie tu nie sú úplne postačujúce a preto ho využívajú najmä mladší obyvatelia obce, ktorí tam môžu získať cenné základy lyžiarskych schopností.

</doc>
<doc id="27452" url="https://sk.wikipedia.org/wiki?curid=27452" title="Mládzovo">
Mládzovo

Mládzovo (, ) obec na Slovensku v Banskobystrickom kraji v okrese Poltár. K 31. 12. 2015 tu žilo 102 obyvateľov, čím je obec treťou najmenšou vo svojom okrese.
Názov.
Podľa "mládza", čiže tráva po prvom kosení, otava.
Polohopis.
Obec leží 15 kilometrov severne od Lučenca v okrese Poltár, ktorý vznikol v roku 1996. Najbližšími obcami sú Breznička vzdialená tri kilometre na juhovýchod a Cinobaňa, ktorá leží štyri kilometre na severozápad.
Vodné toky.
Banský potok
Geológia.
Nerastné bohatstvo.
V katastrálnom území obce sa nachádza perspektívne ložisko kaolinických pieskov s objemom 2 223 000 m3.
Dejiny.
Prvá písomná zmienka o obci pochádza z roku 1436, keď sa Mládzovo spomína pod názvom "Mlagho". V nasledujúcich storočiach sa názov ďalej vyvíjal – do podoby "Mlagyo, Mlazowo" v roku 1773, ďalej cez "Mlagyo, Mlačowo" v 1786 až na podobu "Mlagyó, Mladzowá, Mlaďowá" z roku 1808. Od polovice 19. storočia sa používal už len pomaďarčený názov "Mlágyó", ktorý bol v roku 1898 zmenený na "Nemesfalva". V uhorskom geografickom lexikóne z roku 1851 sa obec spomína ako slovenská a prevažne evanjelická so 146 obyvateľmi. Štatistika z roku 1910 vykazovala v Mládzove 252 obyvateľov, z toho bolo 235 Slovákov, 13 Maďarov a 4 inej, resp. nezistenej národnosti. Za Rakúsko-Uhorska bolo Mládzovo súčasťou okresu Lučenec "(Losonci járás)", ktorý patril do Novohradskej župy.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike a od vtedy používa výlučne slovenský názov "Mládzovo". Obec administratívne patrila do roku 1922 Novohradskej župe a v období rokov 1922 až 1928 zas Zvolenskej župe.
V období trvania prvej Slovenskej republiky bolo Mládzovo začlenené do "okresu Lovinobaňa", ktorý bol súčasťou Pohronskej župy. Po druhej svetovej vojne sa obec stala nakrátko súčasťou Banskobystrického kraja, ktorý bol neskôr pretransformovaný na Stredoslovenský kraj. V obci bolo v rámci kolektivizácie zriadené Jednotné roľnícke družstvo (JRD), ktoré bolo od 1. januára 1972 združené z družstvami Kalinovo, Hrabovo, Veľká Ves, Breznička a Podkriváň do jedného družstva "Družba" so sídlom v Kalinove.
Od roku 1996 parí Mládzovo novozriadenému okresu Poltár v rámci obnoveného Banskobystrického kraja.
Politika.
Obecné zastupiteľstvo.
Obecné zastupiteľstvo sa skladá z piatich poslancov.
Nezamestnanosť.
Nezamestnanosť dosiahla v októbri 2002 hodnotu 32,69 %.
Kultúra a zaujímavosti.
Knižnice.
V obci sa nachádza knižnica s knižničným fondom 1 919 kníh. Knižnica má 5 členov, ktorí si v roku 2006 vypožičali 47 kníh.
Doprava.
Autobusová doprava.
Obec má 5 pravidelných autobusových spojov do Brezničky a 4 do Cinobane.
Vlaková doprava.
Vlaková trať Breznička ("Ipolyberzencze") – Katarínska Huta ("Katalinhuta") bola uvedená do prevádzky 24. novembra 1901. Po viac ako 100 rokoch, bola dňa 2. februára 2003 prevádzka na tejto trati zastavená z dôvodu nerentabilnosti.
Osobnosti obce.
V Mládzove žila rodina tretieho prezidenta Slovenskej republiky – Ivana Gašparoviča.

</doc>
<doc id="27453" url="https://sk.wikipedia.org/wiki?curid=27453" title="Kalinovo">
Kalinovo

Kalinovo (, ) je obec na Slovensku v okrese Poltár. 
Časti obce.
K obci patria časti Briežky, Hrabovo, Močiar, Petrovec a Priekopa. V obci sa nachádzajú pramene minerálnej vody.
Dejiny.
Obec vznikla asi v 13. storočí, prvá písomná zmienka je z roku 1279. Bola okupovaná Turkami v rokoch 1554-1593. Známa bola hrnčiarstvom, boli tu šamotárne.

</doc>
<doc id="27454" url="https://sk.wikipedia.org/wiki?curid=27454" title="Krná">
Krná

Krná je obec na Slovensku v okrese Poltár.
Polohopis.
Obec leží v južnej časti Veporského Slovenského rudohoria v údolí potoka Krná.
Dejiny.
Prvá písomná zmienka je z roku 1436. V roku 1573 patrila Krná (Korna Lehota) Fiľakovskému hradnému panstvu. Obyvatelia sa zaoberali chovom oviec, ovocinárstvom a výrobou dreveného riadu. Preslávili sa ako lovci medveďov.

</doc>
<doc id="27455" url="https://sk.wikipedia.org/wiki?curid=27455" title="Zlatno (okres Poltár)">
Zlatno (okres Poltár)

Zlatno je obec na Slovensku v okrese Poltár.
Dejiny.
Obec Zlatno vo svete preslávila miestna skláreň, ktorej výrobky úžitkového skla získali mnohé prestížne svetové ocenenia. Okrem iného, sa v sklárni Zlatno vynašiel spôsob výroby irisovaného skla a v päťdesiatych rokoch dvadsiateho storočia tu miestny sklársky majster a výtvarník, Jozef Staník, vynašiel výrobu svetoznámej súpravy Zlatá Zuzana.

</doc>
<doc id="27456" url="https://sk.wikipedia.org/wiki?curid=27456" title="Uhorské">
Uhorské

Uhorské je obec na Slovensku v okrese Poltár.
Dejiny.
Prvá písomná zmienka o obci s farnosťou uvedenej ako "Vsgra" je z roku 1332. Obec sa v roku 1435 uvádzala ako "Uhurska" a patrila Fiľakovskému hradnému panstvu. Turecký súpis obyvateľov je z roku 1554, keď tu bol aj mlyn. Obyvatelia sa zaoberali poľnohospodárstvom a dobytkárstvom.

</doc>
<doc id="27457" url="https://sk.wikipedia.org/wiki?curid=27457" title="Utekáč">
Utekáč

Utekáč () je obec na Slovensku v okrese Poltár. 
Polohopis.
Utekáč sa nachádza v doline rieky Rimavica, na pomedzí Veporských a Stolických vrchov. Obec je prístupná cestou III/2724 z Kokavy nad Rimavicou do Sihly. Sídlo okresu Poltár je vzdialený južne, Hriňová západne, Hnúšťa východne. Lučenec, dostupný aj železničnou traťou, je vzdialený a Rimavská Sobota .
Časti obce.
K obci patrí 8 osád: Bánik, Cisársko, Dlhá Lúka, Drahová, Ďurkovka, Havrilovo, Nad Rimava a Salajka.
Dejiny.
Prvá zmienka o obci je z roku 1593 z archívneho zápisu v Banskej Štiavnici.
Názov obce Utekáč má pôvod v historických udalostiach. Údajne tadiaľto už v 13. storočí unikal uhorský kráľ Belo IV. pred postupujúcimi Mongolmi. Traduje sa, že aj neskôr, počas mongolských vpádov na naše územie, hľadali v miestnych lesoch útočisko pred Turkami obyvatelia južnejších oblastí. Oblasť bola v tom období osídlená veľmi riedko. 
Za vznik obce možno považovať až založenie sklárne grófom Forgáčom v roku 1787, ktorý si toto územie zvolil pre jeho výborné prírodné podmienky: dolinou pretekajúca Rimavica, dostatok dreva a v neposlednom rade aj výskyt tzv. sklárskeho piesku (základnej suroviny na výrobu skla).
Hoci Utekáč nie je pôvodom goralskou kolóniou, vďaka veľkému objemu prisťahovaných pracovníkov z okolitých vrchárskych obcí, ako aj absorbovaníma niektorých lazov okolitých vrchárskych obcí sa do obce dostala aj veľká skupina vrchárov. Preto sa miestny dialekt priblížil ku goralskému nárečiu práve týchto obcí, ktorý sa však dodnes takmer úplne vytratil. 
Obec Utekáč vznikla vyčlenením z katastra Kokavy nad Rimavicou v roku 1993.
Obyvateľstvo.
Utekáč má 837 obyvateľov (k 31. 12. 2023). Pôvodní obyvatelia sa sem sťahovali z Nemecka, Maďarska a Česka. Takmer všetci obyvatelia obce sa venovali práci v sklárňach.
V obci je vysoká nezamestnanosť, ku ktorej prispelo aj zatvorenie miestnych sklárni.
Kultúra a zaujímavosti.
Turizmus.
Okolie obce poskytuje vhodné podmienky na turistiku a cykloturistiku.
Hospodárstvo.
Obec bola v minulosti známa výrobou skla a termosiek.

</doc>
<doc id="27458" url="https://sk.wikipedia.org/wiki?curid=27458" title="Ďubákovo">
Ďubákovo

Ďubákovo je obec na Slovensku v okrese Poltár. 
Goralské nárečie sa postupne z obce vytratilo. Ovláda ho minimálny počet dospelých či detí. 
Dejiny.
Historické názvy obce boli: Gyibako, Gyubako, Gyalbak, Dibako, Dibakow, Vágo. Názov "Ďubákovo" bol použitý už pri prvom katastrálnom meraní v roku 1868). "Vágo" bol zákonom nariadený názov medzi rokmi 1898 až do konca roku 1918.
Ďubákovo vzniklo pred koncom 18. storočia príchodom Goralov z Oravy aj Slovákov z Trenčína a Zvolena. Po tom, čo na svoje majetky v severozápadnom Malohonte začali zemepáni z haličského šľachtického rodu Forgáčovcov presídľovať kolonistov z Oravskej stolice. Zoznamy s menami prisťahovalcov do Ďubákova sa v štátnych archívoch nepodarilo nájsť. Ale v záverečnom odseku v protokole k osídleniu Lomu nad Rimavicou a Šoltýsky zo 17. júla 1796 slúžny Ľudovít Kubínyi hlási, že: „Forgáčovci majú okrem dvoch obcí (Lom a Šoltýska) aj dve salajkárne – miesta na pálenie potaše – a na jednej nazývanej Dibako žije už 50 ľudí“.
Prvá písomná zmienka o Ďubákove je z roku 1794. Na základe výsledkov tohto skúmania sa dá príchod prvých obyvateľov na územie Ďubákova stanoviť do roku 1794. Potvrdzuje to zápis v matrike krstených v Detvianskej Hute z 12. októbra 1794. Rodičia Michal a Mária Petrlla krstili dcéru menom Barbara. Kmotrovci sú Martin a Mária Olšak. Ďalší zápis v Detvianskej Hute je z 26. decembra 1794. Rodičia Pavel a Anna Vršan (Vrssan) krstili syna menom Ján. Kmotrovci sú Ďuro Václavík a Mária Nosáľ. Bydlisko rodičov je zapísané ex Vubak (klčovisko v Ďubákove). 
Druhá najstaršia písomná zmienka o Ďubákove je z rokov 1806-1808. Napísal ju evanjelický farár Ladislav Bartolomeides z Ochtinej (rodák z Klenovca). V tejto zmienke sa o Ďubákove píše na str. 9 pri popise hraníc Gemersko-Malohontskej stolice a tiež na str. 544. Uvádza sa, že má 23 domov, 31 rodín a 154 obyvateľov. Z toho vieme, že v čase písania knihy už Ďubákovo určite patrilo do novovzniknutej stolice a že obyvatelia prišli z Oravy, sú slovenskej národnosti a katolíckeho náboženstva. Výňatok z knihy je na obrázku. Kniha sa nachádza v knižnici Gemersko-Malohontského múzea v Rimavskej Sobote.
Pravdepodobne prví prisťahovalci prišli do lokality s názvom Ďubákovo len ako robotníci (drevorubači, paliči popola a uhliari), bývali v provizórnych obydliach. Predpokladáme, že vznik dediny s koncentrovanejším a trvalým osídlením sa udial neskôr, tesne pred zánikom Malohontskej župy a vznikom župy Gemer-Malohont (1803). Názov lokality Ďubákovo (Gyibako) bol známy už v polovici 18. storočia ako súčasť katastra Kokavy nad Rimavicou.
Prvý obyvatelia Ďubákova 18 stor..
Podľa matričných zápisov z okolitých rímskokatolíckych farských matrík, je výskyt priezvisk prvých prisťahovalcov do Ďubákova nasledovný: 
Aláč, Barankovič, Bigas, Čajan, Čavoj, Daník, Daňo, Dilo, Dulovec, Ďuriš, Fačka, Gabera, Galdik, Gaudik, Gažák, Grenčík, Grešo, Chovanec, Chudera, Ivor, Jánošík, Juriga, Kantor, Kaprál Kohút, Labaj, Lacko, Laššák, Látka, Ľupták, Malaga, Malina, Sagan, Slovák, Slovenčák, Sralo, Šišo, Škorňa, Škrabák, Válek, Veľoch, Visaník, Vrbina, Vršan a ďalšie. V neskorších cirkevných matričných zápisoch sa objavujú nové priezviská obyvateľov Ďubákova: Bartoš, Janček, Jančo, Kret, Kurák, Madleniak, Morong, Paššák, Sardeliak, Staššák, Svediak a ďalší.
Od roku 1822 sa v matričných zápisoch začal uvádzať pôvod (Locus originis) rodičov, resp. sobášených mladomanželov. Z nich sa dá vyexcerpovať pôvod rodín prisťahovaných do Ďubákova s nasledovným výsledkom:
Z oravskej obce Pribiš prišli títo obyvatelia Ďubákova: Čavoj, Fačka, Grenčík, Chovanec, Jánošík, Juriga, bratia Kantorákovci, bratia Kapráľ, Kováč, Kováčik, Malaga, Pisoň, Sagan, Matej ŠKRABÁK s manželkou Dorotou, Veľocha a ďalší.
Z obce Erdötky (Oravská Lesná): Dulovec, Janoštiak a ďalší.
Z obce Oravské Veselé: Cuper, Svediak, Sardeliak, Staššák a ďalší.
Z obce Sihelné: Kurák.
Z obce Pohorelá: Kohút Ján (predtým bol uhliarom v Liešnici).
Z obce Detvianska Huta: Bratia Ján, Matej, Ondrej, Pavel a Štefan Bigasz (Bigas), Ján Csajan (Čajan), Michal Csavoj (Čavoj), Juraj Gabera, Martin Galdik, Ján Danyo (Daňo), Michal Látka, Ján Paleček (Paletska), Michal a Ján Petrla (Petrlya), Ján Szralo, Martin Válek, Ján Vrbina a Pavel Vršan (Vrssan).
Symboly obce.
Povinnosť mať vlastný obecný erb vyplynul pre všetky obce v SR zo zákona č. 453/2001 Z. z, § 30, odst. 1. Pre splnenie tejto povinnosti počas volebného obdobia starostu Petra Andrássyho obecné zastupiteľstvo na svojom zasadnutí dňa 19. október 2003 prijalo uznesenie č. OZ-G.2/2003, na základe ktorého bolo grafické spracovanie objednané u autorov Ladislava Vrtela a Tomáša Brúdera. Keďže obec nemala v minulosti erb ani pečatidlo, ktoré by mohli autori použiť ako predlohu pre tvorbu erbu, inšpirovali sa erbom Oravskej stolice, odkiaľ prišla väčšina obyvateľov Ďubákova na začiatku 19. stororočia. Navrhnutý erb je registrovaný v Heraldickom registri SR pod číslom: D-134/2003. Erb je tvorený strieborným štítom, v ktorom sú tri zelené stromy rastúce z troch vrchov tiež zelenej farby – dva krajné sú ihličnany, medzi ktorými je listnatý, preložené zlatým stojacím medveďom v striebornej zbroji. Súčasne s erbom autori navrhli aj vlajku obce. Farebné riešenie vlajky je totožné s farbami v erbe. Vlajku tvorí 5 pásov v nasledujúcom poradí: Zelený, biely, zelený, žltý a zelený.
Každý zelený pás tvorí 1/9 šírky vlajky. Biely a žltý pás majú šírku 3/9. Vlajka má obdĺžnikový tvar s dvojitým zástrihom v dĺžke kratšej strany.
Prvé pečatidlo si Ďubákovo nechalo vyhotoviť už v roku 1800. Otlačok tohto pečatidla bol objavený na dokumente z roku 1866. Neúplný kruhopis pečatidla obsahuje text PRAEDIVM ... GYUBAKO rok 1800, čo sa dá preložiť ako roľnícky majer Ďubákovo. V strede pečatidla je znázornený podťatý strom a vpravo časť ruky so zdvihnutou sekerou znázorňujúcou jeho stínanie.

</doc>
<doc id="27459" url="https://sk.wikipedia.org/wiki?curid=27459" title="Veľká Ves">
Veľká Ves

Veľká Ves je obec na Slovensku v okrese Poltár.
Dejiny.
Obec má nálezisko z doby bronzovej (neolit) a zo staršej doby železnej, halštatskej, čo svedčí o nepretržitom osídlení tejto lokality. Prvá písomná zmienka o obci "Magna Villa" je z roku 1335, keď patrila Divínskemu panstvu. V roku 1424 mala názov "Nag Falw". Od roku 1540 patrila obec rodine Močáriovcov. Prvý súpis obyvateľov vykonali Turci v roku 1554. Obyvateľstvo sa zaoberalo poľnohospodárstvom, hrnčiarstvom a kolárskou výrobou.

</doc>
<doc id="27460" url="https://sk.wikipedia.org/wiki?curid=27460" title="Hrnčiarska Ves">
Hrnčiarska Ves

Hrnčiarska Ves "(Cserepes)" je obec na Slovensku v okrese Poltár.
Časti obce.
Je zložená z troch miestnych častí: Maštinec, Pondelok a Veľká Suchá.
Dejiny.
Neďaleko obce bolo objavené sídlisko pilínskej kultúry z doby bronzovej. Prvá písomná zmienka o obci Veľká Suchá (Szuha) je z roku 1285. Obec sa vyvinula z osídlenia pod hradiskom. Patrila "Jánokyovcom" a "Jákoffyovcom". Obec Pondelok sa spomína v roku 1515. Obyvatelia sa zaoberali výrobou škridiel a hrnčiarstvom. V Pondelku v roku 1769 založil Gabriel Roth porcelánku, v ktorej vyrábali majolikový riad a kachle pre panské kaštiele. Hrnčiarska Ves vznikla v roku 1964 zlúčením Veľkej Suchej a Pondelka. Obecným erbom sa stal hrniec položený na hrnčiarsky kruh. Je jediným znakom tohto typu na Slovensku.

</doc>
<doc id="27461" url="https://sk.wikipedia.org/wiki?curid=27461" title="České Brezovo">
České Brezovo

České Brezovo je obec na Slovensku v okrese Poltár.
Polohopis.
Obec leží v Revúckej vrchovine, v údolí Poltárice. Nachádza sa 6 km severne od okresného mesta na ceste II/595 a pri železničnej trati Lučenec – Utekáč. K obci patrí miestna časť Vaľkovo, patriaca do regiónu Malohont.
Dejiny.
Prvá písomná zmienka o terra "Mortuni" je z roku 1245. V roku 1331 sa uvádza ako "Brezova". Obec pôvodne patrila "Zachovcom", od roku 1332 "Ákošovcom, neskôr Bosnyákovcom a Szentiványovcom". Prvý súpis obyvateľov vykonali Turci v roku 1554. Obec Vaľkovo (dnes súčasť obce České Brezovo) bola zaznamenaná osobitne. Obyvatelia sa zaoberali roľníctvom, pastierstvom, hrnčiarstvom, výrobou vozov, kolárstvom a mali i mlyn. V historickej litaratúre sa uvádza, že obec mala najkrajšie ženy v regióne.

</doc>
<doc id="27462" url="https://sk.wikipedia.org/wiki?curid=27462" title="Kokava nad Rimavicou">
Kokava nad Rimavicou

Kokava nad Rimavicou (v minulosti "Kokava, Rimavská Kokava", , ) je obec na strednom Slovensku v okrese Poltár.
Polohopis.
Kokava nad Rimavicou leží v Slovenskom rudohorí v Stolických vrchoch, pod Klenovským Veprom (), na sútoku Rimavice s Kokavkou. Je prirodzeným centrom rozsiahlej horskej oblasti severného Novohradu. Kataster obce sa nachádza v okrese Poltár, do ktorého obec administratívne patrí. Pôvodný historický kataster obce bol podstatne väčší a rozprestieral sa na rozhraní troch regiónov: stolice Gemersko – Malohontskej (časť súčasného okresu Rimavská Sobota), stolice Novohradskej (Lučenec) a stolice Zvolenskej.
Dopravné spojenie.
Kokava nad Rimavicou je križovatkou dvoch dopravných trás. Východo–západnej (cesta II. triedy č. 526) a severo–južnej (cesta II. triedy č. 595 a železničná trať č. 162). Z toho vyplýva aj relatívne dobrá poloha obce a ľahká dostupnosť všetkých významnejších centier spoločenského a obchodného života. Na východ je to obec Klenovec a mesto Hnúšťa, z ktorých je spojenie ďalej severne na Tisovec, Muráň, Slovenský raj či Poprad, alebo južne na Rimavskú Sobotu. Na západ sú to Hriňová, Detva, Zvolen a Banská Bystrica. Severne sú to obce Utekáč, Čierny Balog a mesto Brezno, odkiaľ je spojenie západne na Banskú Bystricu, východne na Slovenský raj a severne do Nízkych Tatier, horským priesmykom Čertovica do oblasti Vysokých Tatier. Južným cestným i železničným ťahom je spojenie na Zlatno, Poltár, Lučenec, odkiaľ je možnosť prechodu do Maďarska.
Prírodné podmienky.
Na území obce sa nachádzajú štyri lokality chránené sprísneným režimom kategórie C. Na teritóriu obce je zaznamenaných 10 chránených druhov cicavcov, 65 druhov vtákov, 3 druhy plazov, 3 druhy obojživelníkov a 38 botanických druhov. Širší región do ktorého Kokava patrí, plní funkciu prirodzenej zásobárne pitnej vody pre tri okresy a z toho dôvodu sa vzťahujú na ňu prísne opatrenia na ochranu prírody.
Kultúra a zaujímavosti.
Tradície.
Kokava nad Rimavicou má dlhú a bohatú históriu. Prvé písomné záznamy o zemi, ktorú vtedy nazývali „KOKOV“ (Kochou) pochádzajú z roku 1279, kedy si bratia Etruch a Mikuláš delili rodové majetky ozdínskeho panstva, ku ktorým „terra Kochou“ patrila. Od spomínanej udalosti prešlo veľa rokov a ľudia, ktorí obývali osadu rozloženú na sútoku riečky Rimavica a Kokavka, vystriedali mnohých zemepánov a mnohokrát sa obmieňal i samotný názov osady. Pôvodní obyvatelia Kokavy boli pastieri, baníci, roľníci, lesní robotníci a remeselníci. Neskôr k nim pribudli sklári. Dnes je už sociálne rozvrstvenie obyvateľstva odlišné, ale stále živými a dominantnými tradíciami sú tradície dreva, skla, baníctva a kolešní. A spájajúcim motívom všetkých je folklór a láska k prírode.
Drevárska výroba.
Drevo sa v Kokave ťažilo a spracovávalo od samotného vzniku osady. Bolo dôležitým stavebným materiálom, vyrábali sa z neho šindle, drevené nádoby a iné úžitkové predmety dennej potreby. Lesy bohaté na drevo boli rozhodujúcim faktorom pre vznik sklárskych hutí, papierní a píl. V 17. a 18. storočí pracovali na území obce štyri papierne. Najväčšia bola na Chorepe. Túto dal postaviť gróf Anton Forgáč a vyrábala veľmi kvalitné papiere. V tom čase to bola druhá najväčšia papiereň na Slovensku. 
Dnes existuje v obci niekoľko drevospracujúcich výrob. Ide nielen o prvotné spracovanie guľatiny na stavebné a konštrukčné účely, ale tiež o stavebné stolárstvo, výrobu nábytku, doplnkov a ľudového nábytku. Ak môžeme k drevovýrobe pridať aj výrobu píšťaliek a fujár, ako i niektorých tradičných ľudových predmetov, tak obraz o tom, čo pre Kokavu znamená drevo, je takmer dokonalý. A k dokonalosti chýba už len vôňa ihličia a čerstvo narezaného dreva. Význam dreva v živote miestnych obyvateľov sa odrazil aj v obecnom erbe. Obec ich má až dva a v o obidvoch je motív dreva dominantný.
Sklárska výroba.
Sklárne na území obce a v jej blízkom i vzdialenom okolí začali vznikať až na prelome 18. – 19. storočia. Väčšina z nich zanikla, ale výroba skla v tomto regióne zaznamenala trvalý prínos do kultúrneho i hospodárskeho života jej obyvateľov. Na plošne malom území sa tu nachádzajú a dodnes vyrábajú najstaršie sklárske huty na Slovensku. Dnes si možno prezrieť ešte stále zachovanú pôvodnú technológiu ručnej výroby skla. Mimoriadne cenné sú niektoré unikátne výrobky historického dobového skla, uchované zväčša v súkromných depozitároch zberateľov. Množstvo prekrásnych výtvorov neznámych majstrov zdobí nejedno európske múzeum, galériu, či súkromnú zbierku. V súčasnosti sa takéto sklo už nevyrába. V neďalekej sklárni v Zlatne sa však stále vyrába známa kalíškovina – Zlatá Zuzana. Od roku 1956 sa podľa pôvodných postupov nepretržite vyrába a predáva do celého sveta.
Baníctvo.
Na území Kokavy sa neťažilo iba drevo. Zrod osady je spätý tiež s prvými ťažbami kovov. Ťažilo sa železo a meď, ale najväčším lákadlom bolo zlato. Na dlhý čas bola ťažba zlata zastavená a obnovená bola až v roku 1594, ale nie nadlho. Obec v roku 1599 prepadli hordy Krymských Tatárov a to bolo pre Kokavu jedno z najhorších období počas celej jej histórie. Obnovenie ťažby nastalo koncom 18. storočia. Povrchové i podpovrchové náleziská sa nachádzali v hojnom počte na úbočí vrchu Sinec (). Ryžovalo sa v riečke Rimavica i v jej prítoku, ktorý má prameň pod vrchom Sinca. Ťažba bola definitívne ukončená v roku 1810 pre neustále sa zvyšujúce náklady.
Kolešne.
Výraz "kolešňa" je miestny ľudový názov, ktorý Kokavčania používali na označenie svojich hospodárstiev vzdialených od obce po vrchoch, kde mimo sezónnych prác býval obyčajne len jeden člen rodiny, ktorý sa staral o dobytok. Takéto zvláštne laznícke hospodárenie bolo v minulosti rozšírené v dvoch veľkých chotároch Kokavy nad Rimavicou a Klenovca. Nikde na Slovensku sa takéto osídlenie nenachádza. Popri "kolešniach" boli po vrchoch i laznícke hospodárstva, líšiac sa od "kolešní" tým, že na nich trvale bývali celé rodiny. Takéto osídlenie je už typické pre mnohé ďalšie regióny Slovenska. Roľnícky a pastiersky spôsob života vytvoril svojskú kultúru neveľkej komunity ľudí, ktorá bola charakteristická osobitnými návykmi, výrazovými prostriedkami, obliekaním, spevom, tancom a ľudovým umením.
Šport.
Pôsobí tu futbalový klub FK Štart Kokava nad Rimavicou.

</doc>
<doc id="27463" url="https://sk.wikipedia.org/wiki?curid=27463" title="Hrnčiarske Zalužany">
Hrnčiarske Zalužany

Hrnčiarske Zalužany je obec na Slovensku v okrese Poltár.
Dejiny.
Obec Hrnčiarske Zalužany vznikla asi v 12. storočí. Prvá písomná zmienka o obci je z roku 1362 pod názvom "Zalusan" a patrila Jánokyovcom a Jákoffyovcom. V novoveku patrila obec viacerým drobným zemanom. Obyvatelia sa zaoberali hospodárstvom, no predovšetkým hrnčiarstvom. Vyrábali keramiku, ohňovzdorné tehly, škridlu. Aj preto sa v roku 1773 objavuje nový názov obce Hrnčiarske Zalussany. V roku 1828 mala obec 80 domov a 605 obyvateľov. Erb obce je vytvorený podľa pečate z druhej polovice 18. storočia. V súčasnosti tradíciu hrnčiarstva v obci reprezentuje Výrobné družstvo Šamotka, a aj súkromní remeselníci.

</doc>
<doc id="27464" url="https://sk.wikipedia.org/wiki?curid=27464" title="Nové Hony">
Nové Hony

Nové Hony (, ) sú obec na Slovensku v okrese Lučenec.
Polohopis.
Obec leží vo východnej časti Lučenskej kotliny pri potoku Šťavica. 
Dejiny.
V chotári obce bolo objavené sídlisko pilinskej kultúry z mladšej doby bronzovej, slovanské sídlisko z 10. storočia a zaniknutý stredoveký kostol. Prvá písomná zmienka o obci ("Keresztúr") je z roku 1332. V 14. storočí sa obec rozčlenila na obce "Veľký" a "Malý Kerestúr" (1381 "Kyskereszthur"), ktoré sa zase zlúčili v polovici 19. storočí. Obyvateľstvo sa zaoberalo poľnohospodárstvom.

</doc>
<doc id="27465" url="https://sk.wikipedia.org/wiki?curid=27465" title="Sušany">
Sušany

Sušany sú obec na Slovensku v okrese Poltár.
Dejiny.
Obec má nálezisko sídliska z doby bronzovej. Prvá písomná zmienka o obci "Swsanfewide" je z roku 1407, keď bola vo vlastníctve Mikófalvyovcov, neskôr Ožďanského panstva. Turecký súpis obyvateľov je z roku 1554. Obyvateľstvo sa zaoberalo poľnohospodárstvom, hrnčiarstvom a výrobou škridiel.

</doc>
<doc id="27466" url="https://sk.wikipedia.org/wiki?curid=27466" title="Rovňany">
Rovňany

Rovňany sú obec na Slovensku v okrese Poltár.
Dejiny.
Pápežský register zaznamenáva farnosť v roku 1332 pod menom "Rovna". Prvá písomná zmienka o obci "Rovnya" je z roku 1341. Obec patrila Divínskemu hradnému panstvu. Po vyhnaní Turkov v roku 1593 sčasti aj Šalgovskému panstvu. Obyvatelia sa zaoberali poľnohospodárstvom. Obec mala aj mlyn.

</doc>
<doc id="27467" url="https://sk.wikipedia.org/wiki?curid=27467" title="Selce (okres Poltár)">
Selce (okres Poltár)

Selce sú obec na Slovensku v okrese Poltár.
Dejiny.
Selce majú staroslovanský názov od slova selo - dedina. Sú spomenuté začiatkom 14. storočia, ale podľa staroslovanského názvu sú asi staršie. Obec vypálili Turci, takže ostalo iba 6 domov obývaných. Po I. svetovej vojne sa i tu aktivizovala činnosť ohľadne Slovenskej republiky rád, na čele s notárom Šajnohom. Obec je pôvodne evanjelická, ale po príchode vrchárskeho obyvateľstva po II. sv. vojne dostala zmiešaný konfesiálny charakter. V obci sa narodil Rudolf Rodomil Kubányi, štúrovec, brat spisovateľa Ľudovíta Kubányiho.

</doc>
<doc id="27468" url="https://sk.wikipedia.org/wiki?curid=27468" title="Klokoč (okres Detva)">
Klokoč (okres Detva)

Klokoč je obec na Slovensku v okrese Detva.
Polohopis.
Katastrálne územie obce sa rozprestiera na pomedzí geomorfologických celkov Javorie a Ostrôžky, ústredie obce leží v nadmorskej výške Leží 16 km juhozápadne od okresného mesta v blízkosti cesty II. triedy č. 591. V okolí obce vyvierajú viaceré minerálne pramene.

</doc>
<doc id="27469" url="https://sk.wikipedia.org/wiki?curid=27469" title="Kriváň (okres Detva)">
Kriváň (okres Detva)

Kriváň je obec na Slovensku v okrese Detva.
Polohopis.
Obec sa nachádza vo východnej časti Zvolenskej kotliny v povodí Slatiny pretekajúcej jej severozápadným okrajom. Severne od Kriváňa sa dvíhajú výbežky Poľany, južne sa dvíha predhorie Javoria. 
Dopravné spojenie.
Cez Kriváň prechádza cestná spojnica Pohronia a Novohradu, cesta I/16, ktorou vedie medzinárodný ťah E58 a E571 z Bratislavy do Košíc. V 40. rokoch 20. storočia bola vybudovaná z Kriváňa štátna cesta II/529 do Brezna a II/526 do Kokavy nad Rimavicou. V príprave je i vybudovanie rýchlostnej cesty R2 do Lučenca. 
Cez obec Kriváň bola vybudovaná a 18. júna 1871 aj sprevádzkovaná železničná trať Budapešť – Salgótarján – Lučenec – Zvolen – Vrútky (prepojenie s Košicko-bohumínskou železnicou), dnes trať Zvolen – Košice. Pri obci viedla historická trať Krivánskym tunelom dlhým viac ako 300 m a zrušeným výstavbou zárezu pri zdvojkoľajnení južného ťahu.
Dejiny.
Napriek tomu, že vznik obce Kriváň sa datuje až od roku 1955, kedy sa osamostatnila od Detvy (založenej r. 1638), stopy po osídlení okolia sa datujú do neskorej doby bronzovej. Archeologické nálezy na neďalekej Kaľamárke potvrdili keltské, rímske i veľkomoravské osídlenie, ktorého zánik sa datuje do 10. alebo 11. storočia.
Vígľašské panstvo malo v obci majer a zriadilo nadlesný úrad, ktorý zamestnával niekoľko hájnikov. Ťažba dreva na Poľane si vyžiadala výstavbu veľkého drevoskladu pri železničnej stanici v Kriváni. Doprava dreva sa zvýšila začiatkom 20. storočia výstavbou lesnej železnice z drevoskladu na pílu v Hriňovej a ďalej až na Periská na Poľane (v r. 1962 bola zrušená pre vybudovanie vodárenskej nádrže v Hriňovej). 
Druhá svetová vojna zasiahla obec najmä počas SNP a pri oslobodzovaní 2.–10. februára 1945, kedy sa v okolí odohrali prudké boje. Tragické následky malo nemecké bombardovanie 25. februára 1945, kedy zahynulo 9 robotníkov pri oprave vyhodeného tunela a niekoľko ďalších ľudí v zbombardovaných domoch.
Od 1. januára 1955 sa rozhodnutím Krajského národného výboru v Banskej Bystrici osady Kriváň a Korytárky osamostatnili od Detvy a vytvorili samostanú obec Kriváň. Dňa 16. mája si občania zvolili za predsedu MNV Mikuláša Nôtu, podpredsedu Mikuláša Lapíňa a tajomníka Štefana Chamulu. V obci vznikol i Matričný úrad (zahrňujúci aj Korytárky), ktorý eviduje narodenia, sobáše a úmrtia. Funkciu matrikárky od vzniku obce až do roku 1990 vykonávala Mária Bariaková. 
V jeseň 1955 sa dokončila výstavba menšieho kultúrneho domu. V obci sa zriadil závod ČSAD Kriváň (neskôr presťahovaný do Detvy) a rozšíril sa drevosklad - Lesný závod Kriváň, dnes rozlohou najväčší na Slovensku. Nový spoločenský dom bol budovaný v akcii "Z" a dokončený v roku 1975. Bol v ňom umiestnený miestny národný výbor, obvodný lekár, spoločenská sála s kinom a javiskom pre divadlá, reštaurácia, knižnica, sobášna sieň, miestne kultúrne stredisko, Klub mladých a i. 
Základná škola.
Základná škola má už vyše storočnú tradíciu a záznamy o jej prvej budove (drevenej) siahajú do roku 1895. Predtým sa vyučovalo v súkromnom dome v zimných mesiacoch. V roku 1901 pre školu zakúpil uhorský štát od Martina Gáboríka pozemok nad železničnou stanicou a postavil murovanú budovu. Bola poškodená v lete 1919 pri vpáde maďarských boľševikov a v lete 1945, keď slúžila pre ubytovanie maďarských zajatcov opravujúcich tunel. Na jeseň r. 1963 bol otvorený nový školský areál pre spádovú oblasť Detva - Piešť II., neskôr aj Korytárky a Podkriváň. Pôvodná škola potom slúžila ako materská škola, kým neboli v 90. rokoch 20. storočia deti presťahované do novej materskej školy.
Kostol.
Po roku 1989 sa zrealizovala výstavba kostola. Chrám bol vysvätený 9. júla 1995 a je zasvätený našim vierozvestom sv. Cyrilovi a Metodovi. Zároveň bola zriadená aj nová farnosť (odčlenením od detvianskej) s filiálkou Korytárky, kde bol v r. 1998 vysvätený novopostavený kostol Karmelskej Panny Márie. Farnosť v spolupráci s obcou od r. 1994 usporiadáva Cyrilometodské dni, v ktorých programe je aj svätá omša na vrchu Mních pri vyrezávanom 8 m vysokom dvojkríži.
Obyvateľstvo.
V roku 1955 bolo v Kriváni 420 domov, v ktorých bývalo 2 135 obyvateľov. Po odčlenení sa Korytárok 1. januára 1993 bolo v Kriváni 480 rodinných domov a 1 630 obyvateľov, Korytárky mali 350 domov a 1 020 obyvateľov. 
Kroniky.
Formovanie obce dokumentujú kroniky najmä z obdobia po vzniku ČSR:

</doc>
<doc id="27470" url="https://sk.wikipedia.org/wiki?curid=27470" title="Podkriváň">
Podkriváň

Podkriváň (pôvodný názov "Trhanová") je obec na Slovensku v okrese Detva.
Polohopis.
Obec leží v úzkej doline Krivánskeho potoka, ktorý preteká pod ostro sa zvažujúcimi svahmi Javoria, pričom v nižšie položenej severozápadnej časti obce je potok zo severu ohraničovaný svahmi Slovenského rudohoria. 
Dejiny.
Prvá zmienka o lokalite "Trhanowa" je z roku 1736, bola zaznamenaná na mape Samuela Mikovíniho. Od roku 1742 sa uvádza už ako obec "Trhanowa", neskôr ako "Divin-Oroszi" a od roku 1927 pod dnešným názvom "Podkriváň". Obec bola známa tkaním plátna. Obyvateľstvo sa zaoberalo aj chovom oviec, dobytka a čiastočne poľnohospodárstvom a povozníctvom. V osadách Horná a Dolná Bzová boli pôvodne sklárne, bol tu aj pivovar. Rímskokatolícke kaplanstvo vzniklo v roku 1787. Bol tu drevený kostol, ktorý vyhorel (v Dolnej Bzovej postavili nový, posvätený bol v roku 1999).
Podľa monografie Novohradská župa z roku 1851: Divényoroszi (Podkriváň). Veľká slovenská dedina na hranici Zvolenskej župy s 206 domami a 1547 Rímskokatolíkmi. Má poštu, telegraf a železničnú stanicu v Krivángyetva. O tomto mieste máme údaje až z prvej polovice 18. storočia. Pri sčítaní ľudu z rokoch 17151720 sa Divényoroszi nespomína. Gróf Károly Zichy bol zemepánom v roku 1740 a gróf Ferencz Zichy (biskup v Győry) v roku 1770. V súčasnosti (1851) naďalej patrí do dedičstva rodiny grófa Zichyho. V roku 1849 miestni obyvatelia blokovali prechádzajúcu ruskú armádu - úzke údolie zablokovali kmeňmi stromov, ale Rusi ich prinútili pod hrozbou vypálenia dediny blokádu zrušiť. V roku 1873 obec zasiahla cholera, počas ktorej zahynulo 192 ľudí. Rímskokatolícky kostol bol postavený v roku 1787, rodina grófa Zichyho ho dala opraviť v roku 1893. Na okraji dediny je železničná trať BudapešťVrútky vedená cez tunel dlhý 317 metrov. Jedna jeho vyvýšenina, na hranici medzi Zvolenskou a Novohradskou župou, sa nazýva Sibenicza-akasztónak. Tu boli obesení lupiči zo Zvolenskej a Novohradskej župy a šibenica mala zastrašiť známych detvianských zbojníkov. K Divényoroszi patrí aj Bzova-puszta, ktorá bola od stredoveku až do začiatku 19. storočia samostatnou obcou. Jej zemepánmi boli Zsigmond Balassa (1588), gróf Pál Balassa (1770), barón László Balassa a Gábor a gróf Ferencz Zichy. Ku Divényoroszi patria aj Fogas-tanya (predtým Zubra), Hajnal-tanya (predtým Jaszenovo), Iván-tanya (predtým Ivanovo), Mocsár-tanya (predtým Zsarina), Nyirje-tanya (predtým Brezovo) a Pál-tanya (predtým Pancsikovo).

</doc>
<doc id="27471" url="https://sk.wikipedia.org/wiki?curid=27471" title="Vígľaš">
Vígľaš

Vígľaš je obec na Slovensku v okrese Detva.
Polohopis.
Obec leží v údolí rieky Slatina vo Zvolenskej kotline asi 14 km východne od mesta Zvolen.
V lokalite Vígľaš-Pstruša bola 11. februára 1929 nameraná najnižšia teplota na území Slovenska, -41 °C. V roku 2009 tam bol odhalený pamätník namerania tohto rekordu.
Dejiny.
Prvá písomná zmienka o obci pochádza z roku 1392.

</doc>
<doc id="27472" url="https://sk.wikipedia.org/wiki?curid=27472" title="Stožok">
Stožok

Stožok je obec na Slovensku v okrese Detva.

</doc>
<doc id="27473" url="https://sk.wikipedia.org/wiki?curid=27473" title="Detvianska Huta">
Detvianska Huta

Detvianska Huta je obec na Slovensku v okrese Detva.
Šport.
V rámci TJ Detvianska Huta v obci pôsobí futbalový klub, založený 25. júla 1975. Prezidentom klubu je Radoslav Hronček.
V obci pôsobí lyžiarsky klub, kde vyrástli niekoľkí reprezentanti Slovenskej republiky v behu na lyžiach.

</doc>
<doc id="27474" url="https://sk.wikipedia.org/wiki?curid=27474" title="Horný Tisovník">
Horný Tisovník

Horný Tisovník je obec na Slovensku v okrese Detva.
Polohopis.
Je to malá obec obklopená pohoriami Javorie a Ostrôžky. Stredom obce preteká rieka Tisovník.

</doc>
<doc id="27475" url="https://sk.wikipedia.org/wiki?curid=27475" title="Stará Huta (okres Detva)">
Stará Huta (okres Detva)

Stará Huta je obec na Slovensku v okrese Detva.
Polohopis.
Leží v juhozápadnej časti okresu, približne juhozápadne od mesta Detva. Vedie ňou cesta II/526 z Podkriváňa, ktorú neďaleko obce križuje cesta II/591 z Vígľaša na Horný Tisovník. V katastri pramení Starohutský potok, ktorý je prítokom Tisovníka v povodí Ipľa. 
Obec sa nachádza na juhovýchodnom okraji pohoria Javorie, na južnom úpätí Červeňákovho vrchu. Západne sa nachádza Ďurovie vrch () a Makytová (), južne Dedinský vrch () a už v Ostrôžkach situované Páleniská () a severovýchodne ležiaca dominanta Ostrôžka.
Dejiny.
Hoci sa v staršej literatúre za zakladateľa Starej Huty považuje gróf Karol Ziči (obdobie rokov 1720 – 1740), osada s výrobou skla sa prvýkrát písomne spomína už v roku 1714. Oblasť vlastnil rod Zičiovcov, pred rokom 1848 tu majetky získali aj Balašovci. Vyrábalo sa tu matné biele a zelené tabuľové sklo, používané najmä na okná. Časť obyvateľov pracovala v poľnohospodárstve, choval sa dobytok a spracovávalo drevo z okolitých lesov. Týmto aktivitám sa obyvatelia venujú prostredníctvom svojpomocného družstva aj v súčasnosti, mladší však väčšinou odišli za prácou do miest alebo zahraničia.

</doc>
<doc id="27476" url="https://sk.wikipedia.org/wiki?curid=27476" title="Vígľašská Huta-Kalinka">
Vígľašská Huta-Kalinka

Vígľašská Huta-Kalinka je obec na Slovensku v okrese Detva.

</doc>
<doc id="27477" url="https://sk.wikipedia.org/wiki?curid=27477" title="Korytárky">
Korytárky

Korytárky sú obec na Slovensku v okrese Detva. Obec vznikla v roku 1993 odčlenením od obce Kriváň.
Polohopis.
Obec leží na juhovýchodnom okraji Zvolenskej kotliny, približne východne od Detvy. Východne od korytárskeho chotára prechádza kotlina vo Veporské vrchy, severný horizont patrí neďalekej Poľane. Obcou preteká Korytársky potok, ktorý západne od obce ústí do Slatiny. 
Korytárky sú dostupné po ceste II/526, vedúcej od Kriváňa do Hriňovej. Od Detvy sú vzdialené východne, Hriňová leží severovýchodne.
Dejiny.
Územie Korytárok patrilo panstvu z Vígľašského zámku, preto sú aj najstaršie dejiny obce späté s okolitými obcami. Pohyb človeka v širšom okolí dokladajú nálezy z mladšej a neskorej doby bronzovej (11.- 8. stor. pred Kr.), písomne doložené trvalé osídlenie bolo vo väčšej miere spôsobené najmä valašskou kolonizáciou v 16. - 17. storočí. Najstarší zápis, viažúci sa ku Korytárkam, pochádza z roku 1661, nepriame zmienky spomínajú tak lokalitu, ako aj osoby z tejto pôvodnej časti Detvy. Práve Korytárky boli poslednou časťou mesta, ktoré sa osamostatnilo.
Prírodné podmienky predurčovali spôsob obživy obyvateľov regiónu, kde prevládali lesy a pasienky. Pastierstvo a ťažba a spracovanie dreva boli hlavným spôsobom obživy a práve ťažba dreva si vyžiadala vybudovanie úzkorozchodnej železnice z Hriňovej do Kriváňa, kde bola zastávka trate do Lučenca. V roku 1936 bola v tejto časti Detvy otvorená štátna škola, neskôr dočasne pod cirkevnou správou. K osamostatneniu Korytárok a Kriváňa, pod ktorý novo obec patrila, došlo v roku 1955. Krátko predtým bola v obci postavená budova obchodu Jednota, následne pribudlo pohostinstvo a stavať sa začalo sídlisko Korytárky-stred. V roku 1962 bola zrušená úzkokoľajná železnička z Hriňovej do Kriváňa. 
Novodobé dejiny Korytárok začali 1. januárom 1993, kedy sa obec osamostatnila. Sídlo obecného úradu bolo zriadené v Spoločenskom dome. Vybudovaná bola plynofikácia a v roku 1998 bol slávnostne vysvätený nový kostol Panny Márie Karmelskej, pri ktorom vznikol nový cintorín. 

</doc>
<doc id="27478" url="https://sk.wikipedia.org/wiki?curid=27478" title="Dúbravy">
Dúbravy

Dúbravy sú obec na Slovensku v okrese Detva.
Obec Dúbravy leží 5 km severozápadne od okresného mesta Detva a 7 km východne od obce Očová. Obec leží severne od hlavného dopravného koridoru Zvolen - Detva - Lučenec. Nachádza sa v poľnohospodárskej krajine na juhozápadných miernych svahoch úpätia masívu Poľany, vo východnej časti Slatinskej kotliny. Územie obce hraničí z východu s mestom Detva z juhu s obcou Vígľaš, zo severu a zo západu s obcou Očová.
História.
Tradícia hovorí, že praobyvateľom a pravdepodobne i zakladateľom Dúbrav bol akýsi služobník na Vígľašskom hrade, ktorého pre neznáme milostné pletky prepustili, ale pre svoje zásluhy dostal od svojho pána rozsiahle pozemky na území terajších Dúbrav. Toto bol najvzdialenejší kút Vígľašského panstva, porastený dubmi a podľa toho dostala obec názov Dúbravy. Ako sa pomery ďalej vyvíjali, ani tradícia nezachovala. V roku 1826 už Dúbravy tvorili samostatnú obec. Celá obec sa rozkladala od kostola až po cintorín a mala asi tridsať domov. Od roku 1817 prispievala ako samostatná obec na spoločné výdavky obci Očová. Medzi tieto výdavky bol zahrnutý aj plat vtedajšieho notára.
V roku 1877-78 sa prevádzala komasácia a obyvatelia Húsovej boli prinútení presťahovať sa do Dúbrav, pretože ich pozemky ležali medzi pozemkami Vígľašského panstva. Osadzovali sa počnúc od kostola smerom k Očovej. Takto založili novú časť Dúbrav, ktorá bola nazvaná "Húsová". Od roku 1886 všetky administratívne záležitosti prechádzali cez Očovú a boli s ňou tesne späté. 
Tradície.
Zvyčajne sa spájali s cirkevnými sviatkami a obradmi. Koledníci "betlehemci" obchádzali roztrúsené laznícke usadlosti niekoľko dní počas vianočných sviatkov. K veľkonočnej tradícii patrilo v Podpoľaní kúpanie dievčat studenou vodou. Súčasťou sadobného zvykoslovia boli špecifické odevy a jedlá pre túto príležitosť. K jarnej tradícii patrilo tiež stavanie a váľanie májov. Počas zimných večerov boli vo zvyku "páračky", susedia sa navštevovali, párali husacie perie a rozprávali veselé historky zo života.
Miestne akcie a podujatia Podpoľania sú dodnes úzko späté s ľudovými zvyklosťami.
Nielen v kroji, ale i vo zvykoch, obyčajoch i v samej povahe sa Dúbravci líšili od 0čovanov a mali i vtom svoju rázovitosť. V zime i v lete boli zapriahnutí v práci a na sviatky najmä na Štefana o Vianociach si veselo zaspievali. Ku zvláštnym zvykom, ktoré sme málokde videli sa počítali tunajšie zvyky veľkonočné. Na zelený štvrtok sa zhromaždili všetci chlapci dediny na jednom konci obce a jeden za druhým s rapkáčom v ruke išli dedinou a miesto zvonenia klepkali. Na veľkonočný pondelok tu bývala hromadná oblievačka a po nej veselý tanec so spevom. 
Prvá svetová vojna.
Ani Dúbravy neboli ušetrené od tejto pohromy. 1. augusta 1914 bola vyhlásená mobilizácia, všetci vojnopovinní nastúpili na front. Do konca roka odišlo zo svojich domovov 23 mužov, do konca r. 1915 to bolo spolu 79 mužov. Zásobovacie pomery počas vojny neboli najhoršie, nakoľko boli ľudia každoročne v lete i včas potreby zamestnaní pri vígľašskom veľkostatku a takto si zaobstarávali potrebné veci k živobytiu.
Druhá svetová vojna.
Táto vojna poznačila obec najviac, mnohí boli vzatí do zajatia. Vrátili sa všetci zajatí vojaci zo Slovenského Národného Povstania. Zo zaistenia sa nevrátili 15 občania rómskeho pôvodu, ktorých Nemci odviezli na neznáme miesto. Celý rok 1945 doniesol obyvateľom mnoho zármutku, nenahraditeľné škody finančné i morálne. Obyvateľstvo usilovne pracovalo, aby čím skôr postavilo svoje zničené a zdrancované domovy.

</doc>
<doc id="27479" url="https://sk.wikipedia.org/wiki?curid=27479" title="Látky">
Látky

Látky je laznícka obec na Slovensku v okrese Detva. Bola založená na prelome 18. a 19. storočia v katastri obce Málinec. Svoju samostatnosť získala až v roku 1952.
Okrem jadra obce pozostáva z viacerých lazníckych osád ako Čechánky, Mláky, Nový Svet, Paseky, Polianky a ďalšie.

</doc>
<doc id="27480" url="https://sk.wikipedia.org/wiki?curid=27480" title="Slatinské Lazy">
Slatinské Lazy

Slatinské Lazy sú obec na Slovensku v okrese Detva. 
Obec je situovaná v severnej časti pohoria Javorie, v údolí Kocanského potoka. Severozápadne nad obcou sa vypína vrch Veľký Korčín (), juhovýchodne Ďurovie vrch ().
Prvá písomná zmienka o obci pochádza z roku 1850 a súvisela so založením Ľudovej evanjelickej školy. Neskôr v roku 1885 bola pre školu postavená nová budova pri cintoríne (dnešný som smútku). Obec bola súčasťou Veľkej Slatiny, od ktorej sa osamostatnila v roku 1930, kedy sa osem miestnych osád spojilo a vytvorilo terajšiu obec.

</doc>
<doc id="27481" url="https://sk.wikipedia.org/wiki?curid=27481" title="Richard Matthew Stallman">
Richard Matthew Stallman

Richard Matthew Stallman, v mladosti zvaný RMS, (* 16. marec 1953, Manhattan) je americký programátor a zakladateľ Hnutia slobodného softvéru a projektu GNU.
Medzi jeho najvýznamnejšie softvérové úspechy patrí prvý rozšíriteľný editor Emacs, prekladač GCC a debugger GDB a ďalšie, všetky dostupné pod licenciou GNU GPL.
Stallman je považovaný za filozofa, ideológa a hackera (nie crackera). Priniesol svetu nový pohľad na softvér a jeho vývoj. Pripravil tak pôdu pre mnohé podnikateľské príležitosti, hlavne v 90. rokoch v USA a úplne nový druh trhu.
Terminológia.
Richard Stallman dáva veľký dôraz na terminológiu používanú v spojení so slobodným softvérom. Častým príkladom nesprávneho pochopenia je zámena termínov „Linux“ a „GNU/Linux“, alebo „Freeware“, „Free softvér“ a „Open Source“.
Free Software (Slobodný softvér).
Výraz Free Software v angličtine znamená Slobodný softvér. Slobodný Softvér má poskytovať svojim užívateľom štyri práva:
Slovo Free má v angličtine viac významov (slobodný, voľný, zadarmo, ...) a pod výrazom Free Software si ľudia zväčša predstavujú softvér zadarmo, teda nekvalitný a nezaujímavý softvér.
Eric S. Raymond zaviedol pojem Open Source Software, alebo Open Source (Softvér s otvorenými zdrojovými kódmi) a založil Open Source Movement (Hnutie za otvorené zdrojové kódy). "RMS" nestotožňuje myšlienky Open Source a Free Software a výraz Open Source nepoužíva.
Stallman akceptuje pojmy „Libre Software“, „FLOSS“ (Free/"Libre" Open Source Software), ale nepoužíva ich.
GNU/Linux.
Stallman chce, aby ľudia hovorili o „GNU/Linuxe“, keď hovoria o operačnom systéme zloženom z jadra Linux a obslužných programov projektu GNU.
Copyright, patenty a obchodné známky.
Stallman vraví, že výraz „Intelektuálne vlastníctvo“ mätie ľudí. Copyright bol navrhnutý na to, aby podporoval autorstvo a umenie. Patenty povzbudzujú ľudí publikovať svoje myšlienky, lenže obmedzuje počet monopolov nad týmito myšlienkami -- niekedy je to užitočné a niekedy na škodu. Obchodná známka (trademark) dáva možnosť zákazníkom vedieť, čo kupujú.

</doc>
<doc id="27483" url="https://sk.wikipedia.org/wiki?curid=27483" title="Banka (inštitúcia)">
Banka (inštitúcia)

Banka je inštitúcia, ktorá sa špecializuje na „obchod peňazí“, čiže na zhromažďovanie voľných finančných prostriedkov (prijímanie vkladov a pod.), poskytovanie úverov a prípadne sprostredkovanie ďalších bankových operácií, obchodov a transakcií (výkon inkasa, prevod peňazí, poskytovanie rôznych služieb a pod.) . V širšom zmysle sem patrí aj centrálna banka.
Tieto ďalšie bankové operácie spravidla určujú špecializáciu banky.
Bankový zisk vzniká zjednodušene povedané tak, že sa za vklady vyplácajú úroky (tzv. pasívny obchod) a za úvery sa úroky vyberajú (tzv. aktívny obchod) – rozdiel je zisk.
Delenie.
Podľa úloh:
Obchodná banka v užšom zmysle je banka špecializujúca sa na obchodné a priemyselné organizácie, pre ktoré uskutočňuje bežné bankové operácie. 
Pre kontinentálnu Európu je charakteristický sklon k univerzálnym bankám, kým v anglosaskej oblasti prevažuje špecializácia (delenie najmä na „obchodné“ banky [commercial bank] a investičné banky [investment bank]). 
Podľa právnej formy rozlišujeme:
Podľa územnej pôsobnosti:
Slovenská právna úprava.
Podľa Zákona o bankách je banka právnická osoba so sídlom na území Slovenska založená ako akciová spoločnosť, ktorá
a ktorá má na výkon činností podľa písmen a) a b) Národnou bankou Slovenska udelené tzv. bankové povolenie. Iná právna forma banky sa zakazuje.
Banka môže okrem činností a) a b) vykonávať, ak ich má uvedené v bankovom povolení, tieto ďalšie bankové činnosti :
Slovo „banka“ alebo „sporiteľňa“, jeho preklady alebo slová, v ktorých základe sa tieto slová vyskytujú, môže používať v obchodnom mene iba právnická osoba, ktorej bolo udelené bankové povolenie.
Veľmi podobne sú banky definované aj v ostatných krajinách EU, pričom sa ale často označujú ako úverový inštitút.
Pobočkou banky je podľa Zákona o bankách jej organizačná zložka umiestnená na území Slovenska alebo mimo územia Slovenska, ktorá priamo vykonáva najmä vyššie uvedené ďalšie bankové činnosti.
Dohľad nad bankami vykonáva Národná banka Slovenska.
Významné banky na Slovensku.
Pozri:

</doc>
<doc id="27485" url="https://sk.wikipedia.org/wiki?curid=27485" title="Peloponézske vojny">
Peloponézske vojny

Peloponézske vojny (431 pred Kr. – 404 pred Kr.) boli starogrécke vojny medzi Délskou ligou vedenou Aténami proti Peloponézskemu spolku vedenému Spartou. Historici vojnu rozdelili do troch fáz. V prvej fáze, archidamskej vojne, začala Sparta opakované invázie do Atiky, zatiaľ čo Atény využili svoju námornú nadvládu na útok na polostrov Peloponéz a na potlačenie nepokojov v ríši. Toto obdobie vojny bolo ukončené v roku 421 pred Kr. podpísaním Nikiovho mieru. Túto zmluvu však čoskoro narušili obnovené boje na Peloponéze. V roku 415 pred Kr. vyslali Atény veľké expedičné vojská na útok na Syrakúzy na Sicílii; útok dopadol pre Atény katastrofálne; v roku 413 pred Kr. bolo zničené celé vojsko. Tým sa začala posledná fáza vojny, ktorá sa všeobecne nazývala Dekelejská vojna alebo Iónska vojna. V tejto fáze Sparta, ktorá teraz dostávala podporu od Staroperzskej ríše, podporovala povstania v aténskych poddaných štátoch v Egejskom a Iónskom mori, a nakoniec ich zbavila námornej nadvlády. Zničením aténskej flotily v bitke pri Aegospotame sa vojna prakticky skončila a Atény sa v nasledujúcom roku vzdali. Korint a Téby požadovali zničenie Atén a zotročenie všetkých jej občanov, ale Sparta to odmietla. 
Hoci Thoukydides, jeden z najdôležitejších historikov konfliktu, nikdy nepoužil výraz „peloponézske vojny“, skutočnosť, že sa tento výraz dnes používa takmer univerzálne, je odrazom sympatií moderných historikov zameraných na Atény. 
Peloponézska vojna zmenila tvar starogréckeho sveta. Na úrovni medzinárodných vzťahov sa Atény, najsilnejší mestský štát v Grécku pred začiatkom vojny, zmenili na takmer úplne podradný, zatiaľ čo Sparta sa stala vedúcou mocnosťou Grécka. Ekonomické náklady vojny pociťovalo celé Grécko; na Peloponéze sa rozšírila chudoba, zatiaľ čo Atény boli úplne zničené a predvojnový blahobyt už nikdy nezískali späť. Vojna priniesla aj jemnejšie zmeny v gréckej spoločnosti; konflikt medzi demokratickými Aténami a oligarchickou Spartou, z ktorých každá podporovala priateľské politické frakcie v iných štátoch, spôsobili, že v gréckom svete bola vojna bežnou záležitosťou. 
Starogrécka vojna sa medzičasom, pôvodne obmedzená a formalizovaná forma konfliktu, zmenila na totálny boj medzi mestskými štátmi, ktorý bol vo veľkom rozsahu sprevádzaný zverstvami. Peloponézske vojny, ktoré rozbili náboženské a kultúrne tabu, zničili obrovské časti vidieka a zničili celé mestá, znamenali dramatický koniec piateho storočia pred Kr. a zlatého veku Grécka.
Po peloponézskej vojne čoskoro nasledovala korintská vojna (394 – 386 pred Kr.), ktorá, hoci sa skončila nepresvedčivo, pomohla Aténam znovu získať časť svojej bývalej veľkosti.
Cesta k vojne.
Aténčania sa snažili uskutočniť myšlienku gréckej jednoty. V roku 446 pred Kr. zvolali do Atén panhelénsky zjazd, ktorého úlohou mala byť dohoda o spolupráci medzi Grékmi. Zjazd sa však nezišiel, najmä pre odpor Sparty a rozdelenie Grécka na dva bloky sa potvrdilo. Periklés vyslal do Sparty posolstvo s návrhom na tridsaťročný mier. Sparta návrh prijala. Zmluva vstúpila do platnosti v roku 445 pred Kr., ale mier trval iba 14 rokov.
Priamym podnetom pre vypuknutie vojny bol spor medzi Kerkyrou, podporovanou Aténami, a Korintom v roku 433 pred Kr. o osadu Epidamos a zákaz Megare používať prístavy a trhy v území panstva Atén. Korint si získal za spojenca macedónskeho kráľa (vypovedal Aténam vojnu), Sparty (vystúpila ako ochranca záujmov Megary) a iných mestských štátov.
Archidamova vojna (431 - 421).
"Hlavný článok: Archidamova vojna"
Vojnové akcie začal spartský spojenec Téby nočným útokom na aténskeho spojenca mesto Plataje. Keďže Atény odmietli splniť výzvu Sparty na ukončenie diskriminácie Megary, napadol spartský kráľ Archidamos II. v roku 431 Atiku a spustošil ju, jej obyvatelia utiekli do opevnených Atén a aténske loďstvo spustošilo peloponézske pobrežie.
Na čas to už vyzeralo tak, že vojna skončí, lebo Atény stratili veľa ľudí vďaka morovej epidémii, ktorá vypukla v roku 430 pred Kr. a Sparta utrpela veľa vojnových škôd. Keď už Sparta ponúkla rokovania o mieri, Téby porazili Atény a proti Aténam sa vzbúrili aj grécke mestá v Trákii. V roku 422 padli v bitke pri Amfipoli dvaja vodcovia vojnových strán, vojvodca Brásidas zo Sparty a aténsky politik Kleon. To umožnilo v roku 421 pred Kr. uzavrieť medzi Aténami a Spartou mier potvrdzujúci predvojnový status quo (Nikiov mier). K mierovej zmluve sa odmietli pripojiť najvýznamnejší spartskí spojenci, Korinth a Téby.
Sicílska vojna (421-413).
"Hlavný článok: Sicílska vojna"
Keďže sa Korint a Téby na mierových rokovaniach nezúčastnili, neuznali Nikiov mier a spojili sa s niektorými mestami, ktoré boli pohádané s Aténami. Sparta, po vojne s Argom, sa časom postavila na stranu nepriateľov Atén. 
Atény boli najprv úspešné a v roku 416 pred Kr. vyhladili Melos, ktorého obyvatelia boli kolonisti Sparty. Potom sa vojna rozšírila aj na grécke kolónie na Sicílii, kam Atény v rokoch 415 – 413 uskutočnili tzv. Sicílsku výpravu, lebo Egesta žiadala Atény o pomoc proti Syrakúzam, podporovaným Spartou. Syrakúzsko-sicílske vojská pod vedením spartského vojvodcu Gyllipa 27. augusta 413 pred Kr. zničili aténsky kontigent na Sicílii.
Dekelejská vojna (413 - 404).
"Hlavný článok: Dekelejská vojna"
Ešte v tom istom roku Sparta napadla Atiku, kde obsadila Dekeleiu, aby odtiaľ ohrozovala Atény. Oslabenie Atén porážkou pri Sicílii a rokovanie o spojenectve Sparty s Perziou (dohoda v roku 411) donútili maloázijské grécke mestá (okrem ostrova Samos), aby opustili Aténsky námorný spolok. 
Atény si vybudovali novú flotilu a dosiahli významné úspechy – oslobodili Hellespont a v roku 410 pred Kr. porazili spartské lode pri Kyziku, no veľkej presile nedokázali dlho odolávať. Spartsko-perzské vojská porazili Atény v roku 407 pred Kr. pri Notiu a v roku 405 pred Kr. bola aténska flotila úplne zničená pri Aigospotame. Atény odteraz museli v rokoch 405 – 404 pred Kr. popri pozemnej blokáde z Dekeleie čeliť aj spartskej námornej blokáde, v dôsledku čoho v Aténach vypukol hlad a mor ktorý priniesla jedna z lodí ktoré prichádzali do Atén. Po štvormesačnom obliehaní Atény kapitulovali a v roku 404 pred Kr. uzavreli mier.
Mierom z roku 404 pred Kr. Sparta Aténam nanútila oligarchickú ústavu (30 tyranov), Atény museli zbúrať svoje opevnenia (tzv. Dlhé múry a múry prístavu Piraieus), vydať všetky svoje lode (okrem dvanástich) a museli podriadiť svoje vojsko spartskému veleniu.
Dôsledky.
Skončila sa nadvláda Atén v Grécku a začalo sa obdobie nadvlády Sparty. Maloázijské grécke mestá sa stali závislými na Perzskej ríši. No grécke mestá sa najmä veľmi vyčerpali, čo využila Perzia, Macedónia a Trákia na zasahovanie do vnútorných otázok Grécka.

</doc>
<doc id="27490" url="https://sk.wikipedia.org/wiki?curid=27490" title="Peloponézska vojna">
Peloponézska vojna



</doc>
<doc id="27491" url="https://sk.wikipedia.org/wiki?curid=27491" title="Kováčová">
Kováčová

Kováčová môže byť:

</doc>
<doc id="27492" url="https://sk.wikipedia.org/wiki?curid=27492" title="Sása">
Sása

Sása môže byť:

</doc>
<doc id="27493" url="https://sk.wikipedia.org/wiki?curid=27493" title="Lukavica">
Lukavica

Lukavica môže byť:

</doc>
<doc id="27494" url="https://sk.wikipedia.org/wiki?curid=27494" title="Lieskovec">
Lieskovec

Lieskovec môže byť:

</doc>
<doc id="27495" url="https://sk.wikipedia.org/wiki?curid=27495" title="Hodruša-Hámre">
Hodruša-Hámre

Hodruša-Hámre (hovorovo len Hodruša, ako aj Hámre) je obec na Slovensku, dnes je začlenená do okresu Žarnovica. Vznikla spojením obcí Banská Hodruša, Dolné Hámre, Baňa, Vrch a Kopanice.
Polohopis.
Nachádza sa v západnej časti Štiavnických vrchov v Hodrušskej doline na strednom Pohroní v západnom svahu niekdajšieho Štiavnického stratovulkánu, ktorého erupcie pred 14 - 13 miliónmi rokov vytvarovali územie Štiavnických vrchov dnešného stredného Slovenska .
Rozprestiera sa od úrovne rieky Hron, ktorá tečie západným smerom a pri Žarnovici dosahuje nadmorskú výšku až po hrebeň Štiavnických vrchov.
Celou Hodrušsko-hámorskou dolinou preteká Hodrušský potok. Jeho dĺžka je 13,5 km, pramení pod vrchom Tanád pri Banskej Štiavnici v nadmorskej výške 
Podnebie prírodne, historicky a turisticky najzaujímavejších území obce je podmienené zemepisnou polohou Štiavnického pohoria, ktoré klimaticky patrí prevažne do oblasti mierne teplého, vrchovitého a vlhkého podnebia s priemernou ročnou teplotou 6 až 8°C, v lete 18 až 24°C a v zime od -2 do -10°C.
Územie obce má celkom , pozostáva z troch katastrálnych území: Banská Hodruša, Dolné Hámre a Kopanice.
Dejiny obce Hodruša-Hámre.
Obec Hodruša-Hámre vznikla v roku 1971 spojením dvoch susediacich obcí v Hodrušskej doline – Banskej Hodruše a Dolných Hámrov, ku ktorým bola v roku 1980 pripojená aj dovtedy samostatná horská obec Kopanice. Všetky sú známe predovšetkým svojou baníckou históriou, pôvodným prvotným spracovaním rúd – (hutníctvom, železiarstvom, spracovaním striebra či strojárstvom). Prvé písomné zmienky o jednotlivých častiach obce pochádzajú z konca 13. a 14. storočia (Kopanice 1286, Banská Hodruša 1352, Dolné Hámre 1391).
Všetky zmienené časti sú súčasťou Banskoštiavnického stratovulkanického komplexu a sú v podzemí vzájomne prepojené jednotlivými štôlňami, sčasti priechodnými dodnes.
V roku 1376 je Banská Hodruša doložená ako vonkajšia časť mesta Banskej Štiavnice. Jej takto formulovanou časťou bola po správnej stránke až do roku 1952, teda plných 576 rokov.
V miestnych častiach Dolné Hámre a Kopanice sa obyvatelia okrem baníctva a spracovania vyťaženej rudy venovali tiež poľnohospodárskej výrobe. V Dolných Hámroch od konca 19. storočia bolo aj spracovanie vyťaženého striebra v továrni Sandrik, kde sa vyrábali hlavne strieborné príbory a ďalšie predmety pre servírovanie, ale aj bohato tvarované ručne tepané čajové a kávové súpravy, misy, sakrálne predmety – kalichy, monštrancie, svietniky. Na svetovej výstave v Paríži v roku 1900 získala továreň Sandrik pre vtedajšie Uhorsko striebornú medailu v kategórii „spracovanie kovu“. Osobitné uznanie získala Misa s nymfami. Od roku 1902 pri továrni pôsobila aj prvá učňovská škola – ktorej súčasnou pokračovateľkou je dnes Súkromná Stredná Umelecká Škola.
8. januára 1945 bola nemeckými vojakmi vypálená osada Rumplovská, ktorá patrila do obce Hodruša - Hámre.
Kultúra a zaujímavosti.
Technické pamiatky UNESCO.
V rámci vymedzovania hraníc územia Banská Štiavnica a okolie, zapísaného do Zoznamu svetového kultúrneho dedičstva (UNESCO) bolo do zoznamu zaradených 20 objektov, ktoré dnes patria do katastrov obce Hodruša-Hámre: 

</doc>
<doc id="27496" url="https://sk.wikipedia.org/wiki?curid=27496" title="Hrabičov">
Hrabičov

Hrabičov je obec na Slovensku v okrese Žarnovica.
Občianska vybavenosť.
V obci je rímskokatolícky kostol Panny Márie Sedembolestnej z roku 1950.

</doc>
<doc id="27497" url="https://sk.wikipedia.org/wiki?curid=27497" title="Župkov (okres Žarnovica)">
Župkov (okres Žarnovica)

Župkov je obec na Slovensku v okrese Žarnovica. Obec je typická roztrateným osídlením kopanicového typu, štálmi. Preteká ňou potok Kľak.
Nachádza sa tu aj jedno z mála nálezísk tetradymitu.

</doc>
<doc id="27498" url="https://sk.wikipedia.org/wiki?curid=27498" title="Píla (okres Žarnovica)">
Píla (okres Žarnovica)

Píla (nemecky Paulisch) je obec na Slovensku v okrese Žarnovica. Obec je typická roztrateným osídlením kopanicového typu, štálmi.
Polohopis.
Obec leží na rozhraní Vtáčnika a Pohronského Inovca v doline Píľanského potoka. 
Dejiny.
Prvá písomná zmienka o miestnom osídlení je z roku 1429. V roku 1534 sa písomne uvádza ako "Bolyaperci". Patrila hradnému panstvu Revište, od roku 1672 časť pripadla Pavlínom z Lefantoviec. Po zrušení rehole patrila táto časť verejným základinám, časť dovtedy patriaca rodine Dóczyovcov prešla pod správu Banskej komory v Banskej Štiavnici. Obec sa skladala z osád (štálov): "Abrahámov štál, Bachhübl, Bartošov štál, Bauer, Borovička, Danielovci" atď. Obyvatelia sa zoberali hlavne poľnohospodárstvom a prácou v lese.
V roku 1944 bola veľká časť civilných nemeckých obyvateľov Píly mučená a zavraždená spolu s obyvateľmi Veľkého Poľa na železničnej stanici v Banskej Štiavnici. Pochovaní boli do masových hrobov na opustenom cintoríne určenom pre obete moru. Po druhej svetovej vojne boli z obce zvyšní obyvatelia nemeckej národnosti vysídlení a usadili sa tu obyvatelia z vypálených obcí.

</doc>
<doc id="27499" url="https://sk.wikipedia.org/wiki?curid=27499" title="Orovnica">
Orovnica

Orovnica je obec na Slovensku v okrese Žarnovica.
Polohopis.
Najvyšší bod chotáru obce je vrch zvaný Čaračín a najnižším bodom je breh rieky Hron Humná.
Rozloha chotáru obce je a je z veľkej časti porastený dubovými a bukovými lesmi.

</doc>
<doc id="27500" url="https://sk.wikipedia.org/wiki?curid=27500" title="Kľak (okres Žarnovica)">
Kľak (okres Žarnovica)

Kľak je obec na Slovensku v okrese Žarnovica. Počas SNP sa stala obec miestom jedného z najbrutálnejších masakrov civilného obyvateľstva na území Slovenska, ktorý vykonala nacistická jednotka Edelweiss.
Polohopis.
Kľak leží v pohorí Vtáčnik na plošine medzi dolinami potoka Kľak a Kláštorského potoka. Členitý povrch zalesneného katastra (bučiny) s dlhými dolinami a skalnými útvarmi tvoria pyroklastická pyroxenických a pyroxenicko-amfibolických andezitov. Priemerný ročný úhrn zrážok je , priemerná ročná teplota okolo 5 °C. Má prevažne hnedé lesné pôdy. Od roku 1966 je tu na ploche štátna prírodná rezervácia Vtáčnik.
Dejiny.
Počas represálií, ktoré sa po potlačení SNP do hôr rozpútali, bola obec 21. januára 1945 vypálená. Zvláštna jednotka Abwehru Edelweiss a pomocný oddiel Heimatschutzu povraždil 84 obyvateľov obce (z ktorých bolo 36 detí) a vypálil všetkých 132 domov a hospodárskych stavieb. Viaceré obete boli zaživa upálené vo vlastných domoch. Nacisti obec pred zapálením vyrabovali, ostatných obyvateľov vyhnali z obce a postrieľali i všetok dobytok. Nie do počtu obetí, ale spôsobom vykonania išlo o jeden z najbrutálnejších vojnových zločinov spáchaných na Slovensku. V obci v roku 1952 bol postavený pamätník SNP. Autorom pamätníka je sochár Ladislav Majerský.
Občianska vybavenosť.
V obci sa nachádza obchod, pohostinstvo Horec a kultúrny dom, v ktorom sa nachádza pamätná izba.

</doc>
<doc id="27501" url="https://sk.wikipedia.org/wiki?curid=27501" title="Voznica">
Voznica

Voznica je obec na Slovensku v okrese Žarnovica. 
Polohopis.
Obec leží na ľavej strane rieky Hron medzi mestami Žarnovica a Nová Baňa. Kataster obce lemuje z východu Chránená krajinná oblasť Štiavnické vrchy a zo západu Pohronský Inovec. Obcou preteká potok Richňava s ústím do rieky Hron. Najvyšším miestom je Drastvica s nadmorskou výškou 820 m n. m.

</doc>
<doc id="27502" url="https://sk.wikipedia.org/wiki?curid=27502" title="Malá Lehota">
Malá Lehota

Malá Lehota je obec na Slovensku v okrese Žarnovica. Obec je typická roztrateným osídlením kopanicového typu, štálmi.
Občianska vybavenosť.
V obci je okrem kostola aj kaplnka Nepoškvrneného Počatia Panny Márie z roku 1958, obecný úrad, základná škola, materská škola, zdravotnícke stredisko, tri obchody COOP Jednota a jeden súkromný Daniela, park, cintorín, futbalové ihrisko, družstvo a niekoľko pohostinstiev.
Doprava.
Keďže je časť z obce situovaná na ceste z Novej Bane do Zlatých Moraviec (jedna zastávka – Malá Lehota rázcestie), tak má dedina spojenie aj so Zlatými Moravcami, avšak do obce idú výlučne autobusy z Novej Bane/Žarnovice.

</doc>
<doc id="27503" url="https://sk.wikipedia.org/wiki?curid=27503" title="Veľká Lehota">
Veľká Lehota

Veľká Lehota (, , do roku 1927 "Veľká Lehôta") je obec na Slovensku v okrese Žarnovica.
Polohopis.
Geografické súradnice stredu obce Veľká Lehota sú 48°27'44“ severnej geografickej šírky a 18°33'39“ východnej geografickej dĺžky. Stred obce sa nachádza v nadmorskej výške Najvyšším bodom je Veľký Inovec, ktorý je s výškou najvyšším vrchom Pohronského Inovca. K 14.12.2007 evidovala obec 1235 obyvateľov z toho 625 mužov a 610 žien. Celková plocha katastra je , ktorý je tvorený 16. štálmi (zoskupenia roztrateného osídlenia) ako napríklad Búrovci, Garajovci, Gabrišovci, Vaškovci a dve osady Čigág a Inovec vzdialené od obce cca . 
Obec Veľká Lehota sa nachádza v pohorí Pohronský Inovec, administratívne je začlenená do okresu Žarnovica v Banskobystrickom kraji. Veľká Lehota susedí s piatimi obcami, konkrétne Malá Lehota a Nová Baňa (okres Žarnovica), Jedľové Kostoľany, Obyce, a čiastočne aj Tekovské Nemce (okres Zlaté Moravce). Časť katastrálneho územia obce tvorí teda hranicu medzi okresmi Žarnovica a Zlaté Moravce, respektíve medzi Banskobystrickým a Nitrianskym krajom. 
Obcou vedie cesta II. triedy medzi Novou Baňou a Malou Lehotou a miestne komunikácie. Železnica obcou neprechádza, najbližšia možnosť železničnej dopravy je v Novej Bani vzdialenej . V obci sa nachádza oficiálny prameň rieky Žitava vo výške 
Prírodné pomery.
Územie obce sa nachádza v pohorí Pohronský Inovec, konkrétne v podcelkoch Veľký Inovec a Vojšín. Reliéf tu plynulo prechádza od planinového až po hornatinový.
Geologickú stavbu vytvárajú najmä neogénne vulkanity (najmä propylitizované, pyroxenické a anfibolicko-pyroxenické andezity) z ktorých vznikli aj lávové prúdy a efuzívne komplexy stratovulkánov.
Z hľadiska klimatických predpokladov patrí obec do mierne teplej oblasti do mierne teplého, mierne vlhkého pahorkatinného až vrchovinového okrsku. Priemerné ročné teploty vzduchu sa pohybujú okolo 8 °C s priemernými júlovými teplotami cca 18 °C a januárovými cca −4 °C. Ročný úhrn zrážok dosahuje hodnoty okolo .
V obci sa vyskytuje viacero pôdnych typov. Najzastúpenejšie sú hnedé lesné pôdy (kambizeme) modálne nasýtené až kyslé, kultizemné a modálne kyslé. Vo vyšších nadmorských výškach v okolí Veľkého Inovca sa vyskytujú aj andozeme modálne kyslé a kambizeme andozemné. Z pôdnych druhov sa tu nachádzajú štrkovité hlinité pôdy.
V obci sa nachádza oficiálne uznaný prameň rieky Žitava, ktorá patrí do povodia Váhu. Obcou preteká aj Veľkolehotský potok a nachádza sa tu niekoľko málo významných prameňov podzemnej vody.
Územie obce patrí do oblasti bukových a podhorských bukových lesov s typickými zástupcami napríklad buk lesný, hrab obyčajný, javor mliečny. Oblasť okolo Veľkého Inovca patrí do spoločenstva javorovo-lipových lesov v nižších polohách so zástupcami javor mliečny, javor horský, lipa malolistá a iné. V lesoch sa vyskytuje hlavne jelenia, srnčia a diviačia zver.
V katastrálnom území obce Veľká Lehota sa nachádza prírodná rezervácia Bujakov vrch, vyhlásená v roku 1997 s koncentrovaným výskytom ponikleca veľkokvetého. Druhým chráneným územím je prírodná pamiatka Veľký Inovec, najvyšší vrch pohoria Pohronský Inovec s výškou , ktorý je tvorený reliktnou formou andezitového prúdu.
Dejiny.
Obec sa po prvýkrát spomína v roku 1345. V 18. storočí patrila pod panstvo Topoľčianky a ležala v severozápadnej časti Tekovskej župy. Bola to oblasť, ktorú tvorili zväčša chudobnejšie horské obce s rozľahlými menej úrodnými chotármi pokrytými hlavne lesmi a lúkami. Popri skromnejšom obilninárstve sa lepšie darilo chovu dobytka a lesy na okolí dávali možnosť zárobku drevorubačom. 
Kultúra a zaujímavosti.
Turizmus.
Veľká Lehota má vytvorené veľmi dobré podmienky pre zimné športy, najmä pre lyžovanie. K dispozícii sú dva lyžiarske vleky – na Vojšíne () a na Drozdove (). Snehová pokrývka tu v zimných mesiacoch dosahuje priemernú hrúbku 80 – . Lyžiarska sezóna trvá od novembra až do polovice marca. V lete je atraktívna turistika. Zaujímavé su turistické trasy na Sedlovú skalu, odkiaľ je krásny výhľad na Novobanskú kotlinu, rovnako pekné sú aj túry na Inovec, Starohutský vodopád a Kamenný vrch.
Občianska vybavenosť.
Nachádza sa tu zdravotné stredisko, pošta, farský úrad, kultúrny dom, ktorý sa využíva na rôzne podujatia a vystúpenia, základná škola a materská škola, ktorá bola postavená v 80-tych rokoch v rámci akcie Z. V nej sa nachádza aj školská jedáleň, v ktorej sa stravujú nielen žiaci základnej školy, ale aj niektorí obyvatelia obce. Svojpomocne bola tiež postavená budova obecného úradu, v ktorej má sídlo matrika aj pre susednú obec Malú Lehotu. V rámci akcie Z bol postavený aj nový dom smútku. V obci je rozvinuté súkromné podnikanie v obchodnej činnosti, službách a strojárenskej výrobe. V roku 1991 bola postavená a daná do prevádzky obecná pekáreň, zamestnávajúca 11 občanov obce. Výstavbou obecnej pekárne sa sčasti riešila aj nezamestnanosť občanov. Výrobky, ktoré vyrábajú v pekárni sa predávajú nielen v obci, ale aj v blízkom okolí.
Pre ochranu životného prostredia je v dolnej časti obce vybudovaná čistička odpadových vôd a kanalizácia obce. V obci je tiež zriadená obecná tržnica, ktorá slúži občanom hlavne v letných mesiacoch. Ďalej bola vykonaná regulácia potoka a výstavby nových rodinných domov. V obci sú k prechodnému pobytu prihlásení chatári a chalupári. Celkom je 48 chatárov a chalupárov, ktorí trávia svoj voľný čas v obci.

</doc>
<doc id="27504" url="https://sk.wikipedia.org/wiki?curid=27504" title="Ostrý Grúň">
Ostrý Grúň

Ostrý Grúň je obec na Slovensku v okrese Žarnovica.
Polohopis.
Ostrý Grúň sa nachádza v Kľakovskej doline v pohorí Vtáčnik.
Dejiny.
Obec pôvodne patrila k obciam Kľak a Hrabičov. Osamostatnila sa v roku 1951.
Počas druhej svetovej vojny, po potlačení SNP bola obec významným oporným bodom partizánskeho hnutia v pohorí Vtáčnik. Pôsobili tu napríklad oddiely Vtáčnik a Bohdan Chmeľnickij. Spolu s neďalekým Kľakom bola na výstrahu napadnutá jednotkou Edelweiss 21. januára 1945. Protipartizánske jednotky obzvlášť brutálnym spôsobom povraždili väčšinu obyvateľov obce a následne ju vypálili. Zahynulo 64 mužov, žien i detí. Zhorelo 128 domov. Nemecké protipartizánske akcie sú známe ako masaker v Kľakovskej doline.
Paradoxom je, že v parlamentných voľbách roku 2016 v obci volilo stranu ĽSNS, ktorá je spojovaná s fašizmom v obci 16,93 % voličov.

</doc>
<doc id="27505" url="https://sk.wikipedia.org/wiki?curid=27505" title="Hronský Beňadik">
Hronský Beňadik

Hronský Beňadik je obec na Slovensku v okrese Žarnovica. V obci sa nachádza Benediktínsky kláštor.
Polohopis.
Obec leží na styku Podunajskej pahorkatiny, Pohronského Inovca a Štiavnických vrchov na pravom brehu Hrona v Slovenskej bráne v nadmorskej výške Nachádza sa na ceste I/76 medzi Novou Baňou a Levicami. 
Súčasťou obce je aj dedinka Psiare, ktorá sa nachádza južne od Hronského Beňadika popri, ktorej tečie rieka Hron. Psiare sú súčasťou takzvanej „"Slovenskej brány"“, ktorá bola vstupom k bohatým banským mestám ako Banská Bystrica, Kremnica, Nová Baňa, Banská Štiavnica. Dominantou Psiar je vrch Krivín, ktorý je na opačnom brehu Hrona v katastrálnom území inej obce (južne ležiaci Rybník) a je súčasťou pohoria Štiavnické vrchy. Krivín je podľa historických dohadov hradisko z doby halštatskej a veľkomoravskej s viacnásobným obranným valovým systémom. V tomto období sa v našom okolí dosť vyskytovali, lebo tu bola „Slovenská brána“ a mali za účel brániť vstup do banských miest. Ďalšie hradiská sa nachádzali pri Kozárovciach, Tlmačoch, Tekovskej Breznici a hlavná obranná pevnosť bola v Hronskom Beňadiku (dnešný kláštor).
Dejiny.
Obec sa vyvinula na mieste staršej lokality osídlenej už v neolite, v dobe halštattskej a veľkomoravskej, pri benediktínskom kláštore v poslednej tretine 11. storočia. Hronský Beňadik sa spomína v roku 1075 ako monastérium. Bola poddanskou obcou najskôr opátstva, ktoré v roku 1075 založil knieža, neskorší uhorský kráľ Gejza I., neskôr ostrihomskej kapituly. Areál bývalého benediktínskeho opátstva vybudovali na čnejúcej skale v miestach, kde sa spájali dve prastaré cesty: jedna zo západu z Nitry a druhá z južného Slovenska; ďalej pokračovali údolím Hrona do Zvolena a do banských lokalít na strednom Slovensku. Základy prvého objektu románskej baziliky svätého Benedikta z roku 1075 sú pod súčasným trojloďovým kostolom z obdobia 1346-1410. Pri jeho výstavbe bola použitá časť materiálu z pôvodnej baziliky. V roku 1599 mestečko spustošili a vypálili Turci. V roku 1881 vypukol v mestečku požiar, ktorý poškodil aj časť kláštorného areálu, ktorý bol od tohto roku až do roku 1889 opravovaný. Druhý kostol v obci, kostol svätého Egídia, je barokovým objektom z roku 1674 (pôvodná stavba z roku 1209). Do katastra obce tiež patrí aj morová kaplnka na Háji alebo župná kaplnka na skale Háj z roku 1713. Nachádza sa však mimo objektu kláštora. Od roku 1912 sa k nej uskutočňujú pútnické sprievody vždy v prvú májovú nedeľu. V obci sa dodnes zachovala pôvodná ľudová architektúra. Pri obci sa tiež nachádza náhrobník bulharských partizánov-študentov, ktorí sa utopili v rozvodnenom Hrone počas partizánskeho odboja.
Kultúra a zaujímavosti.
Pamiatky.
Benediktínske opátstvo.
Komplex benediktínskeho kláštora s gotickým kostolom tvorí významnú pamiatku v celoslovenskom kontexte. Kláštor, jeden z najvýznamnejších v stredovekom Uhorsku, bol založený v období okolo roku 1075. Jeho jadrom bola trojloďová románska bazilika s troma apsidami. Na jej mieste bol vybudovaný trojloďový gotický kostol Panny Márie a svätého Benedikta s polygonálnym ukončením presbytéria a s párom veží tvoriacich súčasť jeho hmoty z rokov 1346-1375. Gotická stavba je obohatená o množstvo kamenárskych detailov vysokej kvality ako vstupný ústupkový portál tvoriaci súčasť hlavného západného priečelia. Na južnej strane kostola je dochovaná jedna strana gotického ambitu, ktorá nadväzuje na sakristiu a gotickú kaplnku sv. Krvi z roku 1489. 
Interiér kostola je zaklenutý krížovými rebrovými klenbami. Jeho súčasťou bol gotický inventár, z ktorého sa na mieste dochoval len zlomok. Nachádza sa tu gotická freska s vyobrazením sv. Juraja. Veľká časť pôvodného zariadenia bola odvezená do maďarských múzeí. V kostole sa nachádzajú tri neskorogotické sochy z pôvodného oltára, sv. Scholastika, Madona a sv. Beňadik a socha ukrižovaného Krista vo víťaznom oblúku. Z hodnotného Božieho hrobu sa dochovala len socha Krista, pôvodná architektonizovaná truhla sa dnes nachádza v Kresťanskom múzeu v Ostrihome. V 16. storočí bol kostol s kláštorom opevnený. Z renesančného obdobia sa tu dochoval epitaf Štefana Koháryho z mramoru a alabastru z poslednej tretiny 17. storočia. Barokovými pamiatkami sú polychrómovaná krstiteľnica a organ z roku 1714. 
Po tom ako kostol postihol ničivý požiar v roku 1881, pristúpilo sa k jeho obnove v duchu dobového purizmu pod vedením Ferenca Storna. neogoticky boli upravené veže s ihlancovými helmicami, zariadenie kostola bolo nahradené prvkami v neogotickom štýle. Pri tejto úprave boli odstránené mnohé hodnotné prvky najmä z neskorších etáp, ako napr. renesančná vstupná brána). Archeologické výskumy sa konali v rokoch 1881-1883 v kostole a v rokoch 1972-1975 v kláštore. Od roku 1952 je v objekte bývalého kláštora charitný dom, obývaný členmi saleziánskej rehole v období 1927-1999, dnes tu pôsobí rehoľa pallotínov. 
Kultúra.
V minulosti bol v obci vydávaný občasník "Spravodaj."
V apríli 2007 vydala nová starostka prvé číslo "OBECNÝCH NOVÍN" - občasník občanov Hronského Beňadika a Psiar.
Turistika.
Severne od obce sa vypína vrch Klíča (430,4 m n. m.), ktorého vrcholové partie boli v roku 1973 vyhlásené za prírodnú rezerváciu. Na rozlohe 5,70 ha sa ochraňuje enkláva teplomilného rastlinstva so zriedkavou stepnou flórou a faunou.

</doc>
<doc id="27506" url="https://sk.wikipedia.org/wiki?curid=27506" title="Rudno nad Hronom">
Rudno nad Hronom

Rudno nad Hronom je obec na Slovensku v okrese Žarnovica.
Polohopis.
Katastrálne územie obce susedí s 5 obcami: sever – Žarnovica, severovýchod – Voznica, severozápad – Nová Baňa, juhozápad – Brehy (všetky okres Žarnovica), juhovýchod – Uhliská (Nitriansky kraj, okres Levice). Kataster obce sa rozkladá v 3 geomorfologických celkoch: Štiavnické vrchy, Vtáčnik a Žiarska kotlina. Väčšina územia sa rozprestiera v CHKO Štiavnické vrchy. Najvyšším bodom katastra je vrch Veľký Žiar (), najnižším hladina Hrona (okolo ). Celé katastrálne územie je zväčša hornaté, vulkanického (sopečného) pôvodu. Horninové podložie tvoria najmä treťohorné sopečné horniny ako andezit, ryolit a ich tufy. V oblasti, ktorou pretekajú vodné toku sú to štvrtohorné štrkové a piesčité sedimenty. 
Rieka Hron a jej prítoky.
Cez katastrálne územie obce preteká rieka Hron v dĺžke okolo juhozápadným smerom. Ďalej jeho ľavostranný prítok Rudniansky potok, pravostranný prítok Mokráň a ďalšie menšie vodné toky. 
Rudniansky vodopád.
Zaujímavosťou je chránená prírodná pamiatka Rudniansky vodopád. Rudniansky vodopád je jediným vodopádom v CHKO Štiavnické vrchy. Je vysoký asi a vznikol pri tektonickom zlome geologického podložia, tvoreného sopečnými horninami, andezitmi. Tvorí ho viacero prúdov, obtekajúcich skalu, ktoré v zime vytvárajú nádhernú cencúľovú výzdobu. V roku 1995 bol vyhlásený za prírodnú pamiatku. Nachádza sa na hornom toku Rudnianskeho potoka, ktorý preteká obcami Uhliská a Rudno nad Hronom, asi nad obcou Rudno nad Hronom v katastrálnom území obce Uhliská.
Dejiny.
Najstaršie zmienky
Stopu tejto obce nachádzame už v roku 1147, kedy sa tu údajne usadil jeden oddiel porýnskych križiakov. Tento údaj je uvedený v Monografii tekovskej župy. Mnohí iní autori však uvádzajú ako najstarší písomný údaj o obci správu z roku 1283, kde sa spomína obec pod názvom Ruda. Na ľavom brehu Hrona ležiace Rudno nad Hronom dostalo meno od rudy, ktorú ešte pred jeho založením objavili v terajšom jeho chotári. V latinských archívnych listinách sa spomína pod menom Rwdna alebo Rudna a v nemeckých pod menom Rudein alebo Rudeyn. Obyvatelia okolitých slovenských obcí mu dali meno Rudnuo a Maďari Bárs-Rudno (Tekovské Rudno) alebo Garam-Rudno (Hronské Rudno).
Baníctvo
Dejiny obce sa už od dávnej minulosti spájajú s banskou činnosťou, čomu nasvedčuje už samotný jej názov. Prvé zmienky o baníctve v danej oblasti pochádzajú už zo 14. storočia. V oblasti vrchu Chlm sa nachádzalo 14 pomenovaných štôlní na žilách Anna, De Deo, Filip a Priečna. Ťažili sa hlavne zlato, striebro a železná ruda. Baníctvo postupne zaniká v r. 1870. 
Sklárstvo
Rudnianska skláreň pôsobila v r. 1872 – 1927 v mieste bývalých banských stúp. Založil ju český podnikateľ Ignác Prokopec, no najväčšiu slávu zažila pod vedením Vincenta Ružičku. Vyrábala všetky druhy dutého skla (krčmárske, lekárske, fľaše na minerálky atď.), ale aj dekorované a brúsené sklo. Niektoré jej výrobky boli vyvážané až do Egypta. Z pôvodného komplexu fabriky sa do súčasnosti zachovali už len 3 menšie budovy. Posledný majiteľ Viliam Ružička prišiel o veľkú časť majetku hazardom. Kvôli tomu sa jeho švagor Ján Göpfert s ďalšími odborníkmi presťahoval do Novej Bane, kde si založili novú skláreň.

</doc>
<doc id="27507" url="https://sk.wikipedia.org/wiki?curid=27507" title="Tekovská Breznica">
Tekovská Breznica

Tekovská Breznica (, ) je obec na Slovensku v okrese Žarnovica. 
Polohopis.
Tekovská Breznica leží na ľavom brehu rieky Hron, 5 km južne od Novej Bane a 5 km severne od Hronského Beňadiku. Cez kataster obce prechádza rýchlostná cesta R1. Obec sa nachádza na juhozápadných pahorkoch Štiavnických vrchov, v doline medzi vrchmi Veľký Inovec a Priesil. Nadmorská výška obce sa pohybuje medzi 186 a 746 metrami. Cez chotár obce preteká rieka Hron. Neďaleko Tekovskej Breznice sa týči najmladšia sopka Strednej Európy a pod vrchom Chmelinie je lávová jaskyňa Sezam. Blízke osídlenia sú Orovnica, Nová Baňa a Hronský Beňadik.
Občianska vybavenosť.
Školstvo.
Prvé záznamy o škole v Tekovskej Breznici sa zachovali z roku 1601, ale jej založenie muselo byť skoršie, lebo obec bola od roku 1530 v rukách školského rádu benediktínov. Rímskokatolícka škola bola postavená v roku 1790, ale v strede 19. storočia zhorela. Po roku ju znovu postavili a zväčšili. Neskôr budova slúžila rôznym účelom, a vyhorela v roku 1923. Zbúrali ju v roku 1940. Začiatkom 20. storočia bola postavená štátna škola, ktorú viackrát rozšíril. V roku 1969 začali s budovaním novej budovy školy, a dokončili ju v roku 1975. 
V roku 1960 v Tekovskej Breznici otvorili materskú školu, ktorá sídlila v upravenej hospodárskej budove. V roku 1989 otvorili novú budovu pre materskú školu, ktorá svojmu účelu slúžila do novembra 2007, kedy sa materská škola presťahovala do prerobených priestorov na prízemí základnej školy. V bývalej materskej škole od júla 2008 je domov sociálnych služieb a domov dôchodcov.

</doc>
<doc id="27508" url="https://sk.wikipedia.org/wiki?curid=27508" title="Veľké Pole">
Veľké Pole

Veľké Pole () je obec na Slovensku v okrese Žarnovica.
Dejiny.
Prvá zmienka o obci je z roku 1332. Do roku 1945 bolo Veľké Pole obec karpatských Nemcov v oblasti Hauerland, osídľovanej od 13. storočia. V blízkosti sa nachádza podobná menšia obec Píla, kopanicového typu. 25. septembra 1944 partizánski povstalci, ktorí boli súčasťou SNP mučili a zavraždili vysoký počet civilných nemeckých obyvateľov na železničnej stanici v Banskej Štiavnici. Obete boli pochované v masových hroboch na odľahlom cintoríne určenom pre obete moru. Po skončení druhej svetovej vojny v rokoch 194546 boli karpatskí Nemci, ktorí neboli v obci počas udalostí v roku 1944 vysídlení. Dnešné obyvateľstvo sa prisťahovalo z okolitých obcí Kľak, Ostrý Grúň, Veľkej a Malej Lehoty. 
V roku 1951 na časti pôdy založili Jednotné roľnícke družstvo (JRD), na ostatnej pôde v roku 1953 založili žrebčín, ktorý patril krajskej správe lesov. V roku 1962 bol vytvorený Štátny majetok, ktorý prebral pôdu JRD a žrebčína. 
Do roku 1960 obec patrila pod Tekovskú župu, okres Nová Baňa, kraj Banská Bystrica. Po roku 1960 patrila pod okres Žiar nad Hronom, kraj Stredoslovenský. Na základe rozhodnutia vyšších straníckych a štátnych orgánov došlo v roku 1971 k vytvoreniu "Spoločného Miestneho národného výboru Veľké Pole – Píla". Po revolúcií v roku 1991 sa obce opäť rozdelili. V súčasnosti obec Veľké Pole patrí pod okres Žarnovica. 
Národnostné zloženie.
Ako vyplýva z nasledovných štatistík bývalé obce karpatských Nemcov dnes pomaly vymierajú: 
1919:
2012:

</doc>
<doc id="27509" url="https://sk.wikipedia.org/wiki?curid=27509" title="Horné Hámre">
Horné Hámre

Horné Hámre sú obec na Slovensku v okrese Žarnovica. 
Polohopis.
Obec leží na styku Pohronského Inovca a Vtáčnika v doline potoka Kľak. 
Dejiny.
Prvá písomná zmienka o obci je z roku 1391. Patrila hradnému panstvu Revište, od 17. storočia bola v správe Banskej komory v Banskej Štiavnici. Obyvateľstvo sa zaoberalo hlavne spracovaním rudy v okolitých banských mestách. Za prvej ČSR poľnohospodárstvom.

</doc>
<doc id="27510" url="https://sk.wikipedia.org/wiki?curid=27510" title="Brehy">
Brehy

Brehy sú obec na Slovensku v okrese Žarnovica v Banskobystrickom samosprávnom kraji.
Názov obce.
Prvá písomná zmienka o obci je z roku 1283 ako "Mogosmorth". V roku 1324 "Magasmarth". Podľa listiny z roku 1347 sa tiež spomína ako "Mogos Morth ... in Comitatu Borsyensis" (v Tekovskej stolici). Nasledujúci rok 17. novembra 1348 vydal v Budíne vtedajší palatín Mikuláš Gilétfi listinu, v ktorom sa riešil spor Leukusa a Paula, synov Michaela Symonyho proti Hypolitovi z Kremnice ("Ipolidus de Cremnychbanya") ohľadom majetku "Mogasmorth". V roku 1773 sa dedina volá "Brehy".
Dejiny obce.
Brehy sa prvýkrát spomínajú v roku 1283. V roku 1393 daroval obec kráľ Žigmund Luxemburský nemocnici sv. Alžbety v Novej Bani, neskôr v 1536 prešla do majetku mesta Nová Baňa. Od roku 1601 sa majiteľom obce stal rod Dóczyovcov. Vtedy už obec disponovala s vlastnou krčmou a stálo tu 55 domov. V daňovom súpise z roku 1715 sa uvádza, že tu žilo 42 daňovníkov (spravidla hlavy rodín) a obecným richtárom bol v tom roku uvedený Michal Štefko ("judex Michael Styefko"). V rámci Tekovskej stolice bola obec začlenená do slúžnovského okresu so sídlom v Oslanoch. V roku 1828 stálo v obci 98 domov a žilo tu 613 obyvateľov. Elek Fényes vo svojom súpisu uhorských obcí z roku 1851 o obci Brehy píše: „"Magospart (maď. v doslovnom preklade Vysoký breh), Brehi, slovenská obec v Tekovskej stolici na ľavom brehu Hrona, na 1 míľu od Novej Bane, obyvatelia 601 katolíkov, 12 evanjelikov. Rímskokatolícka farnosť s farským kostolom, zaoberajú sa hrnčiarstvom, zemepánom je mesto Nová Baňa, posledná pošta Levice."“
Rímskokatolícka farnosť.
Spočiatku v obci nebol kostol a veriaci z Brehov museli navštevovať kostol v Novej Bani. Po vzniku Banskobystrického biskupstva v roku 1776 sa snahou rodáka a prvého banskobystrického kanonika Jozefa Janovského vytvorili podmienky na výstavbu kostola, darovaním otcovského pozemku i finančným zabezpečením. Kostol sv. Jozefa bol v obci postavený do roku 1786, ale nestal sa hneď farským kostolom. Spočiatku bola obec filiálkou farnosti Tekovská Breznica. V roku 1811 sa obec stala samostatnou farnosťou. Podľa rodáka Imricha Medveďa pôsobilo po 200-ročné výročie existencie farnosti v roku 2011 spolu 34 kňazov, z ktorých boli dvaja rodáci z obce.

</doc>
<doc id="27512" url="https://sk.wikipedia.org/wiki?curid=27512" title="Ladzany">
Ladzany

Ladzany sú obec na Slovensku v okrese Krupina. V obci sa nachádza románsky evanjelický kostol z 13. storočia.
Dejiny.
V miestnej evanjelickej ľudovej škole pôsobil v roku 1838 Andrej Braxatoris - Sládkovič ako pomocný učiteľ. Na mieste pôvodnej budovy postavili v roku 1934 novú školu, dnes je v týchto priestoroch materská škola.
Pred prvou svetovou vojnou dal majiteľ veľkostatku v Ladzanoch Alfréd Westfried vybudovať úzkokoľajnú železničku na prepravu dreva z Ladzian do Hontianskych Tesárov (cca 8 kilometrov). Počas prvej svetovej vojny bola táto trať rozšírená severným smerom do obce Klastava. Po prvej svetovej vojne bola trať predĺžená cez lokalitu Dobrá voda až pod Sitno, na lokalitu Záholík. Celkovo dosiahla trať dĺžku až 36 kilometrov. V roku 1948 bola trať zoštátnená, ale už v roku 1952 bola jej prevádzka ukončená.
Na jeseň roka 2006 bola v obci vďaka dotácii z Štrukturálnych fondov Európskej únie vystavaná nová obecná cesta. V novembri 2006 bola v obci postavená nová kamenno-drevená autobusová zastávka.

</doc>
<doc id="27513" url="https://sk.wikipedia.org/wiki?curid=27513" title="Selce (okres Krupina)">
Selce (okres Krupina)

Selce sú obec na Slovensku v okrese Krupina.

</doc>
<doc id="27514" url="https://sk.wikipedia.org/wiki?curid=27514" title="Sudince">
Sudince

Sudince sú obec na Slovensku v okrese Krupina.

</doc>
<doc id="27515" url="https://sk.wikipedia.org/wiki?curid=27515" title="Súdovce">
Súdovce

Súdovce sú obec na Slovensku v okrese Krupina v Banskobystrickom kraji.
Polohopis.
Obec leží v doline potoka Veperec, na juhozápadnom okraji Krupinskej planiny. Južnú odlesnenú časť chotára tvorí Ipeľská pahorkatina, v severnej časti sú rozsiahle dubové a bukové lesy. Nadmorská výška obce je , najnižšia poloha je a najvyššia Pôdy sú hnedozemné, na nive lužné.
Obyvateľstvo.
Podľa sčítania ľudu z roku 2001 mala obec 211 obyvateľov. Obec mala k 31. decembru 2015 225 obyvateľov.
Dejiny.
Prvá písomná zmienka o obci Súdovce je z roku 1244. V minulosti sa obyvatelia tejto obce zaoberali prevažne poľnohospodárstvom, ale najviac vinohradníctvom, ako to dokazuje znak na pečatidle z roku 1668. Obec Súdovce používala svoj erb už v 17. storočí. Od roku 1302 vlastnila obec rodina Hebeczi. Člen tejto rodiny Gabriel Hebezci prijal v roku 1342 meno Szúdi. Toto pomenovanie sa používalo pre obec od roku 1773, predtým mala obec rozličné názvy: Zyud, Zuud, Zyvgdh. Obec vlastnil aj Ištván Žembery, ktorý tu dal vybudovať kaštieľ.
Kultúra a zaujímavosti.
Zaujímavosti a tradície.
Severne od obce Súdovce sa nachádzajú vinohrady, patriace do Hontianskeho vinohradníckeho rajónu Stredoslovenskej vinohradníckej oblasti. V obci rastie zákonom chránený strom Ginko dvojlaločné (), ktorý má podľa prírodovedcov 260 rokov a je pravdepodobne najstarším ginkom na Slovensku. 
V obci sa nachádza okrem evanjelického aj moderný rímskokatolícky kostol. Na juh od obce sa nachádza rybník.

</doc>
<doc id="27516" url="https://sk.wikipedia.org/wiki?curid=27516" title="Terany (okres Krupina)">
Terany (okres Krupina)

Terany je obec v okrese Krupina na juhu stredného Slovenska v regióne Hont.
Polohopis.
Leží v rovinatej oblasti v nadmorskej výške na rozhraní Štiavnických vrchov, Krupinskej planiny a Ipeľskej pahorkatiny, preteká cez ňu rieka Štiavnica. Obcou prechádza dopravná tepna I/66 a E77, spájajúca Budapešť s Varšavou (kedysi bola nazývaná aj "Magna via"). V budúcnosti sa v blízkosti obce bude nachádzať rýchlostná cesta R3, ktorá odkloní najmä tranzitnú dopravu a tiež sa neďaleko bude nachádzať križovatka rýchlostných ciest R3 a R7. Dopravnú sieť dopĺňa aj železničná trať 153 (momentálne využívaná len pre nákladnú prepravu). Klimaticky patrí územie obce do oblasti teplej, podoblasti mierne suchej s miernou zimou.

</doc>
<doc id="27517" url="https://sk.wikipedia.org/wiki?curid=27517" title="Drážovce">
Drážovce

Drážovce sú obec na Slovensku v okrese Krupina.

</doc>
<doc id="27518" url="https://sk.wikipedia.org/wiki?curid=27518" title="Domaníky">
Domaníky

Domaníky (), sú obec na Slovensku v okrese Krupina. 
Polohopis.
Obec Domaníky leží v doline potoka Štiavnička v Krupinskej výšine.
Nadmorská výška v strede obce je 195 m n. m. a v katastri 130–314 m n. m. Kataster obce tvorí mierna vrchovina, ktorá vznikla rozrezaním pliocénnej rovne. Tvoria ju andezitické tufity a tufy, na plochých chrbtoch pokryté sprašovými hlinami. Na strmých úbočiach doliny sú dubové lesy, inde je odlesnený. Na chrbtoch má hnedozemné a illimerizované pôdy, v doline lužné a nivné.
Najbližšie obce a mestá sú na severe obec Hontianske Nemce a Devičie, mesto Krupina, na juhu obec Hontianske Tesáre a mesto Dudince, na východe obec Medovarce a západe obec Sebechleby.
V blízkosti obce sa nachádza letisko Hontianske Nemce.
Dejiny.
Obec sa spomína od roku 1135 ako Dominyk, neskôr sa premenovala na Also Domanik (1247), Domonig (1258), Damanyk Tout dicta (1285), Domungy (1291), Thoutdamanyk, Domanik (1331), Nemeth Domanik Theuthonicalis (1382), Damanik (1808), až do dnešnej podoby Domaníky maďarsky Dömeháza. Obec patrila Jánovi a Rubinovi z Ostrihomu, v 14. storočí patrila hradu Čabraď, v 18. storočí Foglárovcom, neskoršie Kevickovcom. V roku 1715 mala 7 domácností, v roku 1828 mala 33 domov a 200 obyvateľov.
Obyvateľstvo.
Vodné plochy.
Neďaleko obce sa nachádza vodná nádrž Sebechleby.

</doc>
<doc id="27519" url="https://sk.wikipedia.org/wiki?curid=27519" title="Čekovce">
Čekovce

Čekovce sú obec na Slovensku v okrese Krupina.

</doc>
<doc id="27520" url="https://sk.wikipedia.org/wiki?curid=27520" title="Rykynčice">
Rykynčice

Rykynčice sú obec na Slovensku v okrese Krupina.
Dejiny.
Rykynčice vznikli v roku 1964 zlúčením Dolných a Horných Rykynčíc. Dolné Rykynčice sú doložené v roku 1281. Patrili tunajším zemanom Rakonczayovcom, od roku 1327 Mikulášovi, od roku 1498 Paskovcom a od 16. storočia panstvu Bzovík. Roku 1715 je doložený mlyn, vinice a 81 domácností. Horné Rykynčice sa spomínajú v roku 1462. V 14. storočí ich od Štefana Rakonczaya kúpil Mikuláš. Neskôr patrili Palásthyovcom, koncom 18. storočia Koháryovcom a Coburgovcom. Obyvatelia sa zaoberali poľnohospodárstvom.
Horné Rykynčice.
Po prvýkrát sa objavuje názov Felsewrakaucha (Horné Rykynčice) v roku 1327. Ďalšie pomenovanie Horných Rykynčíc je na listinách z roku 1422 – Felsewrakancha. Felserakoncza (1470), Fesew Rakoncza (1477, 1491, 1497) Felso Rakoncza (1489), Horne Rikinčice (1773), po maďarsky: Felsőrakonca. Prvá písomná zmienka o obci je z roku 1422, keď Štefan Palásthy dal do zálohu dve usadlosti Demetrovi Darášimu v Horných Rykynčiciach. Palásthyovci boli vlastníkmi do konca 18. storočia. Ďalšími vlastníkmi majetkov obce boli rody Koháryovcov a Coburgovcov. Roku 1715 obec mala 22 domácností, 1828 spolu 58 domov a 350 obyvateľov.
Kultúra a zaujímavosti.
Arborétum Felaťa.
Arborétum Felaťa sa nachádza asi 7 km juhovýchodným smerom od časti Dolné Rykynčice v nadmorskej výške 357 m n. m. na náhornej rovine so sklonom do 5 stupňov. Prvé exotické dreviny boli vysadené v roku 1957. Podľa najnovšieho zamerania pozemkov plocha chráneného areálu arboréta Felaťa predstavuje 13,21 ha. V arboréte je vysadených a evidovaných spolu 170 taxónov drevín, z toho 80 ihličnatých a 90 listnatých.

</doc>
<doc id="27521" url="https://sk.wikipedia.org/wiki?curid=27521" title="Sebechleby">
Sebechleby

Sebechleby sú obec na Slovensku v okrese Krupina.
Dejiny.
Obec Sebechleby nachádzajúca sa južne od mesta Krupina na úpätí Štiavnických vrchov, sa po prvýkrát spomína v listinách z prvej polovice 12. storočia. V jej odľahlej osade s názvom Stará Hora sa nachádza jedinečná pamiatková rezervácia ľudovej architektúry. Chránené sú jednopriestorové a dvojpriestorové vinohradnícke domčeky so stĺpovým podstením, ktoré sú predstavené pred vytesané pivnice do tufu. Osada Stará Hora vznikla niekedy v 16. storočí v čase tureckých výprav a bojov. V tejto zalesnenej oblasti nachádzali útočisko obyvatelia Sebechlieb pred nájazdmi Turkov. Na bývanie si kopali do brala diery väčších rozmerov, kde sa ukrývali pred tureckým nebezpečenstvom. Z tohto obdobia bol odvodený aj názov lokality Stará Hora. V 17. storočí sa začalo v Sebechlebskej oblasti s pestovaním hrozna. Klčovali sa lesné porasty a vysádzali vinohrady. Tak vznikla požiadavka na dobré pivnice na uskladnenie vína. Postupne sa pivnice rozširovali a začali sa stavať nadstavby, ktoré slúžili na obývanie v čase vinohradníckych prác. V roku 1737 bola v jadre osady postavená kaplnka sv. Urbana. Okolie kostola s vinohradníckymi pivnicami a domami – chyžami tvoria malé vretenovité námestie. Záujem o vinohradnícke domy a ich výstavbu pretrváva dodnes. V posledných rokoch sa presadzuje tendencia využívať objekty na rekreačné účely a agroturistiku. Počas návštevy je možná prehliadka pôvodných vinohradníckych pivníc spojená s ochutnávkou vín a špecialít miestnej a slovenskej kuchyne.
Obecné symboly.
Erb.
Erb obce Sebechleby tvoria tri zlaté chleby v striebornom koši umiestnené v červenom štíte.
Vlajka.
Vlajku obce Sebechleby tvorí päť pozdĺžnych pruhov vo farbách červenej, bielej, žltej, bielej a červenej. Vlajka je ukončená tromi cípmi.

</doc>
<doc id="27522" url="https://sk.wikipedia.org/wiki?curid=27522" title="Medovarce">
Medovarce

Medovarce sú obec na Slovensku v okrese Krupina.

</doc>
<doc id="27523" url="https://sk.wikipedia.org/wiki?curid=27523" title="Horné Mladonice">
Horné Mladonice

Horné Mladonice sú obec na Slovensku v okrese Krupina.

</doc>
<doc id="27524" url="https://sk.wikipedia.org/wiki?curid=27524" title="Hontianske Moravce">
Hontianske Moravce

Hontianske Moravce sú obec na Slovensku v okrese Krupina. Súčasným starostom obce je Dalibor Tesársky. Obec vznikla v roku 1960 zlúčením obcí Kostolné Moravce a Opátove Moravce.
Polohopis.
Hontianske Moravce ležia v juhovýchodnej časti Ipeľskej pahorkatiny, južne od Krupiny. Najnižšie miesto je v nadmorskej výške 140 m n. m. a najvyšší bod je 254 m n. m. Celková rozhloha je 1 683 ha, z toho katastrálne územie Kostolné Moravce 983 ha a katastrálne územie Opatové Moravce 890 ha. Cez obec pretekajú vodné toky: Veperec, Lišovský potok, Trstiansky potok. Okolo obce je pahorkatina, ktorú tvoria miocénne (miocén = treťohorný útvar, spodný oddiel neogénu), väčšinou tufitické uloženiny, pokryté sprašou a sprašovými hlinami.

</doc>
<doc id="27525" url="https://sk.wikipedia.org/wiki?curid=27525" title="Dolné Mladonice">
Dolné Mladonice

Dolné Mladonice sú obec na Slovensku v okrese Krupina.

</doc>
<doc id="27526" url="https://sk.wikipedia.org/wiki?curid=27526" title="Hontianske Tesáre">
Hontianske Tesáre

Hontianske Tesáre sú obec na Slovensku v okrese Krupina. V roku 1971 k nej boli pripojené tri pôvodne samostatné obce, Dvorníky, Šipice a Báčovce. K obci patria aj osady Pírovské a Patkôš.

</doc>
<doc id="27527" url="https://sk.wikipedia.org/wiki?curid=27527" title="Hontianske Nemce">
Hontianske Nemce

Hontianske Nemce sú obec na Slovensku v okrese Krupina.
Polohopis.
Obec Hontianske Nemce sa rozprestiera v údolí rieky Štiavnica, v južnej časti stredného Slovenska, 10 km juhozápadne od Krupiny. Leží na križovatke ciest od miest Levice, Šahy, Zvolen a Banská Štiavnica. Obec tvoria sídelné útvary: Hontianske Nemce, Majer, Rakovec a Sitnianska Lehôtka.
Dejiny.
Prvá písomná zmienka o obci je z roku 1246, no jej plné znenie je obsiahnuté v listine z roku 1293. V roku 1241 bola pôvodná osada spustošená počas mongolského vpádu do Uhorska. Jeho následkom a kvôli neúrodným rokom 12411242 sa v obci zvýšil hlad a vypukla epidémia. Pár rokov po pustošivých vpádoch Mongolov sa obec začala rozrastať. Patrila do kráľovského majetku a bola tu colnica na vyberanie mýta.
Do života obce tiež negatívne zasiahli turecké vpády v 16. storočí.
Z novodobejších dejín za zmienku stojí obdobie svetových vojen, kde bojovalo mnoho mužov aj z Hontianskych Nemiec.
Obec je prevažne poľnohospodárska s rozvinutými vinohradníctvom. Zachovalo sa tu množstvo zvykov a tradícií, ktoré sú súčasťou kultúrneho a spoločenského života obce až dodnes.
Kultúra a zaujímavosti.
Pamiatky.
Kostol sv. Martina.
Miestny rímskokatolícky kostol je trojloďová pôvodne románska trojloďová bazilika s polygonálnym ukončením presbytéria a predstavanou vežou z druhej polovice 13. storočia. Kostol patrí medzi najzachovalejšie románske trojlodia na Slovensku. Nachádza sa v opevnenom areáli na vyvýšenej polohe nad obcou. Kostol prešiel viacerými prestavbami a tak obsahuje aj gotické, rensančné a barokové prvky. Dnešné, rensančné presbytérium bolo doplnené počas prestavby kostola v 16. storočí. V tomto období bol kostol, ako opevnené miesto, cieľom útokov tureckých jednotiek, ktoré ho viackrát poškodili. Do roku 1619 bol kostol evanjelický. V 18. storočí prešiel kostol barokovou prestavbou, kedy bola upravená veža s barokovou helmicou a taktiež bola pristavaná sakristia. Fasáda kostola je novodobá, nárožia veže sú dekorované nárožným kvádrovaním. Portál tvorí ostenie s trojuholníkovou supraportou, na preklade sa nachádza latinský nápis pripomínajúci obnovu kostola po požiari v roku 1788.
Vinohradníctvo.
Hontianske Nemce sú obec s bohatou vinohradníckou históriou. Už v prvej listine z roku 1135 sa spomína 10 zakúpených vinohradov a prvá oficiálnejšia zmienka zároveň s ich lokalizáciou pochádza z roku 1291. Dôkazom je aj kostolík na Viniciach zo 14. storočia.
Vínne pivničky sú vytesané do andezitového tufu, často prekryté stavbou. Tieto stavby slúžili hlavne na spracovanie hrozna, či ako senníky. Pivnice boli často využívané v dobách nepokojov, napr. v období tureckých vojen a II. svetovej vojny. Do 19. storočia boli vinice sústredené do oblasti juhozápadných svahov vrchu Kukučky. V súčasnosti sú využívané najmä plochy dvoch vinohradníckych osád – Pod vŕškom (cca 68 pivníc) a Husín (cca 53 pivníc).

</doc>
<doc id="27528" url="https://sk.wikipedia.org/wiki?curid=27528" title="Zemiansky Vrbovok">
Zemiansky Vrbovok

Zemiansky Vrbovok je obec na Slovensku v okrese Krupina.

</doc>
<doc id="27529" url="https://sk.wikipedia.org/wiki?curid=27529" title="Litava (okres Krupina)">
Litava (okres Krupina)

Litava je obec na Slovensku v okrese Krupina.
Každoročne sa tu uskutočňuje púť pri príležitosti slávnosti Najsvätejšieho Srdca Ježišovho.

</doc>
<doc id="27530" url="https://sk.wikipedia.org/wiki?curid=27530" title="Lišov (okres Krupina)">
Lišov (okres Krupina)

Lišov je obec na Slovensku v okrese Krupina.
Polohopis.
Malá obec rozprestierajúca sa na najjužnejších výbežkoch Štiavnických vrchov. Obec patrí medzi typicky hontianske, dodnes sa tu zachovalo množstvo zvykov a tradícií. Je tu obľúbené pestovanie viniča a výroba vína.
Obyvateľstvo.
Zloženie obyvateľstva k 1. januáru 2009
Dejiny.
Na území dnešnej obce Lišov bolo osídlenie v neolite – bolo tu sídlisko lengyelskej a potiskej kultúry, sídlisko a popolnicové pohrebisko lužickej kultúry z mladšej doby bronzovej. Obec sa spomína v rokoch 1235–1270 ako zemiansky majetok. Staré a cudzojazyčné pomenovania obce boli: Lysou (1235–1270), (1360), Liyso (1286), Lysso (1311), Lyzow (1338), Lyssowa (1497), Lisow (1773); po maďarsky Lisó, Lissó. V 16. storočí patrila hradu Levice, v 17. storočí Pálfiovcom, v 18. storočí Esterházyovcom, v 16.-20. storočí tu mali majetky Schoellerovci. V roku 1554 ju prepadli Turci. V roku 1715 mala mlyn a 76 domácností, v roku 1828 mala 33 domov a 197 obyvateľov. Zaoberali sa poľnohospodárstvom a vinohradníctvom. Za I. ČSR pre nedostatok pracovných príležitostí značné vysťahovalectvo. JRD založili v roku 1952, v niektorých prevádzkarniach vyrábali košíky.
Kultúra a zaujímavosti.
Zaujímavosti.
V strede obce sa nachádza pomník sovietskym vojakom padlým pri oslobodzovaní obce, do ktorého je text napísaný v azbuke. Je to údajne prvý pomník postavený v Československu po vojne. V súčasnosti pamätné miesto skrášľuje vstupná brána s pergolou a oddychovým miestom.
Ďalšou zaujímavosťou je mierne mineralizovaný prameň v dolnej časti obce, v minulosti využívaný hlavne na pranie. V súčasnosti je nad prameňom vybudovaný prístrešok na zachovanie historickej pamiatky.
V dedine nájdete aj miestne múzeum, ktoré Vás vráti do doby jednoduchého dedinského života z minulosti.
Za miestnu pamätihodnosť boli vyhlásené aj kamenné obydlia, ktoré sú do dnes funkčné. Po vstupe do týchto pivníc vás zavalí vlna úžasu a emócií nad mohutnosťou a precíznosťou kamenného obydlia.
Za pozornosť stojí lišovský cintorín, kde sa nachádzajú aj náhrobné kamene, ktoré boli vlastnoručne vyrobené domácimi kamenármi. Vedľa cintorína je novopostavený dom smútku, ktorý je situovaný do panorámy obce a dokonale splýva s prostredím.

</doc>
<doc id="27531" url="https://sk.wikipedia.org/wiki?curid=27531" title="Žibritov">
Žibritov

Žibritov je obec v okrese Krupina v Banskobystrickom kraji na Slovensku.
Polohopis.
Je situovaná v juhovýchodnej časti Štiavnických vrchov na rozhraní Skalky, Sitnianskeho predhoria a Krupinskej planiny - podcelku Bzovícka pahorkatina.
Spolu s ďalšími piatimi obcami regiónu (Baďan, Beluj, Kráľovce-Krnišov, Počúvadlo a Prenčov) je súčasťou združenia Mikroregión Južné Sitno. Kataster obce má rozlohu 996 ha.
Dejiny.
Prvá zmienka o obci pochádza z roku 1266. V minulosti patrila viacerým majiteľom (hrad Litava, sitnianske panstvo, Koháriovci, Coburgovci). V rokoch 1442 - 1446 boli v obci nájazdy husitských vojsk. V rokoch 1544 a 1576 bola obec napadnutá a vyplienená Turkami. V roku 1700 bola postavená obecná škola a v roku 1838 evanjelický kostol. V roku 1807 obec vyhorela.
V strede obce dominuje malá bašta (zvonička) postavená v roku 1586, ktorá je pozostatkom bývalého zámočka s kostolom a slúžila ako strážna a obranná veža v období tureckých nájazdov. Do leta 2009 ju zdobil aj zvon z roku 1680 od známeho zvonolejára Balthasara Herolda z Viedne. Obyvatelia sa v minulosti zaoberali predovšetkým výrobou drevného uhlia, ktoré bolo potrebné pre banské huty, neskôr poľnohospodárstvom, ovocinárstvom a okrajovo aj vinohradníctvom. Pôvodnú architektúru obce tvorili kamenné trojpriestorové domy so slamenou strechou.
V erbe obce, ktorý vychádza z historickej pečate, dominuje motív viniča so štyrmi strapcami hrozna ovinutého okolo dreveného kola, čo poukazuje na fakt, že pestovanie viniča v obci má svoju tradíciu. V obci a blízkom okolí sa natáčali niektoré exteriéry prvého slovensko-maďarského koprodukčného filmu "Dáždnik svätého Petra" (1958) v hlavnej úlohe s Karlom Machatom ako aj filmov "Stopy na Sitne" (1968) a "Cesta ženy" (1974). V roku 2019 sa časť exteriérov rozprávky "Čarovný kamienok" natáčala v lokalite Štangarígel (Krupinské bralce).
Kultúra a zaujímavosti.
Prírodné zaujímavosti.
Zaujímavosťou je geologický výtvor nazývaný „Štangarígel“ (Krupinské bralce) a Sixova stráň. Za raritu možno považovať posledné obhospodarované vinice s koreňmi viniča starými viac ako 70 rokov, nachádzajúce sa na južnom úbočí vrchu „Veinperg“ (Viničný vrch) nad dolinou potoka Bebrava v nadmorskej výške 460 Ale bývalé, už zaniknuté vinice (v 60. rokoch 20. st.) vystupovali až po kótu , takže v tom období to boli pravdepodobne najvyššie položené vinice na Slovensku. Obec dnes drží jeden primát – v súčasnosti je to najvyššie položená obec na Slovensku s vlastnými vinicami.
Z vrcholových polôh niektorých nezalesnených kopcov v okolí obce je za priaznivého počasia pekný výhľad do doliny Bebravy – pravostranného prítoku rieky Krupinica, na Krupinskú planinu až k maďarskému pohoriu Börzsöny ako aj do Banskej Štiavnice a na Sitno. Nad obcou je malá vodná nádrž s možnosťou kúpania a rybolovu. Ešte ďalej smerom na Svätý Anton sa nachádza zrekonštruovaná bývalá horáreň „Rázdel“, ktorá je využívaná na rekreačné účely. Asi od nej rastie 280-ročný dub zimný nazývaný „Vlčí dub“. K tomuto pamätníkovi dávnych čias sa dá dostať po modrej turistickej značke od spomínanej chaty Rázdel. V lokalite „Hlina“ na úpätí Hrubej hory rastú na bývalých pasienkoch statné duby cerové s obvodom kmeňa 45 metrov. V okolitých dubových a dubovo-bukových lesoch žije srnčia, jelenia, danielia, muflónia a diviačia zver. Potvrdený je aj výskyt líšky, jazveca, mačky divej, rysa a aj medveďa.
Dňa 11. novembra 2011 bol slávnostne otvorený Žibritovský náučný chodník. Štyri informačné tabule, nachádzajúce sa na náučnom chodníku, informujú návštevníkov o geologickej minulosti okolia obce. Chodník začína pri bývalej žibritovskej fare a pokračuje dolinkou potoka Bebrava až na Štangarígel.

</doc>
<doc id="27532" url="https://sk.wikipedia.org/wiki?curid=27532" title="Lackov">
Lackov

Lackov je obec na Slovensku v okrese Krupina.

</doc>
<doc id="27533" url="https://sk.wikipedia.org/wiki?curid=27533" title="Jalšovík">
Jalšovík

Jalšovík je obec na Slovensku v okrese Krupina. Vo februári 1945 obec čiastočne vypálili ustupujúci nemeckí vojaci. Do Nemecka bolo odvlečených 11 jej obyvateľov.

</doc>
<doc id="27534" url="https://sk.wikipedia.org/wiki?curid=27534" title="Horný Badín">
Horný Badín

Horný Badín je obec na Slovensku v okrese Krupina.

</doc>
<doc id="27535" url="https://sk.wikipedia.org/wiki?curid=27535" title="Drienovo">
Drienovo

Drienovo () je obec na Slovensku v okrese Krupina.

</doc>
<doc id="27536" url="https://sk.wikipedia.org/wiki?curid=27536" title="Devičie">
Devičie

Devičie je obec na Slovensku v okrese Krupina.

</doc>
<doc id="27537" url="https://sk.wikipedia.org/wiki?curid=27537" title="Cerovo (okres Krupina)">
Cerovo (okres Krupina)

Cerovo je obec na Slovensku v okrese Krupina.
Kultúra a zaujímavosti.
Pamiatky.
2. januára 1945 bola počas oslobodzovacích bojov obec vypálená. Zhorelo 13 domov a 15 hospodárskych budov.

</doc>
<doc id="27538" url="https://sk.wikipedia.org/wiki?curid=27538" title="Bzovík (okres Krupina)">
Bzovík (okres Krupina)

Bzovík je obec na Slovensku v okrese Krupina v Banskobystrickom kraji.
Kultúra a zaujímavosti.
Pamiatky.
Opevnený kláštor.
Južne od obce sa nachádza komplex opevneného kláštora s kostolom. Pôvodne benediktínsky kláštor zasvätený sv. Štefanovi bol založený v prvej polovici 12. storočia komesom Lampertom z rodu Huntovcov-Poznanovcov. Už koncom 12. storočia sa kláštor stáva premonštrátskym. Jadrom kláštora bol románsky jednoloďový dvojvežový kostol sv. Štefana. V 15. storočí bol vyplienený husitmi, neskôr krupinčanmi. V tomto období došlo aj ku gotickej prestavbe kláštora, kedy vzniklo nové presbytérium. V roku 1530 sa kláštora zmocnil Žigmund Balaša, mníchov vyhnal či pozabíjal a z kláštora vytvoril fortifikovaný kaštieľ. Koplex bol po prvej svetovej vojne opustený a postupne devastovaný. V dnešnej dobe sú dochované iba obranné múry na pôdoryse štvorca s obrannými baštami. Samotný kláštor sa dochoval len vo forme fragmentov múrov. 

</doc>
<doc id="27539" url="https://sk.wikipedia.org/wiki?curid=27539" title="Senohrad">
Senohrad

Senohrad je obec na Slovensku v okrese Krupina.
Polohopis.
Obec Senohrad leží v údolí riečky Litava v Krupinskej planine. Nadmorská výška stredu obce je , rozloha chotára 1 520 ha a počet obyvateľov k 31. decembru 2018 bol 768. Administratívne je obec začlenená do okresu Krupina, od ktorej je vzdialená východným smerom. Do Zvolena je to z obce severným smerom, Veľký Krtíš je vzdialený južne. V obci sa križujú cesty II/526 (Hontianske NemcePodkriváň) a II/527 (ZvolenVeľký Krtíš). 
Dejiny.
Prvá zmienka o obci pochádza z roku 1135, kde sa spomína pod meno Zenegar. Ďalšia písomná zmienka pochádza z roku 1262 pod menom Senograd. V roku 1779 zachvátil Senohrad veľký požiar, ktorý zničil takmer celú osadu.
Kultúra a zaujímavosti.
Tradície a prírodné zaujímavosti.
V obci sa zachovala tradícia výroby hontianskej čipky, ale aj dobová architektúra v podobe schátraných rodinných domov, ktoré sú v súčasnosti vo veľkej miere neobývané.
V okolí obce žije chránený živočích salamandra škvrnitá.
Medzi ďalšie prírodné zaujímavosti patria aj viac ako storočné duby a lipy.

</doc>
<doc id="27540" url="https://sk.wikipedia.org/wiki?curid=27540" title="Uňatín">
Uňatín

Uňatín je obec na Slovensku v okrese Krupina. 
Dejiny.
Prvá zmienka pochádza z roku 1135, keď sa obec ešte volala "Pomag" a rozprestierala sa najprv na dvoch, neskôr na troch miestach v katastri Uňatína. Obec patrila do panstva rodu Pomothy. Jej názov sa viackrát menil: Wneten, Wnecen, Wnathyn, Hunatin, Unyatin a od roku 1920 sa volá Uňatín. Obec vznikla na majetkoch Huntovcov a neskôr patrila kláštoru v Bzovíku. V roku 1830 celá obec vyhorela. Nad obcou na mieste nazývanom "Stráň" sa nachádza rímskokatolícky kostol zasvätený Kristovi Kráľovi z roku 1957, ktorý je postavený na mieste pôvodnej kaplnky zasvätenej sv. Ignácovi z roku 1873. Uňatín bol v minulých storočiach malou obcou, ktorej počet obyvateľov postupne klesal z 350 na dnešných 180 obyvateľov.
Prírodné podmienky.
Geológia.
Na svahoch dolín potokov a meandrovitej doliny rieky Krupinica rastú listnaté dubovo-hrabové lesy. V nich je veľa studní a ešte viac prameňov, aj minerálnych. Niektoré miesta v doline rieky Krupinica sú o niekoľko stupňov teplejšie ako ostatné. Skôr sa v nich roztopí sneh a v nich a v ich okolí rastie zákonom chránená snežienka jarná.
V týchto dolinách sú jarné vodopády. To znamená, že v ich korytách tečie veľké množstvo vody len na jar, keď všetka voda steká do dovtedy suchých korýt. V lete v nich tečie veľmi málo vody alebo v nich voda iba kvapká, ale vidieť ich kamenné múry a korytá. Sú to sopečné horniny, keďže Krupinská planina vznikla sopečnou činnosťou. 
Uňatín a celá Krupinská planina vznikla v treťohorách v neogéne (popri Alpínsko-himalájskom vrásnení), dovtedy na tomto území bolo more. Dôkazom z tohto obdobia je tu nájdená skamenelina žraločieho zuba. 
Priemerná ročná teplota vzduchu je 8,2 °C. Najchladnejší mesiac v roku je zvyčajne január, jeho priemerné teploty sa pohybujú okolo -1 až -3 °C. 
Najteplejším mesiacom v roku je júl s dennou teplotou 18 až 20 °C. Niekedy dosahuje až 30 °C. 
Ročný úhrn vodných zrážok dosahuje v priemere 800 až 831 mm. Pôdne druhy v katastri obce sú stredne ťažké pôdy - hlinité pôdy. Z pôdnych typov sa na území obce vyskystujú kambizeme - hnedé lesné pôdy. 
Kultúra a zaujímavosti.
V roku 2002 cez letné prázdniny v Uňatíne vzniklo detské ochotnícke divadlo, ktoré má názov Divadielko na stračej nôžke. Ale jeho značkou je DivAdielko na stračej nôžke. Založila ho Lucia Turáková Alakšová. V súčasnosti má divadlo 10 členov.
Medzi ich ďalšie aktivity patrí vybudovanie náučného chodníka Krupina – Uňatín a náučno-turistického chodníka Uňatín – Horný Badín – hrad Čabraď. Združenie kúpilo starý dom, v ktorom bola hlinená pec, hlinená podlaha a zariadili ho pôvodnými vecami a krojmi, nazýva sa Ľudový dom, pri ňom zrekonštruovali aj starú studňu. V súčasnosti sa stavia pri Ľudovom dome pec na pečenie chleba, akú používali v minulosti. Túto pec podporila aj nadácia Hodina deťom. Občianske združenie má miestnosť v kultúrnom dome, kde tká pokrovce aj plátno.
OZ "Nádej v Uňatíne".
V Uňatíne funguje OZ "Nádej v Uňatíne". Poslaním občianskeho združenia je trvalo zachovať Hontiansku paličkovanú čipku, tkanie, ostatné tradície, zvyky, históriu a kultúru Hontu pre budúce generácie. Občianske združenie bolo založené v marci 2002. Zúčastňujú sa výstav a remeselných podujatí s ukážkami paličkovania Hontianskej paličkovanej čipky.

</doc>
<doc id="27541" url="https://sk.wikipedia.org/wiki?curid=27541" title="Trpín (okres Krupina)">
Trpín (okres Krupina)

Trpín je obec na Slovensku v okrese Krupina.

</doc>
<doc id="27542" url="https://sk.wikipedia.org/wiki?curid=27542" title="Čabradský Vrbovok">
Čabradský Vrbovok

Čabradský Vrbovok je obec na Slovensku v okrese Krupina.
Neďaleko obce sa nachádza hrad Čabraď a Národná prírodná rezervácia Čabraď s piatym, najprísnejším, stupňom ochrany.

</doc>
<doc id="27543" url="https://sk.wikipedia.org/wiki?curid=27543" title="Dolný Badín">
Dolný Badín

Dolný Badín je obec na Slovensku v okrese Krupina.

</doc>
<doc id="27544" url="https://sk.wikipedia.org/wiki?curid=27544" title="Kozí Vrbovok">
Kozí Vrbovok

Kozí Vrbovok je obec na Slovensku v okrese Krupina.
Polohopis.
Leží v centrálnej časti Krupinskej planiny, v údolí potoka Vrbovok. Je vzdialená juhovýchodne od Krupiny a prístupná po ceste III/2565 cez Bzovík alebo Trpín. Veľký Krtíš je vzdialený juhovýchodne, Zvolen severne a Šahy juhozápadne.
Dejiny.
Dejiny mnohých osád v okolí sú spojené s kláštorom v Bzovíku, ktorý je od Kozieho Vrbovku vzdialený len okolo . Kláštor napadli a ovládli mongolské hordy počas ich vpádu do Uhorska v roku 1241. Najstaršia písomná zmienka o Kozom Vrbovku sa zachovala v listine Bela IV. z roku 1262, ktorou obec daroval rodine Kaza. Neskôr sa dostala do majetku pánov zo Bzovíka. V roku 1433 bol kláštor napadnutý Husitmi, ktorí vyrabovali aj okolité usadlosti a obce. Obyvatelia sa živili najmä poľnohospodárstvom a vinohradníctvom, no výraznou mierou do ich životov zasahovali epidémie (mor v roku 1644), či rabovanie vojenských oddielov (Tököliho oddiely v roku 1681 vyvraždili celý kláštor). K veľkým škodám prišlo aj počas bojov koncom 2. svetovej vojny, počas ktorej boli 6. obyvatelia odvlečení do Nemecka. Počas prechodu frontu bolo niekoľko domov vypálených, mnohé boli poškodené. 
Zavedenie elektrického prúdu do obce prebehlo v roku 1947 a už v tom čase prebiehala výrazná premena obce. Pôvodné slamené strechy vymizli, budovali sa nové domy a družstevné objekty. Bol vybudovaný vodovod, predajňa Jednoty, materská škola, Dom smútku, prebehla regulácia potoka a dokončená bola vodná nádrž s rozlohou 20 ha. Upravené boli cesty, miestny cintorín vrátane oplotenia, a v roku 1964 sa začala výstavba školskej budovy s jednotriedkou pre 1. stupeň a učiteľským bytom. Prevádzka školy bola ukončená v roku 1980 a deti prešli do školy v Bzovíku. Pre nedostatok detí bola zatvorená aj materská škola. Budova bývalej ZŠ bola rekonštrukciou premenená na kultúrny dom.
Kultúra a zaujímavosti.
Kultúra.
Kozí Vrbovok patrí do hontianskeho regiónu, čomu v minulosti zodpovedala aj typická hontianská architektúra. Domy boli tradične trojpriestorové s izbou, kuchyňou a komorou, na ktoré často naväzovali hospodárske stavby s maštaľami, chlievmi, sýpkou a podobne. Sedlovú strechu pokrývala slama, múry boli najčastejšie z kameňa, spájaného hlinovo-pieskovou zmesou. Až po 2. svetovej vojne sa vo väčšom rozsahu začali využívať tehly a škridly. Kolektivizáciou sa výrazne zredukoval domáci chov zvierat a obhospodarovanie pôdy, čím schátrali mnohé hospodárske budovy. 
Odev patril do senohradskej skupiny, tradície zastupovali najmä vinšovačky, šibačky, stavanie májov a podobne. Zvyky sa udržujú aj pri krstení, svätom prijímaní, svadbe či pohrebe. 
Šport.
Kozí Vrbvok je pravidelným účastníkom futbalového turnaja o Pohár starostu obce, kde o trofej bojujú s obcami Jalšovík, Zemiansky Vrbovok a Čekovce. Turnaj sa koná každý rok v inej obci.

</doc>
<doc id="27545" url="https://sk.wikipedia.org/wiki?curid=27545" title="Kráľovce-Krnišov">
Kráľovce-Krnišov

Kráľovce-Krnišov je obec na Slovensku v okrese Krupina.

</doc>
<doc id="27546" url="https://sk.wikipedia.org/wiki?curid=27546" title="Pavlovce">
Pavlovce

Pavlovce môže byť:

</doc>
<doc id="27547" url="https://sk.wikipedia.org/wiki?curid=27547" title="Poproč">
Poproč

Poproč môže byť:

</doc>
<doc id="27548" url="https://sk.wikipedia.org/wiki?curid=27548" title="Potok (rozlišovacia stránka)">
Potok (rozlišovacia stránka)

Potok môže byť:

</doc>
<doc id="27549" url="https://sk.wikipedia.org/wiki?curid=27549" title="Riečka">
Riečka

Riečka môže byť:

</doc>
<doc id="27550" url="https://sk.wikipedia.org/wiki?curid=27550" title="Babiná (okres Zvolen)">
Babiná (okres Zvolen)

Babiná je obec na Slovensku v okrese Zvolen.
Prírodná rezervácia.
V katastrálnom území obce sa nachádza prírodná rezervácia Gajdošovo.

</doc>
<doc id="27551" url="https://sk.wikipedia.org/wiki?curid=27551" title="Budča">
Budča

Budča je obec na Slovensku v okrese Zvolen.
Polohopis.
Leží približne 5 km západne od okresného mesta Zvolena (smer Žiar nad Hronom) v malebnom údolí medzi Štiavnickými a Kremnickými vrchmi, neďaleko pretekajúcej rieky Hron; nadmorská výška obce je 285m. Historicky leží pri takzvanej Krakovskej hradskej, spájajúcej stredné Slovensko s južným a severným; obec je lemovaná zo všetkých strán horami.
Dejiny.
Obec sa spomína už v prvej polovici 13. storočia, prvá zmienka je z roku 1225; pôvodný názov bol Bucha, ako obec cudzincov. V roku 1773 Bucsa, 1786 Bucscha, 1808 Bucsa, Buča, neskôr - ako vplyv maďarizácie sa názov zmenil na Bucs (1868 - 1888), Búcs (1892 až 1902), Zólyóm Búcs (1907 až 1913), niekedy medzi 1918 až 1920 Buča a napokon od roku 1927 alebo 1928 Budča. V 16. a 17. storočí patrila medzi najväčšie v mikroregióne. Počas existencie bola sužovaná prakticky všetkými povstaniami a vojnami, ktoré sa okolím prehnali - Turkami, Bethlenovým, Tökölyho a Rákoczyho povstaním, oboma svetovými vojnami, vojakmi Maďarskej republiky rád. Budčania sa nevyhli ani živelným pohromám - jednou z najhorších bol požiar v roku 1900.
Stavovské povstania donútili pospolitý ľud stiahnuť sa do hôr; tu bola založená takzvaná Stará Budča. Po pominutí hrozieb sa obyvateľstvo vrátilo do pôvodnej osady a Stará Budča zanikla; jej stopy sú dobre rozoznateľné dodnes. Občania obce sa aktívne zapojili aj do SNP. Školská výuka v obci začalo naozaj skoro - budčania sa nazdávajú, že už približne v roku 1239 a to výukou náboženstva na miestnej fare. Z mnohých učiteľov, ktorí sa tu rokmi vystriedali, bol veľmi známy rozprávač Ľudo Zelienka. Vlastnú novú školu otvorili 1. septembra 1964; občania samotní z veľkej časti školu sami zhotovili; bol to dôsledok dlhoročnej túžby budčanov mať túto inštitúciu.
Kultúra a zaujímavosti.
Ľudové trádície.
Nárečie budčanov je stredoslovenské s odchýlkami od spisovného jazyka; prenikli sem prvky hontianskeho nárečia ako dôsledok spoločného panstva Budče a Dobrej Nivy rodinou Esterháziovcov. Možno si všimnúť nárečové zvraty ako "červenie jabĺčka, peknô dievča, no čak" a iné. Obyčaje sa zachovali skôr v pamäti ľudí, ako ich periodickým praktizovaním; v minulosti ľudia mali typické zvyklosti najmä v súvislosti s Vianocami, Hromnicami, fašiangami, Veľkou nocou a podobne. Osobité zvyklosti ľudí sprevádzali pred a počas svadieb.
Turistické zaujímavosti.
Staršie stavby z minulosti sa vďaka početným vojnám, pohromám a vpádom nezachovali; navyše boli drevené a požiare v tejto obci si tiež vyžiadali svoju daň. Napriek tomu bol prvý kostol postavený v roku 1239 a to v gotickom slohu; zachovaná svätyňa zostala základom, ku ktorej neskôr dostavali kostolnú loď.
CHKO Boky obsahuje prirodzene rastúce teplomilné rastliny a je ich najsevernejším miestom výskytu.
V deväťdesiatych rokoch 20. storočia začala výrazná výstavba nových domov, ktorá pokračuje prakticky podnes. Pre blízkosť k Zvolenu je obec vyhľadávaným miestom na stavby rodinných domov.
Skutočnou zaujímavosťou je tzv. Čertova skala, nachádzajúca sa v chránenej krajinnej oblasti Boky, asi 3 km západne od obce v prudkom svahu nad hradskou. Je sopečného pôvodu a viaže sa k nej zaujímavá legenda budčanov o jej vzniku: Čert pomohol miestnemu rybárovi s úlovkami ako protislužbu zato, že rybár viacej nepôjde do kostola. Rybár nedokázal dodržať sľub a tak čert začal hromadiť skaly aby prehradil Hron v chotári. Našťastie sa mu to celkom nepodarilo, zostali len kamenné moria a samotná Čertova skala.
Hospodárstvo a zamestnanosť.
Pôvodne mal byť v obci postavený papierenský kombinát, napokon zrealizovaný bol veľkochov ošípaných, najväčší svojho druhu na Slovensku. V súčasnosti už neexistuje. Bola otvorená opravovňa pre kamióny VOLVO. V pláne na rok 2014 je výstavba bioplynovej stanice konvertujúcej bioplyn na elektrickú energiu.
Doprava.
Obec je dobre prístupná pre cestnú dopravu. Obec má prípojku na diaľnicu.
Najčastejšie priezviská v obci v roku 1995.
MOZOLA 15×; MOZOLOVÁ 14×; ŠAKOVÁ 12×; HALAMOVÁ 11×; KANDRÁČ 11×; ABRAHÁM 9×; BARTOŠOVÁ 9×; BARTOŠ 9×; MARKOVÁ 9×; ŠAKOVÝ 9×; BVOCOVÁ 9×; ZÁCHENSKÝ 9×; LEHOCKÁ 9×; HALAMA 9×; DUNKA 8×; HRIC 8×; MICHALEK 8×; MIKULOVÁ 7×; BEŇOVÁ 7×; ORAVCOVÁ 7×; VONKOMEROVÁ 7×; ŠKRINIAR 7×; BLAŽEK 7×; ŠKRINIAROVÁ 7×; HRICOVÁ 7×; LÍŠKA 7×; ABRAHÁMOVÁ 7×; ZÁCHENSKÁ 7×; DUNKOVÁ 7×; GAŠPAROVÁ 6×; VONKOMER 6×; BVOC 6×; KRNÁČ 6×; KOLLÁROVÁ 6×; TREBULA 6×; ČILIAK 6×; KANDRÁČOVÁ 6×; LÍŠKOVÁ 6×; PETRÍKOVÁ 6×; MRENICA 6×...

</doc>
<doc id="27552" url="https://sk.wikipedia.org/wiki?curid=27552" title="Bacúrov">
Bacúrov

Bacúrov je obec na strednom Slovensku v okrese Zvolen.

</doc>
<doc id="27553" url="https://sk.wikipedia.org/wiki?curid=27553" title="Dubové (okres Zvolen)">
Dubové (okres Zvolen)

Dubové je obec na Slovensku v okrese Zvolen.

</doc>
<doc id="27554" url="https://sk.wikipedia.org/wiki?curid=27554" title="Kováčová (okres Zvolen)">
Kováčová (okres Zvolen)

Kováčová je obec na Slovensku v okrese Zvolen.
Polohopis.
Obec je situovaná na juhozápadnom okraji Zvolenskej kotliny, západne od mesta Zvolen, na okraji Kremnických vrchov. Severne sa nachádza obec Sielnica, juhovýchodne Zvolen a juhozápadne Budča. Nadmorská výška stredu obce je , v chotári od 288 do 
Východným okrajom obce vedie cesta I/69, ktorá tu križuje rýchlostnú cestu R1 z Nitry do Banskej Bystrice a cestu I/66 zo Zvolena. Len severne sa nachádza letisko Sliač. Prímestskú autobusovú dopravu a teda priame spojenie so Zvolenom i Banskou Bystricou zabezpečuje "SAD Zvolen".
Geológia.
Základy Zvolenskej kotliny položili tektonické poruchy v starších treťohorách. Zlomová porucha severozápadnej kryhy hronského údolia v polohe obce zapríčinila jej výraznejší pokles oproti susednej, juhovýchodnej kryhe na strane Sliača, ktorá je vysoko vyzdvihnutá. Tektonický zlom v starších štvrtohorách vytvoril trhlinu, ktorá sa stala riečiskom Hrona. Okolie sliačsko-kováčovskej termálnej oblasti sú tvorené najmä andezitmi a tufmi, vyvrelými v búrlivom období treťohôr. Z týchto hornín sa vyvinuli najmä spodnotorónske tufity, tufy, íly, zlepence a pieskovce, na mnohých miestach prekryté vrstvou sprašových a polygenetických hlín. Odlesnenú pahorkatinnú časť chotára tak tvoria treťohorné štrky a íly, zalesnenú časť andezity, pokryté hnedou lesnou pôdou. V Kováčovej sa vytvorili subtypy oglejených ilimerických pôd v podloží s tufmi a tufitmi. Na svahoch sa vytvorili subtypy kambizemné.
Prejavy sopečnej činnosti okolitých sopiek Poľany, Javoria a Kremnických vrchov sa vyskytujú v častých výveroch termálnych vôd. Jedna tektonická porucha vedie od kúpeľov Kováčová smerom na juhozápad, no žriedelné poruchy sú často prekryté nepriepustnými usadeninami, čím minerálne sa pramene dostávajú na povrch len cez studne a vrty. Zaujímavá je správa o minerálnych prameňoch v okolí Zvolena z roku 1639, ktorú v diele „Základy praktického zemepisu“ zverejnil Dávid Fröhlich. Kováčovský termálny prameň s mineralizovanou vodou horúcou 48,5 °C bol navŕtaný v roku 1898 pri prieskumných prácach, zameraných na hľadanie uhlia. Minerálna vody bola objavená v hĺbke 405 metrov v dolomitoch a vápencoch stredného triasu, pričom prameň mal výdatnosť 12 – 15 l/s a teplotu 45,6 °C. Využívaný bol až do roku 1964, kedy bol navŕtaný nový s vyššou výdatnosťou i teplotou. Termálna voda v Kováčovej je veľmi podobná tej v Sliači.
Klíma.
Obec leží v teplej, mierne suchej až vlhkej klimatickej oblasti s chladnou zimou a častým výskytom inverzií a hmiel (tých je v priemere až 173 dní za rok). Celá kotlina je charakteristická vysokým podielom bezveterných dní, ktorých je za rok v priemere viac ako 50 percent. Klíma v oblasti Kováčovej má nížinný charakter a priemerná ročná teplota dosahuje 8 °C. Chladné zimy dokumentuje priemerná januárová teplota na úrovni -4,7 °C, najteplejším mesiacom je júl s priemerom 18,8 °C. Mrazové dni sa vyskytujú najmä v januári (90 percent), relatívna vlhkosť vzduchu kulminuje v decembri hodnotou 86 percent, pričom najnižšia je v auguste, kedy dosahuje priemerne 69 percent. 
Priemerný ročný úhrn zrážok presahuje 700 mm, z čoho maximum, 81 mm spadne v júli a minimum, 42 mm vo februári. Snehová pokrývka sa vytvára prvýkrát 30. novembra a trvá v priemere do 8. marca, pričom priemerná výška snehovej vrstvy dosahuje málo nad 20 cm. Chod oblačnosti má údolný charakter a maximum dosahuje v decembri (79 percent), opakom je september s podielom oblačnosti 52 percent. Jasných dní je najviac v septembri (20 percent), najmenej (6 percent) ich je v novembri, zamračených dní je najviac (63 percent) v decembri, najmenej v júli a auguste. Teplotné extrémy dosahujú v lete nad 35 °C, v zimných mesiacoch teplota klesá až k -30 °C.
Fauna a flóra.
Lesy v okolí obce sú zastúpené najmä bukovým, dubovým a smrekovým porastom, zastúpený je tiež hrab obyčajný, jedľa biela, borovica lesná, jaseň, javor, klen, osika, breza, agát a lipa, pri potokoch tiež vŕba a jelša. Na cintoríne sa nachádzajú viac ako 300 ročné lipy veľkolisté, v rekreačnej oblasti tri mohutné duby a pozoruhodný je aj borovicový háj Bôrina. Južne a juhovýchodne exponované lokality poskytujú vhodné podmienky na rast teplomilných druhov, nenáročných na pôdnu vlhkosť. V chotári hojne rastú huby a viaceré liečivé rastliny. Na okraji obce je kúpeľný park, v údolí nad obcou rybník.
Živočíšstvo v okolí obce je pomerne pestré, čomu napomáhajú južné výbežky Kremnických vrchov, poskytujúce vhodné podmienky na chov srnčej, jelenej a diviačej zveri. Z bývalej zvernice do voľnej prírody unikli daniele, pomerne hojná je mačka divá a vyskytuje sa tu výr skalný, podkovár veľký či modlivka zelená.
Dejiny.
V chotári obce sa počas výkopových prác v kúpeľoch našli keramické črepy, datované do mladšej doby bronzovej. Z tohto obdobia sa našlo v neďalekom okolí viacero sídlisk, veľká časť z nich však bola zničená počas výstavby rýchlostnej cesty R1 Zvolen – Budča. V neďalekej lokalite „Horné zeme“ pri Sliači bola nájdená včasnoslovanská keramika pražského typu z konca 6. storočia. Počas veľkomoravského obdobia vznikla v okolí sieť sídlisk, pričom na Pustom hrade bolo vybudované centrum župnej správy, ktoré zničil až nájazd Mongolov v roku 1241. Po ich ústupe sa zničená krajina začala zaľudňovať a obnovovať, vznikali nové osady. Pri starej ceste z Levíc do Banskej Bystrice v tom čase vznikla v "Bieňskej doline", asi západne od súčasnej obce, "Stará Kováčová". Jej názov (podľa povesti) pochádza od trojice usadlíkov – kováčov, ktorí tu žili. Prvá písomná zmienka o "Terra hospitum de Koachou" sa nachádza v listine Bela IV. z 23. apríla 1254. Novú obec založili obyvatelia na vhodnejšom mieste, neďaleko minerálneho prameňa koncom 16. storočia. 
Obyvatelia Kováčovej zväčša pracovali pre zvolenské panstvo, pre ktoré povinne orali, siali, žali, zvážali, kosili lúky, pracovali v lesoch a tiež pomáhali pri stavbách v meste, pričom určitý počet dní museli odpracovať s dobytkom. Po vzniku menších panstiev v okolí a oddelení Liptova, Turca a Oravy pripadla osada novému zámku vo Zvolene. Neveľkú obec na prelome 16. a 17. storočia pustošili turecké nájazdy, neskôr to boli zasa vojaci stavovských povstaní. O „malej, chudobnej dedinke“ sa vo svojom diele "Historické a zemepisné vedomosti o súvekom Uhorsku" z roku 1736 zmieňuje polyhistor Matej Bel a nachádza sa aj na mape Zvolenskej župy Samuela Mikovínyho z polovice 18. storočia. Obec si zachovala slovenský ráz aj počas násilnej maďarizácie a postupne sa rozrastala a zveľaďovala. V 2. polovici 19. storočia sa v okolí obce ťažil lignit a práve pri prieskumných vrtoch uhoľných ložísk narazili v roku 1898 na termálnu vodu.
Po vzniku ČSR sa v roku 1922 vytvoril v rámci XVIII. župy (Zvolenskej, resp. Pohronskej) Zvolenský okres, do ktorého Budčianského notariátu patrila aj Kováčová. V roku 1932 bola požiadavka na vyhlásenie obce za liečivé kúpele. Prvý automobil v obci vlastnil od roku 1929 Štefan Příhoda, o rok neskôr sa začala využívať v kúpeľoch elektrická energia a bol zavedený aj telefón. V roku 1933 bola prebudovaná štátna cesta a v obci bola dostavníková stanica. V roku 1937 bol elektrický prúd zavedený v celej obci. Od roku 1945 bola zavedená súkromná autobusová doprava do Zvolena, od roku 1952 túto službu zabezpečoval podnik ČSAD. Miestne JRD bolo založené v roku 1957, v roku 1971 sa zlúčilo s družstvom v Sliači. Postupne boli vybudované poštový úrad, dom smútku, kultúrny dom, obchodný dom, hotel i salaš, pribudol vodovod i bezprašné cesty. V 70. rokoch sa začal budovať autokemping a plynovod, otvorená bola detská kúpeľná liečebňa a nová materská škola a rozbehla sa výstavba Národného rehabilitačného centra. V roku 1991 bola dokončená budova základnej školy, dokončený bol vodojem, zrekonštruované boli komunikácie a rozbehla sa výstavba kostola. V roku 1998 bolo zrevitalizované centrum obce, kde vzniklo menšie námestie s oddychovou zónou, tržnicou, zastávkou a informačnými tabuľami.
Súčasná Kováčová je známym kúpeľným miestom, modernou obcou a vyhľadávanou rekreačnou lokalitou. Nachádza sa tu kemping, celoročne otvorený akvapark, kúpele, Špecializovaný liečebný ústav Marína a Národné rehabilitačné centrum. Služby zlepšili už spomínané vybudované malé trhovisko, autobusová čakáreň, novinový stánok, informačné tabule, ale aj futbalová tribúna, parkovisko, či privátne ubytovacie a stravovacie zariadenia. Obec je tak príťažlivá pre individuálnu bytovú výstavbu, výstavbu podnikových a súkromných chát a rekreačných zariadení. 
Obyvateľstvo.
Kováčová patrí medzi obce s pomerne vyšším nárastom populácie. Pokým v roku 1970 mala len 685 obyvateľov, v roku 2000 to bolo už 1480. Po určitej stagnácii v prvých rokoch nového tisícročia sa po roku 2005 rozbehla individuálna bytová výstavba a počet obyvateľov začal opäť výraznejšie narastať, až na súčasných (2016) 1541 obyvateľov. V dávnejšej minulosti žilo v obci 203 osôb v roku 1787, 297 o storočie neskôr a 450 v roku 1948. Z etnického hľadiska je Slovákov viac ako 98 percent z celkového počtu obyvateľov.
Obecné symboly.
Erb obce tvoria dve skrížené podkovy v zlatej farbe v modrom štíte nad zvýšenou zvlnenou pätou so zvlneným modrým pruhom. Vlajku tvorí 5 vodorovných pruhov vo farbách bielej (1/6), žltej (1/6), modrej (2/6), žltej (1/6) a bielej (1/6). Ukončená je tromi cípmi.
Školstvo.
Prvá „škola“ v obci bola založená v roku 1837, kedy deti v nej učil roľník Trebuľa. Nebola to teda škola v pravom slova zmysle a išlo skôr o vyučovanie. Koncom 19. storočia sa vyučovalo maďarsky a v roku 1907 si obyvatelia postavili novú budovu školy. Po vzniku ČSR už v školách vyučovali učitelia a v 50. rokoch 20. storočia v obci fungovala dvojtriedka. Časom sa zmenila na I. stupeň a v kultúrnom dome pribudla materská škola. Od roku 2002 sa obe zariadenia zlúčili a vznikla Základná škola s materskou školou Kováčová, kde sú vzdelávané deti v predškolskom veku a na I. stupni ZŠ.
Spolky a organizácie.
V obci pôsobí viacero spolkov a organizácii, ktoré napomáhajú zachovaniu tradícií a zvykov. Niektoré po spoločenských zmenách v roku 1989 zanikli, iné pôsobia aj v súčasnosti a medzi najznámejšie patria: Miestna organizácia Slovenského červeného kríža, Slovenský zväz žien, Matica slovenská, Živena, Klub dôchodcov, Poľovnícke združenie, detský spevokol Gorazdík, Telovýchovná jednota a iné. Organizovaní sú futbalisti, stolní tenisti, turisti, volejbalisti a kolkári, prevádzkuje sa tiež šach a atletika a v rámci NRC pôsobí Športový klub telesne postihnutých.
Turizmus.
V okolí obce sú vhodné podmienky na rekreáciu, turistiku i cykloturistiku. Celoročne otvorený Holiday park ponúka vodné atrakcie, blízky kemp, chaty a množstvo privátov ubytovanie a služby. Miestne lesy sú obľúbeným cieľom prechádzok hubárov, asfaltové i lesné cesty zasa cykloturistov. Z obce vedie turistický chodník na hrebeň Kremnických vrchov.
Medzi atraktívne ciele turistov v okolí patria aj Badínsky prales, Kúpele Sliač, Pustý hrad, Zvolenský zámok, Arborétum Borová hora či unikátny drevený artikulárny kostol v Hronseku.

</doc>
<doc id="27555" url="https://sk.wikipedia.org/wiki?curid=27555" title="Lukavica (okres Zvolen)">
Lukavica (okres Zvolen)

Lukavica je obec na Slovensku v okrese Zvolen.

</doc>
<doc id="27556" url="https://sk.wikipedia.org/wiki?curid=27556" title="Lieskovec (okres Zvolen)">
Lieskovec (okres Zvolen)

Lieskovec () je obec na Slovensku v okrese Zvolen.
Polohopis.
Obec leží v strednej časti Zvolenskej kotliny, v podcelku Zvolenská pahorkatina, asi východne od centra Zvolena. Východný okraj lemuje riečka Zolná, ktorá tu priberá Lieskovský potok. Prístupná je cestou III/2454 zo Zvolena, ako aj miestnou komunikáciou, križujúcou cestu I/16. Južným okrajom obce vedie cesta na Lučenec a železničná trať Zvolen – Košice.
Dejiny.
Poloha v tesnom susedstve Zvolena, blízkosť pradávnej cesty údolím Slatiny a archeologické nálezy na Hrádku (Badenská kultúra) i v neďalekom okolí obce vytvárajú predpoklad pohybu človeka v lokalite Lieskovca už v staroveku. Písomných dokumentov zo stredoveku, ktoré by prinášali údaje o živote v danej dobe sa zachovalo veľmi málo a tak aj najstaršia zmienka o Lieskovci pochádza až z roku 1263. Od 15. storočia sa obec stáva poddanskou obcou, prináležiacou kráľovskému mestu Zvolen. V období tureckej nadvlády v Uhorsku bola v roku 1577 obec vyrabovaná a časť jej obyvateľov odvlečená do zajatia, útrap si však obyvatelia užili aj v 17. storočí počas protihabsburských povstaní (1604 – 1711). Miestni sa živili poľnohospodárstvom, chovom dobytka a oviec, drevorubačstvom a furmančením, výrobky a tovar predávali na trhoch vo Zvolene a Banskej Bystrici. V pokojnom období mal začiatkom 19. storočia Lieskovec v 82 domoch 512 obyvateľov, školu a krčmu, zvonica pribudla v roku 1866. 
Výraznú zmenu života ľudí a rozšírenie možností na živobytie priniesla výstavba Uhorskej severnej železnice (Pešť – Lučenec – Zvolen – Vrútky) v roku 1871 a s ňou súvisiaca výstavba depa a ďalšieho zázemia na okraji Zvolena. Po vzniku Prvej republiky sa podmienky pre život výrazne zlepšujú - realizovaná bola elektrifikácia obce, regulácia potoka a vybudované cesty. Hoci tu počas II. svetovej vojny sídlil nemecký štáb, počas SNP sa obyvateľstvo pridalo na stranu povstalcov. V 70. rokoch bola obec pričlenená k mestu, osamostatnil sa opäť až k 1. decembru 1990. 

</doc>
<doc id="27557" url="https://sk.wikipedia.org/wiki?curid=27557" title="Michalková">
Michalková

Michalková je obec na Slovensku v okrese Zvolen. 
Polohopis.
Leží v doline potoka Burzovo v pohorí Javorie, časť Lomnianska vrchovina. Michalková je najmenšou obcou okresu Zvolen. Obec tvoria nasledovné miestne časti: Mozoľovci (Mozolovci), Padovci, Joklovci (Jochlovci), Parobkov laz (Parobkovci), Futákovci, Hlivíkovci a Uhrinková. Jediným podnikom v Michalkovej je ekofarma Michalková, ktorá chová prevažne ovce a v menšej miere hovädzí dobytok. V osadách Hlivíkovci a Mozoľovci (Mozolovci) rastú mohutné exempláre dubov. 
Dejiny.
Prvá písomná zmienka pochádza z roku 1786 a osada vznikla okolo majera. Historické názvy boli: Mihalykova, Mihálkowá (1808) a dnešná Michalková (1920). Do roku 1790 bola samotou Dobronivského panstva. 

</doc>
<doc id="27558" url="https://sk.wikipedia.org/wiki?curid=27558" title="Tomášovce">
Tomášovce

Tomášovce môže byť:

</doc>
<doc id="27559" url="https://sk.wikipedia.org/wiki?curid=27559" title="Turová (okres Zvolen)">
Turová (okres Zvolen)

Turová je obec na Slovensku v okrese Zvolen. Obklopujú ju Štiavnické a Kremnické vrchy.

</doc>
<doc id="27560" url="https://sk.wikipedia.org/wiki?curid=27560" title="Tŕnie">
Tŕnie

Tŕnie je obec na Slovensku v okrese Zvolen. Osady Budička a Kašová Lehôtka, ktoré patria k obci boli v marci 1945 vypálené, nemeckými vojakmi za pomoc partizánom.

</doc>
<doc id="27561" url="https://sk.wikipedia.org/wiki?curid=27561" title="Sielnica">
Sielnica

Sielnica je obec na Slovensku v okrese Zvolen.
Polohopis.
Obec leží v centrálnej časti Sliačskej kotliny, geomorfologického podcelku Zvolenskej kotliny, západný okraj zástavby zasahuje na mierne zvlnené Turovské predhorie. Centrom obce preteká Sielnický potok. Sielnica je prístupná cestou III/2448 z rýchlostnej cesty R1 i mesta Sliač. Zvolen je vzdialený južne, Banská Bystrica severne.

</doc>
<doc id="27562" url="https://sk.wikipedia.org/wiki?curid=27562" title="Sása (okres Zvolen)">
Sása (okres Zvolen)

Sása je obec na Slovensku v okrese Zvolen. Je súčasťou Pliešovského mikroregiónu. Vznikla v polovici 13. storočia. Obec bola v októbri 1944 vypálená počas povstaleckých bojov, nemeckými vojakmi. Zhorelo alebo bolo zničených celkom 28 domov.
V obci sa nacháza Železničná stanica Sása-Pliešovce.

</doc>
<doc id="27563" url="https://sk.wikipedia.org/wiki?curid=27563" title="Podzámčok">
Podzámčok

Podzámčok je obec na Slovensku v okrese Zvolen.

</doc>
<doc id="27564" url="https://sk.wikipedia.org/wiki?curid=27564" title="Očová">
Očová

Očová je obec na Slovensku v okrese Zvolen.
Polohopis.
Je situovaná vo východnom okraji Zvolenskej kotliny, východne od mesta Zvolen. Severne od obce sa dvíha predhorie Poľany.
Dejiny.
Výhodné klimatické a geografické pomery Podpoľania podmienili praveké osídlenie. Na základe archeologických nálezov môžeme tvrdiť, že toto územie bolo osídlené už v dobe bronzovej, teda asi 1800 rokov pred našim letopočtom. Žiaľ, písomné pamiatky na obdobie do 13. storočia sa nezachovali. Najstaršie dejiny Očovej nie sú stále uspokojivo objasnené. Očová je oveľa staršia ako o nej zachované prvé písomné zmienky a vyvíjala sa ako poddanská poľnohospodárska komunita Vígľašského hradného panstva.
Kultúra a zaujímavosti.
Kultúra.
Očová patrí medzi obce s bohatým kultúrnym a spoločenským životom. Obec doma, ale i v ďalekom zahraničí, reprezentujú folklórne súbory Detský folklórny súbor Poľana a Folklórny súbor Očovan. Obec takisto reprezentuje aj divadelný ochotnícky súbor Pilindoš, ktorý získal už nejedno ocenenie na divadelných prehliadkach. V obci sa tiež natáčal film Očovské pastorále, v ktorom stvárnil hlavnú postavu Július Pántik spolu s Jozefom Kronerom.
Divadelný ochotnícky súbor Pilindoš.
Divadelné ochotníctvo malo v Očovej dlhoročnú a veľmi plodnú tradíciu od roku 1934, kedy sa podarilo ochotníkom nacvičiť aj 4 divadelné hry počas jedného roka. Záznamy o divadelnej činnosti sú aj v rokoch 1941 a 1942 a tiež po 2. svetovej vojne v rokoch 1947. Aktivita divadelníkov však postupne ochabla a po 15 rokoch úplne zanikla. Až v roku 1998 po 40 ročnej prestávke si skupina divadelných nadšencov povedala, že to skúsi znova na doskách, ktoré znamenajú svet. Začali tak písať novodobú históriu divadelného ochotníckeho súboru, ktorý dostal neskôr meno Pilindoš.
Od tejto doby DOS Pilindoš uvádza každoročne aspoň jednu premiéru divadelnej hry, pravidelne sa úspešne zúčastňujú na regionálnych a krajských prehliadkach divadelných ochotníckych súborov. Zameranie hier je predovšetkým komediálne a veseloherné.
Folklórna skupina Očovan a Folklórny súbor Očovan.
Folklórna skupina Očovan patrí k najstarším folklórnym telesám na Slovensku. História činnosti siaha do roku 1936, kedy bola založená Júliusom Višňovským, učiteľom na očovskej škole. Od roku 1958 pracuje očovská folklórna skupina aj súborovým spôsobom.
Detský folklórny súbor Poľana.
Od roku 1962 rozvíja činnosť Detský folklórny súbor Poľana, ktorý sa zúčastnil mnohých celoslovenských a medzinárodných súťaží a podujatí doma, v Poľsku, Srbsku, Česku, Maďarsku a v iných štátoch. Jeho dlhoročnou vedúcou bola Viera Šimkovičová.
Na podporu svojej činnosti založili folkloristi v roku 2003 OČOVAN – folklórne združenie priaznivcov ľudovej kultúry a tradičného umenia, ktoré okrem folklórnej skupiny podporuje aj Detský folklórny súbor Poľana, Ženskú spevácku skupinu Matičiarky a ochotníckych divadelníkov Pilindoš. Očovskí folkloristi okrem vystúpení organizujú, alebo pomáhajú organizovať viaceré tradičné kultúrne podujatia.
Školstvo.
Základná škola Mateja Bela Funtíka.
V Očovej sa žiaci učili v školách pri farnostiach najneskôr od 16. storočia. Vyučovalo sa v rôznych budovách v obci, ktoré boli práve k dispozícii, ale aj na okolitých lazoch. Budova terajšej školy bola odovzdaná žiakom a verejnosti do užívania 9.12.1934. Niesla názov Štátna ľudová a meštianska škola Dr. Ivana Dérera a v medzivojnovom období patrila medzi najmodernejšie na Slovensku.
V roku 1995 sa škola zaradila medzi priekopnícke školy s regionálnym vyučovaním a výchovou na Slovensku. Čestný názov Základná škola Mateja Bela Funtíka má prepožičaný od roku 1996. Od roku 2002 má škola právnu subjektivitu, v roku 2004 sa zlúčila s miestnou materskou školou. Od roku 2013 je pri ZŠ zriadené centrum voľného času, ktoré prebralo organizáciu záujmovej činnosti žiakov v mimo vyučovacom a voľnom čase. V roku 2009 bola zrealizovaná rekonštrukcia školských budov cez projekt na zníženie energetickej náročnosti.
Doprava.
Letisko Očová.
V blízkosti obce sa nachádza aj areál letiska. Letisko Očová s.r.o. je spoločnosť, ktorá vznikla s cieľom revitalizovať areál Letiska Očová. V súčasnosti prebieha príprava rozvoja Letiska Očová, vrátane modelov jeho dlhodobej udržateľnosti. Na letisku pôsobí a jeho správu zabezpečuje Slovenský aeroklub Očová s históriou siahajúcou až do roku 1949. Aeroklub na letisku prevádzkuje motorové, bezmotorové lietanie a parašutizmus. Letisko Očová je neverejné vnútroštátne letisko rozmerov 800 x 50 metrov. V súčasnosti je bez pravidelných liniek. Športové letectvo dôstojným spôsobom reprezentujú Očovskí bačovia – letci v Európe známi jedinečným majstrovstvom bezmotorovej akrobatickej pilotáže.

</doc>
<doc id="27565" url="https://sk.wikipedia.org/wiki?curid=27565" title="Dobrá Niva (obec)">
Dobrá Niva (obec)

Dobrá Niva (, ) je obec na Slovensku v okrese Zvolen.
Názov.
Etymológia názvu obce sa spája so starším slovenským slovom "niva", pomenúvajúcim úrodnú zem, spojenie "dobrá niva" teda označovalo územie vhodné na poľnohospodárske využitie. Najstaršia podoba názvu obce v tvare "Dobruna" sa nachádza v listine z roku 1254. Podobu "Dobraniua" nachádzame v listine z roku 1337. V nemčine sa obec dobovo nazývalo "Dobring" alebo aj "Döbring".
Dejiny.
Počas Slovenského národného povstania sa v dňoch 20. - 25. októbra v Dobrej Nive a okolí odohrávali boje, v ktorých povstalci vytlačili z priestoru bojovú skupinu Schill. 

</doc>
<doc id="27566" url="https://sk.wikipedia.org/wiki?curid=27566" title="Bzovská Lehôtka">
Bzovská Lehôtka

Bzovská Lehôtka je obec na Slovensku v okrese Zvolen.

</doc>
<doc id="27567" url="https://sk.wikipedia.org/wiki?curid=27567" title="Hronská Breznica">
Hronská Breznica

Hronská Breznica je obec na Slovensku v okrese Zvolen.
Polohopis.
Obec leží na Strednom Pohroní, na severnom okraji Štiavnických vrchov a ľavom brehu rieky Hron. Na východnom okraji obce ústí Jasenica, ktorej údolím vedie železničná trať Hronská Dúbrava – Banská Štiavnica a cesta I/51. Južným okrajom obce vedie hranica CHKO Štiavnické vrchy.
Dejiny.
Napriek prvej písomnej zmienke o „Brezenche“ až z roku 1424 možno s určitosťou predpokladať pohyb a pobyt ľudí v chotári obce už v starších časoch. Dokladá to nález bronzového oštepu z obdobia lužickej kultúry (1900 - 800 pred Kr.), no tiež poloha na križovatke pohronskej a cesty do Banskej Štiavnice. Do 16. storočia patrila dobronivskému panstvu, neskôr Jurajovi Thurzovi, Banskobystrickej komore a od 18. storočia čiastočne hradom Dobrá Niva a Šášov. Pri sčítaní v roku 1828 bolo v obci 30 domov a 226 obyvateľov, ktorí sa živili poľnohospodárstvom a prácou v lesoch. 
Po roku 1848 bola obec zaradená do okresu Zvolen vo Zvolenskej župe. Od 12. augusta 1872 bola v prevádzke železničná trať Zvolen – Vrútky (prepojenie s Košicko-bohumínskou železnicou), od 10. augusta 1873 začala premávať aj úzkokoľajná trať do Banskej Štiavnice. Počas výstavby Trate mládeže boli pri obci postavené dva ubytovacie tábory. Verejné osvetlenie bolo zavedené v roku 1955, vodovod a vodojem boli dokončené v roku 1968 a výstavba kultúrneho domu začala v roku 1976.

</doc>
<doc id="27568" url="https://sk.wikipedia.org/wiki?curid=27568" title="Ostrá Lúka">
Ostrá Lúka

Ostrá Lúka je obec na Slovensku v okrese Zvolen.
Polohopis.
Obec leží na náhornej planine na pomedzí Štiavnických vrchov a Pliešovskej kotliny. Pokým východná a západná časť chotára je kopcovitá, okolie obce a južná časť je zvlnená len mierne. Poloha nad údolím Hrona a otvorený horizont poskytuje výhľad tak na blízke vrchy Štiavnického pohoria, ako aj Kremnické vrchy, Nízke Tatry a Poľanu.
Prístup do obce je zo severu križovatkou z rýchlostnej cesty R1 pri Budči, z juhovýchodu odbočkou z cesty I/66 cez Breziny. Zvolen je vzdialený , Krupina a Banská Štiavnica . 
Geológia.
Väčšinu poľnohospodárskej pôdy v chotári tvorí hnedozem, z hornín prevládajú andezity a čadiče. V katastri Ostrej Lúky sa v údolí Suchého potoka nachádza prameň „Červený kameň” s výnimočnou kvalitou vody a vyváženým pomerom vápnika a horčíka.
Klíma.
Podnebie je mierne teplé až teplé, mierne vlhké s priemernými ročnými zrážkami 600700 mm. Priemerná ročná teplota je 68,5°C, vegetačné obdobie trvá 165180 dní a snehová prikrývka sa udrží v priemere 4060 dní v roku.
Dejiny.
Najstaršie písomné pramene spomínajú dedinku "Ostroluka" už v roku 1280, historikmi uprednostňovaný je však záznam z roku 1332, kde sa v pápežskom zozname daňovníkov spomína ako "Stroluca". Obcou viedla obchodná cesta, na ktorej bola v roku 1393 zriadená mýtna stanica, do tohto obdobia spadá aj výstavba dreveného gotického kostola s farou. Z tohto chrámu sa zachovali iba fragmenty základov na cintoríne a kamenná krstiteľnica, uložená v miestnom kaštieli. Od roku 1420 bola spoločne s okolitými obcami Žigmundom darovaná kráľovnej Barbore a Dobronivskému hradu. V tom čase sa pre obec používal názov Oztralwka, v roku 1773 Ostra Luka a od roku 1927 sa názov obce Ostrá Lúka používa v súčasnej podobe.
Rod Ostrolúckych.
S obcou je úzko spätý šľachtický rod Ostrolúckych. Na základe dostupných prameňov sa predpokladá, že tento rod pochádza z Ostrej Lúky a obec bola aj ich vlastníctvom, ktoré získali ako dar. V roku 1286 kráľ Ladislav IV. obnovil darovaciu listinu na celý chotár obce Ottovi de Ostroluka. Rod Ostrolúckych sa vzmáhal majetkom i postavením svojich príslušníkov, zastávajúcich dôležité funkcie v správe Zvolenskej stolice. Mali vplyv mocenský i hospodársky. Prispievali do kultúrnej sféry a viacerí sa zaoberali vedou. Najstarší známy člen rodu Juraj bol v roku 1512-1518 podžupanom Zvolenskej stolice. Medzi významné osobnosti sa zaraďuje aj Mikuláš Ostrolúcky, ktorého dcéra Adela bola blízkou priateľkou Ľudovíta Štúra. Mikuláš sa pričinil o získanie poslaneckého kresla Štúrom za Zvolen v Uhorskom sneme v roku 1847. Príbeh nenaplnenej lásky Adely a Ľudovíta Štúra opisuje dielo Ľuda Zúbeka Jar Adely Ostrolúckej. Adela zomrela vo Viedni na týfus ako 28-ročná a je pochovaná v rodinnej hrobke v obci. Členovia rodu Ostrolúckych bývali v obci do 2. svetovej vojny. Hlavnou figúrou ich erbu bola poštová trúbka.

</doc>
<doc id="27569" url="https://sk.wikipedia.org/wiki?curid=27569" title="Železná Breznica">
Železná Breznica

Železná Breznica je obec na Slovensku v okrese Zvolen.
Polohopis.
Obec leží v severozápadnej časti zvolenského okresu. Väčšiu časť územia zaberá Turovské predhorie, ktoré je súčasťou Kremnických vrchov. Severne od obce v Kremnických vrchoch sa nachádza Národná prírodná rezervácia Mláčik, ktorá bola v roku 1982 vyhlásená za štátnu prírodnú rezerváciu.
Dejiny.
V 15. storočí obec patrila k panstvu Dobrá Niva, ktoré sa vyčlenilo zo Zvolenského panstva po vybudovaní hradu. Názov Železná Breznica, ktorá sa nachádza v blízkosti banských osád, naznačuje jej postavenie ako významného stredoslovenského centra ťažby železnej rudy v 15. storočí. Väčšina obyvateľov pracovala v baniach a hutách, pričom výroba dreveného uhlia im poskytovala dodatočnú obživu. 

</doc>
<doc id="27570" url="https://sk.wikipedia.org/wiki?curid=27570" title="Zvolenská Slatina">
Zvolenská Slatina

Zvolenská Slatina (, , "do roku 1927" Veľká Slatina) je obec na Slovensku v okrese Zvolen.
Dejiny.
Vo Zvolenskej kotline v doline Slatinského potoka, čo je pravobrežný prítok Slatiny, leží dedina Zvolenská Slatina (Sancta Crux de Solio 1332, Salathna 1393, Welka Slatina 1808). Archeológovia v dedine našli žiarové pohrebisko lužickej kultúry z mladšej doby bronzovej. Slatina sa spomína (1332) ako obec slobodníkov, lebo tu žili kráľovskí poľovníci a bola tu kuriérska a strážna služba panstva Vígľaš. Od 17. storočia sa Welká Slatina rozrástla na mestečko. Postavili tu protitureckú pevnôstku (16. a 17. stor.), ale napriek tomu obec zažila veľa prepadov a Turkom bola poplatná od 1584 do 1668, teda takmer storočie. Ľudia sa živili poľnohospodárstvom a cez zimu remeslami, najmä kožušníctvom, ale aj obchodom s obilím. Počas prvej ČSR sa z dediny odsťahovalo pomerne veľa obyvateľov. Počas SNP, najmä v októbri 1944, tu bolo veliteľské povstalecké stanovisko II. čs. paradesantnej brigády. 
Zvolenská Slatina patrí medzi najstaršie obce nielen v okrese Zvolen, ale i na Slovensku. Názov obce sa spomína už v diplome z roku 1263, ale podľa historikov Zvolenská Slatina vznikla v roku 1332. Prvý názov obce bol „SANCTA CRUX DE SOLIO“ (Svätý kríž pri Zvolene). Ďalšie pomenovania: Zalatna, Zalatna Zolienzis, Veľká Slatina; od roku 1927 nesie názov Zvolenská Slatina. Do tohto roku bola Zvolenská Slatina aj sídlom veľkoslatinského okresu. 
Najstaršie pamiatky o osídlení obce sú z mladšej doby bronzovej. Obec vznikla na staršom slovanskom osídlení – ľudu lužickej kultúry –, o čom svedčia archeologické nálezy z obdobia 12. až 13. storočia. Na začiatku 14. storočia bola už strediskom cirkevného života. Slatinský chotár bol veľmi rozsiahly. Na jeho území vznikol hrad Vígľaš, preto bola Slatina prirodzeným centrom vígľašského panstva. Od začiatku 15. storočia sa Slatina spomína v listinách aj ako mestečko a jej obyvatelia ako mešťania. Od kráľov požívala rôzne výsady a práva, ale aj povinnosti. V 17. storočí bola časť slatinského chotára odňatá pre založenie novej osady Detva.
Najstaršou obývanou časťou obce je Rajčuľa, kde stál pôvodne kláštor, ktorý bol spolu s kostolom obkľúčený hradbami. V okolí hradieb bol rybník.
Domáce znenie ďalších častí obce je Sebechov – žili tu zaslúžilí občania, ktorí dostávali výhody na chov dobytka pre seba. Prefektuška – sídlo prefekta. Krvavník – miesto v južnej časti obce, kde v roku 1575 Slatinčania prepadli Turkov a oslobodili zajatcov. V spomienkach sa uvádza, že tu „krv tiekla potokom“. Kráľová – kráľ Matej sa tu zastavoval pri studničke, aby sa napil vody. Šibenice – kde veľa Slatinčanov skončilo od Turkov pod šibenicou. Dejiny obce sú bohaté na udalosti i na osobnosti z rôznych oblastí. Napríklad v roku 1918 sa vo Zvolenskej Slatine na svojej ceste zastavil prezident USA Woodrow Wilson, krátko po vzniku I. ČSR v roku 1921 prezident T. G. Masaryk a hneď po skončení II. sv. vojny i prezident E. Beneš. Z udalostí najviac do diania v obci zasiahli I. a II. sv. vojna a SNP. Mnoho Slatinčanov tieto udalosti neprežilo a Slatina utrpela i veľké materiálne škody. Obnova a rozvoj obce sa začali po oslobodení 25. 2. 1945 a pokračujú vďaka obyvateľom obce dodnes.
Kultúra a zaujímavosti.
Tradície.
V obci je dlhoročná tradícia slávnej bryndziarne. V dedine je pamätná tabuľa Terézie Vansovej s bustou od Národného umelca Jána Kulicha, pamätná tabuľa J. Ďatla, galéria Jána Kulicha a park Jána Bahýľa. Ešte v 20. storočí tu bolo významné stredisko výroby fujár, píšťal a flautičiek. Veľkej obľube sa tešila cimbalová hudba. Jedinečné majstrovstvo v štýlovej interpretácii ľudovej hudby dosiahol rodák Rinaldo Oláh.
Galéria Jána Kulicha sprístupňuje od roku 2015 dielo sochára – národného umelca prof. Jána Kulicha. Prezentuje ho postupne, v jednotlivých tematických okruhoch - osobnosti a symboly ľudových tradícií, historické a dejinné udalosti, rodina a priatelia, hudobné motívy, osobnosti národnej kultúry.
Zaujímavosti.
Strom roka 2007.
Víťazom celoslovenskej ankety Strom roka 2007 sa stala Hruška plánka zo Zvolenskej  Slatiny, ktorá získala 2191 hlasov.  Rozhodli o tom hlasujúci, ktorí si vyberali spomedzi 12 stromov – finalistov. Na 2.mieste sa umiestnil Platan východný, z Kyneka, neďaleko Nitry a na 3.mieste Brest horský zo Zákamenného na Orave. Cieľom  ankety Strom roka  je upozorniť na význam zelene v našom živote, vzbudiť záujem ľudí o životné prostredie a jeho ochranu. Generálnym partnerom ankety je Skupina Skanska na Slovensku. Hruška plánka zo Zvolenskej Slatiny rastie pri osade Boroviny, na starej ceste medzi Zvolenským zámkom a Vígľašským hradom, blízko brodu cez potok Borovianka. Jej plody, malé hrušky hniličky, sú obľúbenou pochúťkou pre srnčiu a jeleniu zver, žijúcu v blízkych kopcoch Gorovec a Chabovec.
Bryndziareň a syráreň.
Bryndziareň a syráreň vo Zvolenskej Slatine je najväčšou a najstaršou bryndziarňou na svete. Založila ju rodina Molecovcov v roku 1797 a od tých čias sa v nej nepretržite vyrába bryndza, ktorá je najtypickejším slovenským syrom. Ročne vyprodukuje 1000 ton bryndze.
Školstvo.
Začiatky školstva sa podľa záznamov v kronike datujú do rokov 1783 a 1794. Boli to jednotriedne cirkevné školy, ktoré sa neskôr u evanjelikov na 3 triedy a u katolíkov na 2 triedy. Meštianska škola bola v obci zriadená výnosom MŠNAO v Prahe zo dňa 6. novembra 1925.
S výstavbou terajšej budovy sa začalo v marci 1942. Školu vymurovalo 7 murárov cez leto 1942 a v jeseni toho istého roku bola už škola pod strechou. V novej školskej budove sa začalo vyučovať 18. januára 1944. Koncom augusta 1944, po vyhlásení SNP do školy premiestnili časť delostrelcov zo Zvolena. Po čiastočnom potlačení SNP budovu školy obsadili nemecký vojaci.
Po vojne sa v škole začalo vyučovať 15. mája 1945. Vyučovalo sa pri nezasklených oknách, preto žiaci chodili do školy len v letnom období. Vyučovanie trvalo asi 6 týždňov, pretože väčšinu školského roka strávili žiaci v pivniciach a mali oslabený zdravotný stav. Počas letných prázdnin prebiehali opravy na budove školy a s vyučovaním sa začalo 5. novembra 1945. Od založenia meštianskej školy až po dnes sa vo Zvolenskej Slatine vystriedalo 7 riaditeľov školy.
Materská škola vznikla v obci v školskom roku 1947-1948, neskôr sa vybudovala nová budova materskej školy.

</doc>
<doc id="27571" url="https://sk.wikipedia.org/wiki?curid=27571" title="Veľká Lúka (okres Zvolen)">
Veľká Lúka (okres Zvolen)

Veľká Lúka je obec na Slovensku v okrese Zvolen.
Polohopis.
Obec sa nachádza v blízkosti letiska Sliač vo Zvolenskej kotline. K 31. 12. 2015 žilo v obci 625 obyvateľov, ktorí žijú v 136 domoch. Katastrálne územie má rozlohu 854 ha, v nadmorskej výške 308 Obcou preteká potok Lukavica. Najstaršia písomná zmienka je z roku 1281. Občania za prácou dochádzajú do Zvolena, Banskej Bystrice a Vlkanovej. V roku 1999 bola obec plynofikovaná. 

</doc>
<doc id="27572" url="https://sk.wikipedia.org/wiki?curid=27572" title="Breziny">
Breziny

Breziny sú obec na Slovensku v okrese Zvolen.

</doc>
<doc id="27573" url="https://sk.wikipedia.org/wiki?curid=27573" title="Pliešovce">
Pliešovce

Pliešovce sú obec na Slovensku v okrese Zvolen.
Polohopis.
Obec sa nachádza v južnej časti Pliešovskej kotliny, v oblasti styku Javoria a Krupinskej planiny. Pokým stred obce leží v nadmorskej výške okolo , jednotlivé osady a usadlosti sa nachádzajú až Najnižším bodom je koryto Neresnice v lokalite "Na Chotáre" s výškou , najvyšším vrch Priečno vo východnej časti chotára. Špecifikom chotára s rozlohou 5 611 ha je, že pokým obec a severná časť, odvodňovaná Neresnicou patrí do povodia Hronu, južná a východná časť patrí s prítokmi Krupinice do povodia Ipľa.
Doprava.
Obcou prechádza cesta II/527, ktorá cez Sásu a cestu I/66 vedie do Zvolena a južným smerom pokračuje do mesta Veľký Krtíš. Západne od obce prechádza železničná trať Zvolen – Krupina. Blízko obce je Železničná stanica Sása-Pliešovce.
Podnebie.
Podnebie kotliny je rozdelené na dve odlišné časti; nižšia, údolná časť v okolí Neresnice patrí do mierne teplej, vyššie položené časti (hrebeň Malého Javoria, južné a západné svahy Priečneho) do chladnej klimatickej oblasti. Okrem toho prispieva k väčším teplotným rozdielom aj vplyvom tvaru a orientácie reliéfu a tak pokým priemerná ročná teplota v nižšej časti je okolo 8°C, vo vyšších klesá na 5°C. Najchladnejším mesiacom býva január s teplotami pod -10°C, najteplejším je júl, kedy sa denné maximá dostávajú nad 30°C. Mrazivých dní v okolí Pliešoviec býva v priemere 120, vo vyšších polohách až 150, letných dní s teplotou nad 25 °C býva v priemere 64, vo vyšších polohách len okolo 10. Zrážkové úhrny sa pohybujú od priemerných 435 do 829 mm, pričom zrážkovo najsuchšími sú zimné mesiace január až marec (30 mm) a najdaždivejšie jún a júl (70 mm). Sneh sa v nižších polohách udrží v priemere 50, vo vyšších až 90 dní.
Vodstvo.
Chotár Pliešoviec je rozdelený medzi povodie Hrona, kde vodu cez Slatinu odvádza Neresnica a jej prítoky a Ipľa, kde vodu odvádzajú prítoky riečky Krupinice. Jedinečné kotlinové rozvodie odvádza vodu zo severnej a západnej časti Neresnicou, ktorá tu priberá Macovie jarok a Predkútsky jarok, voda z južnej a východnej časti chotára odteká Krupinicou, do ktorej ústia Rimáňsky jarok a Klinkovica.
Južne od obce sa na rieke Krupinica nachádza vodná nádrž – rybník Pliešovce s plochou 6,68 ha a objemom 126 500 m³. Pôvodná hrádza z 50. rokov 20. storočia bola po povodniach prebudovaná a dosahuje dĺžku 233 m, výšku 6,5 m a šírku koruny 3,5 m.
Rastlinstvo.
Obec obklopuje pomerne málo narušené prostredie Pliešovskej kotliny, Javoria a Krupinskej planiny s pestrou krajinnou štruktúrou. Charakteristické pre túto oblasť je laznícke osídlenie s množstvom ovocných sadov, lúkami a pasienkami, ktoré dopĺňajú lesné porasty. Vegetačnú pestrosť podporuje mikroklimatická rozdielnosť lokalít s výrazne rozdielnou nadmorskou výškou. Oblasti dominujú zmiešané dubovo-hrabovo-bukové lesy, na pastvinách sa vyskytujú podružné dreviny ako čerešňa vtáčia, hruška a breza. V niektorých lokalitách Javoria sa vyskytujú vzácnejšie chránené rastliny, napr. vstavačovec májový, kukučka vencová, vstavač obyčajný a korunovka strakatá.
V samotnej obci sa pri obecnom úrade nachádza park z 19. storočia, lipová alej rastie za evanjelickým kostolom, no krajinársky najpôsobejšia je zeleň v novom parku na námestí. Medzi unikátne dreviny tu má zastúpenie japonská čerešňa - sakura, smrek hadí, smrek previsnutý, rododendróny, borievky čínske a viržínske, ríbezľa alpínska, tavoľníky a nátržníkovec.
Živočíšstvo.
Obec s mnohými osadami a samotami má pestrú i bohatú faunu, čo potvrdzuje aj erb obce, zobrazujúci jeleňa na pažiti. V chotári sa vyskytujú naše najväčšie šelmy medveď hnedý, rys ostrovid a zriedkavo aj vlk, bežne sa vyskytuje líška obyčajná, vydra riečna a veverica obyčajná. Hojný je výskyt zveri so zastúpením jeleňa lesného, srnca lesného, diviaka lesného, daniela škvrnitého či muflóna obyčajného a z menších živočíchov je zastúpený zajac poľný a jarabica poľná.
Z dravcov sa tu vyskytuje myšiak hôrny, jastrab veľký, sokol myšiar, sokol lastovičiar, ale aj orol krikľavý či včelár obyčajný. Zastúpené sú ďatle, sovy, veľké množstvo spevavcov, obojživelníkov (skokan hnedý, ropucha obyčajná, rosnička zelená, salamandra škvrnitá), plazov (jašterica obyčajná, jašterica zelená, slepúch lámavý, užovka obyčajná a užovka stromová), chrobákov (napr. roháč obyčajný, fúzače či bystrušky) a motýľov (vidlochvost feniklový, vidlochvost ovocný a viacero druhov babôčky).
Dejiny.
Okolie dnešnej obce bolo osídlené už v dobe bronzovej, čo dokazujú archeologické nálezy bronzovej sekery a zlomku bronzovej ružicovej spony, nájdené v roku 1909 na Rimáni. Ďalšiu bronzovú sekeru z rovnakého obdobia náhodne objavili v roku 1967 v Zaježovej a tretiu, tiež bronzovú našli v roku 1996. Až do 13. storočia možno osídlenie chotára Pliešoviec len predpokladať. Prvá písomná zmienka o obci pochádza z listiny kráľa Bela IV. zo 7. septembra 1256, v ktorej sa spomína „Budislav z Pliešoviec“, strážca Zvolenského lesa. V roku 1351 udeľuje Ľudovít I. Pliešovciam určité výsady, ktoré v roku 1419 rozšíril kráľ Žigmund a neskôr potvrdilo niekoľko panovníkov.
V roku 1548 sa pod názvom Dolný Podháj spomína Zaježová a v roku 1569 rabovanie Turkov, ktorí časť obyvateľov odvliekli. Osmanské vojsko využívalo Pliešovce ako základňu pred útokmi na okolité banské mestá. Pri útoku na Krupinu boli v roku 1578 Pliešovce vyrabované a vypálené Turkami, rovnako tak v roku 1599. Leopold I. obnovil listinou z 24. februára 1688 mestečku výsady, udelené Ferdinandom II. v roku 1636. V roku 1784 bol v mestečku postavený evanjelický kostol a 6. decembra 1832 získalo od cisára Františka II. jarmočné právo.
Žandárska stanica bola v Pliešovciach zriadená v roku 1880, o desaťročie pribudol obecný chudobinec, v roku 1892 pošta a o rok neskôr aj hasičský zbor. V prvej svetovej vojne padlo viac ako 37 rodákov a pri sčítaní obyvateľstva v roku 1921 žilo v Pliešovciach a okolitých lazoch 3 450 ľudí. K rozvoju obce prispela výstavba železničnej trate Zvolen – Krupina, no nastávajúca veľká hospodárska kríza vyhnala mnohých za prácou do Francúzska, kde pracovali v uhoľných baniach alebo ako poľnohospodárski robotníci. Známe jarmoky a týždenné trhy sa tu konali ešte aj v medzivojnovom období a v roku 1923 tu mali pobočku tri peňažné ústavy. Nový evanjelický kostol podľa návrhu architekta Harminca bol dokončený v septembri 1927 a k rozvoju prispelo aj vybudovanie elektrického vedenia, meštianskej školy, novej školy v Zaježovej, zdravotného strediska, nového jarmočniska, obecných ciest či vydláždenie námestia.
Počas druhej svetovej vojny bola situácia spočiatku priaznivá, hospodárstvo naďalej rástlo a v blízkosti obce bola z dôvodu rozvoja dopravy otvorená v roku 1940 benzínová čerpacia stanica. Napadnutie ZSSR nacistami znamenalo pre Slovenský štát zvýšenie povinných dodávok potravín pre front, čo zhoršovalo situáciu obyvateľstva. V blízkosti obce vznikol výcvikový tábor na "Oremovom laze", kde sa pripravovali vojaci na SNP s výraznou podporou obyvateľov obce a blízkych lazov. 
V dňoch 20. - 25. októbra v okolí Pliešovciec odohrávali boje, v ktorých povstalci vytlačili z priestoru bojovú skupinu Schill. 
Sformovanie partizánskeho oddielu a výrazná pomoc dedinčanov neušla pozornosti gestapa, ktoré po urputných bojoch obsadilo v decembri 1944 celú obec. K vyvrcholeniu napätej situácie došlo 4. februára 1945, kedy boli Pliešovce bombardované, pričom zahynuli dve osoby a boli spôsobené rozsiahle škody. Blízka pozícia frontu po dobu troch týždňov prinášala mohutné ostreľovanie delostrelectva, počas ktorého bolo zničených 40 domov, 20 hospodárstiev a 460 domov bolo poškodených. Pri mohutnom útoku sovietskej armády, ktorý trval od 25. februára do 4. marca, pričom ustupujúce nemecké oddiely zničili mosty, vyrabovali objekty a poškodili evanjelický kostol. 
Po oslobodení obyvatelia opravovali zničené mosty, cesty a poškodené rodinné domy, pričom povzbudením im bola návšteva prezidenta Edvarda Beneša, ktorý navštevoval významné povstalecké obce. V roku 1948 bolo v obci otvorené kino, o 10 rokov neskôr sa od obce odlúčila Zaježová a vzniklo Jednotné roľnícke družstvo. O rok neskôr začala výstavba školy, postupne sa rozbehla bytová výstavba a výstavba nákupného strediska, dobudovala materská škola, pamätník a nový povrch dostali miestne cesty. Výstavba nových objektov, rekonštrukcia existujúcich, rozvoj infraštruktúry a služieb vytvorili za posledné dve desaťročia z Pliešoviec atraktívnu a modernú obec.

</doc>
<doc id="27574" url="https://sk.wikipedia.org/wiki?curid=27574" title="Bacúch">
Bacúch

Bacúch je obec na Slovensku v okrese Brezno. 
Polohopis.
Obec Bacúch sa nachádza v severnej časti Banskobystrického kraja v okrese Brezno. Katastrálne územie obce Bacúch spadá do geomorfologického celku Horehronské podolie. Sever územia obce patrí do geomorfologického celku Nízke Tatry a južná časť oddelená riekou Hron je súčasťou Veporských vrchov. Bacúch na východe susedí s obcou Polomka a na západe s obcou Beňuš. Najsevernejším bodom je vrch Jánov grúň () a najjužnejšou časťou je územie medzi vrchmi Blato () a Lešník (). Najvyšším bodom je vrch Končisté () v severnej časti územia. Samotná obec sa nachádza vo výške v rozmedzí 590
Dejiny.
Existenciu Bacúcha ako najstaršej dediny na Horehroní možno dokázať archeologicky aj písomne už od 13. storočia. Prvá písomná zmienka o území Bacúcha je v listine z roku 1274, ktorá zaručovala Bogomírovi z Liptovského rodu v tejto oblasti ryžovať zlato. Oblasť spomínali ako "silva Wazuch," čo v preklade znamená les Bacúch. Vďaka tejto výsade na tomto území vznikla osada "Wazych", ktorá však mala charakter sezónneho osídlenia. Po vyťažení zlata osada s najväčšou pravdepodobnosťou zanikla. Až do 16. storočia sú dôkazy o existencii stáleho osídlenia na tomto území nejasné. V 15. storočí sa objavujú dôkazy o osídlení Bacúšskej doliny, a to prevažne slovenským etnikom. Postupne sa tu začali usídľovať Nemci za účelom ťažby a Valasi s poľským alebo rusínskym etnikom.
Fauna a flóra.
Lesy sú zastúpené najmä smrekom a listnatými stromami (buk, dub, lipa a javor). Bohaté zastúpenie má aj živočíšstvo, v okolí žije medveď hnedý, rys ostrovid, vlk dravý, líška hrdzavá, jazvec lesný alebo kuna lesná.
V potoku žije pstruh potočný, lipeň timiánový alebo hlaváč pásoplutvý. Okolie obce je posilnené bohatstvom podzemných vôd. Tie vyvierajú v prameňoch a môžu slúžiť pre účel pitnej vody.
Kultúra.
Pamiatky.
V dedine sa nachádza Rímskokatolícky kostol sv. Jozefa, jednoloďová neskoro klasicistická stavba s pravouhlým ukončením presbytéria a vežou tvoriacou súčasť jej hmoty, z roku 1863. Kostol prešiel stavebnými úpravami v roku 1936. Interiér je zaklenutý pruskou klenbou, autorom vnútornej výmaľby z roku 1949 je Š. Enhof. Hlavný oltár sv. Jozefa pochádza z doby vzniku kostola. Oltárny obraz je dielom banskobystrického maliara J. Jonáša. Fasády kostola sú členené polkruhovo ukončenými oknami so šambránami. Priečelie je členené pilastrami s centrálnym rizalitom, z ktorého vyrastá veža členená lizénovým rámom a ukončená korunnou rímsou s terčíkom s hodinami a subtílnou barokovou helmicou. Svätý Jozef je považovaný za patróna dediny.
Folklór.
S cieľom zachovať ľudové zvyky a tradície vznikol v 20. storočí folklórny súbor Bacúšan. Tradícia založenia sa datuje od roku 1937. V tomto roku vystúpil súbor po prvý raz na národnopisných slávnostiach na Sliači.
Tradičný ľudový odev na Bacúchu sa postupne prestával nosiť po druhej svetovej vojne. Približný zánik nosenia kroja sa pohybuje okolo 50. rokov 20. storočia. Bacúšske kroje sú vyšívané krížikovou výšivkou a ich dominantnou farbou je bordová.

</doc>
<doc id="27575" url="https://sk.wikipedia.org/wiki?curid=27575" title="Beňuš">
Beňuš

Beňuš (v minulosti Beneshawa, maď. Benesháza) je pôvodne banícka obec na Slovensku v okrese Brezno. 
Polohopis.
Leží v Horehronskom podolí pri rieke Hron, medzi Nízkymi Tatrami a Slovenským Rudohorím.
Dejiny.
V roku 1957 boli od obce oddelené časti Braväcovo, Podholie a Srnkovo, ktoré vytvorili samostatnú obec Braväcovo.
Názov.
Vývin názvu obce
Kultúra a zaujímavosti.
Kultúra.
V minulosti v obci pôsobil ochotnícky divadelný súbor. Neskôr, okolo roku 1950, sa kultúrnym stánkom pre Beňušanov stalo Kino Rožkovec. V kine s kapacitou 152 miest na sedenie sa premietali filmy na 16 mm kotúčoch. Činnosť kina ukončila v osemdesiatych rokoch až nedostupnosť kvalitnejších filmov v tomto formáte. V najlepších časoch kina sa tu premietali filmy ako "Jánošík", "Tisícročná včela", Angelika či rôzne Winnetouky.
V súčasnosti je v obci rozšírený folklorizmus, ktorý dominuje v programe väčšiny podujatí. Po zrušení kina v obci chýba aj priestor pre kultúru. K dispozícii je iba zasadačka obecného úradu s kapacitou 80 osôb, ktorá nie je vo vyhovujúcom stave. Stavba prírodného amfiteátra zatiaľ nebola ukončená, no v časti Filipovo sa nachádza menšia stavba podobného charakteru. Pravidelne sú usporiadané: "Deň matiek", "Deň obce", "Filipské premeny", "Október mesiac úcty k starším", "Mikuláš - Vianočné trhy". Na týchto podujatiach opakovane vystupujú aj spevácke skupiny obyvateľov.
Médiá.
Obec od roku 2016 vydáva obecné noviny s názvom "Beňušan". Redakciu tvoria obyvatelia obce Beňuš, ktorí v štvrťročníku nezávisle informujú o činnosti samosprávy a o kultúrno-spoločenskom živote v obci. Periodikum má charakter verejnoprávneho média.
Školstvo.
Materská škola.
Dvojtriedna materská škola, ktorá patrí k najstarším na Horehroní. Vznikla v roku 1946. V rovnakej budove sa nachádza aj zariadenie školského stravovania, v ktorom sa stravujú deti z MŠ a ZŠ.
Základná škola.
Základná škola, ktorú navštevuje zhruba 170 žiakov z obce Beňuš, Braväcovo, Bacúch a niekoľkí žiaci z Polomky a Závadky nad Hronom. Škola má ranný aj poobedný školský klub detí.
Základná umelecká škola.
Detašované pracovisko Súkromnej základnej umeleckej školy Talentárium Stanislavy Skladanej z Polomky.
Hospodárstvo a infraštruktúra.
Poľnohospodárstvo.
V obci pôsobí poľnohospodárske družstvo, ktoré sa zaoberá chovom hovädzieho dobytka a oviec. Pre potreby rastlinnej výroby pestuje plodiny slúžiace na výrobu krmovín ako pšenica a kukurica.
Lesníctvo.
Práca v lese je pre Beňuš typická, o čom svedčia aj lesnícke nástroje v erbe - píla, sekera, kálačka, škrabka na drevo. V obci sídli odštepný závod štátneho podniku LESY Slovenskej republiky.
Priemysel.
Hlavne drevársky priemysel má v obci dlhú históriu. Píla v Gašparove bola dostavaná v roku 1907 a v súčasnosti patrí k najväčším zamestnávateľom. V Leňušskej doline sa v roku 2011 obnovila ťažba kremičitej pararuly, ktorá sa využíva v stavebníctve. Na západnom okraji obce sa nachádza obaľovačka, ktorá vyrába asfaltové zmesi.
Služby.
Zdravotnícka starostlivosť je sústredená v Zdravotnom stredisku Beňuš. Nachádza sa tu ambulancia všeobecného lekárstva pre dospelých, ambulancia všeobecného lekárstva pre deti a dorast a zubná ambulancia. Sieť obchodov zastupujú predajne potravín (COOP Jednota, CBA), špecializované predajne s kvetmi a pracovným náradím. V obci sa tiež nachádza pošta, knižnica, kaderníctvo, pohostinstvo, reštauračné a ubytovacie zariadenia, ...
Doprava.
Najdôležitejšími druhmi dopravy sú cestná a železničná. Obcou prechádza cesta I/66, ktorá vedie celým Horehroním a využívajú ju viaceré autobusové linky vnútrooblastnej dopravy, ktoré spájajú obec s okresným mestom Brezno alebo až krajským mestom Banská Bystrica. Beňuš sa nachádza na železničnej trati číslo 172 Banská Bystrica - Červená Skala. V železničnej zastávke Beňuš zastavujú aj regionálne expresy z Banskej Bystrice do Margecian a späť. Cyklistická infraštruktúra v obci chýba, no je možné využiť vedľajšie cesty.
Šport.
Na okraji časti Filipovo je vybudovaný športový areál s futbalovým ihriskom, traťou na hasičský šport a tréningovým areálom pre jazdectvo. Tento areál je voľne prístupný verejnosti a je vhodný aj na iné rekreačné športy. Pri základnej škole v Beňuši je vybudované multifunkčné ihrisko s umelou trávou, na ktorom je okrem futbalu možné hrať aj tenis, bedminton a v zime hokej. Prístup na ihrisko je potrebné si objednať. Horolezecký klub v obci vybudoval interiérovú horolezeckú stenu.
Futbal.
Futbalový klub TJ Slovan Beňuš a tím mužov súťaží v oblastnej I. triede. Hráči sa v klube zdokonaľujú aj počas priateľských zápasov a turnajov, ktoré organizujú. V klube vznikol aj dievčenský tím, ktorý bol úspešný. Neskôr dievčenský tím prešiel pod hlavičku FK Železiarne Podbrezová, kde aktuálne hrajú aj hráčky z Beňuša.
Hasičský šport.
V obci zostal už len jeden z troch hasičských zborov - Dobrovoľný hasičský zbor Gašparovo. Založený bol 28. augusta 1972 a v súčasnosti má okolo 40 členov. Šport je jednou z činností hasičského zboru. Aktívne sa zapájajú hlavne mladí ľudia a reprezentujú obec v tomto športe po celom Slovensku.
V roku 1999 sa ženy z Gašparova dali dokopy a vytvorili prvý ženský súťažný tím v zbore. Ženskému tímu nikto neodhadoval dlhú životnosť, no ženy s postupnou obmenou súťažiacich behávajú dodnes. Majú za sebou aj mnoho zaslúžených úspechov. Postup na krajské kolá v Hliníku nad Hronom (1999), vo Veľkom Blhu (2011), v Dolnej Strehovej (2017), druhé miesto na krajskom kole v Revúcej (2019) a víťazstvo Horehronskej hasičskej ligy v roku 2017. Ako majsterky Horehronskej hasičskej ligy odbehli hasičský útok na vrchole Kráľovej Holi.
Krnohy.
Krne, krnačky alebo krnohy sú drevené sane pôvodne slúžiace na zvážanie dreva. Zjazd, tentokrát osôb, zasneženého kopca na krnohách sa stal športom, v ktorom ide o čo najrýchlejšiu jazdu. Jedny z mála pretekov na Slovensku sa konajú aj v Beňuši začiatkom februára. Organizácia je ale závislá od snehových podmienok.

</doc>
<doc id="27576" url="https://sk.wikipedia.org/wiki?curid=27576" title="Bystrá (okres Brezno)">
Bystrá (okres Brezno)

Bystrá je obec na Slovensku v okrese Brezno. Vo svojom logu nesie prívlastok Srdce Nízkych Tatier, nakoľko je centrom cestovného ruchu na južnej strane Chopka. Bystrianska dolina je súčasťou Národného parku Nízke Tatry. Viac infomácií je na webovej stránke obce www.bystra.sk 
Dejiny.
BYSTRÁ – r. 1563 WISTRA, BISZTRA, r. 1673 maď. SEBESÉR. V roku 1563, keď sa kráľovská komisia hodnotiaca stav lesov na Horehroní ocitla v okolí Wistrej, našla tu fungujúcu hutu na výrobu železa. V jej okolí vzniklo postupne sídlo dnešnej Bystrej. Súkromný ťažiari tu v 16. 17. storočí dolovali zlato a striebro obyvatelia pracovali ako drevorubači a uhliari. V nasledujúcich dvoch storočiach sa postupne v troch hámroch, patriacich Hrončianskemu železiarskemu komplexu, spracovávalo surové železo z Hronca, Pohronskej Polhory a Tisovca. Hoci bola Bystrá evidovaná ako komorská osada erárnych železiarní, v povedomí obyvateľov zostáva baníckou osadou. Svedčia o tom aj náhodne objavené relikvie svätej Barbory, patrónky baníkov, uložené do monštrancie tunajšej kaplnky v roku 1816.
V roku 1896 sa obec osamostatnila. V roku 1960 bola zlúčená s obcou Mýto pod Ďumbierom. Od roku 1990 je Bystrá znovu samostatnou obcou. Novodobá Bystrá je centrom cestovného ruchu na južnej strane Nízkych Tatier. Bystrianska dolina je súčasťou Národného parku Nízke Tatry. Ubytovacia kapacita v obci Bystrá a Bystrianskej doline je cca 1000 lôžok. Bystrianska kvapľová jaskyňa ponúka okrem obhliadky prírodných, podzemných krás aj speleoterapiu – liečenie ochorení horných dýchacích ciest.
Počas SNP bola obec vypálená. Svedčia o tom zachované dobové fotografie, ktoré sú súčasťou zbierkového fondu Múzea SNP v Banskej Bystrici.
Symboly obce:
Obec používa nový erb obce od roku 2006, kedy bola nájdená historická pečať obce. Historická pečať obce Bystrá bola základom pre vytvorenie súčasného erbu. Erb schválila Heradická komisia MV SR dňa 4. júla 2006. Erb obce: červenom štíte zlatá koruna prevýšená baníckymi kladivami (bicím a rozpájacím) previazanými zlatou mašľou a sprevádzanými hore a po bokoch zlatými osemhrotými hviezdami. Vlajka obce pozostáva zo šiestich pozdĺžnych pruhov vo farbách bielej (2/8), žltej (1/8), červenej (1/8), bielej (2/8) a červenej (1/8). Vlajka má pomer 2:3 a ukončená je tromi cípmi, t. j. dvomi zástrihmi, siahajúcimi dotretiny jej listu. 
"codice_1"
Kultúra a zaujímavosti.
Čo sa oplatí navštíviť ?
Obec Bystrá Vás pozýva na príjemné chvíle oddychu v letnom a jesennom období, športové aktivity-turistiku, návštevu jaskyne s výbornou klímou, zberom liečivých rastlín, lesných plodov.
 Nová trasa začína pri ústrednej turistickej orientácií na Trangoške. Záchytné parkovisko, zastávka autobusu, horský hotel Trangoška a informačné stredisko NAPANT-u sú na dohľad. Spolu s chodníkom bol vybudovaný aj nový drevený prístrešok, ktorý zároveň slúži ako čakáreň na autobus. Pri turistickom rázcestníku začína náučný chodník Ďumbierskym krasom, ktorého trasa pokračuje hore Trangošskou dolinou k Jaskyni mŕtvych netopierov a z rovnakého smeru prichádza naša zelená značka od Štefánikovej chaty pod Ďumbierom. Drevený mostík preklenuje brehy Bystrianky a kopaný chodník na vzdialenosti s prevýšením zostupuje Bystrou dolinou k celoročnému stredisku rekreácie – Tále s golfovým ihriskom Sivý medveď. Popri chodníku je umiestnených niekoľko informačných panelov o lesnej kalamite. K turistickej vybavenosti nechýba desať drevených lavičiek. Pred rázcestím Tále – Stupka značka prechádza z chodníka na zvážnicu a po cca sa križuje s červeno značenou trasou Partizánskej cesty, ktorá vás cez most dovedie k službám na Táloch.
Ubytovanie a gastronómia.
Na území obce Bystrá sa nachádza viacero ubytovacích a gastronomických možností: 
- Wellness hotel Bystrá
- Hotel Biela medvedica
- Hotel Partizán
- Hotel Srdiečko
- Chata Limba
- Chata pod Chopkom
- Chata Kosodrevina
- Zruby Bystrá
- Simply relax apartment resort
- Penzión Grand
- Penzión Eka
- Penzión Bystrinka pri jaskyni
- Penzión Dúhový pstruh
- Penzión Tále
Dobrovoľný hasičský zbor.
Začiatkom 20. storočia hasičstvo pomaly zapúštalo stále hlbšie a hlbšie korene. Pospolitý ľud mu dôveroval, lebo mu bezprostredne slúžilo, zjednocovalo ho a miestami šírilo aj pokrok. Nie inak to bolo aj v našej obci, kde hasiči organizovali rôzne zábavy, majálesy, juniálesy, hrali divadlá, v ktorých okrem občanov, nečlenov DHZ zapálených pre šírenie kultúry, účinkovalo aj mnoho hasičov. Prvý uchovaný zápis s hasičskou problematikou z našej obce je z 16. 2. 1922, kde na mimoriadnom zasadnutí obce bolo jednohlasne schválené nariadenie pána hlavného slúžneho. Prvé písomné záznamy z oblasti fungovania hasičského zboru v obci sú z 24.1.1926, kedy bol Ján Boháč zvolený do výboru Okresnej hasičskej jednoty v Brezne. Ale skutočne činný DHZ bol podľa miestnej kroniky založený 3. 8. 1933. Iniciátormi založenia DHZ v Bystrej boli už spomínaní Ján Boháč a vtedajší starosta obce Leopold Švantner.
Predseda:Ing. Lukáš Pavelko
Veliteľ: Matej Budinský
Tajomník: Ing. Dominika Skalošová
Pokladník: Milan Boháč
Kultúrny referent: Martin Alberty
Člen výboru: Milan Rafaj
Člen výboru: Peter Rafaj
Člen výboru: Milan Budinský
Revízor: Janka Komorová
Dobrovoľný hasičský zbor v Bystrej má pevnú a stabilnú základňu. V súčasnosti funguje aj občianske združenie DHZ Bystrá ŠPORT, ktoré sa zameriava najmä na športovú činnosť v hasičskom športe. Družstvá mužov sa pravidelne zúčastňuje pohárových súťaží a je začlenené v Regionálnej hasičskej lige Spiš (RHLS) kde dosahuje skvelé výsledky.

</doc>
<doc id="27577" url="https://sk.wikipedia.org/wiki?curid=27577" title="Braväcovo">
Braväcovo

Braväcovo (, pred 1899 "Bravaczkó") je obec na Slovensku v okrese Brezno.
Polohopis.
Obec Braväcovo sa rozprestiera na južných svahoch Nízkych Tatier, v nadmorskej výške , 12 km východne od mesta Brezna. Obec je tvorená časťami Podholie a Srnkovo. V atraktívnej okolitej prírode prevládajú ihličnaté lesy.
Dejiny.
Obec vznikla ako drevorubačská osada koncom 16. storočia. Prvá písomná zmienka pochádza z roku 1630. Do roku 1957 bolo Braväcovo a jeho časti súčasťou obce Beňuš. V súčasnosti tu žije necelých 700 ľudí. Obec je zaujímavá množstvom zachovalých starých dreveníc, ktoré sa vo veľkej miere využívajú ako rekreačné chalupy. 
Kultúra a zaujímavosti.
Kultúra.
V obci pôsobí spevácky zbor Domovina, kultúrne združenie Bukovinka a rovnomenný folklórny súbor. V obci sa tiež nachádza amfiteáter, ktorý svojou architektúrou zapadá do rázovitej horehronskej dediny. Každoročne v júli sa tu organizuje folklórny festival "Na Bielych Handľoch". 
Turistika.
Cez obec prechádza zeleno značená turistická trasa 5424, po ktorej sa možno dostať na najvyšší vrch katastra Beňuška (), ľudovo nazývaného aj Käčka.

</doc>
<doc id="27578" url="https://sk.wikipedia.org/wiki?curid=27578" title="Pohorelá">
Pohorelá

Pohorelá je obec na Slovensku v okrese Brezno, na úpätí Nízkych Tatier pod vrchom Orlová. V blízkosti obce z jej južnej časti preteká rieka Hron. Pohorelá je treťou najväčšou obcou Horehronia. 
Polohopis.
Pohorelá leží na pravom brehu Hrona, na pomedzí Heľpianskeho podolia (podcelku Horehronského podolia) a Kráľovohoľských Tatier (podcelok Nízkych Tatier). Na ľavom brehu Hrona strmo vystupuje Fabova hoľa, geomorfologický podcelok Veporských vrchov, patriaca do ochranného pásma Národného parku Muránska planina. Celý pravý breh Hrona je súčasťou ochranného pásma Národného parku Nízke Tatry.
Významné geografické body v okolí obce sú Ždiarske sedlo, vrch Orlová, horská poľana Andrejcová, prírodné rezervácie Mašianske skalky a Pohorelské vrchovisko. Na hornom konci obce sa nachádza prameň minerálnej vody.
Obec je vzdialená na východ od Brezna, juhozápadne od Popradu a severne od Tisovca. Krajské mesto leží západným smerom. 
Časti obce.
K obci Pohorelá patrí miestna časť Pohorelská Maša.
Ulice.
Clementisova, kpt. Nálepku, Nová, Orlová, Za potokom, Za vŕšok, Jesenského, Hviezdoslavova, M.R.Štefánika, Jánošíkova, Sihla, Partizánska.
Vodné toky.
Katastrálnym územím preteká rieka Hron v smere východ-západ a rozdeľuje územie na dve časti, severnú nízkotatranskú a južnú v oblasti Veporských vrchov. Na území obce postupne priberá sprava Krivý potok a Kopanický potok (preteká intravilánom obce v smere sever-juh a nad obcou priberá Skalný potok a Úplazový potok), zľava potom Rácov s prítokom Postaľ a napokon opäť sprava Hučanské.
Symboly obce.
Návrhy obecných symbolov schválilo Obecné zastupiteľstvo Pohorelá na svojom zasadnutí dňa 20.6.1997 (bod B/5 Uznesenia č. 17). Heraldická komisia Ministerstva vnútra Slovenskej republiky zapísala obecné symboly do Heraldického registra Slovenskej republiky v marci 1998 pod signatúrou P-79/98.
Erb obce.
Erb obce Pohorelá pozostáva z troch bielych kvetov čemerice s dvoma listnatými stopkami vyrastajúce z modrého trojvršia v červenom štíte. Čemericu zelenú ("Helleborus uiridis") spomína v stati "Zbieranie lesných plodín" autor Michal Markuš, odvolávajúci sa na dielo Veszelského z roku 1798 (publikácia Horehronie - SAV Bratislava 1969) ako rastlinu používanú horehronskými a gemerskými pastiermi na liečenie zvierat. Vďaka tomu sa dostala do znakov obecných pečatí niektorých horehronských obcí založených na valašskom práve.
Autorom návrhu erbu obce je Mgr. Peter Návoy - obecný kronikár a učiteľ v ZŠ.
Vlajka obce.
Vlajka obce pozostáva z piatich pozdĺžnych pruhov vo farbách červenej (2/8). modrej (1/8), bielej (2/8), modrej (1/8), červenej (2/8). Vlajka má pomer strán 2:3 a ukončená je tromi cípmi, t. j. dvomi zástrihmi siahajúcimi do tretiny jej strany.
Autorom návrhu vlajky obce a obecnej pečate je Ján Pompura - pracovník OÚ.
Dejiny.
Obec vznikla začiatkom 17. storočia kolonizáciou na valašskom práve. Pôvodní obyvatelia sa zaoberali pastierstvom a spracúvaním dreva. Najstaršia písomná zmienka o obci pochádza z roku 1612. Patrila k Muránskemu panstvu.
V 18. storočí tu otvorili železnorudné bane a postavili železiareň, ktoré sa stali jednými z najvýznamnejších v celom Uhorsku. Tento rozmach premenil v priebehu niekoľkých rokov obec z pôvodne valašskej na centrum industrializácie. Výstavbou domčekov pre robotníkov pohorelských železiarní vznikla terajšia osada Pohorelská Maša. V 19. storočí prevzali vlastníctvo železiarní na Horehroní Coburgovci. Správa coburgovských železiarní bola presunutá do Pohorelej. Po rozsiahlej modernizácii sa Pohorelský železiarsky komplex stal najvýznamnejším výrobcom železa v Gemerskej župe. V roku 1833 správca pohorelského železiarskeho komplexu Karol Heyssl tu postavil prvú valcovňu plechov vo vtedajšom Uhorsku. Coburgovský priemyselný komplex pozdĺž toku Hrona tvorili v roku 1844 2 huty, 15 vyhní, 3 hámre, 3 valcovne plechu a 2 valcovne železných tyčí.
Počas SNP v okolí operoval Katrušinov oddiel z brigády Jánošík a oddiely z brigád veliteľov E. Bielika, Jegorova a Šukajeva.
V súčasnosti je obec domovom veľkého počtu rómskeho aj goralského obyvateľstva. Rómovia tvoria približne 10% z celkového obyvateľstva. Goralské nárečie sa v obci stále aktívne udržiava - ovláda ho 80% dospelých a 50% detí.
Kultúra a zaujímavosti.
Kultúrne podujatia.
Na organizácii kultúrneho života sa vo významnej miere podieľa Občianske združenie Opora Pohorelá. V obci sa každoročne koná súťaž v ručnom kosení trávy kosou, najlepší súťažiaci zvládnu 0,5 ára pokosiť za čas kratší ako 2 minúty. 4. júna 2005 sa konali už 11 majstrovstvá sveta v ručnom kosení trávy kosou, vyhral domáci viacnásobný majster Dr. Lukáš Janoška.
V obci pôsobí Detský folklórny súbor Mladosť Pohorelá. V obci sa nachádza amfiteáter, ktorý slúži na organizovanie kultúrnych podujatí ako folklórne vystúpenia ale aj rockové festivaly. Rockový festival „Svätojánska noc plná hudby“ sa konal 17. júna 2006, zúčastnili sa ho viaceré významné skupiny slovenskej hudobnej scény. 
Kulinárske špeciality.
Gombofce, cibliky, ciberaj, prekladanec, šmantľoška, hubjarka, tľapkance, guľky.
Miestny kroj.
Pri slávnostných príležitostiach sa nosí mužský súkenný odev (kroj) s malým klobúčikom a ženský kroj charakteristický červenou výšivkou a sukňou s jemnou modrotlačou. Súčasťou kroja sú čižmy a zdobený "brusliak" - kožúšok bez rukávov z ovčej kože s kožušinou z vnútornej strany.

</doc>
<doc id="27579" url="https://sk.wikipedia.org/wiki?curid=27579" title="Polomka">
Polomka

Polomka je obec na Slovensku v okrese Brezno.
Polohopis.
Horehronská obec leží na pravom brehu Hrona, asi 20 km východne od Brezna. Rozprestiera sa na južnom úpätí Nízkych Tatier a ich styku s Veporskými vrchmi. Územie na pravom brehu Hrona leží v ochrannom pásme NP Nízke Tatry, ľavý breh zasa v ochrannom pásme NP Muránska planina. 
Stredom obce prechádza cesta I/66 z Brezna do Červenej Skaly, južným okrajom obce železničná trať Banská Bystrica – Červená Skala. Erb obce znázorňuje ruku so sekerou.

</doc>
<doc id="27580" url="https://sk.wikipedia.org/wiki?curid=27580" title="Valaská">
Valaská

Valaská je obec na Slovensku v okrese Brezno. Obec vznikla počas tzv. Valašskej kolonizácie na prelome stredoveku a novoveku . V októbri 1944 počas povstaleckých bojov, obec čiastočne vypálili nemeckí vojaci. Zhoreli 3 budovy a zahynulo 5 ľudí.

</doc>
<doc id="27581" url="https://sk.wikipedia.org/wiki?curid=27581" title="Vaľkovňa">
Vaľkovňa

Vaľkovňa je obec na Slovensku v okrese Brezno. Vznikla v roku 1954 odčlenením od obce Šumiac. Tvoria ju osady Vaľkovňa, Nová Maša, Zlatno a Švábolka.

</doc>
<doc id="27582" url="https://sk.wikipedia.org/wiki?curid=27582" title="Telgárt">
Telgárt

Telgárt (od roku 1948 do roku 1990: Švermovo, , ) je obec na Slovensku v okrese Brezno.
Polohopis.
Obec leží na východnom okraji okresu Brezno i Banskobystrického kraja. 
Telgártom preteká potok Zubrovica, Hron, prameniaci pod sedlom Besník, preteká jeho južným okrajom. Je najvyššie položenou horehronskou obcou, rozprestierajúcou sa na južných svahoch Kráľovej hole, resp. Kráľovej skaly. Obcou vedie cesta I/66, ako aj železničná trať Brezno – Margecany s jedinečným tunelom. Asi severovýchodne sa nachádza sedlo Besník, ktorý trať prekonáva ďalším tunelom s najvyšším bodom tratí s normálnym rozchodom na Slovensku ().
Dejiny.
Najstaršie zmienky o osade Tiergarten pochádza z roku 1326. Tá však neležala pri Hrone, ako je tomu dnes, ale na starej ceste z Gemera do Spiša pri riečke Hnilec. Založil ju Šoltýs Mikuláš, syn Ladislava Kuna zo Spiša. Oblasť bola už v roku 1288, kedy sa spomína ako kráľovský poľovnícky revír. Ten zahŕňal územie od Muráňa a častým návštevníkom tu bol kráľ Matej Korvín, s ktorým sa viažu mnohé legendy a povesti. Po pôvodnej osade sa zachovali chotárne názvy ako „starý cintorín“ či „starý hostinec“. Nie je známy dôvod ani čas opustenia danej lokality, no už v 14. a 15. storočí nastala v obci kolonizácia. V tom čase obec patrila pod muránske panstvo a neskôr Gemersko-malohontskej župy.
Obyvatelia sa zaoberali chovom dobytka a oviec, ťažbou a spracovaním dreva a povozníctvom. Významným impulzom pre celú oblasť bol rozvoj železiarskeho priemyslu, ktorý dal prácu veľkej časti Horehronského Gemera. Prosperujúca obec prešla počas pôsobenia Istvana Koháryho na gréckokatolícku vieru a v roku 1784 aj s prispením Františka Koháryho vybudovala nový kostol. Veľký význam pre celú oblasť malo vybudovanie železničnej trate Červená Skala – Margecany, ktorá výrazne zjednodušila cestovanie a prepravu tovaru v hornatom kraji. V Telgárte počas výstavby trate žilo až okolo 5 000 obyvateľov, z čoho bolo až 3 200 robotníkov a technikov. Zavedením elektriny a telegrafu, vybudovaním vodovodu a ciest a rozbehnutím výstavby školy sa výrazne zlepšili podmienky pre život obyvateľov. Rozvíjali sa tradície, kultúra i šport, no sľubný rozvoj zastavila druhá svetová vojna. 
Počas Slovenského národného povstania sa o oblasť Telgártu viedli ťažké boje. Pri protiútoku vedenom 5. septembra 1944 sa podarilo povstalcom spolu s partizánmi vytlačiť posilnenú rotu nemeckej 1. tankovej armády k sedlu Besník. V obci pri bojoch vypuklo viacero požiarov a napokon celá vyhorela. Bolo zničených 263 domov a zahynuli 3 obyvatelia.
V rokoch obec 1948 – 1990 mala obec názov "Švermovo", na počesť Jana Švermu (1901 – 1944), českého komunistického politika a účastníka SNP.

</doc>
<doc id="27583" url="https://sk.wikipedia.org/wiki?curid=27583" title="Šumiac">
Šumiac

Šumiac () je obec na Slovensku v okrese Brezno.
Z tejto obce vedie cesta na Kráľovu hoľu a aj k vysielaču Kráľova hoľa. Je to historicky jedna z najzápadnejších obcí v minulosti osídlených rusínskym obyvateľstvom. Väčšina občanov sa dnes hlási k slovenskej národnosti, no obec zostáva najzápadnejšou obcou Slovenska s gréckokatolíckou väčšinou.
Dejiny.
Obec vznikla v 15. storočí kolonizáciou na valašskom práve. V daňových registroch sa Šumiac objavuje okolo roku 1566, listina je doložená až v roku 1575. Najstaršie známe práva obce sú z roku 1573, patrila Muránskemu panstvu a mala dedičného richtára. Pôvodní obyvatelia boli Rusíni, v 17. storočí úplne poslovenčení. Obyvateľstvo sa zaoberalo chovom dobytka a oviec, spracúvaním dreva, predajom šindľov. Hlavným zamestnaním obyvateľov bolo pastierstvo, furmanstvo, drevorubačstvo, pálenie dreveného uhlia. V 17. storočí tu bola píla a sklenená huta. Ťažila sa tiež olovená a zinková ruda. V roku 1898 Šumiac zachvátil veľký požiar. Obec sa zapísala do slávnej histórie SNP, oslobodená bola 23. januára 1945. Od roku 1960 patrí k obci aj osada Červená Skala.
Etymológia názvu.
Názov obce je odvodený od šumiackych lesov obklopujúcich obec a šumu bystrých vôd, napájajúcich koryto Hrona.

</doc>
<doc id="27584" url="https://sk.wikipedia.org/wiki?curid=27584" title="Sihla">
Sihla

Sihla je obec na Slovensku v okrese Brezno.
Polohopis.
Nachádza sa na Sihlianskej planine vo Veporských vrchoch, na rozhraní Horehronia, Podpoľania a Gemera. V blízkosti pramení Kamenistý potok, ktorý pokračuje západným smerom a vytvára dlhú Kamenistú dolinu. 
Východným okrajom prechádza cesta II/529 z Hriňovej do Brezna. Lesná cesta vedie zo Sihly Kamenistou dolinou až po "Svätý Ján", kde Kamenistý potok ústi do Čierneho Hrona. V minulosti viedla týmto úsekom aj jedna z vetiev Čiernohronskej železnice.
Dejiny.
Bojová skupina SS Schill v dňoch 7.16. novembra 1944 po potlačení SNP popravila v lokalite Sedmák, v katastri obce Sihla 25 zajatých povstaleckých vojakov. Dňa 9. januára 1945 Nemci popravili v Sihle 3 obyvateľov.

</doc>
<doc id="27585" url="https://sk.wikipedia.org/wiki?curid=27585" title="Ráztoka (okres Brezno)">
Ráztoka (okres Brezno)

Ráztoka je obec na Slovensku v okrese Brezno.

</doc>
<doc id="27586" url="https://sk.wikipedia.org/wiki?curid=27586" title="Heľpa">
Heľpa

Heľpa je obec na Slovensku v okrese Brezno. K 1. 1. 2024 žilo v obci 2389 obyvateľov, z toho 1139 mužov a 1250 žien.
Polohopis.
Vodné toky.
Stredom chotára obce preteká druhá najväčšia rieka Slovenska, Hron. Z hľadiska vodného športu predstavuje Heľpa na Hrone významnú lokalitu, pretože za vysokého vodného stavu je Hron splavný práve od Heľpy až po ústie do Dunaja, čo predstavuje dĺžku 272 km. Na území Heľpy prijíma Hron niekoľko menších tokov. Cez Krivuľu, asi 6 km dlhú dolinu na južných svahoch Nízkych Tatier, preteká rovnomenný potok, prameniaci v južnom svahu pod vrcholom Veľkej Vápenice. Na území chotára vyvierajú dva výdatnejšie pramene minerálnych vôd.
Prírodná rezervácia.
Najvyššie položené časti územia Heľpy, vrcholové partie hrebeňa Nízkych Tatier, sú už súčasťou územia Národného parku Nízke Tatry. Do južného chotára zasahuje významná štátna prírodná rezervácia Veľká Stožka v národnom parku Muránska planina.
Dejiny.
Najstaršia písomná zmienka o existencii obce pochádza z urbáru Muránskeho panstva z roku 1549, v ktorom habsburský generál Mikuláš spísal práva a povinnosti obyvateľov horehronských osád, medzi nimi aj Heľpy. Tu sa uvádza, že v Heľpe žijú bratia Jakub a Peter Heľpänskí na spoločnej usadlosti.
Občania obce vždy mali a majú silné národnostné povedomie. Počas druhej svetovej vojny nadväzovali kontakty so sovietskymi partizánmi a po každej stránke ich podporovali. Po vypuknutí SNP bol v obci 1. septembra 1944 vytvorený Revolučný národný výbor. Organizoval brigády na kopanie protitankových priekop a budovanie zábran, v priestoroch školy zriadil vojenskú nemocnicu aj s operačnou sálou.
8. júla 1949 sa vzbúrili občania proti príslušníkom Zboru národnej bezpečnosti a ŠtB, ktorí chceli odvliecť miestneho duchovného správcu fary, vd. p. Michala Čaneckého. Stal sa jednou z osobností, ktoré mali byť stíhané a odsúdené za tzv. protištátnu činnosť. Občania sa proti tejto skutočnosti vzbúrili a kňaza im nezobrali. Tento skutok mal však neblahé následky a vyšetrovanie bolo veľmi tvrdé. Vypočúvali okolo sto osôb, stíhali 42 a odsúdených bolo 35 osôb.
Kultúra a zaujímavosti.
Pravidelné podujatia.
Folklórny festival Horehronské dni spevu a tanca sa koná pravidelne koncom júna od roku 1966. Amfiteáter, kde sa toto podujatie uskutočňuje, sa nachádza za základnou školou. Okrem toho sa v júni koná detský folklórny festival "Kolovrátok", koncom augusta "Prehliadka vojenských folklórnych súborov".

</doc>
<doc id="27587" url="https://sk.wikipedia.org/wiki?curid=27587" title="Predajná">
Predajná

Predajná je obec na Slovensku v okrese Brezno. 
Dejiny.
Prvá písomná zmienka o obci je z roku 1284. Obec patrila Ľupčianskemu panstvu.
Svedkom dávnej histórie obce je aj do života znova zavedený niekdajší symbol obce (erb), ktorého história siaha do začiatku 17. storočia. Za zmienku stojí aj skutočnosť, že v nájdenej historickej pečati sa Predajná označuje ako „oppidum“, čiže mestečko.

</doc>
<doc id="27588" url="https://sk.wikipedia.org/wiki?curid=27588" title="Drábsko">
Drábsko

Drábsko je obec na Slovensku v okrese Brezno.
Polohopis.
Rozprestiera sa na neveľkej náhornej plošine medzi Klenovským Veprom, Ľubietovským Veprom a Poľanou. 
Dejiny.
Po rozsiahlom lesnom polome v tejto oblasti na prelome 17. a 18. storočia priviedol vtedajší majiteľ lesov gróf Forgách do chotára „na drábskie“ skupinu prvých drevorubačov z Oravy. Po vyklčovaní lesov k nim pribudli pastieri, furmani a neskôr aj sklári z oblasti Kysúc a Valašska (Veľké Karlovice - Vsetínsko). Drábsko sa rozšírilo o ďalšie osady - Dolinu, Kysucu (pôvodne Otíliu - podľa dcéry grófa Forgácha), Sedmák a ďalšie. Sklárske huty v oblasti zanikli po 1. svetovej vojne. Odvtedy boli Vrchy len zásobárňou pracovných síl pre lesy, časť sa zaoberala neveľmi výnosným poľnohospodárstvom a miestnymi remeslami - výrobou drevených šindľov, spriadaním ľanu, tkaním plátna a handričkových „pokrovcov“. Po 2. svetovej vojne dochádzali ľudia za prácou do Brezna, Hronca, Podbrezovej a do Utekáča, viacerí sa do týchto miest natrvalo presídlili. Obec sa začala početne zmenšovať a nepriaznivý demografický vývoj nezvrátil ani pokus o založenie roľníckeho družstva. Zachovaná príroda a pokojné prostredie priťahujú do obce desiatky chalupárov, ktorí aspoň prechodne nahrádzajúcich prirodzene ubúdajúcich pôvodných obyvateľov.
Kultúra a zaujímavosti.
Turistika.
Drábsko je prístupné po kvalitnej asfaltovej ceste z Brezna i Hriňovej, za dobrého počasia možno sledovať panorámu Slovenského rudohoria, Nízkych Tatier (Chopok, Ďumbier i Kráľovu hoľu). Častými návštevníkmi sú priaznivci cykloturistiku a bežeckého lyžovania využívajúci výborné „divoké“ terény v okolí Drábska, Lomu nad Rimavicou a Sihly. Odvážnejších peších turistov láka Rudná magistrála i Dobročský prales.
Kultúra.
V obci je niekoľko pozoruhodných dreveníc pamiatkovo chránených objektov. Etnograficky je Drábsko priraďované k známej detvianskej oblasti, aj keď sa viacerými časťami pôvodného odevu odlišuje (úzke súkenné nohavice zakasané do kožených čižiem, kožúškom, kabanicou a iným typom klobúka).
Pôvodne čisto goralská obec postupne stratila jej ráz obmenou obyvateľstva. Známa je jej architektonicky zachovaná, ale vyľudnená časť Kysuca (Otília).
Goralské nárečie sa postupne z obce vytratilo. Ovláda ho minimálny počet dospelých či detí.

</doc>
<doc id="27589" url="https://sk.wikipedia.org/wiki?curid=27589" title="Michalová">
Michalová

Michalová je obec na Slovensku v okrese Brezno v tesnej blízkosti obce Pohronská Polhora. 
Dejiny.
Obec Michalová vznikla v roku 1788 ako komorská osada na katastrálnom území mesta Brezna. História obce Michalová je už od jej založenia nerozlučne spätá s vysokou pecou.

</doc>
<doc id="27590" url="https://sk.wikipedia.org/wiki?curid=27590" title="Nemecká (okres Brezno)">
Nemecká (okres Brezno)

Nemecká (, ) je obec na Slovensku v okrese Brezno.
Miestne časti.
Obec Nemecká má tri časti:
Dejiny.
Prvá písomná zmienka o obci je z roku 1281. Prvýkrát sú rozsiahlejšie zmienky o osídlení územia obce Nemecká v zozname pápežských desiatkov z rokov 1332-1337, v ktorom sa spomína dubovská farnosť pod názvom Parochia s. Nicolai de iuxta Gron (farnosť sv. Mikuláša nad Hronom). Bola vtedy jediným náboženským centrom Horehronia, teda stála tu už vtedy fara a kostol. Vzhľadom na existenciu farnosti tu v tomto období už zrejme bola aspoň osada. V listine kráľa Žigmunda z roku 1424 sa uvádza pod názvom Zenth Miklos, neskôr pod názvami Dubowo, Dwbowa, Dubova. Tunajší kostol z 15. storočia (pôvodne gotický, neskôr zbarokizovaný) je dodnes farským kostolom pre pôvodné dediny Dubovú, Nemeckú, Zámostie a Ráztoku. Existencia cirkevnej školy pri kostole je doložená už v 17. storočí. 
Zámostie sa pod názvom Samoscia prvýkrát spomína v súpise dedín Ľupčianskeho panstva, ktorý je súčasťou donačnej listiny uhorského kráľa Žigmunda Luxemburského z roku 1424. Nemecká sa prvýkrát spomína až v roku 1441 v listine kráľovnej Alžbety ako Nywiska Wes (Nemecká Ves). Vzhľadom na bezprostrednú blízkosť sídla farnosti v Dubovej však možno počiatky Nemeckej predpokladať už v 2. polovici 14. storočia. Zakladateľmi pôvodnej osady boli podľa názvu obce Nemci, obyvateľstvo sa však zakrátko poslovenčilo.
Od stredoveku až do zrušenia poddanstva boli osudy obyvateľov všetkých troch obcí pevne zviazané s povinnosťami voči hradnému panstvu v Ľupči. V Nemeckej sa nachádzal panský majer, ktorého obhospodarovanie patrilo do povinností tunajších poddaných obyvateľov. Okrem poddaných patrili medzi obyvateľov obce aj členovia zemianskej rodiny Kindernay, ktorá dostala šľachtické privilégiá od panovníka Ferdinanda I. v roku 1559. K zemianskej kúrii patrili polia a lúky v chotári obce a rodina mala aj právo prevádzkovať mlyn na potoku Bukovec. Obyvatelia Zámostia obhospodarovali panský majer v susednej Predajnej.
Hlavným zdrojom obživy tunajšieho obyvateľstva bolo oddávna poľnohospodárstvo, pre rozvoj ktorého neboli v tomto kraji výhodné podmienky. Tunajší sedliaci sa zaoberali najmä chovom dobytka a oviec, v menšej miere aj remeslami, ktoré boli nevyhnutné pre poľnohospodárstvo a praktický život obyvateľstva (kováčstvo, kolárstvo, stolárstvo, obuvníctvo). Od 18. storočia sa tunajší roľníci začali zaoberať trhovým obchodom s galantérnym, textilným a železiarskym tovarom, ktorý chodili predávať až do južných krajov Uhorska. Pre tento druh obchodnej činnosti, ktorej sa začalo venovať obyvateľstvo hornej časti Zvolenskej stolice, sa časom zaužíval názov čipkárstvo. Toto pre oblasť typické zamestnanie zaniklo až po 2. svetovej vojne, keď boli posledným čipkárom odobraté živnostenské oprávnenia.
V roku 1882 založil Ondrej Kindernay Kropáčovie manuálnu tehelňu v Nemeckej. Jeho zať Jan Antal ju vybavil strojmi.
Asi od roku 1908 do roku 1930 bola v prevádzke „vápenica“ – pec na pálenie vápna, ktorá sa nachádzala nad obcou Zámostie a od ktorej viedla až k dubovskej železničnej stanici lanovka zvaná „šodronka“. Nepriaznivé životné podmienky v prvej polovici 20. storočia sa viacerí obyvatelia Zámostia snažili preklenúť vycestovaním za prácou do USA a Kanady. Prvá vlna odišla ešte pred 1. svetovou vojnou, druhá v 20. rokoch počas hospodárskej krízy.
Nový zdroj obživy našlo obyvateľstvo v štátnej rafinérii v Dubovej (neskôr podnik Petrochema), v ktorej bola výroba spustená v roku 1938. Napriek tomu, že s Dubovou sa počítalo ako s dôležitým zdrojom pohonných hmôt pre potreby Slovenského národného povstania, Armádne vzdušné sily USA 20. augusta 1944 rafinériu zbombardovali. Malá vodná elektráreň v Dubovej je v prevádzke od roku 1908.
Obyvatelia Nemeckej boli väčšinou roľníci, lesní robotníci a robotníci pracujúci v Štátnej rafinérii v Dubovej, v miestnej vápenke a tehelni.
Obec sa smutne preslávila masovými popravami vo vápenke, kde bolo počas druhej svetovej vojny, v januári 1945 povraždených zvláštnou jednotkou "Einsatzkommando 14" okolo 400 (dávnejšie pramene uvádzali až 800 či 900) mužov, žien a detí. Keďže boli mŕtve telá spálené vo vápenke, presný počet obetí sa nepodarilo dodnes zistiť. Ich smrť pripomína pamätník a pamätné miesto Slovenského národného povstania v Nemeckej. Obec bola na konci decembra 1944 čiastočne vypálená nemeckými vojakmi. Zhorela horná časť Partizánskej ulice.
Ulice.
Zábrežná, Tehelná, Kollárova, Podskalie

</doc>
<doc id="27591" url="https://sk.wikipedia.org/wiki?curid=27591" title="Osrblie">
Osrblie

Osrblie (, ) je obec na Slovensku v okrese Brezno.
Polohopis.
Obec sa nachádza v severozápadnej časti Veporských vrchov, na rozhraní podcelkov Čierťaž a Balocké vrchy. Osrblím preteká riečka Osrblianka, ktorá tu priberá ľavostrannú Anderlovú.
Spojenie zabezpečuje cesta III/2377 cez Hronec, pričom najbližším mestom je severovýchodne ležiace Brezno. Krajské mesto je vzdialené západným smerom.
Dejiny.
Prvá písomná zmienka pochádza z roku 1622. Od 2. polovice 15. storočia do 19. storočia sa tu ťažila a spracúvala železná ruda. Vyrábali sa drôty, plechy (1840–1870 valcovňa) a profilové železo. V rokoch 1944 až 1945 prebiehal partizánsky odboj v SNP.
Šport.
Obec je známa ako hlavné stredisko slovenského biatlonu, kde sa konajú viaceré medzinárodné biatlonové podujatia. V roku 1997 sa tu konali Majstrovstvá sveta v biatlone a v roku 2015 sa tu konali biatlonové disciplíny Zimnej univerziády. Taktiež sa tu konali Majstrovstvá sveta juniorov v biatlone, a to v rokoch 1994, 2017 a 2019.
Turizmus.
Osrblie je atraktívnou turistickou oblasťou a mimo biatlonového areálu je lákadlom najmä dolina Osrblianky, kde sa pri rázcestí Tri vody nachádza vysoká pec. Z rázcestia sa dá po červenom chodníku tzv. Rudnou magistrálou pokračovať ku chate pod Hrbom, opačným smerom na východ cez rázcestie Hronček až do sedla Tlstý javor. Južným smerom dolinou Veľká Prostredná vedie do sedla Jasenová modrá značka.
Erb obce.
V zelenom štíte dve strieborné banícke kladivká so zlatými rúčkami, medzi nimi strieborná sekera so zlatou násadou, lemovaná v rohoch štítu zlatými hviezdami. Keďže obec vznikla kvôli ťažbe železnej rudy a jej obyvatelia sa zaoberali baníctvom, výrobou železa, uhliarstvom, drevorubačstvom, ich spôsob obživy symbolizujú v erbe banícke kladivká a sekera. V rohoch erbového štítu sa nachádzajú hviezdičky, ktoré symbolizujú zasvätenie miestneho kostola Panne Márii – kostol „Navštívenia Panny Márii“. K symbolom Panny Márie patrí práve hviezda, ktorá je znakom nového života a šťastia. Hviezdy sú zlatej farby. Zelená farba štítu erbu symbolizuje horské prostredie, v ktorom sa obec nachádza.

</doc>
<doc id="27592" url="https://sk.wikipedia.org/wiki?curid=27592" title="Podbrezová">
Podbrezová

Podbrezová je obec na Slovensku v okrese Brezno. 
Polohopis.
Podbrezová je dedina roztiahnutá v úzkej doline pri hlavnej pohronskej ceste I/66. V súčasnosti pozostáva zo šiestich miestnych častí, symbolicky vyznačených hviezdami v erbe obce - pôvodne starších osád. 
Osady:
Dejiny.
Podbrezová je úzko spätá s baníctvom, hutníctvom, so spracovaním železa. Osada Podbrezová sa vyvíjala od roku 1840 ako fabrické sídlo pod vrchom Brezová, okolo novej pudlovne a valcovne - najmodernejšieho podniku Hrončianskeho železiarskeho komplexu (dnešných Železiarní Podbrezová).

</doc>
<doc id="27593" url="https://sk.wikipedia.org/wiki?curid=27593" title="Jasenie">
Jasenie

Jasenie je obec na Slovensku v okrese Brezno.
Dejiny.
Archeologický výskum dokazuje osídlenie z rímskej doby. Kontinuita osídlenia až do novoveku nie je vylúčená. Najstarší nespochybniteľný údaj o stredovekej banskej osade Jasenie pochádza z listiny Žigmunda z roku 1424, hoci je možné, že údaj z roku 1250 o akejsi osade Jechene sa vzťahuje práve na toto Jasenie.
Roku 1455 sa obec spomína pod názvom Jezen, z roku 1465 je doložený jej názov ako Jassena, 1512 sa volala Jesene. Už od 15. storočia však prevládalo pomenovanie, etymologicky odvodené od názvu stromu jaseň. Osada patrila Ľupčianskemu panstvu. Banskobystrickí podnikatelia tu ťažili do 16. stor.drahé kovy. V 17.–19.storočí tu pracoval železiarsky hámor, patriaci Banskej komore. Obyvatelia pracovali v miestnych podnikoch, furmančili a chovali ovce. V roku 1828 mala obec 102 domov a 785 obyvateľov. V 19.- 20. storočí bolo rozšírené čipkárstvo.
V miestnej časti Kramlištie, ktoré vzniklo v 18. storočí ako komorská osada, bola postavená v polovici 19.stor. skláreň, vyrábajúca tabuľové sklo / zanikla r.1904 /. V rokoch 1923 – 1925 bola vybudovaná elektráreň. V katastrálnom území obce sa ťažila antimónová ruda spracovaná vo Vajskovej. V miestnej časti Kramlištie pracovala parná píla, ktorá poskytovala občanom pracovné príležitosti.
Obec sa aktívne zúčastnila SNP.

</doc>
<doc id="27594" url="https://sk.wikipedia.org/wiki?curid=27594" title="Jarabá">
Jarabá

Jarabá je obec na Slovensku v okrese Brezno.
Polohopis.
Horská obec s nachádza na južnom úpätí Nízkych Tatier, v údolí Štiavničky. Jarabou prechádza cesta I/72 z Kráľovej Lehoty do Podbrezovej, ktorá cez sedlo Čertovica spája Liptov s Horehroním.
Kultúra a zaujímavosti.
Turistika.
Poloha obce poskytuje vhodné východiskové miesto na vysokohorskú turistiku:

</doc>
<doc id="27595" url="https://sk.wikipedia.org/wiki?curid=27595" title="Hronec (okres Brezno)">
Hronec (okres Brezno)

Hronec je obec na Slovensku v okrese Brezno.
Polohopis.
Leží v údolí Čierneho Hronu na severnom okraji Veporských vrchov, približne 5 km západne od Brezna a 4 km východne od Podbrezovej. Rozloha obce je 35,14 km², nadmorská výška stredu obce je 492 m.
Dejiny.
V Hronci sa nachádza zlieváreň, ktorej tradícia siaha až do konca 18. storočia. V roku 1810 tu bol vyrobený prvý liatinový most v strednej Európe. V neďalekom horskom údolí (lokalita Tri vody) sú zvyšky vysokej pece, dokonca z roku 1795.
V obci okrem zlievárne pracuje aj píla, spracúvajúca drevo z okolitých lesov. Pre obec je dôležitý aj turistický ruch spojený s neďalekým biatlonovým areálom v Osrblí a s Čiernohronskou železnicou, vedúcou z Hronca do Čierneho Balogu. Niekoľko rokov sa tiež vážne uvažuje o obnovení trate tejto železnice k biatlonovému areálu.

</doc>
<doc id="27596" url="https://sk.wikipedia.org/wiki?curid=27596" title="Horná Lehota (okres Brezno)">
Horná Lehota (okres Brezno)

Horná Lehota je obec na Slovensku v okrese Brezno.
Polohopis.
Leží na západnom okraji centrálnej časti Horehronského podolia, na hranici podcelkov Lopejská kotlina a Bystrianske podhorie. Obcou preteká potok, ktorý sa južne od obce v osade Bruchačka vlieva do Hnusného.
Prístup do obce zabezpečuje cesta III/2374, ktorá odbočuje v Podbrezovej z cesty I/66 (Banská Bystrica – Brezno). Okresné mesto je vzdialené východným smerom, krajské mesto leží na západ.
Turizmus.
Obec leží v atraktívnom prostredí južného úpätia Nízkych Tatier a do jej katastra patria i turistické centrá Krpáčovo a Tále. Kataster siaha až po hlavný hrebeň medzi Ďumbierom a Derešmi, vrátane Chopka a z neho vedúcich zjazdoviek. Súčasťou katastra Hornej Lehoty sú aj lokality Trangoška, Srdiečko a Kosodrevina, známe výbornými podmienkami na lyžovanie. 
Celá oblasť je popretkávaná sieťou turistických chodníkov, ktoré spájajú najmä podhorské oblasti s turistickými lokalitami a hlavným hrebeňom. Ľahko prístupné sú lyžiarske svahy v Krpáčove, Táľoch i na Kosodrevine. Vrcholom Chopka je vybudované prepojenie so strediskom Jasná na severnej strane pohoria. V hornolehotskom chotári leží aj Kamenná chata pod Chopkom.

</doc>
<doc id="27597" url="https://sk.wikipedia.org/wiki?curid=27597" title="Dolná Lehota (okres Brezno)">
Dolná Lehota (okres Brezno)

Dolná Lehota je obec na Slovensku v okrese Brezno.
Dejiny.
Osadu založil v roku 1358 na území Ľupčianskeho panstva dedičný richtár Petrík z Predajnej a viac ako sto rokov niesla v názve jeho meno. Obyvateľstvo sa tak ako v okolitých obciach zaoberalo poľnohospodárstvom, chovom dobytka, furmančením pre erárne železohutnícke podniky.
V 18. - 20. storočí patrila Dolná Lehota medzi tzv. čipkárske obce. Podomoví obchodníci s čipkami, hrnčiarskym, hrebeniarskym tovarom, modrotlačou a nožmi boli známi nielen v Uhorsku, ale aj na Balkáne. K ťažbe nerastov sa obyvatelia vrátili v 19. storočí, zlato a striebro však nahradila antimónová ruda spracovávaná vo Vajskovej.
Dolná Lehota použila pre svoj erb historickú predlohu z obecnej pečate datovanej rokom 1706. Je na nej v heraldike oblúbený a častý výjav - svätý Juraj zabíjajúci kopijou draka. Kult tohto svätca sa šíril najmä v 14. storočí a stal sa patrónom viacerých miest a dedín. 
Vývoj názvu obce.
Dolná Lehota skôr Dolná Lehôtka (v nemčine Peterslehotta; v maďarčine Alsószabadi), staršie názvy obce:

</doc>
<doc id="27598" url="https://sk.wikipedia.org/wiki?curid=27598" title="Pohronská Polhora">
Pohronská Polhora

Pohronská Polhora je obec na Slovensku v okrese Brezno.
Dejiny.
Počiatky histórie obce siahajú do roku 1786, kedy z jedenástich osád Hornej Oravy, medzi nimi aj Oravská Polhora, prichádzajú na územie terajšej obce prví osadníci zaoberajúci sa najmä chovom oviec, drevorubačstvom a povozníctvom. Dôvodom jej založenia boli časté prepady zbojníckych skupín, ktoré napádali obchodníkov a cestujúcich prechádzajúcich cez sedlo Zbojská.
Počas druhej svetovej vojny v obci vypukol rozsiahly požiar a veľká časť obyvateľstva, prevažne pôvodom z Oravy bola presťahovaná, čím vznikla Nová Polhora. Napriek dôležitej úlohe goralského obyvateľstva pri rozvoji obce sa goralský element z obce takmer úplne vytratil. 
V obci žije dnes 1718 obyvateľov a chotár sa rozprestiera na ploche 3 773 ha. Najnižšie položeným bodom je dolina Liesková () a najvyšším miestom je vo výške 1441 m vrchol Fabovej hole, ktorý je i najvyšším vrcholom mikroregiónu Muránska planina. Obec žije bohatým kultúrnym a spoločenským životom. Je tu kultúrne stredisko a v budove vedľa obecného úradu je zriadená historická expozícia života a tradícií obyvateľov obce. Ako kultúrno-športové podujatie sa koná „Turnaj troch Polhor“, ktorý symbolicky prepája obce- Oravská Polhora, Pohronská Polhora a Nová Polhora.
Technické zaujímavosti.
V katastri obce v doline Strmienka bol koncom 60. rokov 20. storočia realizovaný 500 m hlboký štruktúrny vrt KV-1, ktorý zdokumentoval kontak migmatitov a granitoidov tzv. kráľovoholského komplexu a svorov s amfibolitmi, tzv. hronského komplexu.

</doc>
<doc id="27599" url="https://sk.wikipedia.org/wiki?curid=27599" title="Čierny Balog">
Čierny Balog

Čierny Balog je obec na Slovensku v okrese Brezno. 
Polohopis.
Rozľahlá obec sa nachádza v srdci Veporských vrchov, asi 4 km južne od Brezna. Tvorí ju 13 osád, situovaných pozdĺž toku Čierneho Hrona a v priľahlých údoliach, obkolesených hustými lesmi. Rieka tvorí os územia a pokračuje severozápadným smerom k Hroncu, kde sa vlieva do Hrona. 
Z Hronca až po osadu Dobroč rieku lemuje úzkorozchodná Čiernohronská železnica, ktorá v čase najväčšieho rozmachu dosahovala dĺžku takmer 132 km. Obcou prechádza cestná spojnica II/529 z Brezna cez sedlo Tlstý javor do Hriňovej.
Osady.
Obec má 13 osád: Krám, Jergov, Balog, Závodie, Vydrovo, Medveďovo, Dolina, Fajtov, Komov, Látky, Jánošovka, Pustô a Dobroč.
Dejiny.
Osídľovanie okolia Čierneho Balogu vo väčšom rozsahu nastalo v 15. storočí, kedy do oblasti Horehronia prišli valašskí pastieri. O storočie neskôr sa tu začali usadzovať drevorubači, ktorí tu už okolo roku 1550 ťažili drevo pre potreby baní a hút. Prvá písomná zmienka o osade v údolí pochádza z 11. júna 1607. 
Najstaršou osadou obce je Krám (z nem. obchod, sklad), ktorá vznikla okolo roku 1563 ako základňa drevorubačov so sídlom ich majstra a skladmi náradia i potravín. Okrem ťažby dreva a jeho splavovania sa obyvatelia venovali i poľnohospodárstvu a chovu dobytka a oviec. Postupne začali vznikať nové pasienky a časom aj osady, ktoré využívali novovzniknuté plochy na vznik obydlí, bližšie pri zdrojoch dreva a železnej rudy. 
Osada Jergov v blízkostí štôlní na železnú rudu sa spomína v roku 1615, následne vznikla osada Balog, ktorá sa časom stala centrom drevorubačov. Rozširovanie pokračovalo Závodím, Medveďovom, Fajtovom, Komovom a ďalšími. Podľa tmavých usadenín v rieke dostala názov Čierny Hron a osadám sa v 18. storočí začalo podľa vtedy najväčšej osady hovoriť Čiernohronský Balog. Postupne s rozmachom drevorubačstva, ťažby rudy, no aj poľnohospodárstva, pastierstva a remesiel rástol aj počet obyvateľov a v 70. rokoch minulého storočia dosahoval počet 6400. Populácia Čierneho Balogu poklesom ťažby a zánikom pracovných príležitostí postupne klesla na terajších približne 5100 obyvateľov.
Obyvatelia obce sa v roku 1944 vo veľkom počte zapojili do Slovenského národného povstania a obec bola v októbrinovembri terčom nacistických represálií. V okolí obce operovali oddiely 1. čs. partizánskej brigády J. V. Stalina, partizánskeho zväzku Chruščov a jednotky 2. čs. paradesantnej brigády. Dňa 28. januára popoludní ustupovalo po rozbití v Klenovci smerom na obec asi 700 nemeckých vojakov 309. streleckého pluku 208. divízie. Obecná milícia a partizáni boli zalarmovaní horárom Jánom Danišom hlásiacim asi 100 Nemcov. Napriek zisteniu, že Nemci sú v prevahe, sa miestna milícia a partizáni postavili na odpor a podarilo sa im 28. januára Nemcov pri osade Dobroč odraziť. To povzbudilo celú obec, ktorej občania sa masovo zapojili buď do obrany, alebo do spriechodňovania cestu dolinou Šaling, kadiaľ sa očakával postup Červenej armády. Vhodným manévrovaním sa obrancom pod velením rodáka por. Antona KupcaMúranicu podarilo odraziť viacero nemeckých útokov, vrátane útoku dolinou Hronca, kadiaľ útočila ďalšia nemecká rota na balockú osadu Krám. 29. januára 1945 okolo 11. hod. do Čierneho Balogu vstúpili prvé oddiely Červenej armády a do večera bola oslobodená celá obec.

</doc>
<doc id="27600" url="https://sk.wikipedia.org/wiki?curid=27600" title="Lom nad Rimavicou">
Lom nad Rimavicou

Lom nad Rimavicou je obec na Slovensku v okrese Brezno. 
Rázovitá vrchárska obec na Sihlianskej planine vznikla industriálnou kolonizáciou obyvateľstva z Hornej Oravy. Obec má najviac zachovanú goralskú kultúru v okolí. Patria k nej aj osada Javorina a bývalá sklárska osada Dolina.
V dnešnej dobe používa goralské nárečie menej ako 10% dospelých obyvateľov, deti už ním nehovoria.
Polohopis.
Obec leží v centrálnej časti Veporských vrchov, na pomedzí Balockých vrchov a Sihlianskej planiny. Na západnom okraji sa dotýka CHKO Poľana. S nadmorskou výškou sa radí medzi najvyššie položené obce Slovenska mimo podtatranskej oblasti. Neďaleko obce pramenia rieky Rimavica, Ipeľ a Slatina. Obcou vedie cesta II/529 z Brezna () do Hriňovej ().
Dejiny.
Obec vznikla v pôvodne kokavskom chotári v roku 1796, kedy Forgáčovci založili osadu pre pastierov dobytka a lesných robotníkov. Je tak najmladšou z trojice obcí Sihlianskej planiny (Sihla1744 a Drábsko1566) a doložené sú názvy Forgaczfalva (1799), Lom (1802), Forgáčka (1808), Lôm (1920) a následne Lom nad Rimavicou. Počas sčítania ľudu v roku 1828 tu stálo 58 zväčša zrubových domov, v ktorých žilo 473 obyvateľov. Okrem chovu dobytka a práce v lese sa časť miestnych venovala povozníctvu, práci v sklárskej hute, na píle a v papierni. Súčasný kostol, ktorý nahradil pôvodný drevený z roku 1799 bol vybudovaný v rokoch 181218, kováčska vyhňa pribudla v roku 1932. Po vzniku prvej republiky k obci patrili osady Banský Grúň, Drábsko, Otília, Plešková, Dolina, Chlipňačka, Javorina a Polianka. Počas SNP tu bola zriadená vojenská nemocnica. Autobusové spoje boli zavedené v roku 1947 a od roku 1960 je elektrifikovaná.
Kultúra a zaujímavosti.
Kultúra.
V minulosti sa v obci konali pašiové hry v prírode, organizované učiteľmi a lesníkmi nad Sihlou od roku 1936. Ich súčasťou bol i tzv. Lomovský odpust s vystúpeniami folklórnych skupín, šermiarov, konských povozov či predajcami ľudových výrobkov a nástrojov.

</doc>
<doc id="27601" url="https://sk.wikipedia.org/wiki?curid=27601" title="Mýto pod Ďumbierom">
Mýto pod Ďumbierom

Mýto pod Ďumbierom (, , ang. "Toll") je obec na Slovensku v okrese Brezno. Leží na južnom svahu strednej časti Nízkych Tatier v doline Štiavničky. Na severovýchode a východe hraničí obec s katastrom mesta Brezno, na juhu s obcou Valaská a na západe s obcou Bystrá.
Polohopis.
Mýto pod Ďumbierom sa nachádza pod Ďumbierom (), zo severnej strany, smerom k Mýtu, vybieha z nízkotatranského hrebeňa lesnatý Veľký Gápeľ, ktorý nad obcou klesá na výšku (Stupka). Zo západnej strany sa k Mýtu skláňa Horný Diel (). Južným smerom je to Malý Gápeľ, ktorý končí zalesneným povrchom Zingoty (). Pod vrchom Šánske (), ktorý patrí do Kráľovohoľských Tatier, sa nachádza najrovinatejšia časť celého chotára – Pohansko. Na juhu ešte treba spomenúť zalesnený Diel (), ktorý úzkou Frlajzovou dolinou ústi do obce a cez lúčnaté svahy sa dvíha až ku Skalke () s televíznym vysielačom. V doline Štiavničky je minerálny prameň so zvýšeným obsahom železa.
Dejiny.
Osadu založili baníci, ktorí pre kráľovské mesto Brezno a pre kremnickú mincovňu ťažili drahé kovy a pre huty železo. Obec sa v písomných pamiatkach spomína ako osada, ktorá patrila Breznu. To dalo v úzkom údolí okolo potoka Štiavnička postaviť drevený domček, kde sa ľudia zastavili, oddýchli si a mestskému mýtnikovi zaplatili poplatok za vstup do chotára. Chodili sa sem občerstvovať aj miestni baníci, ktorí v Žlebe vymývali potočné zlato, alebo pálili uhlie v Uhlisku. Títo osadníci si postupne začali pripravovať podmienky aj pre svoje trvalé bývanie. Postavili si domy a okolo nich začali obrábať pôdu a stávali sa tak aj roľníkmi. Hoci sa história obce datuje od roku 1696, už 40 rokov pred týmto dátumom sa uvádzalo, že osada má „40 duší“. Aj viacero iných dôkazov potvrdzuje, že Mýto tu bolo skôr, ako sa stalo obcou. Napríklad v roku 1683, keď sa uprostred zimy z vyhnanstva vracali rektor breznianskeho gymnázia Ján Simonides a básnik Ján Milchovský, tu boli vľúdne a priateľsky privítaní. Ešte o rok skôr sa cez Mýto valili Tököliho vojská. Na tráme domu, ktorý v roku 1956 zvalili, sa nachádzal letopočet 1694. Takže obyvatelia tu už boli skutočne dávno pred oficiálnym uznaním obce.
Najväčší počet obyvateľov bol v roku 1940, takmer 1200. Po vojne obec zaznamenala najmarkantnejší rozmach, keď sa zrekonštruovalo takmer 88 percent rodinných domov. Postavila sa škola, požiarna zbrojnica, 8 penziónov, 2 hotely, 8 rekreačných zariadení a vyrástlo množstvo chát. V súčasnosti žije v obci 536 obyvateľov.

</doc>
<doc id="27602" url="https://sk.wikipedia.org/wiki?curid=27602" title="Baďan">
Baďan

Baďan je obec na Slovensku v okrese Banská Štiavnica, geografický celok Štiavnické vrchy.
Dejiny.
Nálezy archeologických výskumov z povrchových zberov v katastrálnom území obce a v okolí dokumentujú osídlenie už v mladšej dobe kamennej. Ako osada sa po prvýkrát v písomnom prameni objavuje Baďan v roku 1245 ako "Villa Bagun". Prakticky od konca 20-tych rokov 14. storočia až po zrušenie poddanstva v 19. storočí patrila obec do majetku rôznych zemepánskych rodín, mešťanov, zväčša pochádzajúcich z južnej časti Hontianskej stolice. V druhej polovici 16. storočia dedina prežívala obdobie hrozieb tureckej expanzie. Zachované písomné pramene dokumentujú činnosť obyvateľov dediny najmä v poľnohospodárstve.
Kultúra a zaujímavosti.
Turistika.
V časti obce Klastava je vybudovaný náučný chodník pod názvom "Po stopách predkov", ktorého súčasťou je trasa umožňujúca jazdenie na koňoch. 
Spolu s ďalšími obcami mikroregiónu Južné Sitno sa organizujú "Podsitnianske dni hojnosti", kde majú návštevníci v období máj až september možnosť vidieť tradičnú kultúru obcí. V obci Baďan sa v júli organizujú "Dni tradičného odievania". Ide o prezentáciu remesiel tradičného odievania spojená s módnou prehliadkou, súťaže ako zmotávanie vlny do klbka, rolovanie tkaných kobercov, navliekanie korálok na motúz, ošívanie záplat a pod.

</doc>
<doc id="27603" url="https://sk.wikipedia.org/wiki?curid=27603" title="Pierre Choderlos de Laclos">
Pierre Choderlos de Laclos

Pierre Ambroise François Choderlos de Laclos (* 18. október 1741, Amiens, Francúzsko – † 5. september 1803, Tarent, Taliansko) bol francúzsky spisovateľ.
Život.
Roky mladosti.
Pochádzal zo starej ale chudobnej šľachtickej rodiny, jeho otec pôsobil ako tajomník na intendantúre v Pikardii. Laclos sa rozhodol pre vojenskú kariéru a 1. decembra 1759 sa stal študentom delostreleckej školy v mestečku La Fère, neďaleko Amiens. V roku 1761 sa stal podporučíkom, o rok neskôr poručíkom, ale po podpise „Parížskej mierovej zmluvy v roku 1763“, ktorá ukončila sedemročnú vojnu, sa jeho kariéra na istý čas utlmila. Následne bol v roku 1765 vyslaný do Toul, kde pôsobil v miestnej garnizóne. V rokoch 1766 – 1769 zmenil pôsobisko a pracoval v Štrasburgu, následne v rokoch 1769 – 1775 v Grenobli. Neskôr bol vyslaný do Valence a Besançonu. V roku 1771 získal hodnosť kapitána.
Drsné armádne prostredie nevyhovovalo jeho jemnej povahe a intelektuálnym záujmom, preto sa začal venovať literatúre. Laclos obdivoval Voltaira a Montesquieua, no jeho najväčším vzorom bol Jean-Jacques Rousseau, ktorého dielo „Nová Héloїse“ (La nouvelle Héloїse) upútalo Laclosovu pozornosť najviac. Na premiére jednej z jeho divadelných hier, „Ernestine“ (1777), sa zúčastnila aj kráľovná Mária Antoinetta, ale hra nemala veľký úspech. Začiatkom roku 1777 bol poverený založiť delostreleckú školu v meste Valence na juhovýchode kráľovstva. Jedným zo žiakov tejto školy bol aj Napoleon Bonaparte. O rok neskôr sa Laclos stal kapitánom ženijného vojska a v roku 1779 odišiel na Île d’Aix, malý ostrov na západe krajiny pod mestom La Rochelle, kde mal projektovať pevnosti, stavané v súvislosti so začínajúcim sa konfliktom medzi Francúzskom a Veľkou Britániou (Francúzi podporovali boj Američanov proti britskej vláde).
V roku 1781 požiadal o polročnú dovolenku, aby sa mohol plne venovať literatúre. V tomto čase písal svoj najslávnejší román "Nebezpečné známosti". Román vyšiel v marci roku 1782 a stal sa senzáciou. Len za prvý mesiac sa z neho predalo 1000 kusov, čo bol nevídaný úspech, v nasledujúcich rokoch bol preložený do niekoľkých svetových jazykov. Autorovi však priniesol skôr negatívnu nálepku amorálneho autora.
V roku 1783 bol vyslaný ministerstvom vojny do La Rochelle, aby participoval na budovaní novej zbrojnice. Tu spoznal svoju budúcu manželku Marie-Soulange Duperré. S povolením ministra vojny sa s ňou 3. mája 1786 Choderlos de Laclos oženil. Manželku veľmi miloval a bol jej verný. Mali spolu jedného syna (padol v roku 1814). Na jeseň roku 1788 požiadal Laclos o dočasné uvoľnenie z armády. S víziou hrať určitú politickú úlohu sa zblížil s vojvodom Orleánskym, ktorý bol po čas revolúcie známy pod prezývkou "Filip Égalité" (teda "Filip Rovnosť"; bol sťatý na gilotíne v novembri 1793). Najprv bol vychovávateľom jeho syna, vojvodu de Chartres (budúci kráľ Ľudovít Filip Orleánsky), neskôr sa stal jeho osobným tajomníkom. Na vojvodovom dvore vstúpil aj do slobodomurárskej lóže.
Aktivity počas francúzskej revolúcie.
23. apríla 1789 bol de Laclos zvolený do Národného zhromaždenia ako zastupujúci poslanec. V lete a na jeseň roku 1789 stopy po de Laclosovi v prameňoch miznú, ale pravdepodobne pôsobí naďalej v službách vojvodu Orleánskeho. 6. októbra 1789 boli vojvoda Orleánsky spolu s de Laclosom vyslaní na diplomatickú misiu do Anglicka, kde zostali až do júla 1790. Mali tam iniciovať podpísanie zmluvy medzi Francúzskom a Anglickom, ktorej cieľom bolo posilniť vzájomný obchod, ako aj zamedziť ďalším vojnovým konfliktom medzi týmito dvomi krajinami. Zmluva napokon podpísaná nebola.
Po návrate do Paríža v lete 1790 pôsobil naďalej ako tajomník vojvodu Orleánskeho, zároveň vykonával funkciu zastupujúceho poslanca v Národnom zhromaždení. Po tom, ako sa zahĺbil do politiky, požiadal v decembri toho istého roku o definitívny odchod z armády. Stal sa novinárom v týždenníku "Le journal des Amis de la Constitution", ktorý bol v lete 1791 vydávaný v náklade približne 5000 výtlačkov týždenne.
Po roku 1790 sa pripojil k hnutiu republikánov a opustil vojvodov tábor. Zastával funkciu komisára na ministerstve obrany, kde mal na starosti reorganizáciu vojsk mladej Francúzskej republiky. V septembri 1792 mal na starosti organizáciu tábora v Châlons a pripravil republikánske vojsko k víťazstvu v bitke pri Valmy, kde bolo porazené pruské vojsko Fridricha Viliama II.
Dňa 2. apríla 1793 sa de Laclos po rozhodnutí „Revolučného súdu“ dostal do väzenia ako jeden z „orleánistov“. Obvinili ho zo sprisahania a spolupráce s generálom Dumouriezom, bývalým tajným agentom kráľa. 10. mája ho však Výbor pre verejné blaho prepustil z väzenia a až do 21. júna bol strážený vo vlastnom dome. Koncom roku 1793 bol prepustený na slobodu.
Od roku 1795 sa Laclos pokúšal vstúpiť do radov armády, ale neúspešne. Tiež skúšal vyrobiť novú zbraň - delostrelecký granát, pričom prvé realizované pokusy boli celkom úspešné. V roku 1796 založil spolu s generálom Servanom banku, no bez úspechu.
V službách Napoleona Bonaparta.
Koncom 90-tych rokov sa ale zoznámil s mladým konzulom Napoleonom Bonapartom a táto známosť ho mala opäť vyniesť vyššie v spoločenskom rebríčku. 16. januára 1800 bol Laclos prijatý do armády v hodnosti brigádneho generála v delostrelectve a mal sa pripojiť k Rýnskej armáde. V apríli opustil Paríž a nastúpil k Rýnskej armáde. Neskôr pôsobil ako veliteľ náhradnej armády v Taliansku. Po podpísaní mieru v Lunéville v roku 1801 sa vrátil do Paríža, kde bol o rok neskôr vymenovaný za hlavného inšpektora delostrelectva. V januári 1803 bol vymenovaný do funkcie veliteľa delostrelectva v Neapolskom štáte, ktorý ovládol Napoleon Bonaparte. V tejto pozícii Choderlos de Laclos 5. septembra 1803 umrel na maláriu a dyzentériu v prístavnom meste Taranto. Bol pochovaný v kostole pevnosti na neďalekom ostrove San Paolo, ale po Reštaurácii vlády Bourbonovcov v Neapolskom kráľovstve v roku 1815 bol jeho náhrobok zničený a jeho pozostatky hodené do mora. Bonaparte však de Laclosovej manželke, Marie-Soulange, odkázal 1000 frankov dôchodku.
Dielo.
Okrem Nebezpečných známostí napísal de Laclos aj ďalšie diela. K najvýznamnejším patria:
Nebezpečné známosti.
Ako dôstojník francúzskej armády sa dostával do mnohých krajín a rôznych spoločenských vrstiev. Mohol tak čerpať inšpiráciu pre svoje pravdepodobne najznámejšie dielo - "Nebezpečné známosti", v ktorom popisuje mravné voľnomyšlienkárstvo istých šľachtických kruhov z konca francúzskeho absolutizmu. Kniha písaná formou dopisov si získala už v roku svojho vydania (1782) obrovský úspech. Laclos podporený nezvyčajnou popularitou vydal spis o francúzskom maršalovi Vaubanovi - "Úvahy o vplyve Vaubanovho génia". Táto kniha však natoľko pobúrila francúzsku armádu, že bol odvelený na posádku v Toule.
Príbeh "Nebezpečných známostí" je dodnes zdrojom mnohých literárnych a filmových spracovaní. Patrí medzi ne film "Nebezpečné známosti" režiséra Stephena Frearsa z roku 1988, "Valmont" režiséra Miloša Formana z roku 1989 či moderné spracovanie "Veľmi nebezpečné známosti" režiséra Rogera Kumblea z roku 1999.

</doc>
<doc id="27604" url="https://sk.wikipedia.org/wiki?curid=27604" title="Beluj">
Beluj

Beluj je obec na Slovensku v okrese Banská Štiavnica.
Polohopis.
Leží južne od vrchu Sitno na ceste č. 5241 medzi obcami Prenčov a Baďan (časť Klastava).
Obcou preteká Dedinský potok, ktorý sa vlieva do Belujského potoka.
K obci je pričlenený majer Široká lúka.
Dejiny.
Prvá písomná zmienka o obci je zo dňa 6.júla 1290, písomnosť pochádza z ostrihomskej kapituly a dokladá predaj polovice dediny za 300 hrivien striebra istému mešťanovi zo Štiavnice.
Obec patrila hradnému panstvu Čabraď, neskôr panstvu Sitno.
Druhá svetová vojna.
Obec zohrala dôležitú úlohu v zásobovaní a podporovaní odbojového hnutia najmä skupiny Sitno po potlačení SNP aj počas oslobodzovacích bojov na jar roku 1945.
Občianska vybavenosť.
V obci sa nachádza obecný úrad, predajňa potravín Jednota. V obci je zavedený vysokorýchlostný internet a v okolí obecného úradu je bezplatná WiFi zóna.
Hospodárstvo.
Obyvatelia sa v minulosti živili poľnohospodárstvom, prácami v lesoch a povozníctvom. V obci bolo rozvinuté tiež ovocinárstvo.
Na prelome 19. a 20. storočia obec prevádzkovala tehelňu. Z tehál vyrobených v tejto tehelni sú postavené budovy baníckej a lesníckej akadémie v Banskej Štiavnici, strieborná huta a iné stavby z tohto obdobia.
Obec bola v 17. až 19. storočí známa ako stredisko hrnčiarskej výroby, o výrobky tunajších hrnčiarov bol veľký záujem a rozvážali sa do ďalekého okolia.
V druhej polovici 20. storočia obyvatelia pracovali v miestnom JRD a podnikoch v Banskej Štiavnici.
V súčasnosti je v obci veľká miera nezamestnanosti a obyvatelia sú nútení dochádzať za prácou do iných miest a regiónov.

</doc>
<doc id="27605" url="https://sk.wikipedia.org/wiki?curid=27605" title="Dekýš">
Dekýš

Dekýš je obec na Slovensku v okrese Banská Štiavnica.

</doc>
<doc id="27606" url="https://sk.wikipedia.org/wiki?curid=27606" title="Ilija">
Ilija

Ilija je obec na Slovensku v okrese Banská Štiavnica.
Polohopis.
Obec Ilija (nem. "Ilia", "Sankt Egidien", maď. "Illés", "Illia") sa nachádza v okrese Banská Štiavnica. Obcou preteká Ilijský potok (v starších prameňoch uvádzaný ako Viliam potok) a Šigruntský potok. V katastrálnom území obce sa nachádza najvyšší bod Štiavnických vrchov – Sitno () Stred obce sa nachádza v nadmorskej výške , chotár 400 Rozloha obecného katastra je . 
Symboly.
Vlajku obce tvorí sedem pozdĺžnych pruhov. Farebná úprava je určená tromi farbami červenej, bielej, žltej v nasledovnom poradí červená, biela, žltá, červená, biela, žltá a červená. Vlajka má pomer strán 2:3 a je ukončená tromi cípmi a dvoma zástrihmi, ktoré siahajú do tretiny listu vlajky.
Obecný erb znázorňuje poľnohospodársky život. V červenom štíte sú tri strieborné zlatostredné ruže na zlatých listnatých stopkách, stredná sprevádzaná striebornými sklonenými a privrátenými radlicami – lemešom a čerieslom. Vo väčšom erbe obce je spomenutý základný erb obopätý románskym portálom miestneho kostola svätého Egídia.
Dejiny.
Archeologické výskumy slovenského kňaza Andreja Kmeťa (18411908), pôsobiaceho takmer 30 rokov na fare v neďalekom Prenčove a výskumy jeho nasledovníkov dokázali existenciu ľudského osídlenia na Sitne a v jeho blízkom okolí už v praveku. Osídlenie v rozsahu dnešného územia obce Ilija podľa nálezov z archeologických výskumov a z rôznych výkopových prác obyvateľov z nedávnej minulosti sa dokumentovalo predmetmi z čias mladšej doby bronzovej (1200800 rokov pred Kr.) a laténskeho obdobia (3. storočie pred Kr.). Určitú kontinuitu staršieho a včasnostredovekého osídlenia dokazujú nálezy pochádzajúce z 12. storočia v blízkosti domu M. Štrbu.
Prvá písomná zmienka o obci je z roku 1266. V odbornej literatúre sa s kostolom sv. Egídia dlhšie spája rok 1254. Kostol zohral dôležitú úlohu pri formovaní osady v jeho blízkosti. Do pomenovania stredovekej osady sa prevzalo označenie patrocínia kostola. V písomných prameňoch je do roku 1526 Ilija zapisovaná v latinskej (Sanctus Egidius), hungarizovanej (Scenthegud, Zenth Egyed), kombinovanej hungaro – slovenskej (Zenthlyen v roku 1496), ale aj v nemeckej forme (Gilg, Gilgen).
Od čias zmienok o kostole sv. Egídia z roku 1266 až po druhé desaťročie 14. storočia sa o vývoji Ilije vie veľmi málo. Región ovládali príslušníci rodiny Hunt – Poznanovcov a ich vetvy. Pred rokom 1318 bola Ilija v majetku vetvy rodiny Csáky z Plášťoviec. Dedina je uvedená vo forme Scenthegud. V roku 1347 uhorský kráľ Ľudovít I. Veľký rozhodol, že niektoré majetky, medzi nimi aj Iliju (Zentheged), patriace Ölvengovi dostane šarišský komes Konya. Neskôr v roku 1353 Iliju s ďalšími majetkami vlastnila manželka Konyu.
Poznatky o Iliji v ďalších obdobiach sú závislé od zachovanosti historických prameňov. Tie pochádzajú po určitej časovej medzere až z obdobia 15. storočia. Zaznamenávajú však dôležitú skutočnosť v oblasti vlastníckych vzťahov a určujúcu spätosť Ilije až do 16. storočia. Obec je v týchto obdobiach súčasťou majetkov hradného panstva Litava. 
Ako súčasti majetkov hradného panstva Litava – Čabraď sú o Iliji zachované pramene od 2. polovice 15. storočia. Na pomerne dlhú dobu sa majiteľmi panstva stali príslušníci rodiny Horvátovcov zo Seliec. V spore o hranice majetkov Damiána Horváta rozhodol rok 1476, keď budínska kapitula vydala dosvedčenie o dohodnutej deľbe majetku hradného panstva Čabraď. Pri delení Ilije medzi vdovou Frusinou a švagrom Petrom Horvátom sa v dedine nachádzalo 8 poddanských obývaných usadlostí. Tieto údaje sú jedny z prvých o konkrétnych obyvateľoch Ilije v stredoveku. V roku 1500 sa prvý raz v písomnostiach objavuje konkrétna osoba vykonávajúca funkciu richtára – bol ním Anton Nyerges.
Ku koncu 15. storočia došlo k vlastníckym zmenám v držbe hradného panstva Čabraď, ktoré sprevádzali majetkové spory. Neprehľadnosť vo vlastníckych vzťahoch a vedené spory zapríčinili, že určitý čas panstvo spravoval kráľovský dvor. Približne v roku 1511 hrad s dedinami vrátane Ilije bol v majetku arcibiskupa Tomáša Bákociho. Po jeho smrti uhorský kráľ Ľudovít II. v roku 1517 rozhodol, že panstvo prejde do majetku Erdődyovcov. Tí ho vlastnili s určitými prestávkami dlhšiu dobu.
&lt;br&gt;V roku 1540 bola Ilija poddanskou dedinou, v ktorej bolo 11 1/2 sedliackych usadlostí obývaných a jedna bola opustená. Nachádzali sa tu 3 želiarske domy zvané „patvarcz“ a mlyn s jedným kolesom.
Koncom októbra 1566 sa Turci dostali do Ilije a Sitnianskej. V obci podpálili niekoľko domov. Ilija patrila k novohraskému sandžaku v roku 1570. Hrozba Turkov v rôznych intenzitách trvala takmer 150 rokov.
Obyvateľstvo stredovekej Ilije sa zaoberalo poľnohospodárstvom, drevorubačstvom, pálením dreveného uhlia. Muselo znášať poddanské povinnosti voči panstvu Litava (Čabraď) a neskôr Sitno. Dedinu riadil volený richtár a boženíci (prísažní). Medzi tradičné dedinské remeslá v Iliji patrilo mlynárstvo, kováčstvo, mäsiarstvo. V roku 1599 k hradu Sitno, označovanom ako sídlo panstva, hoci skôr plniaceho funkciu v systéme obrany proti Turkom a Martalovcom, patrila aj obec Ilija. Najstarší zachovaný urbár Sitnianskeho a Čabraďského panstva zhotovený cisárskymi komisármi pochádza z roku 1602. Podľa neho sa v Iliji nachádzalo 9 celých obývaných sedliackych usadlostí.
V 17. storočí došlo k závažným zmenám v majetkoprávnych vzťahoch obidvoch panstiev. Zmeny prakticky až do konca feudalizmu v uhorských pomeroch končiaceho revolúciou 1848/1849, poznamenali na vyše dve storočia vývoj Ilije. Osud obce bol spojený s rodinou Koháriovcov, neskôr od polovice 20. rokov 19. storočia po vymretí s jej pokračovateľmi, Coburgovcami. Popri tomto sa región v 17. a začiatkom 18. storočia stal dejiskom protihabsburských stavovských povstaní, opakovaných útokov Turkov a Martalovcov, často spriaznených s povstalcami.
V 18. storočí možno Iliju podľa pracovného zamerania obyvateľstva charakterizovať ako dedinu s rozvinutým poľnohospodárstvom, drevovýrobou a domácim remeslom. Postavenie obyvateľstva voči zemepánom Koháriovcom sa upravilo v obdobiach urbárskych reforiem Márie Terézie (17401780). Podľa záznamov urbára v roku 1743 žilo v Iliji 93 osôb podliehajúcich zdaneniu, z nich tvorilo 55 príslušníkov rodín sedliakov a 38 rodín želiarov. Tu zaznamenáva názov dediny, ktorý sa používa v hungarizovanej (Szent Egyid), latinskej (Sanctus Egídius) a slovenskej forme (Swaty Illik).
V 20. rokoch 19. storočia úmrtím kniežaťa Františka Koháriho, majiteľa panstva, vymrela mužská vetva rodu Koháriovcov. Majetky rodiny prechodne riadil kráľovský súd s tým, že riadenie ukončí po nadobudnutí plnoletosti a sobáša dcéry Františka Koháriho Márie Antónie. Tá sa spolu s manželom Ferdinandom Coburgom v roku 1829 ujala spravovania majetkov rodiny. Revolučné udalosti 1848/1849 priniesli zánik feudalizmu a zásadne zmenili postavenie obyvateľstva Ilije.
Koncom 19. storočia sa v dedine začali formovať dva významné subjekty hospodárskeho života. Spoločnosť bývalých urbarialistov, sedliakov – gazdov, dedinských remeselníkov – mala podľa dobových záznamov spracované stanovy, ktoré v roku 1906 prešli schválením Hontianskou župou a uhorským ministerstvom pôdohospodárstva. V tom období mala 31 podielnikov. Po prvej pozemkovej reforme v nových štátoprávnych podmienkach I. ČSR znovu nastalo delenie majetkov. V Iliji prebehlo 29. marca 1936 valné zhromaždenie Spoločnosti urbarialistov, ktoré preberalo nové stanovy a menoslovy podielnikov. Od roku 1923, kedy došlo k novému územno – správnemu členeniu, bol a obec až do roku 1960 súčasťou banskoštiavnického okresu.
II. svetová vojna.
Osobitnú kapitolu dejín obce predstavuje obdobie II. svetovej vojny a jej ukončenie oslobodením začiatkom marca 1945.
Obdobie represálií po povstaní.
22. novembra 1944 vojenské a bezpečnostné sily Einsatzkommando 14 zadržali 109 osôb, väčšinou Rómov (19 mužov, 21 žien, 69 detí), previezli ich do Kremničky a zavraždili. Obetiam II. svetovej vojny je venovaný pamätník na začiatku dediny, postavený v 60. rokoch minulého storočia a autorsky spracovaný významným slovenským sochárom doc. Vojtechom Remeňom, ilijským rodákom.
Pamiatky.
Ochotnícke divadlo.
Do povedomia širokej verejnosti sa Ilija dostala vďaka ochotníckemu divadlu, rôznym kultúrnym programom a obsadzovaniu súťaží v rozhlasových reláciách.
Počiatky správ o ochotníckych divadelných predstaveniach sa spájajú s nacvičovaním hier s biblickými námetmi zväčša pod vedením kňazov na začiatku minulého storočia. Po vzniku ČSR sa v Iliji konštituoval „Náučno – vzdelávací spolok Napred“ majúci v repertoári hry najmä Ferka Urbánka. Napred začal hrávať od roku 1925 v sále Potravného družstva.
&lt;br&gt;Nová éra ochotníckeho divadla sa začala v 50. rokoch minulého storočia a pretrvala s veľkými úspechmi do nedávnej doby. Viazala sa na vznik Osvetovej besedy, Československého zväzu mládeže. V 70. rokoch sa divadlo orientovalo na malé javiskové formy. V rámci súťaží Klubfóra sa založený Klub mladých Sitno zúčastnil každoročne s tematickými pásmami mnohých prehliadok.
Súčasťou miestnej kultúry od 50. rokov sa stal film, rozhlas, miestna ľudová knižnica a spomienkové fašiangové oslavy.
&lt;br&gt;V roku 1951 sa zakúpil premietací prístroj; filmy sa premietali zväčša v nedeľu, neskôr v dvojtýždňových cykloch. Premietanie sa však, napriek kúpe nového prístroja v roku 1172, postupne pre nezáujem v roku 1980 ukončilo.
&lt;br&gt;Ilija a bezprostredné okolie boli v 50. rokoch miestami natáčania koprodukčného filmu "Dáždnik sv. Petra", neskôr v roku 1968 "Stopy vedú na Sitno".
V roku 1954 sa postupne do všetkých častí dediny začal zavádzať miestny rozhas. Programy autorsky a režijne spracovával Mikuláš Štrba. Pri ich zrode v roku 1966 stál Michal Bačík, vysielali sa pod názvom „Rozhlasové noviny obce“ alebo „Sitnianske ozveny“.
Na dedinských zábavách a kultúrnych podujatiach hrávali miestne hudobné skupiny. Udržiavanie historických fašiangových tradícií dedinu preslávili v celom regióne.
Na kultúru a šport jeden zo zakladateľov Mikuláš Štrba od roku 1967 orientoval „Strietnutia mládeže na Sitne“.
Miestna kultúra patrila pod Miestne osvetové stredisko. Jej dôležitou súčasťou bol Zbor pre občianske záležitosti s jeho prvou predsedníčkou Máriou Slanou. Mal širokú pôsobnosť (uvítania do života, jubileá a pod.).
Pravidelné podujatia.
Memoriál Dežka Štrbu – spomienka na nezabudnuteľnú postavu Ilijského kultúrneho,spoločenského a športového života, herca, režiséra ochotníckeho divadla, kronikára, organizátora kultúrnych, športových a spoločenských podujatí. Koná sa koncom augusta aj s pálením vatry na počesť SNP.
Turistika.
Sitno – prírodná rezervácia.
Národná prírodná rezervácia (NPR) Sitno sa rozprestiera na ploche . Toto územie bolo vyhlásené za NPR v roku 1951 s cieľom ochrániť prírodu významnej dominanty Štiavnických vrchov – Sitna.
Je to jedinečná lokalita, na ktorej sa v priebehu troch tisícročí sústredilo množstvo archeologického materiálu reprezentujúceho obdobie mladšej doby bronzovej, lužickú a kyjatickú kultúru i obdobie stredoveku. Pre sprístupnenie a usmernenie návštevníkov NPR bol v roku 1987 vybudovaný Náučný chodník Sitno o celkovej dĺžke , ktorý má 13 zastávok.
Turistické chodníky.
Cez obec prechádzajú dva turistické chodníky: zelená turistická trasa (5504) a Chodník Andreja Kmeťa (2665) označený modrou farbou. 
Cyklotrasy.
Maratónska (horská): 
Antolská:
Každý rok je obec je súčasťou športového podujatia Banskoštiavnický horský cyklomaratón, ktorý je jeden z najstarších na Slovensku.
Lyžiarsky vlek.
V obci funguje aj stredisko zimného lyžovania, ktoré je vybavené dvomi vlekmi typu EPV-300 dĺžky 320 a 400 metrov. Zjazdová trať má dĺžku 450 metrov.
Školstvo.
Ilijská škola po vzniku ČSR bývala jednotriedna s viacerými ročníkmi, v roku 1920 ju navštevovalo 60 detí. Stará budova školy mala jednu triedu a učiteľský byt. V roku 1928 sa podarilo s finančnou podporou štátu dokončiť novú budovu školy s 2 triedami. V rokoch 19321933 sa vybudoval školský dvor. Postupne sa znižujúci počet žiakov viedol k tomu, že od roku 1956 v Iliji zostal 1.4. ročník, piaty sa vyučoval na plnoorganizovanej škole v Štefultove. Výučba na škole zanikla v roku 1981. Jej priestory začala využívať Materská škôlka, ktorá funguje dodnes. 
Spolky.
V 50. rokoch 20. storočia sa zaktivizovala dobrovoľnícka činnosť občanov a vznikol Zväzarm a Zväz mladých. 
Tradície včelárstva sa v Iliji udržiavali niekoľko generácií. V roku 1987 v rámci Slovenského zväzu včelárov v Iliji pôsobilo 11 včelárov so 135 včelstvami. 
K najaktívnejším dobrovoľným organizáciám v obci patrí aj v súčasnosti Dobrovoľný hasičský zbor. Začiatky jeho organizovanej činnosti sa viažu k roku 1923. Technická základňa zboru sa budovala postupne, v roku 1952 dostal novú motorovú striekačku. V roku 1996 obec kúpila požiarne auto CAS 25 – RTHP a v orku 1999 požiarnu striekačku PPS – 12 a rôzny požiarny materiál.
Šport.
Miestni členovia DHZ sa aktívne zapájajú aj do hasičských športových súťaži. Každoročne v obci pripravujú súťaž hasičskej pripravenosti.
V zimných mesiacoch sa v obci upravuje ľadové klzisko, na ktorom trénujú priaznivci ľadového hokeja. Miestni nadšenci tohto zimného športu sa úspešne zúčastňujú turnajov v okolitých obciach.

</doc>
<doc id="27607" url="https://sk.wikipedia.org/wiki?curid=27607" title="Kozelník">
Kozelník

Kozelník je obec na Slovensku v okrese Banská Štiavnica.

</doc>
<doc id="27608" url="https://sk.wikipedia.org/wiki?curid=27608" title="Močiar (okres Banská Štiavnica)">
Močiar (okres Banská Štiavnica)

Močiar je obec na Slovensku v okrese Banská Štiavnica.

</doc>
<doc id="27609" url="https://sk.wikipedia.org/wiki?curid=27609" title="Podhorie (okres Banská Štiavnica)">
Podhorie (okres Banská Štiavnica)

Podhorie je obec na Slovensku v okrese Banská Štiavnica.
Polohopis.
Rozprestiera sa na úpätí Štiavnického pohoria. Patrí do CHKO Štiavnických vrchov. Cez obec preteká potok Teplá, ktorý pramení pod Kautrínom.
Dejiny.
Obec Podhorie vznikla z dvoch katastrálnych území – z Teplej a Žakýla. Osada Žakýl sa v písomných prameňoch po prvýkrát uvádza v roku 1352. Ide o odpis listiny kráľa Ľudovíta – majiteľom Šášovského panstva. Osada Teplá sa po prvýkrát uvádza v listine z roku 1388, podľa ktorej ju Magister Frank dostal od Žigmunda Luxemburského do majetku Šášovské panstvo.
Meno obce „Teplá“ pochádza od teplého žriedla, a od tej istej teplej vody, ktorá vyvierala na tomto území. Teplá a Žakýl ležia na spoločnej hranici medzi tekovskou a hontianskou stolicou, a na spoločnej hranici medzi biskupstvom bansko-bystrickým a ostrihomským. 
V stredoveku osady Teplá a Žakýl patrili Banskej Štiavnici, neskôr boli násilne pripojené k hradnému panstvu Šášov.
V roku 1509 došlo k prvému zlúčeniu obcí pod spoločným richtárom. Z tohto obdobia je zachovaná i pôvodná pečať s vyobrazením Sv. Juraja na koni zabíjajúceho draka, text pečate :
„ SIGILUM REIGI TEBLA ET SCAGKIL 1509 “ (pečať obcí Teplá a Žakýl 1509).
Z menovanej pôvodnej pečate sa vytvoril súčasný erb obce.
Od roku 1662 Teplá a Žakýl patrili pod Komorské panstvo Šášov so sídlom v Ladomeri, ktoré boli súčasťou Banskej komory v Banskej Štiavnici.
Po administratívno-územnom delení v r. 1849–1919 obce patrili do Tekovskej župy a v r. 1923 – 1928 do Zvolenskej župy.
Obyvatelia Žakýla sa zaoberali roľníctvom, uhliarstvom, neskôr povozníctvom. Obyvatelia Teplej najmä drevorubačstvom, čo súviselo s dopytom a rozvojom banskej ťažby v Banskej Štiavnici.
Podhorie vzniklo v roku 1964 zlúčením pôvodne samostatných obcí Teplá a Žakýl.
Za najstarší historický nález možno považovať zvyšky Žakýlskeho hradu, ktorý leží severovýchodne od obce na tzv. Brezovom vrchu. Z pôvodného hradu je tu dnes zachovaný len vonkajší obranný val a podzemný (pivničný) priestor. Údajne popod hrad viedla „ Matejova cesta“, ktorou sa vozilo striebro z Banskej Štiavnice do Kremnice. Žakýlsky hrad, spolu so Sitnom, s hradom pri Sklených Tepliciach, pri Lovči a pri Trubíne boli postavené na ochranu štiavnických drahých kovov a všetkého čo s nimi súviselo. Žakýlsky hrad obývali kráľovskí strážcovia – Sikuli, ktorí sa po jeho zániku v 13. storočí usadili pod hradom a vytvorili osadu Žakýl (Zekel – Sikul), ktorá sa nachádzala asi od dnešnej časti obce Podhorie (časť Žakýl).

</doc>
<doc id="27610" url="https://sk.wikipedia.org/wiki?curid=27610" title="Počúvadlo">
Počúvadlo

Počúvadlo je obec na Slovensku v okrese Banská Štiavnica, vzdialená asi 6 km od tajchu Počúvadlo, ktoré patrí do systému tajchov využívaných v minulosti na odvodňovanie baní.
História.
II. svetová vojna.
Obec počúvadlo zohrala počas Slovenského štátu, SNP ako aj v období do oslobodenia na jar roku 1945 dôležitú úlohu v odbojovom hnutí najmä skupiny Sitno Ladislava Exnára

</doc>
<doc id="27611" url="https://sk.wikipedia.org/wiki?curid=27611" title="Prenčov">
Prenčov

Prenčov je obec na Slovensku v okrese Banská Štiavnica.
Polohopis.
Obec Prenčov sa nachádza približne 15 km južne od historického mesta Banská Štiavnica. Obec leží v Prenčovskej kotline, južne od vrchu Sitno (), najvyššieho vrchu Štiavnických vrchov.
Dejiny.
Prvá písomná zmienka o obci je z roku 1266 pod menom "Princh". Od roku 1285 spadal Prenčov pod správu hradného panstva Litva (neskôr označovaného ako Čabraď). Významnými majiteľmi Prenčova boli Horváthovci ktorých práva potvrdil kráľ Matej I. Huňadi Korvín.
Do roku 1526 sa Prenčov spomína vo formách Princh, Prynchfalwa, Printstorff, Prenčov, maďarsky Prencsfalu, Bencsfalu, nemecky Prinzdorf, Prencschdorf. Od roku 1622 sa stal majetkom rodu Coburgovcov. 
Kultúra a zaujímavosti.
Kultúrne podujatia.
Každoročne sa od roku 2001 v Prenčove (a ďalších obciach Mikroregiónu Južné Sitno) koná kultúrne podujatie pod názvom Podsitnianske dni hojnosti. Podujatie je zamerané na návrat k ľudovým tradíciám a zvykom.

</doc>
<doc id="27612" url="https://sk.wikipedia.org/wiki?curid=27612" title="Vysoká (okres Banská Štiavnica)">
Vysoká (okres Banská Štiavnica)

Vysoká je obec na Slovensku v okrese Banská Štiavnica. Maďarský historický názov obce bol Magaslak.

</doc>
<doc id="27613" url="https://sk.wikipedia.org/wiki?curid=27613" title="Banská Belá">
Banská Belá

Banská Belá (, ) je obec na Slovensku v okrese Banská Štiavnica.
Polohopis.
Obec leží v údolí Belianskeho potoka a Jasenice, v centrálnej časti Štiavnických vrchov, približne severovýchodne od centra Banskej Štiavnice. Centrom obce prechádza cesta I/51 zo Štiavnice do Hronskej Breznice, kde križuje rýchlostnú cestu R1. Východným okrajom vedie železničná trať Hronská Dúbrava – Banská Štiavnica, ktorá tu má zastávku.
Názov.
Slovenský názov Belá sa odvodzuje od potoka menom Biela (dnes Starý potok) spomínaného v tejto podobe už v roku 1228. Osada, ktorá pri ňom vznikla, dostala obvyklý názov "Bana" a pre odlíšenie od neďalekej Banskej Štiavnice (tiež označovanej ako "Bana") dostala prívlastok "Bila" (t. j. "Bila Bana"). Samotný názov "Bana" (Baňa) sa vysvetľoval ako výraz pôvodne z gréčtiny či latinčiny, kde sa vzťahuje na kúpeľné zaklenuté stavby. Novšie názory odvodzujú tento výraz od stredoslovenského výrazu "báň" – rúbanisko, teda miesto, kde sa rúbe ruda.
Dejiny.
22. mája 1424 bola Banská Belá, v rámci rozsiahleho majetkového komplexu na strednom Slovensku, darovaná kráľom Žigmundom jeho manželke kráľovnej Barbore ako budúce vdovské zabezpečenie.

</doc>
<doc id="27614" url="https://sk.wikipedia.org/wiki?curid=27614" title="Banský Studenec">
Banský Studenec

Banský Studenec je obec na Slovensku v okrese Banská Štiavnica. (Do roku 1948 slovenský názov "Kolpachy"; nemecký "Ko[h]lbach" alebo "Goldbach", maďarsky do roku 1892 T"ópatak", potom "Kolpach.")
Obec, história.
Chotár je hornatina, ktorú tvoria rozličné druhy andezitov a ich pyroklastiká. Okolie obce je odlesnené, priľahlé lesy sú dubové, jedľové a bukové. Stred obce sa nachádza v nadmorskej výške 585 m, chotár 490-882 m.
Prvýkrát sa obec spomína v roku 1266. Historické názvy: roku 1266 Kulpah, 1773 Kolpachy, 1948 Banský Studenec. V roku 1352 patrila mestu Banská Štiavnica, neskoršie komore a lesnému eráru. Od roku 1730 sú v obci dve vodné nádrže. Veľký Kolpašský tajch bol dokončený 1730 a Malý Kolpašský tajch v roku 1763. Voda z tajchov sa viedla aj cez jedinečný akvadukt pre prechod ponad železničnú trať v Kysihýbli, do úpravárenských zariadení pri bývalej šachte František v Banskej Štiavnici.
V roku 1715 mala obec 18 domácností, 1828 tu bolo 66 domov a 398 obyvateľov. Zaoberali sa prevažne hutníctvom.
Banský Studenec patril administratívne do okresu Banská Štiavnica do 30. júna 1960, potom od 1. júla 1960 sa stal súčasťou okresu Žiar nad Hronom (a Banská Štiavnica sa stala len jeho súčasťou, a od roku 1990 územným obvodom). Od roku 1996 je opäť Štiavnica samostatným okresom.
Pamiatky.
Pozri aj samostatný článok Zoznam (piatich) kultúrnych pamiatok v obci Banský Studenec.

</doc>
<doc id="27615" url="https://sk.wikipedia.org/wiki?curid=27615" title="Svätý Anton (obec)">
Svätý Anton (obec)

Svätý Anton (v rokoch 1960 – 1996 Antol, , ) je obec na Slovensku v okrese Banská Štiavnica. K obci patria usadlosti Rovne, Bažanica, Macko. 
Polohopis.
Leží v Štiavnických vrchoch, na rozhraní podcelkov Sitnianska vrchovina (západná časť) a Skalka (východná časť). Severo-južným smerom obcou preteká rieka Štiavnica, ktorá tu priberá ľavostranný Studenský potok a na konci obce i Račnov. 
Centrom obce vedie cesta I/51 (Hontianske Nemce – Banská Štiavnica), po ktorej je okresné mesto vzdialené severozápadným smerom. Krupina leží juhovýchodne a Banská Bystrica severne.
Dejiny.
Prvá písomná zmienka o obci pochádza z roku 1266. Názov dediny vychádza z názvu pôvodného kostola zasväteného svätému Antonovi Pustovníkovi. Názvy obce: 1266 Scentantollo; 1276 Sanctus Antonius; 1342 Zenthantal; 1808 Swätý Antal; 1920 Svätý Anton; 1960 Antol; v roku 1996 sa obec vrátila k pôvodnému Svätý Anton. V r. 1266 sa v prvej dochovanej listine uvádza, že územný celok okolo kostola bol zapísaný ako majetok rodiny HuntPoznanovcov. Od r.1342 sa v obci vyberalo mýto. Okrem mýtnej stanice sa tu nachádzali dve hutnícke zariadenia, tehelňa a tri mlyny, z ktorých sa zachoval len jeden, v súčasnosti prerobený na penzión. V roku 1472 patrila obec panstvu hradu Čabraď. V 16. storočí sa panstvo Čabraď rozdelilo a vzniklo hradné panstvo Sitno, ktorého sa obec stala súčasťou. V 17. storočí získal panstvo od Ferdinanda II. za zásluhy boja proti Turkom, Peter Kohári. Najmä rodina Koháriovcov sa zaslúžila o hospodársky, duchovný a kultúrny rozvoj celej obce. Po dostavbe kaštieľa r. 1744 sa stala sídlom správy koháriovských majetkov a vyvíjala sa ako zemepanské mestečko. Od roku 1826 patrila obec Coburgovcom, z ktorých Ferdinand, brat posledného vlastníka kaštieľa, navštevoval obec až do roku 1944. 
Obyvatelia sa živili prácou v baniach a hutníckych zariadeniach, v miestnom kameňolome, v lesoch a v priemyselných podnikoch v Banskej Štiavnici. V pol. 20. stor. je známa výroba vyrezávaných a maľovaných betlehemov. V období medzi svetovými vojnami tu pôsobil divadelný krúžok Andreja Trúchleho. V súčasnosti sa v obci nachádza škôlka, základná deväťročná škola, miestna knižnica, dobrovoľný hasičský spolok, dva penzióny, ranč, reštauračné a obchodné prevádzky, futbalové a multifunkčné športové ihrisko. Obec je vybavená vlastnou vodovodnou sieťou a je napojená na plyn. Stredom obce prechádza hlavná cestná komunikácia spájajúca Banskú Štiavnicu s Hontianskymi Nemcami a ďalej na Šahy.
Počas Slovenského národného povstania po okupácii Banskej Štiavnice bola obec 11. októbra 1944 napriek tvrdému odporu povstalcov dobytá I. práporom bojovej skupiny „"Schill"“.
Kultúra a zaujímavosti.
Turizmus.
Z obce vedie zelená značkovaná trasa východným smerom do Banského Studenca (Studenské jazerá) a západným smerom cez obec Ilija na rázcestie Vlčia jama pod Sitnom.

</doc>
<doc id="27616" url="https://sk.wikipedia.org/wiki?curid=27616" title="Štiavnické Bane">
Štiavnické Bane

Štiavnické Bane sú obec na Slovensku v okrese Banská Štiavnica. Pôvodne sa obec nazývala "Piarg", premenovaná na Štiavnické Bane bola v roku 1948. 
Polohopis.
Obec leží v centrálnej časti Štiavnických vrchov, približne juhozápadne od centra Banskej Štiavnice. Centrom obce prechádza cesta II/524 zo Štiavnice k Richnavskému jazeru.
Dejiny.
Lokalita Štiavnické Bane vznikla z dvoch sídelných celkov: osady Sigelsberg a osady Vindšachta. Prvá zmienka o Sigelsbergu je z roku 1352. Osada sa neskôr stala súčasťou hradného, od 17. storočia komorského, panstva Šášov. Lokalita Vindšachta je známa najmä baníctvom. V roku 1648 zriadili v obci banskú erárnu nemocnicu pri kostole, ktorú koncom 19. storočia presťahovali do Banskej Štiavnice.
Od potlačenia SNP do oslobodenia.
V okolí Štiavnických Baní operovali dve partizánske skupiny a to Sitno a Sokol. Skupina Sokol sa významne zaslúžila o skrátenie bojov počas oslobodzovacích operácií Červenej armády tým, že pomohla Sovietom prejsť cez vodné štôlne do tylu nepriateľa.
Kultúra a zaujímavosti.
Pamiatky.
V obci sa nachádza mestská pamiatková rezervácia od roku 1995, zahrňuje viaceré objekty:

</doc>
<doc id="27617" url="https://sk.wikipedia.org/wiki?curid=27617" title="Brezovica">
Brezovica

Brezovica môže byť:

</doc>
<doc id="27618" url="https://sk.wikipedia.org/wiki?curid=27618" title="Jakubovany">
Jakubovany

Jakubovany môžu byť:

</doc>
<doc id="27620" url="https://sk.wikipedia.org/wiki?curid=27620" title="Čelovce">
Čelovce

Čelovce môže byť:

</doc>
<doc id="27621" url="https://sk.wikipedia.org/wiki?curid=27621" title="Hrušov">
Hrušov

Hrušov môže byť:

</doc>
<doc id="27622" url="https://sk.wikipedia.org/wiki?curid=27622" title="Vieska">
Vieska

Vieska môže byť:

</doc>
<doc id="27623" url="https://sk.wikipedia.org/wiki?curid=27623" title="Závada">
Závada

Závada môže byť:

</doc>
<doc id="27624" url="https://sk.wikipedia.org/wiki?curid=27624" title="Deep Impact (sonda)">
Deep Impact (sonda)

Deep Impact bola americká kometárna sonda určená na prieskum periodickej kométy 9P/Tempel 1. Ako prvá kozmická sonda v histórií niesla zariadenie, ktoré sa dotklo kométy (projektil, ktorý do nej narazil). Postavila ju americká firma Ball Aerospace &amp; Technologies Corp. Po technickej stránke riadilo let sondy Laboratórium prúdového pohonu v Pasadene v Kalifornii. Po odbornej stránke projekt riadili vedci z University v Marylande. Názov sondy bol inšpirovaný rovnomenným katastrofickým sci-fi filmom "Drvivý dopad (Deep Impact)".
Sonda v tvare päťbokého hranola má výšku a priemer približne . Nesie na svojej palube dva ďalekohľady. K dlhofokálnemu ďalekohľadu s priemerom optiky sú pripojené jedna CCD multispektrálna kamera s vysokým rozlíšením (rozlíšenie až 2 metre na obrazový bod vo vzdialenosti ) a infračervený spektrometer pre zisťovanie chemického zloženia plynov v kóme kométy. Ku krátkofokálnemu ďalekohľadu s priemerom je pripojená multispektrálna kamera s nízkym rozlíšením (až na obrazový bod vo vzdialenosti ). Z boku je pripojený rozkladací panel fotovoltaických batérií, ktorý zásobuje systémy sondy elektrickou energiou (max. 92 W). Ďalej je vybavená systémom trysiek na hydrazín, slúžiacich pre stabilizáciu a korekciu dráhy.
Na spodnej strane sondy bol pripevnený projektil (impaktor) s hmotnosťou , z čoho pripadalo na medený balast. Elektrickú energiu dodávala po oddelení od materského telesa jediná chemická batéria s kapacitou 250 Ah. Na jeho palube bol okrem autonómneho navigačného systému, slúžiaceho pre navedenie projektilu na jadro kométy, zásob pohonných látok (hydrazínu) a korekčných motorčekov, tiež ďalekohľad s priemerom s kamerou, ktorej snímky slúžili predovšetkým navigačnému systému na presné navádzanie na cieľ, ale tiež pre získanie podrobných snímok jadra kométy s rozlíšením až .
Fáza letu.
Sonda bola vypustená 12. januára 2005 nosnou raketou Delta 2 Model 7925 z kozmodrómu Cape Canaveral na Floride na medziplanetárnu dráhu smerom ku kométe 9P/Tempel 1. Po ceste bola dráha spresnená niekoľkými drobnými korekciami. Dňa 25. apríla 2005 sonda urobila prvé snímky kométy.
Približovacia fáza.
Približovacia fáza začala 60 dní pre plánovaným stretom (5. máj) a skončila 5 dní pred stretom. Šestdesiat dní bol najbližší čas, keď sonda Deep Impact mohla pomocou svojej MRI kamery detegovať kométu. V skutočnosti sonda zachytila kométu 69 dní pred stretom. Od tej chvíle sa začalo intenzívne skúmanie rotácie kométy, jej zloženia a aktivity.
14. júna a 22. júna sonda Deep Impact zaznamenala dva výbuchy z kométy, druhý bol šesťkrát väčší ako prvý .
23. júna bol úspešne uskutočnený tretí korekčný manéver. Bola potrebná korekcia rýchlosti na /s.
Fáza stretu.
Táto fáza sa začala dňa 29. júna 2005. 3. júla o 6:00 (6:07 UTC) sa od materskej sondy Flyby oddelil projektil a materská časť sondy uskutočnila korekčný manéver, aby sa vyhla jadru kométy a minula ho vo vzdialenosti približne . Prvé zábery z projektilu Impactor sa očakávali dve hodiny po oddelení.
Podľa plánu mal projektil naraziť relatívnou rýchlosťou /s do jadra kométy 4. júla 2005 približne o 03:46 UTC. Kinetická energia nárazu bola 19 GJ, čo zodpovedá explózii asi 4,5 tony TNT. Vzhľadom na to, že v dobe zrážky sa kométa nachádzala vo vzdialenosti 133 mil. km od Zeme, bol tento jav pozorovaný pozemskými observatóriami na západnej pologuli o približne 7 minút neskôr. Do pozorovania boli zapojené aj družicové observatória Hubbleov vesmírny ďalekohľad, Spitzerov vesmírny ďalekohľad a ďalšie.
Kolízia sa uskutočnila o 05:45 UTC (05:52 pozemského UTC, +/- 3 minúty, vzdialenosť vo svetelnom čase = 7m 26s) ráno 4. júla, menej ako sekundu od očakávaného času.
Poslednú snímku spravil Impactor iba tri sekundy pred dopadom. Väčšina dát, ktoré Impactor odvysielal, bolo zachytených materskou sondou Flyby a počas nasledujúcich dní, boli odoslané na Zem.
Misia EPOXI.
NASA sa po splnení všetkých cieľov výskumu kométy Tempel 1 rozhodla predĺžiť činnosť sondy v rámci projektu EPOXI (skr. z "Extrasolar Planet Observation and Deep Impact Extended Investigation"). Cieľom tejto misie je využiť ďalekohľady sondy na fotometriu hviezd s cieľom hľadania extrasolárnych planét a tiež pokračovať vo výskume komét uskutočnením blízkeho preletu okolo ďalšej z nich. Pôvodne bol pre tento účel plánovaný prelet okolo kométy 85P/Boethin v decembri 2008, no keďže sa ju astronómom pravdepodobne kvôli jej rozpadu nepodarilo viac lokalizovať, bola nakoniec pre tento účel vybraná kométa 103P/Hartley. Sonda okolo nej preletela vo vzdialenosti asi 4. novembra 2010 a stala sa tak prvou kozmickou sondou v histórii, ktorá uskutočnila úspešný blízky výskum viac ako jednej kométy. V januári 2003 ešte vykonala vzdialený prelet okolo kométy C/2012 S1, pričom pomohla určiť jej dráhu. Spojenie Zeme so sondou skončilo 8. augusta 2013.

</doc>
<doc id="27628" url="https://sk.wikipedia.org/wiki?curid=27628" title="Josif Vissarionovič Džugašvili">
Josif Vissarionovič Džugašvili



</doc>
<doc id="27629" url="https://sk.wikipedia.org/wiki?curid=27629" title="Peloponézsky spolok">
Peloponézsky spolok

Peloponézsky spolok je moderné označenie pre sústavu spojenectiev Sparty, ktorá vznikla asi v polovici 6. storočia pred Kr. a trvala až do 60. rokov 4. storočia pred Kr. Patrili doň najprv mestské štáty na Peloponéze (no nie všetky, najmä nie Argos a Chaia), v 5. storočí pred Kr. pristúpila Megara, Korint a Aigína, čím sa spolok stal súperom Aténskeho námorného spolku. Občas k nemu patrili napríklad aj Téby.
Spolok fungoval ako sústava dohôd Sparty s jednotlivými mestskými štátmi, čiže nie ako ústredne vznikajúca a riadená organizácia.
Zohral významnú úlohu v grécko-perzských vojnách, ale najmä v peloponézskych vojnách, keď sa spolok dostal do vojenského konfliktu s Aténskym námorným spolkom a porazil ho. Spolok začal po porážke Sparty Tébami v roku 371 pred Kr. pri Leuktre postupne zanikať, keďže porážka výrazne oslabila vojenskú silu Sparty.

</doc>
<doc id="27633" url="https://sk.wikipedia.org/wiki?curid=27633" title="Rád Zlatého rúna">
Rád Zlatého rúna

Rád Zlatého rúna () bol rytiersky rád, ktorý od Karola V. nesmelo mať viac ako 52 rytierov. V roku 1430 ho založil burgundský vojvoda Filip III. Dobrý ako dynastický rád. Po vymretí rodu burgundských vojvodov bol rád v roku 1477 prevedený na Maximiliána Habsburského, manžela dedičky burgundských statkov Márie. V roku 1725 bol rád rozdelený kvôli sporom o burgundské dedičstvo medzi španielskym kráľom Filipom V. z rodu Bourbonovcov a rímskym cisárom Karolom VI. z rodu Habsburgovcov. Odvtedy existujú rády dva, španielsky a rakúsky.

</doc>
<doc id="27634" url="https://sk.wikipedia.org/wiki?curid=27634" title="Čierna Lehota">
Čierna Lehota

Čierna Lehota môže byť:

</doc>
<doc id="27635" url="https://sk.wikipedia.org/wiki?curid=27635" title="Ruskovce">
Ruskovce

Ruskovce môže byť:

</doc>
<doc id="27637" url="https://sk.wikipedia.org/wiki?curid=27637" title="Franz von Trenck">
Franz von Trenck

Barón Franz von Trenck (* 1. január 1711, Reggio di Calabria, Taliansko – † 14. október 1749, Brno) bol rakúsky jazdecký dôstojník. Od roku 1741 bol veliteľom chorvátskych pandúrov.

</doc>
<doc id="27638" url="https://sk.wikipedia.org/wiki?curid=27638" title="Dubnička (obec)">
Dubnička (obec)

Dubnička je obec na Slovensku v okrese Bánovce nad Bebravou.

</doc>
<doc id="27639" url="https://sk.wikipedia.org/wiki?curid=27639" title="Dvorec (okres Bánovce nad Bebravou)">
Dvorec (okres Bánovce nad Bebravou)

Dvorec je obec na Slovensku v okrese Bánovce nad Bebravou.

</doc>
<doc id="27640" url="https://sk.wikipedia.org/wiki?curid=27640" title="Ľutov">
Ľutov

Ľutov je obec na Slovensku v okrese Bánovce nad Bebravou.

</doc>
<doc id="27641" url="https://sk.wikipedia.org/wiki?curid=27641" title="Libichava">
Libichava

Libichava je obec na Slovensku v okrese Bánovce nad Bebravou.
História.
Obec sa spomína už od roku 1329 ako Libaha, doložená bola v roku 1373 ako Liboha. V minulosti sa obec volala Lubicha, Lybiha, Libika, a v roku 1808 sa ujal súčasný názov Libichava. Pôvodne patrila pánovi Bečendovi z rodu Hunt-Poznanovcov, neskôr Erdődyovcom. V roku 1553 mala 4 obydlia, v roku 1715 mala 10 domácností a v roku 1787 mala aj 1 mlyn, 17 domov a 124 obyvateľov. Obec sa zaoberala najmä poľnohospodárstvom a spracovaním dreva. V súčasnosti má dedina kostol s cintorínom, spoločenský dom, hasičskú zbrojnicu, úrad a detské ihrisko. Od roku 2005 je súčasťou obce súkromný jablčný sad Biodynamic.
Názov.
Vývin názvu obce

</doc>
<doc id="27642" url="https://sk.wikipedia.org/wiki?curid=27642" title="Kšinná">
Kšinná

Kšinná je obec na Slovensku v okrese Bánovce nad Bebravou. 
Kultúra a zaujímavosti.
Zaujímavosti.
Obec je známa folklórom - folklórny súbor Bukovina

</doc>
<doc id="27643" url="https://sk.wikipedia.org/wiki?curid=27643" title="Cimenná">
Cimenná

Cimenná je obec na Slovensku v okrese Bánovce nad Bebravou.
Polohopis.
Obec sa nachádza v okrese Bánovce nad Bebravou. Leží v Nitrianskej pahorkatine, jej podcelku Bánovská pahorkatina východne od Považského Inovca. Má rozlohu 360 ha. 
Dejiny.
V roku 1940 mala obec 160 obyvateľov. Počas SNP bola zázemím partizánskeho zväzku Jána Žižku a oddielu Bohdan Chmeľnyckyj. 30. novembra 1944 ju nemecké vojská za pomoc partizánom obsadili. Zavraždili 6 obyvateľov a vypálili sedem domov, 40 mužov nad 16 rokov odviedli na výsluch do neďalekého Dubodiela.

</doc>
<doc id="27644" url="https://sk.wikipedia.org/wiki?curid=27644" title="Trebichava">
Trebichava

Trebichava je malá obec na Slovensku v okrese Bánovce nad Bebravou. K 31. 12. 2018 mala obec 35 obyvateľov. 
Polohopis.
Obec sa nachádza v Slatinskej brázde, v údolí Trebichavského potoka, ľavostranného prítoku Bebravy. V okolí sú pohoria s nadmorskou výškou viac ako 500-600 m a táto oblasť je preto vhodná na túry. Mnohí Bánovčania tu majú svoje dovolenkové chaty, pretože od Bánoviec nad Bebravou je táto obec vzdialená len niekoľko kilometrov. V blízkosti je aj kúpeľné mesto Trenčianske Teplice.
Dejiny.
Trebichava bola založená na zákupnom práve a prvá písomná zmienka pochádza z roku 1396. Pôvodne patrila k Beckovskému, neskôr k Uhrovskému panstvu. Boli tu panské majere a lomy na menej kvalitný mramor. V 19. storočí tu bola postavená pálenica. Pre prvú polovicu 20. storočia je typický rozvoj ovocinárstva so sušením ovocia v sušiarňach. Obec charakterizuje potočná ulicová zástavba.

</doc>
<doc id="27645" url="https://sk.wikipedia.org/wiki?curid=27645" title="Timoradza">
Timoradza

Timoradza je obec na Slovensku v okrese Bánovce nad Bebravou. 
Polohopis.
Obec leží na styku Strážovskej hornatiny, na strednom toku rieky Bebravy. 
Dejiny.
Archeológovia tu našli pohrebisko lužickej kultúry z mladšej doby bronzovej. Patrila panstvu Uhrovec. 

</doc>
<doc id="27646" url="https://sk.wikipedia.org/wiki?curid=27646" title="Šišov">
Šišov

Šišov je obec na Slovensku v okrese Bánovce nad Bebravou.

</doc>
<doc id="27647" url="https://sk.wikipedia.org/wiki?curid=27647" title="Šípkov">
Šípkov

Šípkov je obec na Slovensku v okrese Bánovce nad Bebravou.
Polohopis.
Územie obce leží v doline na hornom toku rieky Bebravy v juhozápadnej časti Strážovských vrchov. V Strážovských vrchoch pri Šípkove sú malé nevyužívané ložiská lignitu. Na hornom konci obce sa nachádzajú pramene kvalitnej pitnej vody. Po ich zachytení a vybudovaní vodárenských objektov sa stali začiatkom Ponitrianskeho skupinového vodovodu, na ktorý je obec napojená. 
Dejiny.
Názov obce je písomne doložený z roku 1295 vo forme "Sonko" a z roku 1389 menom "Zybokov". Pravdepodobne vznikol z označenie šípkového porastu, ktorý sa tu hojne vyskytoval. Obec patrila pod Uhrovské panstvo. Obyvatelia boli roľníci, zberači lesných plodov, námezdní robotníci.
V roku 1905 celá obec vyhorela. 
Počas SNP protipartizánska jednotka Josef, ktorej velili českí Nemci Walter Pawlofski a Werner Tutter, prišla do obce v preoblečení za partizánov. Po ich kontakte s obyvateľstvom 6 občanov odvliekla a popravila. O niekoľko dní prišla opäť, ďalších zatkli a po výsluchu v starej krčme ich popravili. Zahynulo spolu 22 občanov.
Počet obyvateľov obce má v posledných desaťročiach klesajúci charakter. K 31. decembru 2015 malo v obci trvalý pobyt 138 obyvateľov. Staršie domy odkupujú obyvatelia z väčších miest a prerábajú si ich na rekreačné účely.

</doc>
<doc id="27648" url="https://sk.wikipedia.org/wiki?curid=27648" title="Otrhánky">
Otrhánky

Otrhánky sú obec na Slovensku v okrese Bánovce nad Bebravou. 
Dejiny.
Na začiatku 20. storočia obec osídlilo aj niekoľko karpatonemeckých rodín z Veľkého Poľa (Hochwies) neďaleko Žarnovice.
Šport.
V obci prevažuje najmä stolný tenis, pričom miestny "STK Orol Otrhánky" hrával IV. ligu. Mnoho dospelých, ale aj detí sa však venuje futbalu v susedných Haláčovciach, pričom klub nesie spoločný názov "TJ Baník Haláčovce-Otrhánky". Muži v sezóne 2012/2013 si po 20 rokoch vybojovali postup do vyššej súťaže (do I. triedy okresov Bánovce nad Bebravou a Partizánske) a hoci sa zachránili, pre nedostatok hráčov a financií došlo k úplnému zrušeniu tohto družstva, vôbec prvýkrát od založenia klubu v roku 1959. Namiesto mužov sa do sezóny 2014/2015 prihlásil tím dorastu, ktorý nebol v TJ Baník dlhých 14 sezón (naposledy 2000/2001). Dorast trénersky viedol skúsený Branislav Gajdoš z Bánoviec nad Bebravou, ktorý si s tímom ako nováčik vybojoval tretie miesto. 
V klube sú tri mládežnícke tímy: dorast, žiakov (deviatu sezónu v rade) a prípravku (tretiu sezónu v rade). TJ Baník je jediným obecným klubom v bánovskom okrese, ktorý má tri mládežnícke družstvá (podobný počet má len mestský FK Spartak Bánovce nad Bebravou). Nadmieru sa darí žiakom, ktorí v sezónach 2013/2014 a 2014/2015 vyhrali svoju súťaž, v aktuálnej sezóne 2015/2016 sú po polovici súťaže opäť na prvom mieste, a tak majú namierené na majstrovský hetrik. Od leta 2014 začali medzi žiakmi pôsobiť aj dievčatá, ktorých počet je v súčasnosti 5-6. Viacero odchovancov sa už presadilo aj vo vyšších súťažiach - stopér Marek Pakanec hráva v II. najvyššej lige za topoľčiansky mladší (ale už aj starší) dorast. Trojica Martin Božik, Martin Sloviak a Branislav Piešťanský je oporou v bánovskom mladšom doraste, ktorý hrá III. najvyššiu ligu, pričom posledný menovaný je kapitánom tohto tímu. 
V súčasnosti výbor TJ Baník pracuje v zložení:

</doc>
<doc id="27649" url="https://sk.wikipedia.org/wiki?curid=27649" title="Nedašovce">
Nedašovce

Nedašovce (, ) sú obec na Slovensku v okrese Bánovce nad Bebravou.

</doc>
<doc id="27650" url="https://sk.wikipedia.org/wiki?curid=27650" title="Miezgovce">
Miezgovce

Miezgovce sú obec na Slovensku v okrese Bánovce nad Bebravou.

</doc>
<doc id="27651" url="https://sk.wikipedia.org/wiki?curid=27651" title="Brezolupy">
Brezolupy

Brezolupy sú obec na Slovensku v okrese Bánovce nad Bebravou.

</doc>
<doc id="27652" url="https://sk.wikipedia.org/wiki?curid=27652" title="Borčany">
Borčany

Borčany sú obec na Slovensku v okrese Bánovce nad Bebravou.

</doc>
<doc id="27653" url="https://sk.wikipedia.org/wiki?curid=27653" title="Pečeňany">
Pečeňany

Pečeňany sú obec na Slovensku v okrese Bánovce nad Bebravou.

</doc>
<doc id="27654" url="https://sk.wikipedia.org/wiki?curid=27654" title="Podlužany (okres Bánovce nad Bebravou)">
Podlužany (okres Bánovce nad Bebravou)

Podlužany sú obec na Slovensku v okrese Bánovce nad Bebravou. 
Polohopis.
Obec sa nachádza v regióne Horná Nitra, v mikroregióne Podhorie, asi 7 km severne od Bánoviec nad Bebravou. Západným okrajom obce preteká rieka Bebrava, východne sa dvíhajú Strážovské vrchy. Cez Podlužany prechádza cesta III. triedy z Horných Ozoroviec do Timoradze, na ktorú sa v centre obce pripája cesta do susedných Prús.
Dejiny.
Okolie Podlužian vykazuje známky osídlenia už v eneolite, čo dokladajú nálezy kanelovanej keramiky. Písomná správa o obci sa zachovala z roku 1295, kedy rovnako ako okolité usadlosti, patrila uhroveckému panstvu. Názov pochádza zrejme z polohy „pod luhami“ rieky Bebravy a vzhľadom na polohu na úrodnej nive, patrila medzi významné zásobovacie obce hradu. Dnešnej obci predchádzali tri osady; dve niesli totožný názov Podlužany, tretia sa nazývala Zlobina. Tá postupne zanikla a po roku 1828 zostal na jej území iba majer. V roku 1496 bola obec listinou kráľa Vladislava povýšená na mestečko, čím sa tu mohli konať dva jarmoky ročne. Po veľkých protestoch neďalekých Bánoviec však boli už okolo roku 1506 jarmoky zrušené. Podľa evanjelickej kroniky tu už v roku 1597 fungovala škola, no preukázateľne doložená je až v roku 1781.
V nepokojných rokoch na prelome 17. a 18. storočia sa v oblasti pohyboval František II. Rákoci, ktorý stál na čele protihabsburgského povstania. Traduje sa, že zo stanu nad obcou riadil boje v regióne, i v neďalekom Trenčíne. Od roku 1835 tu stál cukrovar Karola Zaya, ktorý však neskôr vyhorel a na jeho mieste postavili v roku 1868 liehovar. Krátko predtým, v roku 1865 tu bol dokončený kaštieľ. Pred prvou svetovou vojnou bola dokončená úzkorozchodná železnica z Horných Ozoroviec do Timoradze, ktorá sa napájala na trať Trenčín – Chynorany. Významným počinom bola elektrifikácia obce, dokončená už v roku 1935. 
Po druhej svetovej vojne, v ktorej boli miestni občania aktívnou súčasťou protifašistického odboja, vzniklo v roku 1948 JRD, pri ktorom do roku 1965 pôsobilo aj poľnohospodárske učilište. Vodovod tu bol dokončený v roku 1972, káblová televízia v roku 1992 a plynovod v roku 1999.
Kultúra a zaujímavosti.
Turistika.
Poloha obce na rozhraní nížiny a pohoria ponúka zaujímavé možnosti pre turistov. Okrem pamätného duba je v okolí päť prírodných rezervácií: Kňaží stôl, Ľutovský Drieňovec, Smradľavý vrch, Udrina a Žrebíky, ako aj prírodné pamiatky Stará Bebrava a Jaskyňa Dúpna diera. 
Priamo z obce vedie zeleno značený turistický chodník do Trebichavského sedla, odkiaľ sa dá po modrej značke pokračovať do spomínaných prírodných rezervácií. 
Zaujímavosti územia sprístupňuje náučný chodník Slatinským krasom, ktorý začína v Krásnej Vsi a končí v Slatine nad Bebravou a na 12 km prezentuje históriu, flóru, faunu a prírodné krásy mikroregiónu Podhorie.

</doc>
<doc id="27655" url="https://sk.wikipedia.org/wiki?curid=27655" title="Pochabany">
Pochabany

Pochabany sú obec na Slovensku v okrese Bánovce nad Bebravou. Počet obyvateľov k 31. 12. 2015 bol 250.
Polohopis.
Nachádzajú sa v Suchej doline medzi obcami Malé a Veľké Hoste.

</doc>
<doc id="27656" url="https://sk.wikipedia.org/wiki?curid=27656" title="Pravotice">
Pravotice

Pravotice je malá obec na Slovensku v okrese Bánovce nad Bebravou. 
Polohopis.
Nachádza sa vo veľmi pokojnom prostredí približne 7 km od Bánoviec nad Bebravou.

</doc>
<doc id="27657" url="https://sk.wikipedia.org/wiki?curid=27657" title="Rybany">
Rybany

Rybany sú obec na Slovensku v okrese Bánovce nad Bebravou. 
Polohopis.
Obec sa nachádza v južnej časti Bebravskej nivy, ktorá je výbežkom Nitrianskej nivy v severnom výbežku Podunajskej pahorkatiny. Západným okrajom preteká rieka Bebrava, východnou časťou vedie železničná trať Trenčín – Chynorany i cesta II/592 z Nadlíc do Bánoviec nad Bebravou. 
Okresné mesto leží severne, Partizánske východne a Topoľčany južným smerom. Krajské mesto je vzdialené severozápadným smerom a do Bratislavy je to juhozápadným smerom.

</doc>
<doc id="27658" url="https://sk.wikipedia.org/wiki?curid=27658" title="Ruskovce (okres Bánovce nad Bebravou)">
Ruskovce (okres Bánovce nad Bebravou)

Ruskovce () sú obec na Slovensku v okrese Bánovce nad Bebravou.
Polohopis.
Obec leží v strednej časti bánovského výbežku Nitrianskej sprašovej pahorkatiny na širokom chrbte pri sútoku Hradnianskeho potoka a Svinnice. 
Dejiny.
Prvá písomná zmienka je z roku 1329 vo forme Rwzk. Patrila zemianskym rodinám Paganovcov, Stolockých, Hencovcov, Sirmiensisovcov. Obyvatelia sa zaoberali poľnohospodárstvom. Jednotné roľnícke družstvo tu bolo založené v roku 1957, pestovali sa tu liečivé rastliny, za socialializmu tu bol Poľnohospodársky nákupný a zásobovací podnik s miešarňou krmív. 
Občianska vybavenosť.
V obci sa nachádza klub mladých ľudí, v budove hasičskej zbrojnice, keďže zastávajú funkciu Dobrovoľného hasičského zboru v Ruskovciach.

</doc>
<doc id="27659" url="https://sk.wikipedia.org/wiki?curid=27659" title="Prusy (Slovensko)">
Prusy (Slovensko)

Prusy sú obec na Slovensku v okrese Bánovce nad Bebravou.

</doc>
<doc id="27661" url="https://sk.wikipedia.org/wiki?curid=27661" title="Zlatníky">
Zlatníky

"Zlatníky sú aj časť mesta Opava v Česku."
Zlatníky sú obec na Slovensku v okrese Bánovce nad Bebravou.
Polohopis.
Obec leží na východných svahoch Považského Inovca, na rozhraní s Bánovskou pahorkatinou. Západne od obce sa nachádza význačný vrchol Panskej javoriny. Obcou preteká potok Livina. Na juhovýchode hraničí s územím obce Malé Hoste. Západne od Zlatník sa nachádza osada Kulháň, na severovýchod leží obec Cimenná. V katastrálnom území obce sa nachádzajú prírodné rezervácie Čepúšky, Kulháň a chránený areál Okšovské duby.
Prírodné podmienky.
Geológia.
Obec sa nachádza na východnom konci hrádocko-zlatníckej strižnej zóny. V okolí obce sa nachádza veľa starších dobývacích priestorov, píng a starých háld, ktoré sú pozostatkom po ryžovaní zlata. Zlato sa akumulovalo v náplavoch. Zdroj zlata zrejme pochádzal z inoveckého kryštalinika, resp. súviselo s hrádocko-zlatníckou strižnou zónou. Predpokladá sa však, že dnes je jeho primárny zdroj už celkom odstránený eróziou. Zlato je dnes dlhodobou ťažbou dokonale vyťažené. Na základe obrovského množstva starých pozostatkov ťažby s kubatúrou 4 – 5 miliónov m3 a prítomnosti zlata v koncentrácii približne 0,89 až 1,12 g/t v starých haldách možno usudzovať, že z lokality bolo vyťažených 400 až zlata.
Dejiny.
V katastrálnom území obce sa nachádzajú jedny z najstarších indícií o ťažbe zlata na Slovenskom území. Podľa arecheologických nálezov ho tu ťažili už Kelti. Prvá písomná zmienka o obci so slovanským názvom pochádza z roku 1156.

</doc>
<doc id="27662" url="https://sk.wikipedia.org/wiki?curid=27662" title="Haláčovce">
Haláčovce

Haláčovce sú obec na Slovensku v okrese Bánovce nad Bebravou.
Šport.
V obci sídli futbalový klub TJ Baník Haláčovce-Otrhánky, vytvorený roku 1959. Hrá II. triedu okresu Bánovce nad Bebravou (VIII. liga). Spoločný názov "Haláčovce-Otrhánky" nesie od roku 2008. 
Muži si v sezóne 2012/2013 po 20 rokoch vybojovali postup do vyššej súťaže (do I. triedy okresov Bánovce nad Bebravou a Partizánske). Hoci sa v nej udržali, pre nedostatok hráčov a financií došlo k úplnému zrušeniu družstva, vôbec prvýkrát od založenia klubu. Namiesto dospelých sa tak do sezóny 2014/2015 prihlásil tím dorastu, ktorý neexistoval v TJ Baník 14 sezón (naposledy 2000/2001). Ako nováčik si vybojoval tretie miesto. Mužský tím sa znova konštituoval pred sezónou 2015/2016.

</doc>
<doc id="27663" url="https://sk.wikipedia.org/wiki?curid=27663" title="Horné Naštice">
Horné Naštice

Horné Naštice sú obec na Slovensku v okrese Bánovce nad Bebravou.

</doc>
<doc id="27664" url="https://sk.wikipedia.org/wiki?curid=27664" title="Dolné Naštice">
Dolné Naštice

Dolné Naštice sú obec na Slovensku v okrese Bánovce nad Bebravou.

</doc>
<doc id="27665" url="https://sk.wikipedia.org/wiki?curid=27665" title="Dežerice">
Dežerice

Dežerice sú obec na Slovensku v okrese Bánovce nad Bebravou. 
Školstvo.
V obci Dežerice sa nachádza materská škola, školopovinné deti navštevujú základnú školu v Bánovciach nad Bebravou. Materskú školu navštevuje 60 detí a k hlavnej budove bola pristavená vedľajšia.
Časť dvora prechádza dokončovacími prácami.

</doc>
<doc id="27666" url="https://sk.wikipedia.org/wiki?curid=27666" title="Veľké Chlievany">
Veľké Chlievany

Veľké Chlievany sú obec na Slovensku v okrese Bánovce nad Bebravou.

</doc>
<doc id="27667" url="https://sk.wikipedia.org/wiki?curid=27667" title="Veľké Hoste">
Veľké Hoste

Veľké Hoste sú obec na Slovensku v okrese Bánovce nad Bebravou.

</doc>
<doc id="27668" url="https://sk.wikipedia.org/wiki?curid=27668" title="Veľké Držkovce">
Veľké Držkovce

Veľké Držkovce sú obec na Slovensku v okrese Bánovce nad Bebravou.
Časti obce.
Obec Veľké Držkovce vznikla zlúčením troch nasledovných obcí: Dolné Držkovce, Horné Držkovce a Čuklasovce.

</doc>
<doc id="27669" url="https://sk.wikipedia.org/wiki?curid=27669" title="Malé Hoste">
Malé Hoste

Malé Hoste je obec na Slovensku v okrese Bánovce nad Bebravou. K 31. 12. 2015 mala obec 405 obyvateľov.
Polohopis.
Obec sa nachádza v Trenčianskom kraji, v juhozápadnej časti okresu Bánovce nad Bebravou. Na severozápade susedí s obcou Zlatníky, na juhozápade s obcou Nemečky, na juhovýchode s obcou Pochabany, na severovýchode s obcou Veľké Držkovce a na severe s obcou Cimenná. Hranica s obcou Nemečky je zároveň hranicou medzi Trenčianskym a Nitrianskym krajom. 
Územie obce patrí ku geomorfologickému celku Podunajská pahorkatina, podcelok Nitrianska pahorkatina. 
Najdôležitejším vodným tokom je potok Livina. Priteká z obce Zlatníky, preteká intravilánom a pokračuje ďalej v obci Pochabany. Neskôr sa vlieva do rieky Bebrava.
Dejiny.
Prvá písomná zmienka o obci je z roku 1329, keď sa obec spomína ako Kisvendegy.

</doc>
<doc id="27670" url="https://sk.wikipedia.org/wiki?curid=27670" title="Čierna Lehota (okres Bánovce nad Bebravou)">
Čierna Lehota (okres Bánovce nad Bebravou)

Čierna Lehota je obec na Slovensku v okrese Bánovce nad Bebravou.

</doc>
<doc id="27671" url="https://sk.wikipedia.org/wiki?curid=27671" title="Chudá Lehota">
Chudá Lehota

Chudá Lehota je obec na Slovensku v okrese Bánovce nad Bebravou.

</doc>
<doc id="27672" url="https://sk.wikipedia.org/wiki?curid=27672" title="Krásna Ves">
Krásna Ves

Krásna Ves je obec na Slovensku v okrese Bánovce nad Bebravou.

</doc>
<doc id="27673" url="https://sk.wikipedia.org/wiki?curid=27673" title="Slatinka nad Bebravou">
Slatinka nad Bebravou

Slatinka nad Bebravou je obec na Slovensku v okrese Bánovce nad Bebravou.

</doc>
<doc id="27674" url="https://sk.wikipedia.org/wiki?curid=27674" title="Slatina nad Bebravou">
Slatina nad Bebravou

Slatina nad Bebravou je obec na Slovensku v okrese Bánovce nad Bebravou.

</doc>
<doc id="27675" url="https://sk.wikipedia.org/wiki?curid=27675" title="Omastiná (obec)">
Omastiná (obec)

Omastiná je obec na Slovensku v okrese Bánovce nad Bebravou.

</doc>
<doc id="27676" url="https://sk.wikipedia.org/wiki?curid=27676" title="Malá Hradná">
Malá Hradná

Malá Hradná je obec na Slovensku v okrese Bánovce nad Bebravou. 

</doc>
<doc id="27677" url="https://sk.wikipedia.org/wiki?curid=27677" title="Uhrovské Podhradie">
Uhrovské Podhradie

Uhrovské Podhradie je obec na Slovensku v okrese Bánovce nad Bebravou.
Polohopis.
Malá podhorská obec leží v západnej časti Nitrických vrchov, v údolí Podhradského potoka. Nachádza sa asi 10 km severozápadne od Bánoviec nad Bebravou a južne od obce sa vypína pomerne zachovalá ruina Uhroveckého hradu.
Kultúra a zaujímavosti.
Turistika.
Poloha obce v lone prírody poskytuje vhodné podmienky na turistiku. Blízky Uhrovecký hrad láka nadšencov histórie, milovníci zachovalej prírody a turistiky radi využijú turistické chodníky do Nitrických vrchov. Masív Rokoša ukrýva chránené územia NPR Rokoš a prírodnej rezervácie Jedlie, relatívne dostupná je aj prírodná rezervácia Jankov vŕšok.

</doc>
<doc id="27678" url="https://sk.wikipedia.org/wiki?curid=27678" title="Žitná-Radiša">
Žitná-Radiša

Žitná-Radiša je obec na Slovensku v okrese Bánovce nad Bebravou.
Polohopis.
Nachádza sa v údolí Radiše na rozhraní Nitrianskej pahorkatiny a Strážovských vrchov. Z okresného mesta je obec vzdialená asi 8 km severovýchodným smerom.

</doc>
<doc id="27679" url="https://sk.wikipedia.org/wiki?curid=27679" title="Bzenica">
Bzenica

Bzenica je obec na Slovensku v okrese Žiar nad Hronom.

</doc>
<doc id="27680" url="https://sk.wikipedia.org/wiki?curid=27680" title="Pitelová">
Pitelová

Pitelová je obec na Slovensku v okrese Žiar nad Hronom. 
Polohopis.
Leží v južnej časti Kremnických vrchov nad východným výbežkom Žiarskej kotliny. Nadmorská výška v strede obce je 445 m n. m., v chotári dosahuje 257 až 606 m n. m. Obec Pitelová sa delí na sedem územných častí. V južnom úseku obce sa nachádza časť "Záhrady", ktorá je pravdepodobne prvou osídlenou časťou. Ďalej sa tu nachádza časť "Čierne zeme" a na juhovýchodnej hranici chotára susedí s obcou Trnavá Hora časť "Dolina". V "centrálnej časti" uprostred obce dominuje budova obecného úradu, kostol, cintorín a miestny park. V severnom úseku chotára sa nachádza časť "Horný koniec" a smerom na severovýchod sa rozprestiera dnes prevažne chatárska oblasť "Kuricovci". Južne od tejto oblasti leží časť "Pitelovský mlyn".
Dejiny.
Poznatok o najstaršom písomnom doložení obce Pitelová ("Kiszelw-Pecheny") z roku 1264, publikovaný vo Vlastivednom slovníku obcí na Slovensku II. (1977), bol prekonaný. Stotožňovanie obce Kiszelw-Pecheny s obcou Pitelová, ako majetku benediktínskeho opátstva v Hronskom Beňadiku, vyplývalo z výkladu maďarského historika Györgya Györffyho, prezentovaného v diele o historickej geografii Uhorska v dobe Arpádovcov. Györffyho interpretáciu napokon nereflektuje a Pitelovú medzi kláštornými majetkami nemenuje ani podrobná a dosiaľ najpresnejšia monografia o dejinách opátstva v Hronskom Beňadiku v 11. – 14. storočí [Keglevich, K. 2012: A garamszentbenedeki apátság története az Árpád- és az Anjou-korban (1075 – 1403).]. Prvá nepriama písomná zmienka o obci v podobe "Pythelewa" pochádza z roku 1465, keď sa pri štatúcii panstva Šášov ako sused spomína istý Šimon "Abakwk de Pythelewczky", azda úradník ostrihomského arcibiskupa. Prvá priama písomná zmienka o Pitelovej ("Pichtofalva") pochádza z roku 1487 a súvisí s povinnosťami dediny voči panstvu Ostrihomského arcibiskupstva so sídlom správy vo Svätom Kríži (dnes Žiar nad Hronom). V roku 1776 prešlo svätokrížske panstvo do vlastníctva Banskobystrického biskupstva. 
Obec Pitelová sa do roku 1710 rozkladala na rovine medzi Žiarskou cestou a Hronom. V dôsledku tejto polohy ju v období tureckých vojen a stavovských povstaní často drancovali priateľské i nepriateľské vojská, až počas bitky medzi Rákociho a cisárskou armádou v roku 1710 bola úplne vypálená. Celá dedina sa potom presťahovala do blízkeho lesa, kde si jej obyvatelia nanovo postavili svoje domy.
Povesť o Pitelovej
Ľudová etymológia, vychádzajúca z nesprávneho chápania etymologickej štruktúry slova a usilujúca sa objasniť význam slova iba z jeho vonkajšej (zvukovej) podoby, vysvetľuje pôvod názvu Pitelová na základe povesti o tom, ako pri loveckých potulkách pánov v miestnych lesoch pomáhali aj tunajší osadníci, ktorí členov družiny ponúkali chutnou medovinou so slovami: „Nuž, pite, lovci!“ Raz jeden, potom zase druhý niečo ulovil. Po každom úspešnom zásahu pomocníci počastovali celú družinu so slovami: „Pite, lovci!“ Keďže sa ponúkanie nápojom často opakovalo, obyvateľov odvtedy nevolali inak než Pitelovci.
Dejiny do roku 1918
V 17. storočí ovplyvnili život v Pitelovej protihabsburské stavovské povstania vypuknuté z dôvodu obmedzovania šľachtických privilégií, násilnej protireformácie a presadzovania habsburského absolutizmu. Pitelová ležala v blízkosti banských miest, ktoré boli v centre záujmu viedenského dvora i jeho odporcov, a tak ju neobišli žiadne významnejšie udalosti. Ľudia žili v ustavičných obavách o vlastný život a majetok. Do histórie obce sa najvýraznejšie zapísalo stavovské povstanie vedené Gabrielom Betlenom a Františkom II. Rákocim. Časť Pitelovej s osamotenou skupinou domov mimo hlavnej obytnej línie, zvaná Kuricovci (predtým tiež Kuricobreziny, Breziny), dostala meno podľa označenia účastníkov stavovských povstaní v 17. a 18. storočí v Uhorsku – kurucov, čo malo odkazovať na tu prebiehajúcu Betlenovu bitku o banské mestá. Strata banských miest bola pre Betlena citlivou ranou a nezastavil sa, kým ich znovu nezískal späť. Štefan Pálfi, hlavný veliteľ cisárskeho vojska, sústredil posádku na hornom konci svätokrížskej doliny, aby pred Betlenom bránil banské mestá a uzatvoril kremnickú cestu. Betlen, posilnený tureckou pomocou, napadol Pálfiho 2. júla 1621 a po dvojdňovej bitke medzi Trnavou Horou a Pitelovou porazil cisárske vojsko. Zatiaľ čo v roku 1601 mala Pitelová 30 domov, na konci 17. storočia bola charakterizovaná ako osada prv obývaná, ale pre rôzny nátlak i strach pred vojskami v tom čase vyľudnená, pretože obyvatelia zanechali svoje príbytky a rozptýlili sa do blízkych lesov a na kopce. Túto informáciu poskytuje dikálny súpis Tekovskej stolice z roku 1696. Zároveň sa v ňom píše o zničených domoch, z ktorých bolo obývateľných osem sedliackych a päť želiarskych. Ďalších päť sedliackych domov bolo opustených. V súpise sa konštatovala obťažnosť obrábania polí pre ich polohu vedľa dôležitej kráľovskej cesty (dnes Žiarska cesta). Definitívny podnet na zmenu pôvodného sídla dediny prinieslo začiatkom 18. storočia najmohutnejšie a najdlhšie trvajúce povstanie Františka II. Rákociho.
Hospodárske a sociálne pomery v Pitelovej na začiatku 18. storočia možno charakterizovať opustenými usadlosťami, neobrábanou pôdou, malým počtom hospodárstiev i ľudí v nich. Stav zapríčinilo dlhé susedstvo s Turkami a stále vojny. V 20. a 30. rokoch sa predchádzajúca situácia začala meniť. Prudko vzrástol počet obyvateľov, čím sa zaľudnila dedina a obrábaním opustenej pôdy vznikli nové samostatné hospodárstva. Pitelovčania nachádzali dobré možnosti doplnkových zamestnaní v drobnom obchode a povozníctve. Ich postavenie sa síce v prvej polovici 18. storočia pomerne skonsolidovalo, no pokiaľ ide o vykorisťovanie feudálmi, nemožno hovoriť o zmierňovaní, ale skôr naopak. Posledná etapa 18. storočia započala stagnáciou v 70. rokoch a vyznačovala sa mimoriadnymi výkyvmi v takmer všetkých hospodárskych odvetviach oboma smermi. Situácia viedla k urbárskej regulácii a zavedeniu jednotného tereziánskeho urbára.
Stav obyvateľstva v druhej polovici 19. storočia, konkrétne k 31. decembru 1869, zachytilo prvé moderné sčítanie ľudu v Uhorsku. V Pitelovej vtedy žilo 489 ľudí (240 mužov, 249 žien) v celkovom počte 62 obývaných domov. Obyvatelia sa zaoberali rastlinnou výrobou a chovom hospodárskych zvierat. Poľnohospodársky ráz Pitelovej pretrvával aj v ďalších rokoch 19. storočia a na začiatku 20. storočia. Z povolaní stále dominovalo samostatné roľníctvo, priemyselná výroba sa obmedzovala výlučne na remeselnú malovýrobu. V 70. a 90. rokoch 19. storočia poskytla pracovné príležitosti stavba železničnej trate na úseku Zvolen – Vrútky (1870 až 1872) a Levice – Hronská Breznica (1895 až 1896). V sfére duchovného, kultúrneho života i v školskej praxi sa presadili maďarizačné tendencie a bola zavedená asimilačná politika. Aj v podmienkach Pitelovej sa odzrkadlili viaceré prvky vládnej politiky. Úradovalo sa v maďarčine a tento jazyk sa tiež postupne pretlačil do pitelovskej ľudovej školy. Súčasne padlo rozhodnutie o premenovaní miest a dedín. Pre označenie obce sa až do vzniku Československej republiky používal nový maďarský názov Kiszelfalu.
Začiatkom 20. storočia priniesla najväčšiu pohromu miestnym ľuďom prvá svetová vojna. Z Pitelovej na jej bojiská narukovalo približne 90 mužov, z ktorých zahynulo 32 Pitelovčanov a 10 sa vrátilo zmrzačených.
Dejiny v rokoch 1919 – 1945
Prvým richtárom obce Pitelová v novovzniknutej Československej republike sa stal Štefan Forgáč. V tomto období sa objavili počiatočné tendencie zástavby časti Čierne zeme a v hornej časti Pitelovej sa drevené domy postupne prestavovali na kamenné. Od roku 1924 si obyvateľstvo začalo stavať svoje domy v časti Záhrady. Pozemky predávala správa Banskobystrického biskupstva. V roku 1932 sa začala budovať obecná cesta od hlavnej hradskej (Žiarska cesta) cez Čierne zeme na Horný koniec. Všetky práce sa robili prevažne ručne. Celú akciu, od vymeriavania až k poslednej úprave a rozdeľovaniu výplat, viedol richtár Martin Barát. 
Pitelovčania sa živili poľnohospodárstvom, sčasti povozníctvom a prácou v lesoch. Niektorí našli zamestnanie v priemysle na okolí (napr. ťažba a spracovanie dreva, dobývanie kameňa) a v železničnej doprave. Pre nedostatok pracovných príležitostí a ustavičné znižovanie životnej úrovne odchádzali za robotou do cudziny. Potom, ako vláda Spojených štátov amerických obmedzila prisťahovalectvo zákonmi z roku 1921 a 1924, smer ciest sa obracal do iných zámorských krajín (Kanada, Južná Amerika) a rozvinutých priemyselných štátov západnej Európy (Francúzsko, Belgicko). Drobní roľníci, sociálne slabší obyvatelia Pitelovej, mládenci i dievky si privyrábali sezónnymi poľnohospodárskymi prácami na slovenských veľkostatkoch, Morave, v Čechách, Rakúsku a Nemecku.
Najväčšia nezamestnanosť zasiahla Pitelovú v 30. rokoch 20. storočia. V rámci štátnej stravovacej akcie boli nezamestnaným prideľované poukážky, známe ako žobračenky, v hodnote 20 Kč pre ženatého s rodinou a 10 Kč pre slobodného nezamestnaného na týždeň, za ktoré si mohli ich držitelia vymeniť potraviny. Akcia sa vzťahovala iba na základné potraviny: múku, chlieb, tuky, zemiaky, cukor, neskôr tiež mlieko. Prideľovanie sa riadilo určitými pravidlami. Z akcie boli vylúčení jednotlivci zaopatrení odlišným spôsobom (napr. prostredníctvom inej podpory, sezónnej práce alebo čistého príjmu z prenájmu nehnuteľného majetku) a nezamestnaní z vlastnej viny vrátane osôb, ktoré odmietli ponúknutú prácu od sprostredkovateľne. Uchádzači o podporu museli preukázať, že po 1. januári 1929 boli zamestnaní minimálne tri mesiace nepretržite a zároveň podliehali povinnému nemocenskému poisteniu. O prideľovaní rozhodovala okresná sociálna komisia, obecná sociálna komisia (v zložení z Pitelovčanov: Martin Forgáč, Jozef Páchnik, Pavel Kollár, Štefan Mališ), okresný úrad, notársky úrad a Ministerstvo sociálnej starostlivosti poskytovalo poukážky podľa dostupného objemu financií. V priebehu roka 1933 sa za poberanie poukážok začal vyžadovať povinný výkon verejnoprospešných prác zadávaných obecným či okresným úradom. K odstraňovaniu vysokej nezamestnanosti a súčasne k rozvoju miestnej infraštruktúry prispievali núdzové práce – projekt spustený vládou. Štát rozdeľoval financie na podporu verejných investícií prostredníctvom špeciálne zriadených fondov. O pridelenie finančného príspevku požiadala aj Pitelová v roku 1936 a 1937. Žiadostiam bolo vyhovené kladne, čím mohla etapovite prebiehať prestavba obecnej cesty (napr. prekopanie, pieskovanie, štrkovanie, jarkovanie, vyhotovenie priepustov) a aspoň čiastočne sa pozitívne vplývalo na nepriaznivé sociálne pomery. Hospodárska kríza však ustupovala z Pitelovej pomaly. Už tak neutešený stav ešte viac umocňovali živelné pohromy. Ich častou príčinou bývali prietrže mračien a s tým spojené povodne.
V období druhej svetovej vojny bola pre obec dramatická predovšetkým jeseň 1944 a posledná fáza vojny, keď sa blížila frontová línia. Prvé boje sa odohrali v októbri 1944 počas Slovenského národného povstania. Pitelová spadala do kľúčového priestoru okolo Jalnej (dnes miestna časť Trnavej Hory) – prístupového miesta ku Zvolenu a letisku Tri Duby. Predzvesťou ďalšieho utrpenia bolo sústredenie nemeckého vojska v dedine v priebehu marca 1945. Zo strachu o vlastný život sa Pitelovčania zdržiavali v pivniciach a len nakrátko vchádzali do svojich príbytkov uvariť niečo z toho, čo im Nemci nepobrali. V dôsledku ostreľovania obce zomrelo šesť civilných obyvateľov a boli spôsobené materiálne škody na majetkoch. Ľudia si mohli s úľavou vydýchnuť až vtedy, keď sa v noci z 30. marca na 31. marca 1945 objavili v Pitelovej prví príslušníci osloboditeľskej armády.

</doc>
<doc id="27681" url="https://sk.wikipedia.org/wiki?curid=27681" title="Nevoľné">
Nevoľné

Nevoľné je obec nachádzajúca sa v okrese Žiar nad Hronom 
Polohopis.
Obec sa nachádza 6 kilometrov od Kremnice. Rozprestiera v horskom celku Kremnických vrchov, v nadmorskej výške .
Dejiny.
Prvýkrát sa obec spomína v archívnych dokumentoch v roku 1487. Z roku 1572 sú zachované cenné údaje, urbár obce. V roku 1825 žilo na Nevoľnom okolo 230 osôb. 
Kultúra a zaujímavosti.
Ľudová kultúra.
V zbierke Slovenského národného múzea v Bratislave sa nachádzajú vôbec najstaršie črpáky z Nevoľného, datované rokom 1820. Jeden z nich predstavuje figurálny motív dvoch tancujúcich alebo zápasiacich mužov, ide o typický črpák stredoslovenského typu.

</doc>
<doc id="27682" url="https://sk.wikipedia.org/wiki?curid=27682" title="Slaská">
Slaská

Slaská je obec na Slovensku v okrese Žiar nad Hronom.
Polohopis.
Obec sa nachádza približne 6 kilometrov severne od okresného mesta, na severnom okraji Žiarskej kotliny. Zo severu a východu ju obklopuje Kunešovská hornatina, podcelok Kremnických vrchov. Cez obec preteká Slaský potok, ktorý sa vlieva do Kopernice, ľavostranného prítoku Lutilského potoka. Rozloha chotára obce je a rozkladá sa v nadmorskej výške od 375 po Z obce vedie niekoľko ciest, ktorými sa dá dostať do Kremnice a okolitých obcí. 
Podnebie obce je vzhľadom na stret horského pásma a nížiny veľmi špecifické s výrazným kontrastom zimných a letných teplôt. V zime teploty klesajú pod -10°C, v lete dosahujú 25 – 35°C. Oblasť patrí do teplej a mierne vlhkej oblasti s priemernou ročnou teplotou 8°C. Slaskú obklopujú zmiešané lesy, ktoré sú tvorené hlavne dubmi, bukmi a javormi. Živočíšstvo zastupujú bežné druhy ako líšky, diviaky, srnce, jelene a zajace.
Pri vstupe do obce sa po obidvoch stranách rozprestiera areál športového ihriska. Popri hlavnej ceste, ktorá vedie do vedľajšej obce Kosorín sa nachádzajú obecný úrad, obchodne centrum, park, fara a kostol. Centrum obce dopĺňa historické námestie a nad obcou sa nachádza chatová oblasť.
Dejiny.
Prvá písomná zmienka o obci s názvom "Slaská" pochádza z roku 1454. Z tohto obdobia pochádza gotický kostol sv. Gála, jeho veža, krstiteľnica aj opevnenie. Neskôr bol obnovený a renesančne upravený. V minulosti obec patrila ostrihomskému arcibiskupstvu a panstvu vo Svätom Kríži, od roku 1776 potom Banskobystrickému biskupstvu. 
Erb obce.
Na erbe je zobrazený biskup, ktorý má oblečené strieborné rúcho a mitru, je obklopený vavrínovými vetvičkami, medzi ktorými sú strieborné hviezdy. Erb má tvar modrého štítu.
Vlajka obce.
Vlajku tvoria žltá, biela a modrá farba. V takomto poradí sú usporiadané pozdĺžne pruhy, ktorých je sedem. Je ukončená dvomi zástrihmi, ktoré siahajú do tretiny jej listu.
Pečať obce.
Má tvar kruhu, ktorý dosahuje priemer . Na pečati je zobrazený obecný symbol a kruhopis OBEC SLASKÁ.
Zástava obce.
Je podobná obecnej vlajke, ale je dlhšia. Krátka zástava je pruhovaná a jej dlhšia strana slúži na pripevnenie k žrdi.

</doc>
<doc id="27683" url="https://sk.wikipedia.org/wiki?curid=27683" title="Kosorín">
Kosorín

Kosorín je obec na Slovensku v okrese Žiar nad Hronom.
Polohopis.
Obec sa nachádza približne 6 kilometrov severne od Žiaru nad Hronom, na severnom okraji Žiarskej kotliny. V severnej časti chotára sa dvíha Kunešovská hornatina, podcelok Kremnických vrchov. Cez obec preteká Kosorínsky potok, ktorý tu priberá Klokočský potok a neskôr sa vlieva do Lutilského potoka. 
Prístup do obce je po ceste III. triedy cez obec Janova Lehota alebo Slaská, úzka poľná cesta vedie aj do Lutily. Obcou vedie turistická trasa, spájajúca pohorie Vtáčnik cez Dérerov mlyn a Kremnicu s Kremnickými vrchmi. 
Podnebie obce je vzhľadom na stret horského pásma a nížiny charakteristické výrazným kontrastom zimných a letných teplôt. V zime teploty klesajú pod -10°C, v lete dosahujú 25 – 35°C. Oblasť patrí do teplej a mierne vlhkej oblasti s priemernou ročnou teplotou 8°C. V okolí sa nachádzajú zmiešané lesy, ktoré sú tvorené hlavne dubmi, bukmi a javormi. Živočíšstvo zastupujú bežné druhy ako líšky, diviaky, srnce, jelene a zajace.
Kultúra a zaujímavosti.
Pamiatky.
23. septembra 1944 a v apríli 1945 bola obec čiastočne vypálená nemeckými vojakmi. Zhorelo najmenej 9 domov.

</doc>
<doc id="27684" url="https://sk.wikipedia.org/wiki?curid=27684" title="Kopernica (okres Žiar nad Hronom)">
Kopernica (okres Žiar nad Hronom)

Kopernica je obec na Slovensku v okrese Žiar nad Hronom.
Dejiny.
Prvá písomná zmienka o obci pochádza z roku 1444. Pôvodne išlo o nemeckú banícku obec, súčasť Hauerlandu, nemeckého jazykového ostrova. Po roku 1990 sa do obce vrátil rád klarisiek, ktorý si pri kostole vybudoval kláštor.

</doc>
<doc id="27685" url="https://sk.wikipedia.org/wiki?curid=27685" title="Jastrabá">
Jastrabá

Jastrabá je obec na Slovensku v okrese Žiar nad Hronom vzdialená 12 km juhovýchodne od Kremnice. Leží v južnej časti Kremnických vrchov, ktoré boli vytvorené sopečnou činnosťou. 
Dejiny.
Obec Jastrabá sa písomne spomína v roku 1487. Z tohto obdobia pochádza prvý písomný historický prameň. Nálezy pravekých kultúr, ako napr. sídlisko ľudu s karnevalovou keramikou, lužickej kultúry z mladšej doby bronzovej a sídlisko z obdobia halštatského a rímskobarbarského, dokazujú, že v eneolite bola v dedine intenzívna ľudská činnosť. Dedina sa tak radí k najstarším lokalitám severného Tekova. Názvy obce sa postupne menili: z roku 1487 je písomne doložený názov Iztrebe, z roku 1570 Jeztreby, z roku 1773 Jastraby, z roku 1920 Jastrabie, z roku 1927 Jastrabá; po maďarsky sa obec nazývala Karvaly. 
Z historického hľadiska je na území obce významné osídlenie už v eneolite, a to sídlisko s kanelovanou keramikou, ďalej je to sídlisko lužickej kultúry z mladšej doby bronzovej a hallštattské a rímsko-barbarské osídlenie. Opevnený ranogotický jednoloďový rímskokatolícky kostol sv. Michala z roku 1300 má na severozápadnom nároží sakristie sekundárne vsadené torzo renesančného kamenného náhrobku z 2. polovice 16. storočia – s motívom presýpacích hodín. V hornej časti obce spomenieme prícestný stĺp, na dolnom konci neobarokovú prícestnú kaplnku sv. Jána Nepomuckého z roku 1700. Už v roku 1867, kedy tu bola založená škola, sa Jastrabá stala dôležitým centrom duchovnej, kultúrnej a školskej vzdelanosti celého okolia.
V roku 1487 obec patrila ostrihomskému arcibiskupstvu, od roku 1776 banskobystrickému biskupstvu. Do roku 1960 patrila pod Tekovskú župu, okres Kremnica, kraj Banská Bystrica. Po roku 1960 patrila pod okres Žiar nad Hronom, kraj Stredoslovenský. V súčasnosti patrí pod okres Žiar nad Hronom, kraj Banskobystrický.
Povesť o Jastrabej.
V hustom lese ukrytá pred nepriateľmi, vznikla malá dedinka, ktorá nemala meno. Žili v nej skromní ľudia, vzájomne si pomáhali, aby tak ľahšie prekonali ťažký život. Ťažko, preťažko vypestovali malé úrody z chudobnej zeme, aby bolo pre rodinu na trošku chleba a čo to  pre domáce zvieratá.  Nad dedinou sa vypínala vysoká hora z jednej strany akoby uťatá, čím vznikla vysoká skala. Skalu je vidieť od Hrona, ale aj z neďalekej Kremnice. Nad horou sa často objavil kŕdeľ jastrabov, ktorý zalietal až nad dedinu. Tu jastraby  odnášali sliepky, holuby a iné drobné zvieratá z chudobných gazdovstiev. Darmo sa dedinčania hnevali, nastražili pasce, alebo inak dravce odháňali, tie ich vždy šikovne okradli.
Jedného letného dňa sa vybrali deti početnej rodiny na skalu, aby sa pokochali pohľadom zo skaly ponad ďaleké lesy a doniesli z lesa nejaké halúzky na kúrenie. Ako sa  štverali hore kopcom hustým lesom, neskoro zbadali, že sa počasie zmenilo, až keď nastala tma, víchor lámal konáre a vyvracal  mohutné stromy, do toho sa začalo blýskať a prudko pršalo, čo znásobovalo hrôzu okolo nich. V panike sa deti obrátili a utekali smerom domov. Horkýže domov, v neprehľadnom lese poblúdili, a až keď hrôza utíchla našli cestu domov. Bolo že  veľké ich prekvapenie, keď jeden brat chýbal. Premočení s plačom oznámili doma zlú správu. Chýr  sa rýchlo šíril dedinou a tak všetci ľudia nechali robotu a utekali hľadať strateného chlapčeka. Chodili krížom krážom dokmásanou horou, volali ho menom, ale nič. Keď vyšli na čistinku, na oblohe videli nenávidený kŕdeľ jastrabov ako lietajú v divokom tanci, občas do kruhu, potom v strmhlavom lete. Nejeden si pomyslel to najhoršie, čo asi predpovedali jastraby, ale nikto sa to neopovážil povedať nahlas. Keď sa divokosť tanca zvyšovala, napadlo chlapcovho otca, či im tie nenávidené potvory nechcú tancom niečo povedať a tak sa prvý pobral smerom kde kŕdeľ najviac útočil.  Všimol si, že let smeruje k rozpuknutému kameňu pod skalou a tu v kamennom úkryte našiel spať svojho syna. Šťastný prešťastný ho ihneď zobudil, v šťastí ho vystískal a z plného hrdla zakričal ostatným dobrú zvesť. Aj keď boli všetci unavení, šaty roztrhané predieraním sa lomiskami, kde utŕžili nejednu modrinu a škrabance, od šťastia na všetko zabudli.  Doma si spomenuli na dobrý čin jastrabov, hovorili, že jastraby asi chceli odčiniť to zlé, čo v dedine doteraz napáchali. A navyše kŕdeľ jastrabov už gazdovské dvory neraboval. Za preukázanie dobrých skutkov jastrabov,  nazvali skalu pod ktorou našli chlapca Jastrabou skalou a svoju obec Jastrabou. Jastraba si  vložili aj do svojho erbu. Ľudia, ktorí nepoznali tento príbeh, premenovali Jastrabiu skalu na Jastrabskú skalu, ale Jastrabanom to nevadí.
Demografický vývoj.
V 70. rokoch 16. storočia sa obyvateľstvo delilo podľa rozvrstvenia. Medzi bohatšiu vrstvu sedliakov – kolónov sa zaraďovali poddaní vlastniaci alebo užívajúci pôdu, ktorí k jej obrábaniu používali vlastný záprahový dobytok. Medzi bohatšiu vrstvu sa zaraďovali 
aj želiari- inquilíni, ktorí tvorili samostatnú zložku dedinského obyvateľstva. Vlastnili dom, pôdy mali málo alebo nijakú, záprahový dobytok si požičiavali a niekedy si prenajímali aj pôdu. Zo sedliakov a želiarov boli volení richtári a prísažníci – boženíci. Najchudobnejšou vrstvou boli podželiari – subinquilíni. Bývali v prenájme, takže nemali dom, obrábali len prenajatú pôdu a nemohli sa zúčastňovať volieb. Dedinu spravovali richtár a prísažník, neskôr boli prísažníci dvaja. 
Prvým starostom obce po vzniku ČSR sa stal dňa 29.9. 1920 Štefan Barát. Dňa 8. septembra 1944 obsadili obec nemecké jednotky. Ako prvý, bol napadnutý dedinský kostol. V ďalších dňoch útoky pokračovali. Obec bola oslobodená až 31. marca 1945. Najdôležitejšou udalosťou v roku 1990 boli prvé slobodné komunálne voľby, ktoré sa konali 23. a 24. novembra. Za starostu obce bol vtedy zvolený Imrich Zaťkovič. Súčasným starostom obce je Zdenko Matúška.
Hospodárstvo.
V roku 1601 obec mala mlyn a 61 domov, v roku 1715 40 daňovníkov, v roku 1828 67 domov a 427 obyvateľov, ktorí sa zaoberali poľnohospodárstvom alebo odchádzali na sezónne práce. Dodnes nikto nevie, kde tento mlyn sídlil, pretože známy farský mlyn na rázcestí Jastrabá- Ihráč bol postavený až v roku 1804. Počas prvej Československej republiky obyvatelia pracovali v poľnohospodárstve i v priemyselných podnikoch v okolí a na železnici. Zúčastnili sa aj v Slovenskom národnom povstaní. V roku 1958 bolo založené jednotné roľnícke družstvo (JRD), ktoré sa neskôr zlúčilo s JRD Pitelová. Neskôr časť obyvateľov pracovala v priemyselných podnikoch vo Zvolene, Kremnici a Žiari nad Hronom.
Doprava.
Železničná doprava.
Železničná stanica Jastrabej sa nachádza nad obcou. Bola založená v rokoch 18801890. Vtedy slúžila hlavne na odchod obyvateľov do cudziny, pretože tu vládla bieda a hlad. V roku 1946 sa tu začala stavať staničná budova, ktorá obsahovala: čakáreň, miestnosť pre službukonajúceho, pokladne, záchody a menší sklad. Budova bola spustená do prevádzky v lete 1948. Dnes sa táto budova využíva len ako čakáreň.
Autobusová doprava.
Autobusová doprava začala jazdiť v roku 1951. V obci sa nachádzajú štyri autobusové zástavky. Najpoužívanejšia sa nachádza v strede obce, kde je vybudovaná aj otočka pre autobusy. Táto otočka bola postavená v roku 1987.
Kultúra a zaujímavosti.
Turizmus.
Významným turistickým miestom je Jastrabská skala nad obcou Jastrabá. Je to prírodný ryolitový masív, rozkladajúci sa na ploche 8,46 ha a nachádza sa vo výške 683 m..Jastrabská skala sa nachádza v Kremnických vrchoch. V roku 1975 bola vyhlásená za prírodnú pamiatku. Je to chránené územie, ktoré pokrýva ryolitový masív.Jastrabská skala je pomenovaná podľa obce. Nachádza sa v hornej časti obce medzi Jastrabou a Bartošovou Lehôtkou. Okrem ryolitu sa tam nachádza aj andezit. V tejto lokalite sa nachádza aj perlit, ktorý je jeden z najkvalitnejších v strednej Európe. Tak ako všetky pohoria, Kremnických vrchov, aj Jastrabská skala vznikla sopečnou činnosťou.Na Jastrabskej skale rastie množstvo rastlín. Rastie tam napríklad tarica skalná, skalné ruže, ale i drieň, mahalebka, kukučka vencová, konvalinky... Okrem bylín je tu možné vidieť aj mnoštvo stromov. Napr. buky, duby, javory a lipy… Veľké duby sú tak isto chránené ako neživá príroda. Milovníci húb si tu prídu tiež na svoje. Ak budete mať šťastie zazriete aj lesnú zver, ako napr. sviňu lesnú (diviak), srny, jelene...Veľa ľudí pozná na Jastrabskú skalu aj nevyznačené chodníky, ktorými sa tam dá tiež ľahko dostať, ale turista, ktorý až tak toto okolie nepozná, by mal nasledovať žltú značku, ktorá ide z Bartošovej Lehôtky. 
Chomok.
Chomok je kopec, ktorý sa nachádza nad roľníckym družstvom. Na Jána sa tam stavia Jánska vatra. Je stadiaľ krásny výhľad na celú dedinu. 
Ostrá hora.
Ostrá hora je zdvojený čadičový kopec. Nachádza sa na juhovýchode Jastrabej. Ako Jastrabská skala, tak aj Ostrá hora vznikla sopečnou činnosťou. Cestou na Ostrú horu narazíte na Ostrohorskú, prameň, pri ktorom je vybudované jazierko v tvare srdca.Ostrá hora má tiež svoju flóru. Rastie tam napr. woodsia skalná, nátržník piesočný, skalná ruža... Živočíchy tu majú tiež svoje miesto, napr. rôzne druhy vtákov, lesná zver... 

</doc>
<doc id="27686" url="https://sk.wikipedia.org/wiki?curid=27686" title="Ihráč">
Ihráč

Ihráč je obec na Slovensku v okrese Žiar nad Hronom.
Kultúra a zaujímavosti.
Pamiatky.
22. októbra 1944 bola čiastočne vypálená nacistickými vojakmi za pomoc partizánom časť obce Chmelienec.

</doc>
<doc id="27687" url="https://sk.wikipedia.org/wiki?curid=27687" title="Lutila">
Lutila

Lutila je obec na Slovensku neďaleko okresného mesta Žiar nad Hronom. 
Polohopis.
Územie obce leží v oblasti Slovenského stredohoria, konkrétne do Žiarskej kotliny. Zo severu obklopujú Lutilu Kremnické vrchy (Jastrabská vrchovina) a zo západu Nízky Vtáčnik. Obec je rozložená okolo sútoku až štyroch potokov (Lehotského, Kosorínskeho, Slaského a
Kopernického), ktoré sa zlievajú do potoka Lutilského. 
Dejiny.
Prvá písomná zmienka o obci je z roku 1491, kedy je obec doložená ako Luthna. Podľa záznamov kroniky obce, obec patrila Svätokrížskemu panstvu už okolo roka 1300. V 16. storočí sa osamostatnila od Sv. Kríža nad Hronom (terajší Žiar nad Hronom). Fara v obci je od roka 1563. Obec v roku 1883 takmer celá vyhorela. Z vyhoreného kostola zostala len socha Panny Márie Bohorodičky. Štruktúrou je obec tvorená ako potočná reťazová dedina. Z 19. storočia pochádzajú murované trojpriestorové domy so sedlovými strechami s doskovým štítom a podlomenicou, sekundárne s tvrdou krytinou. V tomto období bolo typické hĺbkové radenie bytov a hospodárskych budov vo dvoroch uzavretých nízkymi doskovými plotmi a bránami. Po roku 1945 vznikajú domy so štvorcovým pôdorysom. Pôvodná zástavba vznikla pozdĺž Kopernického potoka nad zaústením ostatných troch potokov. V centrálnej časti obce prevláda súbežná pozdĺžna uličná sieť s potokom, doplnená ulicami do svahu.

</doc>
<doc id="27688" url="https://sk.wikipedia.org/wiki?curid=27688" title="Kunešov">
Kunešov

Kunešov (historicky , , ) je obec na Slovensku v okrese Žiar nad Hronom. Obec patrila do Nemcami obývaného regiónu Hauerland, dodnes tu žije nemecká menšina. 
Dejiny.
Listina o založení obce hovorí o udelení dedičného richtárstva Wernerovi de Potska kremnickým komorským grófom magistrom Leopoldom v roku 1342, pri čom nazýva obec "villa sancti Michaelis". V roku 1429 bol Kunešov spolu s viacerými obcami predaný mestu Kremnica. 
Dom dedičného richtára je podnes nazývaný „beim Kretsch“ (poum Kretsch). 
Počas druhej svetovej vojny sa v obci utvorila skupina nemeckých antifašistov. Neskôr počas SNP i partizánsky oddiel pod vedením Gejzu Lacka. Zároveň boli desiatky nemeckých mužov obce nasadené povstalcami na nútené práce na Horehroní. 
27. októbra 1944 partizáni oddielu Pobeda brigády Za slobodu Slovanov v osade Magurka nad Nemeckou Ľupčou zastrelili 69 príslušníkov nemeckej menšiny, z toho 63 z Kunešova, ktorí sa vracali z nútených prác na stavbe povstaleckého letiska Rohozná domov cez hrebeň Nízkych Tatier. 
Nacistické vojská obec 2. apríla 1945 za pomoc partizánom vypálili, zhorelo 198 domov a hospodárskych stavieb. Celkovo počas vojny zahynulo 72 obyvateľov obce. Niektorí nemeckí obyvatelia obce sa vďaka svojim zásluhám v boji proti nacizmu vyhli deportácii, ktorá na základe Benešovych dekrétov postihla väčšinu ostatného nemeckého obyvateľstva Česko-Slovenska. Väčšina obyvateľov bola však z obce deportovaná.
Obyvateľstvo.
&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1910,
 "y": 1913
 {
 "x": 1921,
 "y": 1622
 {
 "x": 1991,
 "y": 261
 {
 "x": 2001,
 "y": 244
 {
 "x": 2011,
 "y": 250
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;

</doc>
<doc id="27689" url="https://sk.wikipedia.org/wiki?curid=27689" title="Prochot">
Prochot

Prochot je obec na Slovensku v okrese Žiar nad Hronom.
Polohopis.
Obec leží na východných svahoch pohoria Vtáčnik v doline Prochotského potoka. 
Dejiny.
Prvá písomná zmienka o obci ("Prehotha") je z roku 1414, ale nález bronzových predmetov z mladšej doby bronzovej poukazuje na staršie osídlenie tejto lokality. Patrila hradnému panstvu Revište a Šášov, od 17. storočia bola obec v správe Banskej komory v Banskej Štiavnici. Obyvateľstvo sa zaoberalo poľnohospodárstvom a prácou v lese. Počas SNP tu pôsobila partizánska brigáda kpt. Jána Nálepku a pôsobil tu aj partizánsky oddiel "Ernst Thälmann", pozostávajúci z občanov nemeckej národnosti.
V obci sa natáčali scény filmu "Kosenie Jastrabej lúky".

</doc>
<doc id="27690" url="https://sk.wikipedia.org/wiki?curid=27690" title="Lovča">
Lovča

Lovča () je obec na Slovensku v okrese Žiar nad Hronom.
História.
Historické centrum obce, ulicu Hronská a Geromettova charakterizuje veľký rozostup domov a široké verejné priestranstvo, ktoré dávajú obci moderný vzhľad. Za toto usporiadanie vďačí obec dvom ženám, ktoré následne po sebe nešťastnou náhodou spôsobili v rokoch 1838 a 1839 zničujúce požiare, kedy vtedajšia obec úplne vyhorela. Novým usporiadaním domov sa malo zamedziť ďalšiemu šíreniu ohňa zo slamených striech. Cez obec preteká Lovčický potok, ktorý je v dĺžkach 400 a 100 metrov prekrytý betónovou klenbou, vybudovanou v štyridsiatych rokoch minulého storočia. Cestujúci prechádzajúci obcou si preto ani nevšimne, že prechádza ponad potok. Na najväčšom úseku klenby je vybudovaný Park SNP. Zaujímavosťou je fontána, ktorá je napájaná samospádom vodou zo vzdialenej vodnej nádrže. V katastrálnom území obce sa nachádzajú dve vodné nádrže s názvami “Lovča“ a „Zákruty“. V obci tiež zaujme športový areál, pozostávajúci s futbalového ihriska a multifunkčného ihriska.
Prvá písomná zmienka o obci Lovča je doložená z roku 1283, kedy sa nazývala Loucha. Názvy obce sa postupne menili: 1773 - Welka Lovcza, 1808 - Welká Lowča, 1860 - Gross Lovcsa, 1920 - Lovča. Po maďarsky sa obec nazývala Nagylócsa.
V roku 1283 obec patrila arcibiskupskému majetku v Šúšolí spomínanému už v roku 1209, od roku 1776 patrila banskobystrickému biskupstvu. Do roku 1960 obec patrila pod Tekovskú župu, okres Kremnica, kraj Banská Bystrica. Po roku 1960 patrila pod okres Žiar nad Hronom, kraj Stredoslovenský. V súčasnosti patrí pod okres Žiar nad Hronom, kraj Banskobystrický.
V roku 1536 obec mala 29 port, v roku 1720 52 daňovníkov, v roku 1828 86 domov a 546 obyvateľov, ktorí sa zaoberali poľnohospodárstvom, rybolovom a pltníctvom, časť odchádzala na sezónne poľnohospodárske práce. Za I. ČSR to bola poľnohospodárska obec. V roku 1930 došlo k parcelácii biskupských pozemkov. V roku 1957 bolo založené jednotné roľnícke družstvo (JRD), ktoré v roku 1961 prešlo do Štátneho majetku Žiar nad Hronom. Neskôr väčšina obyvateľov pracovala v priemysle v Žiari nad Hronom, v Závodoch Slovenského národného povstania.
V obci bolo natočených pár záberov filmu "Kosenie Jastrabej lúky", pričom sa veľká časť filmu natáčala v neďalekom Prochoti.
Polohopis.
Obec Lovča leží uprostred Žiarskej kotliny prevažne na pravostrannej nive rieky Hron. Odlesnený pahorkatinný chotár so zvyškami staroštvrtohorných terás toku tvoria treťohorné štrky, piesky a pieskovce. Má nivné a hnedé lesné pôdy. Nadmorská výška obce v jej strede je 243 m, v jej chotári 231335 m. 
Cez obec preteká Lovčický potok. Ten je na dvoch miestach prekrytý betónovou klenbou dlhých 400 a 100 metrov, vybudovaných v štyridsiatych rokoch dvadsiateho storočia. V katastri obce, na západ od dediny, tiež preteká potok Zákruty, ktorý je regulovaný v nižšom toku rovnomennou vodnou nádržou.
Demografia.
Podľa sčítania obyvateľov, domov a bytov z roku 2011 sa obec od okolitých usadlostí v otázkach demografie neodlišuje. Ku slovenskej národnosti sa prihlásilo viac ako 93% občanov obce. Väčšinové vierovyznanie je rímskokatolícke (88%).

</doc>
<doc id="27691" url="https://sk.wikipedia.org/wiki?curid=27691" title="Repište">
Repište

Repište je obec na Slovensku v okrese Žiar nad Hronom.

</doc>
<doc id="27692" url="https://sk.wikipedia.org/wiki?curid=27692" title="Stará Kremnička">
Stará Kremnička

Stará Kremnička je obec na Slovensku v okrese Žiar nad Hronom. 
Polohopis.
Stará Kremnička leží v južnej časti Kremnických vrchov, v doline
Kremnického potoka (potoka Rudnica). Chotár obce sa vyznačuje značnou
členitosťou. Vrch Kamenica (525
m), vrch Skalka (417 m), kostol (291 m) najnižší bod je 261 m.
Symboly obce.
Erb obce.
V modrom štíte strieborný svätec (Svätý Peter) s lúčovitým nimbom, so zlatým, cez
hruď previazaným plášťom, so zlatou palicou vo vystretej pravici a zlatým,
nahor smerujúcim kľúčom v ľavici. Podkladom pre erb obce bola obecná pečať
z prvej polovice 19. storočia. Odtlačok typária z roku 1843 je
uložený v Krajinskom archíve v Budapešti v Altenburgerovej
zbierke pečatí. Na pečati je kruhopisom nápis SIGIUOLLUM – VETEROKREMNITSKENSE
1843.
Vlajka obce.
Pozostáva z troch pozdĺžnych pruhov vo farbách modrej (3/5), bielej (1/5)
a žltej (1/5). Vlajka má pomer strán 2:3 a je ukončená tromi cípmi,
t.j. dvomi zástrihmi siahajúcimi do tretiny listu.
Dejiny.
Chotár obce bol osídlený už v dobe bronzovej. Samotný vznik obce sa datuje do obdobia rokov 1280-1290.
O vzniku obce sa zmieňuje aj kremnický archivár Michal Matunák (1866-1931): “Slovenskí
obyvatelia Starej Kremničky, ktorá vznikla v rokoch 1280-1290, keď ešte
neboli známe zápalky, stá rokov okrem roľníctva a drevárstva, kupčili
s kremeňom, z ktorého ľudia ocieľkou kresali oheň. Meno Stará
Kremnička vzniklo od tých kúskov kremeňa, vtedy zvaných kremencov, dali
i svojej osádke meno Kremenec, z ktorého pochodí jej staré nemecké
meno Alt Kremnitz a maďarské Ó Kormocz. Pôvodní obyvatelia boli Slováci.“ Prvá písomná zmienka o obci pochádza z roku 1442 a nachádza sa SAV v Bratislave. Ďalšia písomnosť je z roku 1487, kedy bol vykonaný súpis urbáru Ostrihomského arcibiskupstva. V roku 1488 bola v obci mýtna
stanica. V roku 1571 mala obec 8 a ¾ usadlosti. V roku 1601 bolo v obci 35 domov.
Začiatkom 17. storočia predstavovali veľké nebezpečenstvo stavovské povstania pod vedením
Štefana Bočkaja, (1604-1605), neskôr to boli Turci, ktorí veľké škody
spôsobili najmä v roku 1627. V druhej polovici 17. storočia a začiatkom 18. storočia bola Stará Kremnička svedkom udalostí,
ktoré súviseli s prechodom povstaleckých vojsk Gabriela Bethlena, Imricha
Tököliho, Juraja I. Rákociho a Františka Rákociho II.
V rokoch 1848-1849 sa cez obec presúvali niekoľkokrát vojská maďarského generála Artúra
Görgeyho. Cez obec prechádza železničná trať Zvolen-Vrútky. Jej najkrajší úsek z Hronskej
Dúbravy do Kremnických Baní dostal prezývku Slovenský Semmering, pre svoj
horský profil trate. Trať sa vinie vysoko po strmých úbočiach kopcov,
Kremnických vrchov, zarezávajúca sa do skál a prechádza cez mnoho tunelov.
Bola postavená v rokoch 1870-1872 ako súčasť Uhorskej severnej železnice
spájajúcej Vrútky s Budapešťou. Počas výstavby tu pracovalo takmer 6000
robotníkov, prevažne zo zahraničia. V Starej Kremničke púta pozornosť
železničná zastávka, prilepená na skalnom, strmom úbočí kopca Kamenica (525 m), ako lastovičie
hniezdo vo výške 371 m. Bola postavená v rokoch 1911–1915. V súčasnosti stanica chátra a o jej záchranu sa od roku 2011 snaží OZ KAMENICA Stará Kremnička.
V máji 1919 pri Starej Kremničke prebiehali boje medzi Maďarskou
červenou armádou a československými vojakmi.
Počas II. svetovej vojny po vypuknutí SNP prebiehali v okolí Starej Kremničky
ťažké obranné boje Slovenskej povstaleckej armády pred postupujúcimi nemeckými
jednotkami SS Schill a Tatra, ktorých úlohou bolo potlačiť SNP. Do bojov
zasiahol aj prvýkrát pancierový vlak IPV I - Štefánik (5.X.1944). V roku
2009 bol tento pancierový vlak zrekonštruovaný a zúčastnil sa
rekonštrukcie bojov, ktoré sa uskutočnili pri Starej Kremničke 12. septembra
2009 na autentických miestach. Pri tejto príležitosti bola pri železničnom
tuneli Kečka umiestnená pamätná tabuľa na pôsobenie pancierového vlaku
v Starej Kremničke. V súčasnosti je vlak vystavený v Múzeu SNP v Banskej Bystrici.
Po Vianociach 27.12.1944 sa na žel. stanici stala veľká tragická udalosť nemeckej
armády. Z dôvodu poruchy na brzdách sa tu vykoľajil vojenský transport plný vojakov, zbraní a munície. Podľa údajov v obecnej kronike,
údajne tu zahynulo 370 nemeckých vojakov. Záchranné práce organizovali nemeckí vojaci
a dôstojníci. Mŕtvych vojakov odvážali nákladné autá na neznáme miesto.
V obci nebol nikto pochovaný. Dodnes sa nepodarilo získať dokumenty, ktoré
sa by sa zmieňovali o tejto udalosti.
Dedinská škola.
Začiatky vyučovania siahajú do roku 1852. Prvá budova pre potreby školy bola postavená
v roku 1862. Prvým učiteľom bol Jozef Trangoš, ktorý tu pôsobil 35 rokov.
Zomrel v obci a je pochovaný na miestnom cintoríne. Škola zhorela
pri požiari v roku 1931, ktorý vznikol v susedstve školy
a preniesol sa aj školu. Na jej mieste bola v roku 1932 postavená
nová škola, v ktorej sa vyučovanie začalo 7.1.1933. Svojmu účelu po
rôznych prestavbách a rekonštrukciách slúži dodnes.
Kultúra a zaujímavosti.
Turistika.
V obci bol vybudovaný náučný chodník Kamenica, ktorý je zameraný na históriu obce,
geológiu, faunu a flóru, prechádza zaujímavými miestami v okolí obce. Začiatok
chodníka je pri turistickom smerovníku v strede obce pri Obecnom úrade. Najväčším lákadlom
chodníka je jedinečný panoramatický výhľad z vrchu Kamenica (525 m) na Štiavnické vrchy,
Žiarsku kotlinu, Pohorie Vtáčnik a Kremnické vrchy. Výstup na Kamenicu
trvá približne 1,5 hod. a je mierne náročný, absolvovanie celého náučného
chodníka trvá asi 3,5 hod. 

</doc>
<doc id="27693" url="https://sk.wikipedia.org/wiki?curid=27693" title="Trnavá Hora">
Trnavá Hora

Trnavá Hora je obec na Slovensku v okrese Žiar nad Hronom. 
Polohopis.
Obec poskytuje výhľad cez údolie Hronu na panorámu Štiavnických vrchov. Skladá sa z piatich častí. Časť Jalná sa nachádza na ľavom brehu Hrona. Dolná Trnavá Hora alebo centrum, horná Trnavá Hora, Kľačany a Ladno. Ladno je najstaršou časťou obce, ale momentálne je to už len chatová oblasť. Táto časť pravdepodobne vznikla v období výstavby hradu Šašov. 
História.
Obec a priľahlé okolie sa počas Slovenského národného povstania v dňoch od 6. - 12. októbra 1944 stali dejiskom ťažkých bojov. Obec ležala na novej obrannej línii III. taktickej skupiny „"Gerlach"" (plk. pech. Pavol Kuna) 1. česko-slovenskej armády na Slovensku a juhovýchodne od obce sa nachádzali dopredu pripravené obranné postavenia. Počas bojov obec niekoľkokrát zmenila majiteľa a 6. októbra bola pri miestom Kostole sv. Jána Nepomuckého dokonca obkľúčená jedna nemecká čata bojovej skupiny Schill. V dňoch 11. a 12. októbra zasiahli do bojov v katastri obce aj jednotky 2. česko-slovenskej paradesantnej brigády. 
Občianska vybavenosť.
Cez obec prechádzajú dve železnižné trate Nové Zámky – Zvolen a Zvolen – Diviaky. Druhá spomínaná železničná trať bola postavená v rokoch 1870 – 1872.
Pri obci Trnavá Hora sa nachádza detská prázdninová „republika“ s názvom Tralaland, ktorá zabezpečuje činnosť pre deti a mládež počas prázdnin.
Šport.
Pôsobí tu futbalový klub TJ Sokol Trnavá Hora.

</doc>
<doc id="27694" url="https://sk.wikipedia.org/wiki?curid=27694" title="Lovčica-Trubín">
Lovčica-Trubín

Lovčica-Trubín je obec na Slovensku v okrese Žiar nad Hronom.
Polohopis.
Časť obce Lovčica–Trubín – Lovčica leží v severozápadnej časti Žiarskej kotliny v doline Trubínskeho potoka. Odlesnenú pahorkatinnú časť chotára v kotline tvoria treťohorné uloženiny (zlepence, pieskovce) so zvyškami staroštvrtohorných štrkov, zalesnenú časť v pohorí Vtáčnik tvoria ryolity a ryodacity. Je tu kyselka. Lesný porast predstavuje jedľa a buk. Prevládajú hnedé lesné pôdy. Nadmorská výška obce v tejto časti je v jej strede 330 m, v jej chotári 270 - 833 m. Najvýznamnejší objekt v obci je rímskokatolícky kostol.
Prírodné podmienky.
Z celkového druhového spektra vtákov boli uvedené pozorovania z predošlých rokov a z obdobia realizácie výskumu z okolia výskumných plôch, teda z okolia transektov. Tieto pozorovania nie sú výsledkom uceleného výskumu, sú náhodné. Dokresľujú však význam lokality preťah vtáctva, umožňujú spresniť priebeh migračných trás v okolí variantov, pričom boli zaznamenané (v predošlých rokoch) viaceré vzácne druhy, ktoré počas komplexného výskumu v septembri 2004 - máji 2005 na samotných transektoch zaznamenané neboli. Výskum populačnej ekológie a synekológie dravcov bol vykonávaný na vybranom území Žiarskej kotliny a Vtáčnika v rokoch 1999 a 2000 (Kicko 2001), v roku 2002 pokračoval na tej istej ploche ako výskum populačnej ekológie myšiaka lesného (Buteo buteo), sokola myšiara (Falco tinnunculus) a orla krikľavého (Aquila pomarina) (Kicko, in press.). Plochy navrhovaných variantov boli súčasťou vybraného územia. Z týchto výskumov boli uvedené len čiastkové výsledky, resp. údaje o najbližších obsadených hniezdach vybraných druhov dravcov. 
V minulých rokoch boli na lokalitách alebo v ich blízkosti pozorované aj ďalšie druhy. Z nich možno spomenúť viacnásobne pozorované ťahy kŕdľov cíbikov chochlatých (Vanellus vanellus), a to tak v jarnom ako aj v jesennom období. Na vodnej nádrži Trubín a Zákruty sa počas ťahu objavujú viaceré druhy kačíc. Raz bol zaznamenaný vzácny kršiak rybožravý (Pandion haliaetus), raz čorík čierny (Chlidonias niger) a raz veľmi veľký kŕdeľ asi 3 000 havranov poľných (Corvus frugilegus). Z ďalších druhov (mimo migrantov), stojí za zmienku napr. pravdepodobné hniezdenie kane popolavej (Circus pygargus) v roku 2001 pod Lovčicou, výskyt orla skalného (Aquila chrysaetos) asi 200 m od variantu č. 1 v roku 1999, častý výskyt sokola sťahovavého v Žiarskej kotline, kam zaletuje za potravou, pozorovanie výra skalného (Bubo bubo) asi 200 m od variantu č. 1 v roku 2000, ktorý podľa údajov členov miestneho polovníckeho združenia hniezdi v Lometínskej doline, pravdepodobné hniezdenie plamienky driemavej (Tyto alba) na družstve asi 200 m od variantu č. 1 asi v roku 1997 a niekoľko málo pozorovaní strakoša kolesára (Lanius minor) v hniezdnom období medzi obcami Lovča a Lovčica. 

</doc>
<doc id="27695" url="https://sk.wikipedia.org/wiki?curid=27695" title="Lehôtka pod Brehmi">
Lehôtka pod Brehmi

Lehôtka pod Brehmi je obec na Slovensku v okrese Žiar nad Hronom. 
Polohopis.
Obec leží v strednej časti Žiarskej kotliny medzi Kremnickými a Štiavnickými vrchmi. Leží pri ceste I/65 do Žiaru nad Hronom a cez obec vedie cesta do Banskej Štiavnice cez neďaleké Sklené Teplice.
Nachádza sa tu lom, z ktorého sa čerpá surovina pre blízku fabriku, ktorá vyrába tepelnoizolačný materiál perlit.

</doc>
<doc id="27696" url="https://sk.wikipedia.org/wiki?curid=27696" title="Ladomerská Vieska">
Ladomerská Vieska

Ladomerská Vieska je obec na Slovensku v okrese Žiar nad Hronom. 

</doc>
<doc id="27697" url="https://sk.wikipedia.org/wiki?curid=27697" title="Dolná Ždaňa">
Dolná Ždaňa

Dolná Ždaňa je malebná obec na Slovensku v okrese Žiar nad Hronom. Nachádza sa na rozhraní pohorí Štiavnické vrchy, Vtáčnik a Kremnické vrchy. 
Dejiny.
Prvá písomná zmienka o obci pochádza z roku 1391 pod názvom Sdan ako príslušenstvo k hradu Revište. Na začiatku 19. stroročia mala obec 46 domov a 305 obyvateľov, ktorí sa živili prevažne poľnohospodárstvom, pltníctvom a ženy tkáčstvom. Dodnes sa v Dolnej Ždani zachovalo tkanie kobercov. Prvá zmienka o učiteľovi je z roku 1864. V roku 1940 mala obec 538 obyvateľov.
Občianska vybavenosť.
V blízkosti obce sa nachádzajú známe termálne kúpele Sklené Teplice a termálne kúpalisko Vodný raj Vyhne. 
Priamo v katastrálnom území obce vyviera minerálna voda Medokýš. Rozvinutú základňu tu má futbalový klub TJ Sokol Dolná Ždaňa. V súčasnosti bola otvorená nová pizzeria.

</doc>
<doc id="27698" url="https://sk.wikipedia.org/wiki?curid=27698" title="Dolná Ves">
Dolná Ves

Dolná Ves je obec na Slovensku v okrese Žiar nad Hronom. 
Polohopis.
Dolná ves sa nachádza blízko mesta Kremnica. Cez Dolnú Ves preteká rieka Rudnica, do ktorej sa v obci vlieva zľava Švábsky potok. Obcou prechádza cesta I. triedy č. 65.
Dejiny.
Prvýkrát sa písomne spomína v roku 1429, v tom čase patrila mestu Kremnica. Pred rokom 1948 sa volala Šváb (predtým Šváby). Tento názov prežíva v povedomí obyvateľov obce a okolia, napriek tomu, že od roku 1948 obec oficiálne používa názov Dolná Ves. Nachádza sa približne 5km južne od Kremnice.

</doc>
<doc id="27699" url="https://sk.wikipedia.org/wiki?curid=27699" title="Dolná Trnávka">
Dolná Trnávka

Dolná Trnávka je obec na Slovensku v okrese Žiar nad Hronom.
Dejiny.
V oficiálnych historických dokumentoch sa Dolná Trnávka, skôr Alsotárnok, no tiež Thornoka – inferier, spomína v roku 1388. Píše sa o nej ako o obci v údolí Hrona, ktorá už v roku 1424 mala 292 obyvateľov a bola majetkom šášovského panstva. V roku 1563 je obec spomínaná ako majetok Dóczyovcov pod menom Thernauka a na začiatku minulého storočia je uvádzaná ako erárny majetok.

</doc>
<doc id="27700" url="https://sk.wikipedia.org/wiki?curid=27700" title="Bartošova Lehôtka">
Bartošova Lehôtka

Bartošova Lehôtka (, za I. ČSR aj ) je obec na Slovensku v okrese Žiar nad Hronom.

</doc>
<doc id="27701" url="https://sk.wikipedia.org/wiki?curid=27701" title="Hronská Dúbrava">
Hronská Dúbrava

Hronská Dúbrava je obec na Slovensku v okrese Žiar nad Hronom.

</doc>
<doc id="27702" url="https://sk.wikipedia.org/wiki?curid=27702" title="Horná Ves (okres Žiar nad Hronom)">
Horná Ves (okres Žiar nad Hronom)

Horná Ves je obec na Slovensku v okrese Žiar nad Hronom.
Polohopis.
Obec sa nachádza asi 2 km južne od Kremnice v nadmorskej výške na sútoku dvoch potokov: Rudnica a Lučanský potok. 
Dejiny.
Prvú písomnú zmienku o Hornej Vsi nájdeme z roku 1429 (pod názvom Vindisdorf, neskôr aj Villa Schauorum), keď ju kráľ Žigmund dal do zálohy mestu Kremnica. Životy a osudy ľudí boli vždy úzko späté s Kremnicou, pretože väčšina ľudí (v starších dobách) boli banící dochádzajúci za prácou do Kremnice.

</doc>
<doc id="27703" url="https://sk.wikipedia.org/wiki?curid=27703" title="Horná Ždaňa">
Horná Ždaňa

Horná Ždaňa je obec na Slovensku v okrese Žiar nad Hronom.
Polohopis.
Horná Ždaňa leží na Pohroní, v Žiarskej kotline. V minulosti patrila do Tekovskej stolice a neskôr do okresu Nová Baňa. Od roku 1960, v územnosprávnom členení, patrí do okresu Žiar nad Hronom. Obcou Horná Ždaňa preteká Prochotský potok, ktorý pramení pod Vtačnikom.
Symboly obce.
Erb, spolu s pečaťou a vlajkou predstavujú trojicu základných symbolov obce. Na tvorbu každého zo spomenutých symbolov sa vzťahujú osobitné heraldické (náuka o erboch), vexilogistické (náuka o vlajkách) a sigilografické (náuka o pečatiach) pravidlá a zákonitosti, ktoré treba v každom prípade rešpektovať, ak máme vytvoriť skutočne heraldicky hodnotnú symboliku obce Horná Ždaňa. Historický motív je heraldicky veľmi zaujímavý a je potrebné v každom prípade zachovať ho v heraldizovanej podobe vo funkcii erbového znamenia.
Erb obce.
Erb obce má túto podobu:
V červenom štíte na zlatej pažiti vpravo strieborné, hrotmi nahor smerujúce radlice - lemeš a čerieslo - vľavo od nich postavený zlatý snop, po bokoch lemeša vyrastajú dve zlaté ratolesti. 
Predovšetkým je jasné, že ide o poľnohospodársku tematiku, a teda môžeme o symbole Hornej Ždane uvažovať ako o zamestnaneckom symbole.
Žiada sa však pripomenúť i hlbšiu interpretáciu. Skutočnosť, že symbol pluhovej radlice patrí medzi pomerne časté erbové motívy viedla niektorých autorov k zaznávaniu podobných erbov. Sme však toho názoru, že podceňovanie tejto symboliky je neopodstatnené a že ide o veľmi zujímavú, peknú a i významovo hlbokú symboliku. Už sme spomenuli, že sa síce možno uspokojiť s konštatovaním, že ide o poľnohospodársky motív, možno v ňom však objaviť aj ďalšie hlboké heraldické a symbolické polohy. Stačí si uvedomiť, že v biblickej symbolike sú radlice aj symbolom mieru. 
Symbolika spojenia pluhovej radlice s obilným snopom a klasmi nie je banálna, akoby sa na prvý pohľad zdalo. Okrem toho, že ide o poľnohospodársky motív, tento v sebe nesie aj hlboké filozofické posolstvo. Orba, na ktorú upozorňuje pluhová radlica symbolizuje začiatok a klasy zasa symbolizujú zakončenie nielen poľnohospodárskych prác, ale vlastne každej práce. Je to oslava ľudského úsilia, podčiarknutá aj akýmsi ovenčením lemeša dvomi vyrastajúcimi ratolesťami. Klasy znamenajú to isté, čo chlieb, a tak majú v kresťanskej symbolike priam základný význam. Používa sa vo viacerých interpretáciách no najmä ako "chlieb každodenný", ktorý musí človek, v dôsledku prvého hriechu získavať v pote tváre. E. Aepli uvádza, že "chlieb je pre človeka každodenné a súčasne posvätné jedlo. Cesta od zrna zasiateho do tmavej brázdy cez nežné zelené pole, zlatisté vlniace sa klasy, prácu koscov, mlatcov, mletie, preosiatie, prípravu cesta, prechod cez žiar pece až k deleniu medzi členov rodiny pri stole - každá etapa bytia tohto jedla je symbolická a vypovedá o ceste kultúry".
Vlajka obce.
Vlajka Hornej Ždane pozostáva z troch pozdĺžnych pruhov vo farbách červenej, bielej a žltej. Vlajka má pomer strán 3:1:3 a ukončená je tromi cípmi, t. j. dvomi zástrihmi, siahajúcimi do tretiny listu vlajky.
Pečať obce.
Pečat Hornej Ždane je okrúhla, uprostred s obecným symboom a kruhopisom - OBEC HORNÁ ŽDAŇA -. Pečať má priemer 34 mm, čo je v súlade s domácimi zvyklosťami a predpismi o používaní pečiatok s obecnými symbolmi.
Dejiny.
Predchodkyňou dnešnej Hornej Ždane, rovnako ako Dolnej Ždane bola stredoveká materská obec Ždaňa, spomínaná v roku 1388 a v roku 1391 pod názvom SDAN. Z nej sa neskôr vytvorili dve samostatné obce. Niektoré práce (napr.) považujú práve Hornú Ždaňu za spomenutú materskú obec. Obec patrila hradnému panstvu Revište. Po vymretí rodu Dóciovcov bola v správe Banskej komory v Banskej Štiavnici. Koncom 16. storočia tu bol postavený kostol sv. Šimona a Júdu. Z roku 1601 sa zachovali správy o dvoch kúriách, panskom a farskom mlyne a obyvateľoch, žijúcich v 37 zdanených usadlostiach. Obyvateľstvo sa živilo poľnohospodárstvom a túto symboliku si vložilo i do svojej obecnej pečate.
Jej odtlačok sa zachoval na operátoch katastrálnych máp z prelomu 18. - 19. storočia. Pečať je okrúhla, v jej strede je na pažiti zobrazená lemeš medzi dvomi ratolesťami, ďalej čerieslo a vedľa neho štylizovaný snop.
Politika.
Obecné zastupiteľstvo.
Občania obce Horná Ždaňa si v komunálnych voľbách, ktoré sa uskutočnili v novembri 2022, zvolili nasledovných poslancov obecného zastupiteľstva:
Partnerské obce.
Obec Horná Ždaňa partrí do mikroregiónu Hlinické pohronie. Mikroregión Hlinické pohronie má vytvorenú družbu s českou obcou Neveklov a s nórskym regiónom Rogaland.
Kultúra a zaujímavosti.
Kultúra.
V obecnom úrade je tiež zriadená izba predkov aj s dobovým krojom. Každý rok sa organizuje stavanie mája, ktorý je vysoký ako vežička na miestnom kostole. Pravidelne, každých päť rokov, sa tiež konajú oslavy výročia vzniku obce. Pri posledných oslavách sa domáci poobliekali do domáceho kroja a predvádzali rôzne remeselné činnosti. Neprehliadnuteľný bol domček Jožky Kopčanovej, v ktorom sú zachované pôvodné ľudové prvky spolu s vybavením a nábytkom. Očaril už nielen Slovákov, ale i Nórov a Japoncov.

</doc>
<doc id="27704" url="https://sk.wikipedia.org/wiki?curid=27704" title="Janova Lehota">
Janova Lehota

Janova Lehota () je obec na Slovensku v okrese Žiar nad Hronom. V obci je typická reťazová kolonizačná zástavba.
Polohopis.
Obec leží v údolí Lehotského potoka, v severnej časti Žiarskej kotliny, na juhozápadnom úpätí Kremnických vrchov na južnom svahu vrchu Hupon. Žiar nad Hronom je vzdialený juhovýchodným smerom, Handlová severne. Obcou prechádza cesta III/2482, vedúca od "Dérerovho mlyna" (križovatka s I/9) do Kosorína a Lutily.
Dejiny.
Najstaršia písomná zmienka o obci "Drexlerhau" pochádza z roku 1376 a veľký podiel na jej založení mala kolonizácia. Popri potoku vznikla reťazová zástavba s lánmi pôdy, ktorých majitelia boli načas oslobodení od daní. V roku 1487 patrila do Ostrihomského arcibiskupstva a spomína sa gotický kostol. V roku 1601 v obci stála fara, škola i sklad a obývaných bolo 91 domov, o 84 rokov neskôr sa obec spomína už ako majetok Svätého Kríža nad Hronom. V druhej dekáde 18. storočia sa spomína mlyn aj krčma a celkom 51 daňovníkov, v roku 1739 bol vysvätený kostol a postavená kaplnka, v roku 1745 bola zriadená cirkevná škola. Od roku 1776 patrila do Banskobystrického biskupstva. 
Veľký požiar zachvátil obec v roku 1804 a pri sčítaní ľudu v roku 1828 mala Janova Lehota 961 obyvateľov, žijúcich v 142 domoch. V roku 1867 bola postavená kaplnka „Nepoškvrneného počatia Panny Márie“ a v rokoch 1897 a 1898 bol prestavaný kostol. Obecná ľudová škola vznikla v roku 1914 a elektrický prúd bol zavedený v rokoch 1930 až 1932. Štátna meštianska škola vznikla v roku 1941, v auguste 1944 a vo februári 1945 boli evakuovaní obyvatelia nemeckej národnosti. Zvyšní Nemci boli vysťahovaní v rokoch 1946 a 1947. Autobusové spojenie uľahčil pohyb obyvateľstva od roku 1950, miestny rozhlas bol zavedený o rok neskôr a v roku 1965 začala výstavba základnej školy. V obci boli vybudované obchody, kultúrny dom a dom smútku a Janova Lehota sa stala strediskovou obcou. Od roku 1989 bol zrekonštruovaný kostol a oplotenie cintorína, vybudovaný nový areál materskej školy a tenisový kurt a tiež začala plynofikácia obce.
Kultúra a zaujímavosti.
Turizmus.
Obcou prechádza turistický chodník vedúci z rázcestia "Tri chotáre" v hlavnom hrebeni Vtáčnika do Kremnice. Nad obcou sa nachádza Hojdačka pod Huponom a vrch Peklo.
Letisko Janova Lehota.
Letisko sa nachádza v blízkosti obce. Pristávacia plocha má charakter inej plochy pre lietadlá. Nachádza sa severo-východne od stredu obce Janova Lehota v nadmorskej výške (1280 ft).
Je určená na jednosmernú prevádzku a len nekomerčné lety. Druhy lietadiel, pre ktoré je určená sú letúny, motorizované vetrone, vetrone, ultraľahké lietadlá, balóny, LŠZ, vrtuľníky.

</doc>
<doc id="27705" url="https://sk.wikipedia.org/wiki?curid=27705" title="Prestavlky">
Prestavlky

Prestavlky sú obec na Slovensku v okrese Žiar nad Hronom.

</doc>
<doc id="27706" url="https://sk.wikipedia.org/wiki?curid=27706" title="Vyhne">
Vyhne

Vyhne je obec na Slovensku v okrese Žiar nad Hronom. Prvá písomná zmienka o obci je z roku 1256. Nachádza sa v západnej časti Štiavnických vrchov vo Vyhnianskej doline a v regióne stredného Pohronia.
Obec Vyhne je predovšetkým známa svojou baníckou históriou, najstarším pivovarom na Slovensku, kúpeľníckou históriou, železiarstvom a strojárstvom.
Dejiny.
Kúpele.
Najslávnejšou kapitolou obce Vyhne boli jednoznačne kúpele. Prvý raz sa spomínajú ako Bzenická teplá voda (13. storočie) a v 15. storočí už boli navštevované klientelou z celej Európy. Najčastejšie sa objavovali v cestopisoch anglických a nemeckých autorov. V 18. storočí, patriace mestu Banská Štiavnica dosiahli prvý najväčší rozmach. V kúpeľoch sa liečil a oddychoval aj František II. Rákoci so svojou manželkou. Objavujú sa v knihe Mateja Bela "Historicko-zemepisný poznatok o súvekom Uhorsku (Notitia Hungariae novae historico geographica)" aj s rytinou Samuela Mikovíniho.
V prvej polovici 19. storočia zažívajú obnovu a menší pokles návštevnosti. Sláva sa do kúpeľov vrátila s príchodom kúpeľného lekára Štefana Bolemana, ktorý napísal o kúpeľoch viacero analýz a článkov. Na prelome 19. a 20. storočia sa tešili širokej klientele najmä z Uhorska a Rakúska.
V medzivojnovom období kúpele stratili Maďarskú klientelu a tak sa zamerali najmä na klientelu Židov a Čechov.
V roku 1938 kúpele prepadli štátu a stratili svoj pôvodný účel. Najskôr v nich bolo zriadené zariadenie na výučbu žandárov a neskôr sa stali v dôsledku nedostatku miesta v nemeckých koncentračných táboroch Pracovným táborom pre Židov. Majetok mizol, kúpele boli viackrát vykradnuté až boli nakoniec po oslobodení tábora vypálené.
V rokoch 19461948 sa rátalo s obnovou kúpeľov, ktorá sa nikdy nerealizovala.Telovýchovní funkcionári Baník Vyhne svojpomocne postavili nové kúpalisko (1961), ktoré svojmu účelu slúžilo až do roku 2005. Nahradilo ho nové wellness centrum Vodný raj Vyhne (postavené v roku 2007).
Železiarstvo a strojárstvo.
Pre baníctvo bolo potrebné v doline vybudovať rôzne hámre, stupy a dielne. Práve jedna z nich, nachádzajúca sa v ústí doliny Rudno, sa stala základom pre strojársky podnik pod vedením Gašpara Kachelmanna, obchodníka pôvodom z Bavorska (1816?, 1818?). Vypracoval sa až na jeden z najväčších v Uhorsku a v sláve pokračovali aj jeho potomkovia syn Karol Kachelmann I. a vnuk Karol Kachelmann II. V medzivojnovom období sa výroba sústredila na zbrojenie v menšom množstve. Vo veľmi zložitých časoch (konkurencia českých zbrojoviek) sa podniku ujal Karol Kachelmann III., ktorému sa nepodarilo uchrániť pred bankrotom v roku 1934. Pod vedením Slovenského štátu a neskôr Československej socialistickej republiky sa dostával do čoraz väčších problémov až sa po rozpade Česko-Slovenska výroba znížila na úplné minimum. V súčasnosti nefunguje, čaká sa na investora, ktorý by tradíciu strojárskeho priemyslu obnovil.
Pivovarníctvo.
V regióne Banskej Štiavnice v 16. storočí vznikalo množstvo pivovarníckych podnikov pre potreby baníkov či hodnostárov. Jeden z nich vyrástol aj v obci, a to v časti Dolinky. Legenda hovorí o Templároch, ktorí sem priniesli recept na pivo ešte v 13. storočí. V novoveku často menil majiteľov a prenajímateľov, až sa ho v hroznom stave v roku 1895 ujal Karol Kachelmann II. Vytvoril pri objektoch strojárne nový pivovar, ktorý sa tu nachádza dodnes. Pivovar, na rozdiel od strojární, prosperuje a v súčasnosti sa pivo značky Steiger teší veľkej obľube. V centre obce sa stále nachádza pôvodná budova sladovne, v ktorej sa pôvodne pivovar nachádzal. Dnes je v schátranom stave, aj keď ju občania pokladajú za dominantu obce. Napriek jedinečnosti nie je vyhlásená ako Národná kultúrna pamiatka.
Kultúra a zaujímavosti.
Turistika.
Špeciálnou kapitolou v geografii obce Vyhne sú prírodné zaujímavosti. Priamo nad dedinou sa týči vrch Kamenná (), na ktorého úpätí sa nachádza unikátny prírodný úkaz – Národná prírodná rezervácia Kamenné more – rozlohou najväčšie kamenné more v sopečnej časti Karpát a jedno z najstarších chránených území na Slovensku cenné predovšetkým pre svoju geologickú hodnotu.
Ďalším mimoriadne cenným útvarom prírody je Prírodná pamiatka Vyhniansky travertín – travertínová kopa tvoriaca vodopád o výške 3,5 m s vodou vytekajúcou z bývalej štôlne. Približný vek tejto kopy je 60 rokov – vznikať začala až po odklonení pôvodného jarku s termálnou vodou.
Šport.
V oblasti športu je obec Vyhne zaujímavá najmä tunajším biatlonovým štadiónom a klubom.
Pôsobí tu aj futbalový klub a z histórie sú známe aj antukové ihriská a dokonca amatérsky hokejový klub.

</doc>
<doc id="27707" url="https://sk.wikipedia.org/wiki?curid=27707" title="Krahule">
Krahule

Krahule () sú obec na Slovensku v okrese Žiar nad Hronom v blízkosti Kremnice. Obec Krahule je jediná obec na Slovensku, kde žije viac ako 20 % obyvateľstva nemeckej národnosti.
Polohopis.
Horská obec sa nachádza v centrálnej časti Kremnických vrchov, asi 3 km severovýchodne od Kremnice. Vhodné podmienky na zimné i letné športy ju predurčujú byť významným športovým strediskom. Na pláňach nad Krahuľami bolo vybudované lyžiarske stredisko a v obci sa nachádza rekreačné stredisko „Stred Európy“ a hotel „Blaufus“. Pod Krahuľským vrchom začína bežecká trasa „Biela stopa (predtým SNP)“. Medzi Krahuľským vrchom () a Trnovníkom (Skala mieru; miestny nemecký názov Dornstein, ) je Peklo. Pár kilometrov od dediny je ubytovanie (zóna Dedičné).
Dejiny.
Obec vznikla počas nemeckej kolonizácie a prvá nepriama zmienka o nej je z roku 1331, kedy sa v listinách spomína mešťan Blaufuss, pravdepodobný zakladateľ obce. Obec sa po prvý raz spomína až v roku 14421443 a jej obyvatelia sa zaoberali pastierstvom a taktiež boli zamestnaní v kremnických baniach.
Cirkevne bola obec filiálkou Kremnických Baní (vtedajší názov Piargy), až do roku 1788, kedy tu bola postavená kaplnka a bola založená matrika. Samostatná fara pribudla v roku 1806, kedy bol tiež vysvätený kostol sv. Jána Nepomuckého. Budova súčasnej školy pochádza z roku 1881, hoci inštitúcia vznikla rovnako v roku 1788. Časť obyvateľov ešte aj dnes obýva typické drevenice a obrába vysoko ležiace polia a lúky. Dobre sa tu darí čiernemu ovsu a „blaufusskému maku“, vyhľadávanému na Kremnickom trhu pre svoju kvalitu.
Krahule boli pred druhou svetovou vojnou čisto nemeckou obcou, 100 % obyvateľov sa hlásilo k nemeckej národnosti. Na začiatku 20. storočia mala obec asi 1 000 obyvateľov. Väčšina z nich musela obec po roku 1945 na základe Benešových dekrétov opustiť. V parlamentných voľbách nehlasoval v Krahuliach nikto, keďže Nemci nemali právo hlasovať.
Demografia.
Národnostné zloženie obyvateľstva.
Od roku 2021 je možné v sčítaní obyvateľstva uviesť okrem hlavnej aj druhú národnosť.
Občianska vybavenosť.
Obec Krahule má kostol, cintorín, futbalové ihrisko, kravín, salaš s ovcami, lyžiarske stredisko s 3 vlekmi, obchod (zmiešaný tovar), obecný úrad, požiarnu zbrojnicu, krčmu, 2 autobusové zástavky a poštovú schránku. 
Doprava.
Do obce vedú cesty z Kremnice (odbočka z cesty II/578, vedúcej na Skalku) a z Kremnických Baní. Autobusovú dopravu zabezpečuje SAD Zvolen.

</doc>
<doc id="27708" url="https://sk.wikipedia.org/wiki?curid=27708" title="Kremnické Bane">
Kremnické Bane

Kremnické Bane (zast. Piargy) sú obec na Slovensku v okrese Žiar nad Hronom. V súčasnosti je známa hlavne neďalekým geografickým stredom Európy.
Polohopis.
Kremnické Bane sú malá obec, nachádzajúca sa v Kremnických vrchoch, asi 4 km severne od mesta Kremnica. Rozprestiera sa v doline, vo výške medzi 700 a Prvá písomná zmienka obci je z roku 1361. Prvými obyvateľmi obce boli nemeckí kolonizátori, ktorí prišli na územie Slovenska v 13. storočí, kvôli tomu, že sa v Kremnických vrchoch začalo ťažiť zlato a iné drahé kovy.
Dejiny.
Kremnické Bane sú pôvodne nemecká banícka osada spomínaná už v roku 1361. Obec mala počas svojej histórie rôzne názvy, ako Johanesberg, Piargy a terajší Kremnické Bane. Až do konca 2. svetovej vojny tu žili predovšetkým obyvatelia nemeckej národnosti, keď na základe Benešových dekrétov bolo veľa z nich vysťahovaných do Nemecka.
Vo svojej histórii bola obec buď samostatná alebo patrila pod mesto Kremnica. Naposledy bola miestnou časťou Kremnice medzi rokmi 1980 a 1991. Odvtedy je opäť samostatná.
Kultúra a zaujímavosti.
Pamiatky.
Kostol sv. Jána Krstiteľa.
Rímskokatolícky kostol sv. Jána Krstiteľa, trojloďová gotická stavba s polkruhovo ukončeným presbytériom a predstavanou vežou z druhej polovice 13. storočia. Pôvodne vznikla ako románska rotunda. Nachádza sa v kopcoch nad dedinou. V 15. storočí bola realizovaná nová hviezdicová rebrová klenba rotundy, tá sa z veľkej časti zachovala dodnes. Západná časť rotundy bola odbúraná pravdepodobne v 16. storočí, kedy k nej bolo pristavané gotické trojlodie a zväčšila sa tak kapacita stavby. V rokoch 1529 až 1673 bol kostol evanjelický, z tohto obdobia pochádza aj vročenie 1588 na portáli v podveží. Kostol prešiel obnovou po poskodení vandalmi v rokoch 1989-2007. 
Turizmus.
Nad obcou sa nachádza symbolický Stred Európy pri gotickom Kostole svätého Jána, z ktorého strechy tečie voda na jednu stranu do Váhu a na druhú do Hrona. Neďaleko kostola je aj najvyšší bod chotára, skala Trnovník (nem. Dornstein) vo výške 
Národnostné zloženie.
2001:
2011:
Občianska vybavenosť.
Obec sa člení na dve časti samotnú obec a časť Staré Piargy. Nachádza sa v nej zbrojárska firma GrandPower, farma Eko Produkt, čerpacia stanica Jurki, pohostinstvo Adal, keramická dielňa, rímskokatolícky kostol, rímskokatolícky farský úrad pre obce Kremnické Bane, Kunešov, Krahule a Turček. Je tu aj futbalové ihrisko, na ktorom pravidelne cvičia členovia miestneho dobrovoľného hasičského zboru na súťaže v požiarnom útoku.

</doc>
<doc id="27709" url="https://sk.wikipedia.org/wiki?curid=27709" title="Lúčky (okres Žiar nad Hronom)">
Lúčky (okres Žiar nad Hronom)

Lúčky () sú obec na Slovensku v okrese Žiar nad Hronom neďaleko Kremnice.

</doc>
<doc id="27710" url="https://sk.wikipedia.org/wiki?curid=27710" title="Jasenová">
Jasenová

Jasenová je obec na Slovensku v okrese Dolný Kubín.

</doc>
<doc id="27711" url="https://sk.wikipedia.org/wiki?curid=27711" title="Krivá">
Krivá

Krivá je obec na Slovensku v okrese Dolný Kubín.

</doc>
<doc id="27712" url="https://sk.wikipedia.org/wiki?curid=27712" title="Istebné">
Istebné

Istebné je obec na Slovensku v okrese Dolný Kubín.
Polohopis.
Obec sa nachádza na dolnej Orave, asi 4 km západne od Dolného Kubína, v údolí Istebnianky. Chotár obce ohraničuje západný okraj Oravskej vrchoviny, východný okraj vytvára rieka Orava. Južným okrajom prechádza cesta I/70 a železničná trať Kraľovany – Trstená. Na brehu rieky Orava sa nachádza významný závod na výrobu ferozliatin, Oravské ferozliatinárske závody. 
Dejiny.
Región dolnej Oravy bol podľa doložených archeologických nálezov osídlený už v dobe bronzovej a železnej. Okrem nálezísk v Dolnom Kubíne, na Ostrej a Tupej skale, vo Veličnej či Oravskom Podzámku bolo praveké sídlisko zmapované aj na okraji Istebného, na Hrádku. Osídlenie regiónu bolo kontinuálne, bez prerušenia, aj v dobe rímskej (Trniny) a následne aj v období sťahovania národov, kedy do našej oblasti prišli Slovania. V lokalite Hrádok boli počas výstavby oravskej vicinálnej železnice v roku 1898 objavené pozostatky opevneného hradiska a bronzové artefakty, z ktorých časť skončila v múzeu v Martine. Neskorší archeologický výskum zaradil na základe nálezov osídlenie do obdobia halštatskej kultúry (8. - 5. storočie pred Kr.) a určil približný rozsah i druh opevnenia. Našli sa pozostatky zrubovej palisády, strážnej veže i zemného valu, širokého 8 a vysokého až 5,5 metra, no i ľudí, ktorí zrejme padli pri obrane pevnosti. 
Najstaršie osady sú na Orave písomne doložené až v 13. storočí, kedy sa spomína aj časť dnešného chotára obce. V listine kráľa Ladislava IV. z roku 1272 sa stáva Hrádok a Mníšska stráň, na ktorej sa nachádzal kláštor rádu templárov alebo johanitov, majetkom Hocymera /Chotimíra/, zakladateľa zemianskeho rodu Revických. Priama zmienka o Istebnom („Isztebna vocatam in districtu de Arva“, doslova "Istebné zvané v dištrikte Orava") pochádza z roku 1316, kedy toto územie výmenou za majetok Belsko v Liptove, získal od magistra Donča rytier Mikuláš, syn Lukáša, jeho synovia a príbuzní z Liptova. Kráľ Ľudovít za verné služby daroval 2. januára 1382 „zem zvanú Istebnek v župe Oravskej“ Dávidovi, synovi Petra z turčianskej osady Hostie, ktorý bol povýšený do zemianskeho stavu. Od tej doby bolo Istebné zemianskou obcou a v majetku rodiny Dávidovcov zotrvalo až do roku 1798. V tomto roku prevzal tieto majetky Anton Šándor, ktorý sa do rodiny priženil, no už v roku 1804 Istebné kúpil Michal Ambrózy. Následne prešlo dedičstvo prostredníctvom dcéry Anny na jej syna Samuela Csillagiho, ktorého do zemianskeho stavu povýšili v roku 1844. 
V roku 1604 sa obcou prehnali Bočkajovi hajdúsi, ktorí vydrancovaním domov spôsobili veľkú biedu. Z pôvodných 19 sedliackych domov zostalo po ich vyčíňaní len 7. Povstalecké vojsko Imricha Tököliho obsadilo Oravu v roku 1678, o 5 rokov neskôr drancovalo región zasa vojsko poľského kráľa Jána Sobieského, po ktorého vyčíňaní zostalo v troskách 27 oravských dedín. V 60. rokoch 18. storočia v obci postavili Dávidovci veľký barokový dvojpodlažný kaštieľ. Mal dva trakty s päťdielnym pôdorysom a vstupnou halou a terasou, cez ktorú sa schádzalo do parkovej záhrady. Druhý, menší kaštieľ, postavili začiatkom 19. storočia na dolnom konci Csillaghyovci.
Istebné bolo charakteristické množstvom líp, ktorých tu rástlo viac ako 100, pričom najstaršie (z 80. rokov 17. stor.) boli okolo evanjelického kostola. Začiatkom 19. storočia tu okrem dvoch kaštieľov stáli 3 panské domy, hostinec, pálenica, 2
mlyny a píla. Poddaných tu v tom čase bolo 35 a živili sa najmä poľnohospodárstvom a chovom dobytka a volili si svojho richtára, ktorý mal k dispozícii prísažného a notára. Okrem povinných prác obhospodarovali 16 urbárskych ralí. Z remeselníkov sa v Istebnom okolo roku 1805 spomína zlatník, čižmár, dvaja mlynári, kováč, majordomský, črievičkár a krčmár. Obec patrila pod veličiansku farnosť, ktorá patrila pod správu nitrianskeho archidiakonátu. Farnosť bola striedavo katolícka aj evanjelická a v roku 1688 zriadili v obci evanjelický kostol, faru a školu. Na Medovej hôrke vznikla modlitebňa s farnosťou pre Istebné a ďalších 12 obcí v okolí. Drevený tzv. artikulátny kostol bol postavený asi v r. 1689 a finančne naň prispel i švédsky kráľ. V tom istom roku postavili aj školu, murovaná zvonica pribudla v roku 1731. Urbariát vznikol v obci v roku 1864, na základe dohody gazdov s Csillaghyovcami a kúpy časti ich lesov. Hasičský spolok bol založený v roku 1892, o tri roky neskôr dokončili novú budovu školy. Csillaghyovská parotehelňa začala pracovať v roku 1912 a okrem tehiel vyrábala aj škridle a drenážne rúrky. Významnou bola výstavba oravskej vicinálnej železnice v roku 1898, ktorá zjednodušila a urýchlila dopravu v regióne.
Po vzniku 1. ČSR sa Csillaghyovci odsťahovali do Maďarska, pričom rozpredali aj veľkú časť majetkov. Dávidovský kaštieľ bol v roku 1937 premenený na abstinentskú liečebňu. V 30. rokoch občania opravili školu a kostol, zregulovali potok a upravili okolie s cestou, v roku 1938 postavili most, opravili faru a kostol. Od roku 1940 je v obci dostupná elektrická energia, o rok neskôr bola opravená cesta a v povojnových rokoch nastala industrializácia, rozvoj dopravy, cestovného ruchu a zmeny v poľnohospodárstve.
Od začiatku 50. rokov začala popri rozvoji ferozliatinárskych závodov výstavba 19 bytoviek, slobodární a domov. V roku 1957 pribudli priestory pre obchod s potravinami, mäsom a zeleninou, ako aj školská budova, o rok nato pribudla aj nová budova ZDŠ. V 60. rokoch bol dokončený závodný klub ROH, opravilo sa kino Hutník a postavené boli ďalšie obytné domy. V ďalších rokoch bolo rekonštruované futbalové ihrisko, postavila sa požiarna zbrojnica, Dom smútku, fara, športová hala aj učebne pre SOU, rekonštruoval sa dom pre potreby II. materskej školy, vybudovalo oplotenie cintorína, nové mosty, verejné osvetlenie, rozhlas, rozšíril sa vodovod, kanalizácia a vybudoval plynovod. Po roku 1989 pribudla čistiareň odpadových vôd, vykonala regulácia povrchových vôd, opravili miestne komunikácie, vodovod i osvetlenie a vytvorili podmienky na individuálnu bytovú výstavbu. 
Kultúra a zaujímavosti.
Turizmus.
Okrem pamiatok v obci a okolitých obciach ponúka okolie vhodné podmienky na cykloturistiku, horskú cyklistiku aj turistiku. Z obce vedie modro značená turistická trasa na Kubínsku hoľu, odkiaľ sa dá pokračovať na hrebeň Oravskej Magury. Turisticky zaujímavý je v okolí aj masív Šípu a dominanty dolnej Oravy, Veľkého Choča.

</doc>
<doc id="27713" url="https://sk.wikipedia.org/wiki?curid=27713" title="Osádka">
Osádka

Osádka je obec na Slovensku v okrese Dolný Kubín.
Polohopis.
Nachádza sa v údolí Leštinského potoka, na rozhraní Oravskej vrchoviny a Chočských vrchov, približne 9 km východne od Dolného Kubína. V okolí sa nachádzajú vhodné podmienky na turistiku a cykloturistiku, nakoľko sa tu spájajú cesty z obcí Malatiná, Pokryváč a Lúčky.

</doc>
<doc id="27714" url="https://sk.wikipedia.org/wiki?curid=27714" title="Pokryváč">
Pokryváč

Pokryváč je obec na Slovensku v okrese Dolný Kubín. Má 185 obyvateľov s Pokryváčom susedí Pucov, Osádka, Leštiny, Malatiná a Medzibrodie nad Oravou.
Polohopis.
Obec Pokryváč leží v juhovýchodnej časti Oravskej vrchoviny v pramennej oblasti Pokryváčskeho potoka.
Dejiny.
Obec založil valach zo Bzín v roku 1593 a nazval ju Rastočná. Kurucké vojny spôsobili spustošenie dediny. Dosta­tok pieskovca v chotári viedol k roz­voju kamenárstva popri tradičnom roľníctve a plátenníctve. V roku 1933 dedina vyhorela. Počas SNP tu operovali parti­zánske skupiny. Vzniká partizánsky oddiel Vysielač. Najvyšší vrch v Pokryváči je Zubor.

</doc>
<doc id="27715" url="https://sk.wikipedia.org/wiki?curid=27715" title="Pribiš">
Pribiš

Pribiš je obec na Slovensku v okrese Dolný Kubín.

</doc>
<doc id="27716" url="https://sk.wikipedia.org/wiki?curid=27716" title="Pucov (okres Dolný Kubín)">
Pucov (okres Dolný Kubín)

Pucov je obec na Slovensku v okrese Dolný Kubín.
Polohopis.
Obec sa nachádza v centrálnej časti Oravskej vrchoviny v údolí potoka Pucov. Chotár obce je značne odlesnený. Výmera obecného chotára je . Okolité svahy Oravskej vrchoviny ponúkajú vhodné podmienky na lyžiarsku turistiku. Unikátom obce Pucov je chránený prírodný útvar Pucovské zlepence v nadmorskej výške približne 610 – . Ide o nápadné skalné útvary na pravej strane hlbokej doliny, nachádzajúce sa pred vstupom do centralnej časti obce tvorené hrubozrnnými zlepencami paleogénneho veku v celkovej výmere . Skalné steny dosahujú miestami výšku až .
Dejiny.
Prvé stopy svedčiace o pobyte človeka v miestach kde je Pucov pochádzajú z praveku. V blízkosti obce sa našli bronzové predmety z doby bronzovej. Obec bola založená až v roku 1550 počas valaskej kolonizácie. Vznikla ako osada na valaskom práve a patrila Oravskému panstvu.
Názov potoka i dediny patrí do skupiny slova púť, pútec – cesta, chodník. Názov obce pochádza od mena potoka Pucov. Zmienka o potoku bole ešte predtým, ako vznikla obec. V listine kráľa Ľudovíta z roku 1369 sa povoľuje vyklčovanie lesa v okolí dnešných Leštín a uvádza sa les z oboch strán potokov „Puczo et Kolbin“.
Za kuruckých vojen spustla. Obyvatelia sa zaoberali roľníctvom, dobytkárstvom a kamenárstvom. Počas 1. ČSR bola v obci vyhňa, píla a rozvinuté tkáčstvo.

</doc>
<doc id="27717" url="https://sk.wikipedia.org/wiki?curid=27717" title="Veličná">
Veličná

Veličná je obec na Slovensku v okrese Dolný Kubín. Územie obce tvoria dve katastrálne územia, k. ú. Veličná a k. ú. Revišné (do roku 1950 samostatná obec).
Názov.
Velikavesz, Nagyfalu, Veľká Ves. V roku 1420 sa objavuje prvýkrát pomaďarčený názov obce „Nag Flaw“. Domáci názov „Welkeg Wsy“ teda Veľkej Vsi z roku 1595 (pretrvával ešte v 19. storočí), hovorí že obec už vynikala svojou veľkosťou.
Dejiny.
Vynikajúca poloha obce Veličná ju predurčovala na vznik osídlenia. Husté osídlenie už v praveku dokazujú rôzne archeologické nálezy nielen priamo z obce, ale aj nálezy z významnejších lokalít Istebného – Hrádku a Trnín. K osídleniu viedla výhodná poloha v najúrodnejšej časti Oravy, stará trhová cesta Oravou, spájajúca údolie Váhu a Turca s územím na poľskej strane Karpát.
Prvý písomný doklad o Veličnej je však až z roku 1272 – vtedy sa spomína ako „Magna Villa“ v donačnej listine z roku 1272, ktorou panovník Ladislav IV. udelil Hocymerovi „zem zvanú Revišné“. V listine z roku 1370 sa Orava spomína ako stolica ( župa ) so sídlom vo Veličnej. Veličná mala štatút mestečka už od 14. storočia. Podľa daňových súpisov z roku 15471548 patrila Veličná k Oravskému hradu a mala 55 domov. Mestečko sa postupne rozrastalo. Zábrež vznikla presídlením Veličňanov za breh rieky Orava. Oravská Poruba vznikla vyrúbaním lesa, ktorý užívali Veličňania.
Municipálny zákon z roku 1871 zrušil štatút mestečka, Veličná sa stala obcou. Rímskokatolícka farnosť vznikla v roku 1351 a slúžila všetkým obciam od Kraľovian po Oravský Podzámok. Hospodársku štruktúru v tomto čase tvorilo poľnohospodárstvo, remeslá a obchod s poľskými trhovými strediskami.Významný bol soľný obchod. Soľ sa dovážala z Poľska z bane Wieliczka. Potvrdil to v roku 1525 panovník Ľudovít II. a tiež Ferdinand I. v roku 1548. Rudolf II. v roku 1583 potvrdil predchádzajúce privilégiá a povolil mestečku soľný sklad. Ferdinand II. v roku 1635 udelil Veličnej výsadu, podľa ktorej každý týždeň v pondelok sa konal slobodný trh na poľnohospodárske produkty, dobytok a mohli konať päť jarmokov do roka. Okolo roku 1640 Veličňania postavili nemocnicu s útulkom.
17. storočie však prinieslo mnoho zmien. Okrem stavovských nepokojov, Tökölyho, Pikovho povstania (spomínajú sa v kronike sťažnosti poddaných na šikanovanie zo strany prezimujúcich žoldnierov, ničenie osnov na krosnách pri tkaní plátna šabľami vojakov) Najhoršia pohroma prišla v roku 1683, keď Veličnú vypálili litovské vojská kapitána (hajtmana) Kazimíra Sapiehu (16371720), najatí žoldnieri Jána III. Sobieskeho, ktoré tiahli cez Oravu na pomoc Viedni proti Turkom. Pri požiari zhorel aj kostol v ktorom bol mestský aj župný archív. Bol to koniec rozvoja obce, ktorá sa formovala ako župná obec a mala ambície stať sa neskôr okresným mestom. Po požiari sa sídlo župy natrvalo presťahovalo do Dolného Kubína, ktorý bol v tom čase maličkou obcou. Z Veličnej sa v tom čase odsťahovalo množstvo poddaných do okolitých obcí. Dosvedčujú to aj urbárske súpisy, kde sa spomínajú priezviská, ktoré pôvodne existovali len vo Veličnej. Obyvatelia znovu postavili domy, kostol. Hlavným zamestnaním naďalej ostáva poľnohospodárstvo a chov dobytka. Obilie sa mlelo v niekoľkých mlynoch, v roku 1740 vzniká v obci pivovar, v mnohých domoch sa rozšírilo pálenie pálenky.
Ako najstaršie remeslá sa spomínajú ševci, čižmári, krajčíri, garbiari, murári, tesári, hrnčiari, kováči a zámočníci. Mnohé boli organizované v miestnych cechoch a nemalou mierou prispievali k rozvoju obce. V roku 1616 mol založený krajčírsky cech, v roku 1628 ševcovský, 1678 mäsiarsky
Aj v rokoch 18711945 však v obci pôsobil väčší počet remeselníkov. Okrem obilia sa pestoval ľan a konope – základ výroby plátna ktoré sa upravovalo v mangeľoch a farbilo nielen v miestnej farbiarni. V roku 1772 bol postavený mangeľ a v roku 1902 farbiareň. Široko – ďaleko bola známa modrotlač Greguškovcov a Páltikovcov. Založenie školy možno predpokladať po vzniku farnosti. v 14. storočí.Tolerančný patent umožnil aj vo Veličnej založiť evanjelickú faru a školu. Kostol postavili v roku 1785, faru v roku 1789, a školu 1793. V kaštieli po roku 1918 bola chýrna gazdinská škola, ktorá sa dodnes spomína nielen na Orave. Po roku 1948 tu bola poľnohospodárska majstrovská škola, ktorá sa zmenila na účtovnícku. Posledné lesnícke učilište zaniklo roku 1970. Obec bola oslobodená 5. apríla 1945. Vývoj po roku 1945 nepriaznivo ovplyvnila stavebná uzávera v súvislosti s predpokladanou výstavbou vodnej priehrady. Výstavba rodinných domov sa sústredila v priestore medzi Veličnou a jej časťou Revišné. Dňa 2. marca 1958 sa konala ustanovujúca schôdza socialistického poľnohospodárskeho družstva JRD.

</doc>
<doc id="27718" url="https://sk.wikipedia.org/wiki?curid=27718" title="Zázrivá (okres Dolný Kubín)">
Zázrivá (okres Dolný Kubín)

Zázrivá je obec na Slovensku v okrese Dolný Kubín.
Polohopis.
Obec Zázrivá sa nachádza na severozápadnom Slovensku. Jej katastrálne územie zasahuje do viacerých horských celkov fatransko-tatranskej oblasti a Stredných Beskýd. 
Stred územia tvorí Zázrivská brázda, v ktorej je stred obce. Zázrivská brázda je na severe lemovaná výraznými Kysuckými bradlami. Kozinec (), Havranský vrch (), Okrúhlica () a na západe ležiaci Pupov () sú súčasťou Kysuckej vrchoviny. Na juhozápade a juhu územie lemujú horské celky Malej Fatry - Malý Rozsutec a Osnica. Z východu obec lemuje Oravská Magura s podcelkami Kubínska hoľa a Paráč, od juhu Hrčkova Käčka a Čierny vrch. Územie Zázrivej má tvar lichobežníka, kde kratšie strany tvorí severná a východná hranica.
Dejiny.
Obec bola založená ako valaská obec na území panstva Oravského hradu. Prvá písomná zmienka je z roku 1556. Vtedy mala Zázrivá podľa súpisov 150 až 200 obyvateľov. Obyvatelia sa v tých časoch na leto sťahovali so stádami do hôr, ale postupne sa rodiny usadzovali práve na tých miestach, kde boli v lete, a tak vznikli dnešné osady Zázrivej ako Ráztoky, Havrania, Petrová, Biela a ďalšie. V roku 1615 boli určené definitívne hranice Zázrivej. Za panovania kráľa Ľudovíta II. počas jeho detských rokov vládol na Orave Rytier Dônč, ktorý daroval Valachom z Valaskej Dubovej rozsiahle lúky v oblasti osád Plešivá a Kozinská.
Počas kuruckých bojov dedina veľmi spustla a postupne jej zrušili aj valaské výsady. V roku 1747 bol založený Farský úrad. V roku 1791 postavený prvý murovaný rímskokatolícky kostol na mieste, kde stál pôvodne drevený, ktorý bol postavený v roku 1705 neskoršie bol rozobratý a predaný do Žaškova. 
V roku 1754 sa spomína škola v Ústredí, ktoré sa vtedy nazývalo Centrum a v Zápisnici sa spomína učiteľ Martin Juriga. Po roku 1848 bola obec v poddanstve panstva Oravského komposesorátu. Až do roku 1945 sa následne zvyšovala miera vysťahovalectva obyvateľov. Až v roku 1871 bol vytvorený Urbársky spolok, pretože ľudia nemali na vykúpenie sa z poddanstva dostatok prostriedkov.
V roku 1785 bolo v Zázrivej 2030 obyvateľov, v roku 1828 2600 obyvateľov, neskôr ich počet klesal v dôsledku epidémií a vysťahovalectva, v roku 1828 2598 ľudí a v 70. rokoch 20. storočia bola Zázrivá najväčšou obcou na Orave, mala vyše 4100 obyvateľov. Potom počet obyvateľov klesol asi na polovicu.
V Zázrivej sa narodil Ján Nepomuk Drengubiak – kňaz, maliar, rezbár, narodený 31. 10. 1781.
Pôsobili tu František Tondra – bývalý spišský diecézny biskup a Andrej Imrich – spišský svätiaci biskup,
Počas SNP bola v obci partizánska základňa, na ktorej pristáli viaceré spravodajské a diverzné výsadkové partizánske skupiny. Obec bola oslobodená 5. apríla 1945.
Obyvateľstvo.
Pôvodné valaské obyvateľstvo sa postupne asimilovalo s obyvateľstvom, ktoré sa prisťahovalo v priebehu rokov 1564 až 1683. V roku 1598 bolo v Zázrivej iba jedenásť sedliackych domov, ktoré bolo možné zdaniť. Po spustošení a vypálení v roku 1683 sa obyvatelia rozptýlili po okolitých osadách. Po nich sa prisťahovalo nové obyvateľstvo, najviac od Terchovej, Valaskej Dubovej a Liptova. Podľa výskytu priezvisk v urbárskych súpisoch je vidno, že do priestoru Zázrivej prišli až z Detvy. Hlavne ako uhliari, drevorubači, ktorí mali skúsenosti s klčovaním lesov a taktiež aj pastieri. Migrácia bola spôsobená následkom tlaku Turkov, tiež aj stavovskými povstaniami. Vinou prvého protihabsburského povstania zostalo v obci iba 5 domov, v roku 1608 už len tri zdaniteľné domy. Taktiež prichádzali aj z priestoru Turca, Sučian, Turian a Veličnej, po rekatolizácii a založení farnosti v roku 1747 už len z katolíckych obcí. Migrácia bola zastavená zavedením urbáru. Podľa urbárskeho súpisu roku 1715 sa v Zázrivej vyskytujú priezviská: Kokoska; Bocskaj; Fedor; Flaisz; Ratko; Traszib (Trasík); Polka, Mahuth, Babiss, Szedmak, Krska, Demiter, Marko, Hanczel, Krupa, Jaczko, Duda. V roku 1995 boli v obci najčastejšiezastúpené priezviská: Karcol, Žúbor, Mäsiar, Zaťko, Krška, Matúš, Otruba, Červeň, Fedor, Kokoška, Trnovec, Záň.
Kultúra a zaujímavosti.
Zaujímavosti.
Obec je charakteristická drevenou architektúrou, ľudovými zvykmi, výrobou Zázrivských korbáčikov (s chráneným označením pôvodu), piesňami a tancami, výrobou odevov a inými tradíciami ľudovej tvorivosti. Je tiež východiskom pre turistiku. 
Dňa 4. októbra 1909 okolo 13:30 hod. francúzski vzduchoplavci Alfred Leblanc a J. Delebeque na balóne Ile de France štartujúceho 3. októbra o 15. hod. na štvrtých pretekoch Gordona Benneta zo Švajčiarskeho mesta Schlieren pri Zürichu. V Zázrivej balón nešťastne núdzovo pristál v oblasti vrchu Kozinec počas silného prízemného vetra. Balón Ile de France letel smerom od juhu ponad osadu Plešivá, smerom na sever k osade Kozinská. Vzduchoplavci po nedobrovoľnom pristátí boli vyvrhnutí z koša a vysypalo sa im aj všetko náradie, zbrane a písomnosti. Balón odľahčený o sa znova vzniesol a zmizol v oblakoch. Obaja vzduchoplavci zostali v lese len vo vychádzkovej obuvi sami. Uhorská tlač vtedy napísala, že Zázrivci balón Ile de France vykradli, čo nebola pravda. Roztratené veci a písomnosti, ako aj zbrane odovzdal istý valach – Olah, pastier z blízkeho salaša miestnemu obecnému notárovi. Vzduchoplavci nakoniec skončili ako druhí po preletení vyše . Zvíťazili: Edgar W. Mix a Andre Roussel z USA na lodi America 2, ktorí pristáli v Poľsku, neďaleko Varšavy. Alfréd Leblanc bol blízkym spolupracovníkom známeho avionika L. Blériota.

</doc>
<doc id="27719" url="https://sk.wikipedia.org/wiki?curid=27719" title="Žaškov">
Žaškov

Žaškov je obec na Slovensku v okrese Dolný Kubín. 
Polohopis.
Obec sa nachádza na dolnej Orave, v doline Žaškovského potoka v Šípskej Fatre. Severozápadný okraj obce zasahuje až k rieke Orava.
Dejiny.
Archeologické nálezy bronzových predmetov z lokality "Pod Hrdošom" potvrdzujú osídlenie chotára už v dobe bronzovej. Z rímskeho obdobia sa našli dôkazy osídlenia na "Trninách" a od 8. až 9. storočia územie osídľovali Slovania. Stopy po slovanských opevneniach sa našli v lokalite "pod Hrádkom", no niekoľko ďalších bolo lokalizovaných aj v okolitých obciach. Z týchto výšinných sídlisk sa už koncom 11. storočia ľudia presúvali do údolí, kde vznikali prvé súvislé osídlenia. Od 13. storočia prichádzali do regiónu ľudia zo susedného Liptova a Turca, ktorí tiež zakladali nové obce. V tom období už existovala cesta cez Komjatnú do Poľska. 
Písomne doložený je Žaškov v roku 1351, ktorý v tom čase patril Oravského hradu a kedy kastelán Michal Štegel udelil obci tzv. Žilinské právo. Potvrdzuje to následne listina kráľa Žigmunda z roku 1388. Celé územie Oravy patrilo hradu a panstvu Orava, ktorého majiteľom sa v roku 1556 stal František Thurzo, ktorý získal dedične funkciu župana. V tomto období mal Žaškov 16 port (daňových jednotiek), obec spravoval dedičný richtár a zastúpení tu boli 8 debnári, 5 želiari, 2 pastieri a 1 sluha. V roku 1560 mal Žaškov filiálny kostol, v roku 1580 sa spomína už samostatná fara, ku ktorej neskôr patrila aj filiálka Valaská Dubová. Terajší kostol bol postavený v roku 1625. Hoci mala obec koncom storočia už 37 sedliackych usadlostí, už o desaťročie neskôr bola v celom okolí bieda, spôsobená Bočkajovými hajdúchmi i požiarom. Po smrti palatína Juraja Thurzu vznikol začiatkom 17. storočia Oravský komposesorát, ktorý celé panstvo spravoval až do roku 1848. Po dočasnom rozmachu sa koncom nepokojného 17. storočia obec takmer celkom vyľudnila.
Koncom 10. rokov 18. storočia však mal Žaškov už 114 rodín a viac ako 900 obyvateľov. Tí sa zaoberali najmä poľnohospodárstvom a chovom hospodárskych zvierat - hovädzieho dobytku, koní, oviec, hydiny a včiel, v menšom rozsahu prievozníctvom na rieke Orava. V tomto období boli v obci 2 mlyny, 10 páleníc a 6 včelínov. Remeselnícke výrobky si miestni kupovali vo Veličnej alebo v Dolnom Kubíne. V 18. storočí bola obec cirkevne pričlenená k fare v Komjatnej, neskôr k fare vo Veličnej, no v roku 1791 si evanjelici vytvorili vlastný zbor, ktorému o rok neskôr postavili kostol (veže pristavili v r. 1892) a následne aj faru. V roku 1795 sa spomína prvá evanjelická škola, ktorú nahradila murovaná budova až v roku 1913. Prvý most cez Oravu bol postavený v roku 1922, o tri roky neskôr bol v obci založený Hasičský zbor a rozvíjali sa živnosti. Prosperovali tu 3 obchody s výčapom, 6 kolári, 3 tokári, 2 kušnieri, mlynári aj kováči, 1 krajčír, stolár a korytár. V roku 1930 žilo v 217 domoch spolu 1132 obyvateľov.
Po druhej svetovej vojne vznikli v regióne nové podniky, ktoré zamestnali aj veľkú časť obyvateľov Žaškova. Do obce bola vybudovaná nová cesta, zavedená elektrická, vodovodná aj telefónna sieť a tiež bol postavený nový most cez Oravu. V roku 1953 vznikla TJ Sokol, v neskoršom období aj folklórny súbor "Trnkári", doplnený o detský súbor "Trnkárik". Od roku 1972 v obci fungovalo JRD so sídlom v Oravskej Porube, ktoré sa v roku 1991 osamostatnilo. Postupne bola vybudovaná Materská i Základná škola, Dom služieb, Dom smútku, Hasičská zbrojnica, pošta, knižnica, Kultúrny dom, predajne potravín, kaderníctvo, autoservis a zavedený obecný rozhlas. Medzi tradičné podujatia obce patrí od roku 1972 organizovaný "Žaškovský minimaratón" a veľkú popularitu má vďaka vybudovanej trati motokros, ktorým robí dobré meno obce najmä Štefan Svitko. 
Kultúra a zaujímavosti.
Kultúra.
V obci pôsobí folklórny súbor "Trnkári", doplnený o detský súbor "Trnkárik". V prevádzke je tiež obecná knižnica a tradície udržuje Zbor pre občianske záležitosti, ktorý poriada uvítanie detí do života a posedenia starších občanov.
Turizmus.
V chotári obce leží Národná prírodná rezervácia Šíp s dominantou okolia, vrchom Šíp. Z obce vedie turistická značka cez Žaškovské sedlo a sedlo pod Ostrým do susednej Komjatnej. V Žaškovskom sedle sa križuje so značkou, vedúcou zo Stankovian na Šíp (), v sedle pod Ostrým je križovanie s ďalšou značkou, vedúcou do údolia Váhu: hrebeňom Havrana do Ľubochne alebo východnejšou trasou údolím do Švošova. Na Ostré vedie chodník, odbočujúci zo zelenej trasy za sedlom v smere na Komjatnú.
Šport.
Medzi tradičné podujatia patria: Prechod žaškovským chotárom, Výstup na Šíp, Výstup na Rozsutec, Volejbalové turnaje, Karneval na ľade, Silvester na ľade, Deň detí, Strelecká liga a Trojkráľový stolnotenisový turnaj.

</doc>
<doc id="27720" url="https://sk.wikipedia.org/wiki?curid=27720" title="Malatiná">
Malatiná

Malatiná je obec na Slovensku v okrese Dolný Kubín.
Symboly obce.
Erb.
Erb obce bol vytvorený v roku 1996 s prihliadnutím na ovčiarske tradície v obci a je registrovaný v tejto podobe: v striebornom štíte strieborná pasúca sa ovečka so zlatým rúnom, prekrývajúca zelený vrh s tromi zelenými vyrastajúcimi smrekmi.
Vlajka.
Vlajka obce pozostáva z piatich pozdĺžnych pruhov vo farbách zelenej (1/7), bielej (2/7), žltej (1/7), bielej (2/7) a zelenej (1/7). Vlajka má pomer strán 2:3 a ukončená je tromi cípmi, tzn. dvomi zástrihmi, siahajúcimi do tretiny jej listu.

</doc>
<doc id="27721" url="https://sk.wikipedia.org/wiki?curid=27721" title="Oravská Poruba">
Oravská Poruba

Oravská Poruba je obec na Slovensku v okrese Dolný Kubín.

</doc>
<doc id="27722" url="https://sk.wikipedia.org/wiki?curid=27722" title="Oravský Podzámok">
Oravský Podzámok

Oravský Podzámok (, ) je obec na Slovensku v okrese Dolný Kubín.
Polohopis.
Obec v Oravskej vrchovine ležiaca na pravom brehu Oravy je vzdialená 11 km SSV od Dolného Kubína. Rozkladá sa okolo hradného brala, na križovatke ciest I/59 na Krakov cez Trstenú a I/78 do Živca cez Námestovo.
Miestna časť Široká.
Široká je miestna časť obce Oravský Podzámok v okrese Dolný Kubín.
Nachádza sa v geomorfologickom celku Oravská vrchovina na pravom brehu rieky Orava v nadmorskej výške 498 m n. m. Leží pri ceste I/59 z Dolného Kubína do Tvrdošína, 3 km juhozápadne od centra Oravského Podzámku.
Vľavo od cesty (v smere na Tvrdošín) stoja obytné domy, bývalé, kým na pravej strane bol vybudovaný hutnícky komplex (prášková metalurgia, OFZ, a. s.).
Dejiny.
Archeologické nálezy datujú počiatky osídlenia lokality do obdobia prelomu letopočtu, no prvá písomná zmienka z roku 1267 sa vzťahuje k existencii Oravského hradu. Hrad sa spomína v polovici 13. storočia, ale obec v podhradí vznikla pravdepodobne neskôr. Prvá písomná zmienka o „Thurzovských majetkoch“ pochádza z roku 1559, kedy sa tu nachádzal hradný majer. Hospodárstvo s výsadným postavením až do roku 1886 nepodliehalo uhorským správnym úradom a postupne sa rozrástlo na oba brehy Oravy, pozdĺž dôležitých ciest do Poľska. 
Oravský Podzámok zo začiatku podliehal iba hradným pánom a jej obyvatelia pracovali pre hrad a Oravský komposesorát. Samostatnou sa obec stala až v druhej polovici 19. storočia, odkedy mala svojho richtára, ktorý však podliehal komposesorátu a mal len obmedzené právomoci. V roku 1800 hrad úplne vyhorel a zostal opustený až do roku 1868, kedy bolo do nevyužitého hradného komplexu umiestnené jedno z prvých múzeí na Slovensku.

</doc>
<doc id="27723" url="https://sk.wikipedia.org/wiki?curid=27723" title="Vyšný Kubín">
Vyšný Kubín

Vyšný Kubín je obec na Slovensku v okrese Dolný Kubín. 
Polohopis.
Obec sa nachádza asi od okresného mesta. Leží v údolí, medzi vrchmi Veľký Choč () a Ostrá skala a Tupá skala.
Dejiny.
Roľnícky ľud, ktorý sa označuje ako "ľud popolnicových polí" alebo "lužický ľud" sa zaoberal poľnohospodárstvom, chovom dobytka a poznal zopár remesiel. Staval si veľké opevnenia (Ostrá skala a Tupá skala), z čoho je možné usudzovať, že sa lužické rody spájali vo väčšie celky – kmene, ktoré pri stavbách mohutných opevnení využívali nútenú otrockú prácu (patriarchálne otroctvo).
Obec sa spomína v roku 1325 ako "Superior Kolbin", 1325 až 1391 "Felseukolbyn", alebo "Kubbyn", v roku 1920 ako "Horný Kubín". Roku 1325 magister Donč daroval osadu potomkom grófa Hudku (comes Hudka – Hudkont) z Liptova. Zemianske rodiny Meškovci a Kubínyiovci sa hlásili ako jeho potomkovia. V roku 1355 kráľ Ľudovít I. pridelil vyšnokubínskym zemanom túto obec a zároveň ju oddelil od Oravského panstva. Od tej doby sa Vyšný Kubín spomína ako zemianska dedina. Za zemianske rodiny sa pokladali Kubínyiovci, Meškovci, rodina Orszáhg-Gazda a Ivanovičovci. V roku 1778 mala obec 455 obyvateľov, v roku 1828 535 obyvateľov a 78 domov.

</doc>
<doc id="27724" url="https://sk.wikipedia.org/wiki?curid=27724" title="Sedliacka Dubová">
Sedliacka Dubová

Sedliacka Dubová je obec na Slovensku v okrese Dolný Kubín v Žilinskom kraji. 
Polohopis.
Obcou prechádza európsky hlavný cestný ťah E77, ako aj hlavné trasy autobusových liniek a železnica, vďaka čomu má dobré spojenie s okolitými obcami: Dlhá nad Oravou (smer Trstená – Krakov), Horná Lehota, (smer Oravský Podzámok – Dolný Kubín – Ružomberok – Žilina). Obcou taktiež prechádza neelektrifikovaná jednokoľajová železničná trať Kraľovany – Trstená, na ktorej premávajú pravidelne osobné i nákladné vlaky.
Obec sa nachádza v podhorí Oravskej Magury a Oravskej vrchoviny.
Kultúra a zaujímavosti.
Ocenenia.
V roku 2009 získala ocenenie Most 2009 od Rady mládeže Slovenska za spoluprácu samosprávy s deťmi a mládežou združenia MOST 2009 a taktiež sa stala podľa portálu Slovakregion najkrajšou obcou Slovenska 2009. V roku 2011, 2012 a 2018 vyhrala v kategórií obce v "Súťaži o najkrajšie mesto a obec Slovenska" 1. miesto.
Šport.
V obci sa nachádzajú dve ihriská a aktívny je stolnotenisový klub. V zimnom období tu pôsobí lyžiarsky klub, ktorý každoročne organizuje prechod chotárom. V Sedliackej Dubovej pôsobí i dobrovoľný hasičský zbor.

</doc>
<doc id="27725" url="https://sk.wikipedia.org/wiki?curid=27725" title="Medzibrodie nad Oravou">
Medzibrodie nad Oravou

Medzibrodie nad Oravou je obec na Slovensku v okrese Dolný Kubín.

</doc>
<doc id="27726" url="https://sk.wikipedia.org/wiki?curid=27726" title="Dlhá nad Oravou">
Dlhá nad Oravou

Dlhá nad Oravou je obec na Slovensku v okrese Dolný Kubín. Pôvodný názov obce bol Dlhá Lúka. 
Polohopis.
Obec leží v údolí rieky Oravy popri jej obidvoch brehoch. Chotár na ľavom brehu patrí do Oravskej vrchoviny, na pravom do Oravskej Magury. Jeho povrch je značne zalesnený, poznačený eróziou. Okolité obce: Horná Lehota, Krivá, Podbiel, Sedliacka Dubová, Chlebnice.
Dejiny.
Prvá zmienka o obci je z roku 1420, keď bola poddanskou obcou Oravského hradu. V roku 1683 ju vypálili poľsko-litovské vojská. Okrem roľníctva a dobytkárstva sa obyvatelia zaoberalo rozvážaním bryndze, tvarohu a jahniat. Od roku 1837 začali v obci vyrábať kvalitné plátno. Po roku 1918 došlo k vysťahovalectvu. V obci boli tri píly, vyhne, rozvinuté košikárstvo a tkáčstvo. Požiare v rokoch 1930 a 1962 spôsobili značné hospodárske škody.
Školstvo.
Základná škola s materskou školou Dlhá nad Oravou sa nachádza 20 km severovýchodne od okresného mesta Dolný Kubín v obci Dlhá nad Oravou. Školu navštevujú žiaci z obcí Dlhá nad Oravou, Krivá, Sedliacka Dubová a Horná Lehota. V novej budove školy sa začalo vyučovanie 1. septembra 1964. V roku 2005 škola participovala na medzinárodnej súťaži RoboCup Junior v japonskom meste Osaka. O rok neskôr v nemeckom meste Brémy žiaci získali prvé miesto v kategórii Rescue (záchranár) s robotom Beanpole. 

</doc>
<doc id="27727" url="https://sk.wikipedia.org/wiki?curid=27727" title="Chlebnice">
Chlebnice

Chlebnice je obec na Slovensku v okrese Dolný Kubín.

</doc>
<doc id="27728" url="https://sk.wikipedia.org/wiki?curid=27728" title="Bziny">
Bziny

Bziny sú obec na Slovensku v okrese Dolný Kubín. 
Polohopis.
Od okresného mesta sú vzdialené 4 km. Je to malá samostatná obec usadená v Oravskej vrchovine na ľavom brehu Oravy pod kopcom Brezovec. Jej okolie má ráz pahorkatiny až vrchoviny s nadmorskými výškami do 900 m. Okolité kopce sú značne odlesnené.
Dejiny.
Obec bola založená okolo roku 1345, patrila Oravskému hradu. Názov obce je odvodený od názvu rastliny bez, baza ktorá tu rástla vo veľkom množstve. Bola rozdelená na dve časti: sedliacku a valaskú. Počas Kuruckých bojov v 17. storočí dedina spustla. Okrem poľnohospodárstva a chovu dobytka sa obyvatelia venovali kamenárstvu: vyrábali kamenné dlaždice, brúsky a náhrobníky.
Obyvatelia Bzín sa podieľali na založení Pucova, Pribiša a Pokryváča. Bziny ležali pri hlavnej kráľovskej ceste. V roku 1993 sa obec Bziny odčlenila od mesta Dolný Kubín a stala sa samostatnou obcou.

</doc>
<doc id="27729" url="https://sk.wikipedia.org/wiki?curid=27729" title="Kraľovany">
Kraľovany

Kraľovany sú obec na Slovensku v okrese Dolný Kubín. 
Polohopis.
Obec na sútoku Váhu a Oravy je geograficky zaraďovaná na Dolnú Oravu, no jej chotár zasahuje západným okrajom aj do Turca a východným na Dolný Liptov. Územie severne od Váhu patrí do malofatranskej časti Krivánske Veterné hole, južne situovaná časť zasahuje do Veľkej Fatry a jej podcelku Šípska Fatra a v západnej časti patrí malá časť chotára do Šútovského podhoria, patriaceho do Turčianskej kotliny.
Okrajom obce vedú strategické komunikácie, spájajúce Turiec, Liptov a Oravu. Zo Žiliny do Ružomberka vedie popri Váhu v trase cesty I/18 európska cesta 50, na ktorú sa na východnom okraji obce pripája cesta I/70 do Dolného Kubína. Tá využíva údolie Oravy, rovnako ako železničná trať Kraľovany – Trstená, pôvodne smerujúca z miestnej stanice až do poľského Nowého Targu. Váh sleduje dôležitá železničná trať Žilina – Košice, ktorá je vedená severným okrajom obce.
Dejiny.
V roku 1420 sa Kraľovany spomínajú ako dedina patriaca Oravskému hradu. Najstarší písomný údaj je však z roku 1363. Prví osadníci pochádzali z Turian. Vznikla na významnej ceste z Turca na Oravu a v čase panovania Turzovcov tu bolo zriadené suché mýto, kde sa vyberali od pltníkov poplatky.
Obec veľmi trpela v 17. storočí počas stavovských povstaní a po Bočkajovom povstaní bola spustnutá a ošarpaná. Okolo roku 1608 mala okolo 70 obyvateľov (14 rodín), v roku 1715 ich bolo už 160. V obci sa spomína aj panský hostinec, ktorý vlastnili Thurzovci, hostinský Juraj Zábrezký získal v roku 1647 okrem pozemkov aj povolenie na výstavbu mlyna a píly. V roku 1763 sa v obci spomína dnes už neexistujúca zvonica. V roku 1815 bol do zvonice zakúpený nový zvon, ktorý sa dnes nachádza v Múzeu oravskej dediny v Zuberci, vo zvonici zo Záskalia.
Časť obyvateľov Kraľovian sa zaoberala pltníctvom a lovom rýb. Daň z úlovku odovzdávali Oravskému panstvu, pretože ako slobodní občania nepracovali na panských roliach. Alojz Mednyanský v roku 1826 spomína v diele "Malerische Reise anf dern Waaglfusse in Ungarn (Malebná cesta dolu Váhom)", že sa v Kraľovanoch dajú chytať znamenité hlavátky 30 až 35 funtov ťažké, a že sa tu zhromažďujú všetky plte prichádzajúce po rieke Orave. Dve polplte sa v Kraľovanoch spájali do jednej a polovica oravských pltníkov sa vracia domov. Mednyanský spomína aj majstrovsky vybudovanú cestu z roku 1801, vedúcu cez rozstrieľané bralá na Oravu. Oravské panstvo rozšírilo podnikanie a v obci dali postaviť valchu na výrobu súkna a prenajímalo hostinec, vlastnilo obchod so soľou a voskom. 
V roku 1811 bol založený spolok bývalých urbarialistov, do ktorého majetku patril aj mlyn, píla, kameňolom, ťažba piesku, štrku, rybolov a poľovné právo. Pohroma postihla obec v auguste 1813, keď celé povodie Váhu zasiahla obrovská povodeň. Pokles obyvateľstva zapríčinila aj cholera v roku 1873 a vysťahovalectvo za prácou v rokoch 18801890. 
Obec nabrala na význame po zriadení železnice do Oravského Podzámku v roku 1898, ktorá začínala v miestnej stanici. Kraľovany sa tak stali významným dopravným uzlom Košicko-bohumínskej železnice (súčasná trať Žilina – Košice), čo dokladá fakt, že v roku 1935 mala stanica až 6 koľají. V roku 1906 tu bol postavený trojoblúkový kovový most, v roku 1910 bola zriadená telegrafná stanica. V roku 1935 mala už elektrifikovaná obec 671 obyvateľov. 
K obci Kraľovany patrí aj časť Rieka, v ktorej sa nachádza zatopený lom, využívaný miestnymi na rekreačné účely. Mnoho ľudí sa nesprávne domnieva, že toto územie patrí ku vedľajšej obci Šútovo, čo nie je pravda.

</doc>
<doc id="27730" url="https://sk.wikipedia.org/wiki?curid=27730" title="Leštiny">
Leštiny

Leštiny sú obec na Slovensku v okrese Dolný Kubín.

</doc>
<doc id="27731" url="https://sk.wikipedia.org/wiki?curid=27731" title="Eniwetok">
Eniwetok

Eniwetok (jap.: エニウェトック環礁) je atol v Tichom oceáne. Je súčasťou súostrovia Marshallove ostrovy. Skladá sa z viac ako 40 malých ostrovčekov, ktoré spolu tvoria atol Eniwetok. Ležia asi 525 km severozápadne od ostrova Kwajalein. V roku 2011 celý atol obývalo 664 ľudí.
Atol Eniwetok.
Celková rozloha všetkých ostrovov je asi 5,85 km². Lagúna, ktorú obklopujú má 1 004,89 km². V súčasnosti žije na ostrovoch asi 1 000 obyvateľov. Najväčšími ostrovmi sú Eniwetok, Engebi (nazývaný tiež Arthur), Parry, Muty a Igurin.
Technicky vzaté bol Eniwetok pôvodne španielskou kolóniou. Pre Európanov ho objavila roku 1794 britská šalupa Walpole. V roku 1885 sa stal súčasťou nemeckej kolónie Marshallových ostrovov. V roku 1914 obsadili ostrovy Japonci a od roku 1920 ich spravovali ako svoje mandátne územie na základe rozhodnutia Spoločnosti národov.
Počas 2. svetovej vojny Japonci na ostrove Engebi postavili letisko. Používali ho pre lietadlá hliadkujúce v oblasti Karolín a zvyšku Marshallových ostrovov. V januári 1944 ostrovy dobyli Spojené štáty.
Po vojne bolo obyvateľstvo evakuované a atol bol použitý pre testovanie jadrových a biologických zbraní. Nukleárne testy sa uskutočňovali v rokoch 1948 až 1962. V roku 1952 sa na atole uskutočnil test prvej vodíkovej bomby.
Ľudia sa na atol vrátili až v 70. rokoch 20. storočia. V roku 1977 začala americká vláda odstraňovať z atolu znečistenú pôdu a ostatný materiál a v roku 1980 prehlásila ostrov za bezpečný na bývanie. 
Dóm Runit.
V rokoch 1977-1980 vláda USA na ostrove Runit vo východnej časti atolu vybudovala "Dóm Runit" (Runit Dome, názov podľa ostrovu), aby tu uskladnila rádioaktívny materiál zo všetkých testov vykonaných v atole, vrátane kontaminovanej pôdy a trosiek. Taktiež sem USA nechalo previezť 130 ton kontaminovaného materiálu z jadrových skúšok z Nevady, o čom v čase predávania správy nad úložiskom v roku 1986 vláda Marshallových ostrovov nebola informovaná. V dôsledku globálneho otepľovania a stúpania hladiny Tichého oceánu hrozí, že tesnosť dómu môže byť narušená a do vôd a ovzdušia môžu uniknúť rádioaktívne látky. Niektoré sedimenty v lagúne sú ešte rádioaktívnejšie ako tie, ktoré sú uskladnené v dóme. Na jeseň 2019 boli v betónovom dóme spozorované trhliny, po rokoch zvetrávania a vzostupe vôd oceána a lagúny pri prílivoch dochádza k zaplavovaniu spodných častí betónovej konštrukcie, čo následne zhoršuje vlastnosti konštrukcie a hrozí presakovaním rádioaktivity do pôdy a okolia. Prezidentka Marshallových ostrovov, Hilda Heineová, v tejto súvislosti žiadala vládu USA, aby prevzala za úložisko kontaminovaného odpadu zodpovednosť. To však USA odmieta pre už jestvujúcu dohodu o predaní správy nad územím z roku 1986.
Atómové testy.
1. novembra 1952 explodovala na atole prvá vodíková bomba. Vážila 65 ton. Koralový ostrov Elugelab, na ktorom sa výbuch uskutočnil, zmizol pod hladinou oceánu. Na jeho mieste zostal iba kráter hlboký 60 metrov s priemerom 2 km. Výbuch mal silu 10 megaton TNT.
Na atole bolo uskutočnených celkom 43 atómových výbuchov.

</doc>
<doc id="27791" url="https://sk.wikipedia.org/wiki?curid=27791" title="Orechovité">
Orechovité

Orechovité (lat. "Juglandaceae") je čeľaď stromov z radu bukotvaré (Fagales). Staršie bývala radená do radu orechotvaré (Juglandales).
Systematika recentných taxónov.
orechovité (Juglandaceae):
Poznámka: V starších systémoch sa uvádza tribus Juglandeae v širšom zmysle, ktorý je tvorený podtribusom Juglandinae (čiže tribusom Junglandeae v užšom zmysle) a podtribusom Caryinae. Z dnešného pohľadu tento taxón nie je monofyletický.

</doc>
<doc id="27795" url="https://sk.wikipedia.org/wiki?curid=27795" title="Borievka obyčajná">
Borievka obyčajná

Borievka obyčajná (ľudovo/nárečovo borievka, jalovec, bor, bôr(a); lat. "Juniperus communis") je kerovitá až stromovitá drevina z čeľade cyprusovité ("Cupressaceae").
Má často viac kmeňov. Borka je sivohnedá, šupinovitá. Ihlice sú pichľavé, majú biely pásik a sú v trojpočetných praslenoch. Kvety sú dvojdomé. Bobule modročiernej farby sú oinovatené a dozrievajú v treťom roku. Drevina so širokým ekologickým rozpätím, hojne sa vyskytuje na slnečných suchých stráňach i v subalpínskom stupni. Kvitne v apríli až júni.
Plody sa používaju ako korenina do jedla, prísada na výrobu borovičky.
Liečivé účinky.
Zberá sa zrelý plod ("fructus juniperi"). Hlavnú obsahovú látku tvorí silica, flavonoidy a prípadne cukry. Plody pôsobia silne močopudne priamym dráždením obličiek, majú dezinfekčné účinky a dráždia kožu. Jednorazová dávka na zápar je 0,5 g.

</doc>
<doc id="27797" url="https://sk.wikipedia.org/wiki?curid=27797" title="Hoste (okres Galanta)">
Hoste (okres Galanta)

Hoste (, ) je obec na Slovensku v okrese Galanta.
Dejiny.
Na území dnešnej obce bolo sídlisko maďarovskej kultúry zo staršej doby bronzovej. Obec sa prvý raz spomína v roku 1231.

</doc>
<doc id="27798" url="https://sk.wikipedia.org/wiki?curid=27798" title="Kajal">
Kajal

Kajal je obec na Slovensku v okrese Galanta. 
Podľa sčítania v roku 2021 malo slovenskú národnosť 39,6%, maďarskú 50,4% a nezistenú 8,8%. 
Dejiny.
Po viedenskej arbitráži nasledoval maďarský zábor obce v rokoch 1938-1945, počas záboru znel názov obce Nemeskajal.

</doc>
<doc id="27799" url="https://sk.wikipedia.org/wiki?curid=27799" title="Pata">
Pata

Pata je vidiecka obec na juhozápade Slovenska v Trnavskom kraji v okrese Galanta. Leží na okraji Nitrianskej pahorkatiny. Preteká ňou potok Jarčie a niekoľko menších vodných tokov. K 31. decembru 2021 mala Pata 3 241 obyvateľov, čo ju radí k stredne veľkým obciam Slovenska. Prevažnú väčšinu tvorí obyvateľstvo slovenského pôvodu a rímskokatolíckeho vierovyznania.
V obci sa nachádzajú dva rímskokatolícke kostoly zasvätené narodeniu Panny Márie. Významnou historickou udalosťou v dejinách obce bola bitka medzi maďarskými a cisárskymi vojskami (1849), ktorú pripomína obelisk za obcou.
Polohopis.
Pata sa nachádza v centrálnej časti Podunajskej nížiny na juhozápadnom okraji Nitrianskej pahorkatiny. Územie Paty je tvorené miernou pahorkatinou a plytkou dolinou potoka Jarčie. Stredná časť obce leží v nadmorskej výške Nadmorská výška v okrajových častiach katastra kolíše od približne (južný tok Jarčia medzi lokalitami "Dolné lúky" a "Zájarčie"), až po približne (lokalita "Zaháje" pri severozápadných hraniciach katastrálneho územia).
Katastrálnym územím pretekajú vodné toky Jarčie (aj Jác), Zájarčie a Šoporniansky kanál. Severnú hranicu s katastrálnym územím obce Báb tvorí Bábsky potok. Všetky potoky odvodňuje Jarčie, ktoré sa následne pri neďalekej vodnej nádrži Kráľová vlieva z ľavej strany do rieky Váh.
Územie Paty spadá do teplej klimatickej oblasti a nížinného typu klímy. Priemerná ročná teplota vzduchu v obci dosahuje rozmedzie hodnôt 9 až 10 °C. Zrážky dosahujú priemerne 550 – 600 mm/rok. Snehová pokrývka sa v lokalite Paty nedrží dlhšie než 90 dní v roku.
Prevládajúcim typom pôdy je úrodná černozem, v doline vodného toku Jarčie prevládajú lužné pôdy. Z výmery pôdneho fondu zaberala v roku 2021 poľnohospodárska pôda 85,9 %. V rámci nej mala najväčší rozsah orná pôda (91,3 %). Z hľadiska nepoľnohospodárskych plôch zaberalo najväčší rozsah zastavané územie (63,2 %).
S výnimkou menších lesíkov (pozostatkov lužných lesov najmä v lokalite "Pakdomy" a "Borody" v smere na Pusté Sady) je chotár obce odlesnený. Menšie zalesnené plochy sa nachádzajú v lokalite "Dubník", v lokalite "Kopanice" (tzv. "Sítí"), v lokalite "Dolinka" a za Hedviga majerom (tzv. "Papuča"). V rámci fytogeografického členenia Slovenska patrí územie obce do oblasti panónskej flóry. Zarastené plochy tvoria najmä jasene (70 % lokality "Pakdomy)", agáty, borovice a javory. Časť nezalesnených plôch tvoria trvalé trávne porasty, oblasť pri potoku Jarčie aj mokraďové porasty. V obci sa nenachádzajú vyhlásené chránené územia ani biocentrá a biokoridory regionálneho ani nadregionálneho významu.
Pata leží v turistickom regióne Dolné Považie. Susedí s obcami Šoporňa, Báb, Pusté Sady, Šintava a Hájske. Územie obce hraničí s Nitrianskym samosprávnym krajom, presnejšie s okresom Nitra (obec Báb) a okresom Šaľa (obec Hájske). Pata leží 9 km východne od mesta Sereď, v tesnej blízkosti rýchlostnej cesty R1. Vzdialenosť od okresného sídla, Galanty, je približne 17 km. Vzdialenosť od krajských miest Trnava a Nitra je približne rovnaká, 25 km. Od hlavného mesta Bratislavy je obec vzdialená 63 km.
Dejiny.
Pravek a rímska doba.
Prvé dôkazy o prítomnosti pravekého človeka v okolí Paty pochádzajú zo strednej doby kamennej. Priamo v zastavanom území obce sa mala nachádzať mohyla z obdobia neolitu, ktorá však nikdy nebola archeologicky zdokumentovaná.
Územie bolo pravekým obyvateľstvom obľúbené najmä pre jeho polohu na križovatke ciest, blízkosť brodu cez Váh a pre úrodné pôdne typy. Praveký človek uprednostňoval vyvýšené miesta a pahorkatiny, aké začínajú v katastri obce a pokračujú smerom na sever. Hrobové nálezy ľudu nitrianskej kultúry v blízkom regióne dokazujú osídlenie širšieho územia Paty aj v období staršej doby bronzovej. V lokalite "Diely" (staršie aj "Horné diely"), pri R1 smerom na Šoporňu, sa v rokoch 19971999 uskutočnil archeologický výskum pod vedením Ivana Chebena. Objavené boli sídliskové jamy a kostrové pohrebisko únětickej a maďarovskej kultúry. Na mieste pohrebiska sa nachádzalo viac ako 200 hrobov, čo dokazuje, že sa na území obce nachádzalo viacgeneračné sídlisko. Väčšina hrobov, s výnimkou detských, bola vyrabovaná už v praveku. I napriek tomu bolo na mieste objavených viacero predmetov. Kostrový hrob v severozápadnej časti obce zároveň zakladá hypotézu, že v zastavanom území obce sa mohlo nachádzať ešte jedno pohrebisko.
Osada maďarovskej kultúry zanikla krátko pred odsunom miestneho obyvateľstva z južného Slovenska preč k Stredomoriu. Zvyšky miestneho obyvateľstva zrejme splynuli s čakanskou kultúrou, ktorá zanikla v 12. storočí pred Kristom. Miestne územie bolo následne zrejme trvalo neobývané, človek však na území obce naďalej prítomný bol.
Ďalšie výkopové práce v Pate sa uskutočnili v lokalite "Vinohrady" (v povodí vodného toku Jarčie). Ide o skromnejšie nálezisko, pričom výskum bol sťažený pre predchádzajúcu poľnohospodársku činnosť v danej oblasti. Nálezy pochádzali z dvoch období, z neskorej doby bronzovej a z doby rímskej. Z neskorej doby bronzovej (kultúra Mezöcsát) bolo objavených 12 sídliskových jám a plytký kostrový hrob. Je možné, že šlo o hrob náhle zosnulého príslušníka väčšej karavány prechádzajúcej územím. Z rímskeho obdobia bolo objavených 26 žiarových hrobov s črepmi. Časť bola domácej germánskej výroby (na mieste sa nachádzala kupolovitá pec), časť pochádzala z rímskej výroby. Bolo objavených tiež šesť jám s odpadom. Sústava ďalších šiestich kolových jám zakladá hypotézu nadzemnej stavby z doby rímskej. Neskoršie dejiny obce nie sú dostatočne zdokumentované, historicky však územie obce patrilo pod rôzne štátne útvary.
Stredoveké dejiny.
Predpokladá sa, že dnešné miestne osídlenie je pred-uhorské, čomu nasvedčujú viaceré skutočnosti: najmä geografická poloha, blízkosť iných praslovanských osídlení, etymologický pôvod názvu obce i pôvodné a pretrvávajúce slovanské obyvateľstvo.
Prvá písomná zmienka o obci pochádza z roku 1156. V listine ostrihomský arcibiskup Martyrius oprávňoval kanonikov ostrihomskej kapituly vyberať desiatky z Paty ("„Pta“") a iných dedín jeho arcibiskupstva. Konkrétne Pata bola pridelená kanonikovi Diovi. Druhá písomná zmienka o obci pochádza z roku 1252 a viaže sa k miestnemu obyvateľovi, zemanovi Ladislavovi z Paty. Samotná obec vznikla zrejme práve z pôvodnej zemianskej usadlosti. Už v stredoveku sa na území obce nachádzal kostol. S istotou je doložený od roku 1332, čo vyplýva zo záznamov pápežských vyberačov desiatkov.
Pata bola v tom období roľnícka obec obývaná miestnou nižšou zemianskou šľachtou. Miestny zemiansky rod Patovcov (Pathovcov, "de Patha") v dôsledku vraždy spáchanej jeho príslušníkmi Ladislavom a Tomášom upadol, až sa nakoniec v 15. storočí úplne vytratil z dobových prameňov. Okrem miestnej šľachty mala už od 12. storočia záujmy v Pate aj kráľovská moc reprezentovaná šintavským panstvom.
Novoveké dejiny.
Pata zostala počas celého stredoveku obcou obývanou zemanmi. Od roku 1523 patrila k majetkom šintavského panstva, ktoré prešlo z kráľovských rúk do vlastníctva Turzovcov. Naďalej však minimálne istý čas pretrvával zvláštny status zemianskej obce vo vzťahu k Šintave. Oproti ostatným obciam Pata vystupovala ako privilegovaná obec oslobodená od platenia daní a poplatkov, pretože obyvatelia sa starali o kráľovský rybník "Bábi-šári". V roku 1480 podľa registra poplatkov a príjmov hradu Šintava v obci stálo viac ako 60 usadlostí a jeden mlyn. V stredoveku tvorila Pata vlastnú farnosť, ktorá zanikla v 16. storočí pre boje s Osmanskou ríšou. Ako filiálka v tom období patrila najprv pod Šintavu, neskôr pod Šoporňu. Znížil sa taktiež počet obývaných usadlostí a životná úroveň obyvateľstva. Patu pravdepodobne podobne ako susednú Šoporňu zasiahla vlna reformácie (v Šintave pôsobil kazateľ Peter Bornemisa), avšak už koncom 17. storočia bola miestna krajina rekatolizovaná. Keďže k rekatolizácii susednej Šoporne došlo v roku 1660, podobná situácia bola zrejme aj v Pate. Začiatkom 18. storočia tak z 1814-tich obyvateľov len 47 nebolo katolíkmi. 
Už niekedy pred svojou smrťou v roku 1625 dal uhorský palatín Stanislav III. Turzo svoje aktíva v Šintave (a teda aj v Pate) do držby svojej manželke Anne Rosine Listiusovej. Duševne chorá barónka, prezývaná ako „šintavská bosorka“, brutálnym spôsobom zavraždila prinajmenšom dvanásť poddaných (prevažne žien) zo Šintavy a okolia, pričom dve obete (Katarínu Deliovú a poslednú obeť, zemianku Magdalénu Sölöšiovú) nechala za účasti jej obyvateľov pochovať na cintoríne v Pate. V procese proti Listiusovej svedčil aj 66-ročný patiansky richtár Juraj Elek. Listiusová bola odsúdená k trestu smrti (nakoniec bol zmiernený na doživotné väzenie) a k prepadnutiu majetku. V roku 1642 tak šintavské panstvo spolu s Patou získal na základe dedičských nárokov do vlastníctva palatín Mikuláš Esterházi a spolu s ním aj fraknovská (forchtenauská) vetva Esterháziovcov.
V 17. storočí Pata zažila priame nebezpečenstvo zo strany Turkov neúspešne obliehajúcich Šintavský hrad. Podľa ľudovej tradície (spájanej okrem iného s prepadmi pôdy počas výstavby nových domov) sa v Pate nachádzali tajné podzemné úkryty (tunely). V roku 1715 mala obec 46 domácností a po prvýkrát sa spomína prítomnosť viníc. Počet obyvateľov vzrástol v roku 1828 na 878 obyvateľov bývajúcich v 126 usadlostiach na jednej ulici. V tomto období bola obec už ale viac-menej poddanskou dedinou na čele s richtárom. Obyvateľstvo postupne schudobnelo.
Väčšinu obyvateľstva tvorili dlhodobo Slováci, pričom už maďarská literatúra z 19. storočia vyjadrovala smútok nad ich stále klesajúcim počtom. Po vyhnaní Turkov mala byť podľa uhorských autorov približne tretina rodín v Pate stále maďarská: v roku 1715 malo byť zo 45 rodín 13 maďarských. Z poznámok z cirkevnej vizitácie z roku 1785 vyplýva, že obyvateľstvo okrem niekoľkých osôb hovorilo verejne len po slovensky. V roku 1736 žilo v Pate päť Židov, v roku 1746 traja Židia a okolo roku 1779 šesť Židov, podľa Klobučníka zrejme rodina Štrasserovcov. Podľa obecnej kroniky sa k obdobiu okolo roku 1800 viaže aj vznik ranej rómskej komunity v obci. Z roku 1769 pochádza urbár upravujúci vzťahy Paťanov a šintavského panstva. Napísaný bol v dobovej slovenčine.
S Esterháziovcami patianski poddaní neboli z viacerých dôvodov spokojní, najmä pre nerešpektovanie ich urbariálnych oprávnení. Viackrát preto adresovali list priamo panovníkovi (1803, 1816, 1817). Veľmi skromne šintavská šľachta odpovedala aj na žiadosti príspevku na výstavbu nového kostola, ku ktorému sa zaviazala. V roku 1815 sa šintavské panstvo po smrti Františka Esterháziho rozdrobilo a Pata pripadla Karolovi staršiemu s panstvom v Seredi. Majetky Karola Esterháziho v Pate získal následne v roku 1853 uhorský poľnohospodár Gustáv Appel, v dôsledku čoho si v Pate zachoval majetky len Anton Esterházi, ktorý ich v roku 1873 predal. Na prelome 19. a 20. storočia získal veľkostatok od Apellovcov Ladislav Ballaj.
Obdobie po roku 1848.
Obce sa priamo dotkla revolúcia v rokoch 1848/1849. V roku 1849 sa honvédske vojsko na čele s veliteľom Jozefom Naďšándorom snažilo brániť povodie Váhu pred postupujúcim cisárskym vojskom. I napriek počiatočným maďarským úspechom sa cisárskemu vojsku v júni podarilo prelomiť vojenskú líniu a preniknúť za Váh. Na území Paty sa následne medzi 16. a 19. júnom odohrala bitka medzi cisárskymi vojskami a honvédskym jazdectvom. Maďarské vojsko bolo zdecimované a vyžiadalo si smrť 140 honvédov. Bitku v obci pripomína za dedinou stojaci uhorský obelisk z roku 1872. Až do zániku Uhorska sa pri ňom vykonávali pietne spomienky.
Patu zasiahla vlna maďarizácie, avšak dedina si zachovala slovenský ráz. Starší obyvatelia obce mali v roku 1869 uviesť, že ich starí otcovia boli čistí Maďari a evanjelici a luteránsky kostol mal byť zničený Esterháziovcami, čo sa však zdá byť nepravdivé (pozri vyššie). Okrem Slovákov v obci žila malá skupina Židov a zopár Maďarov. V 19. storočí výrazne vzrástol počet obyvateľov, čo sa zjavne prejavilo aj na drobení miestnych majetkov a schudobnení miestneho obyvateľstva. V roku 1869 mala obec 1096 obyvateľov žijúcich v 133 domoch. Obyvateľstvo sa živilo najmä poľnohospodárstvom, centrom bol Hedviga majer. Čiastočnú obživu poskytovalo remeslo, najmä tkáčstvo. Pata (asi od polovice 19. storočia) patrila pod okres Šaľa Nitrianskej župy. V roku 1885 vznikol v Pate dobrovoľný hasičský zbor. Typickými remeslami v dedine v neskoršom období bolo plátenníctvo a čipkárstvo.
Prvá česko-slovenská republika.
Prvá svetová vojna (19141918) sa Paty síce nedotkla bojmi, no na rakúsko-uhorských vojnových frontoch zomrelo približne päťdesiatych obyvateľov obce. V roku 1931 informovali viaceré slovenské noviny o návrate patianskeho obyvateľa Štefana Zmenku zo zajatia z ruskej Sibíri, kde mal stráviť 16 rokov. Po povstaní sa mu malo podariť zo zajatia utiecť a cez Čínu sa dostal domov. Bojov v Rusku sa ako legionár 6. československého pluku zúčastnil aj Augustín Janica. 
Vznik Česko-Slovenska (1918) sa v Pate niesol v znamení španielskej chrípky, ktorá spôsobila smrť mnohých obyvateľov. Dlhodobo obec ťažila zlá ekonomická situácia a postavenie miestnych roľníkov sa nezlepšilo ani vďaka československej pozemkovej reforme, ktorá sa Paty príliš nedotkla. Podľa správy anonymného obyvateľa uverejnenej v roku 1921 v "Robotníckych novinách" bola obec navyše v tom čase zažalovaná obcou Pustakert (Pusté Sady) preto, že sa jej mal na polia vyliať potok Jarčie a spôsobiť tam škodu. Prípad v obci vyšetroval županský správca s komisárom, no zrejme predbežne rozhodli v neprospech obce, keďže sa miestny občan sťažoval na to, že situáciu posúdili nesprávne a to „proti ľudu“, v prospech bohatého Žida Schwitzera, ktorý mal ako árendátor panského poľa potok čistiť. Z textu nevyplýva, ako prípad skončil.
V roku 1923 bola Pata spolu s okresom Šaľa začlenená do Bratislavskej župy. 
Celková hospodárska situácia v obci nebola príliš dobrá ani v 20. rokoch, mnohí obyvatelia odchádzali za prácou do zahraničia a zadĺžená bola aj samotná obec. V obci bola počas prvej republiky pomerne veľká kriminalita. Dobové noviny informovali najmä o značnom počte krádeží a niekoľkých vraždách. V dvadsiatych rokoch sa v Pate uskutočnilo viacero štrajkov poľnohospodárskych robotníkov. V roku 1929 bol v Pate počas jedného štrajku čiastočne vypálený statok Eugena Schwitzera, pri ktorom zhorelo 110 kusov dobytka. Veľkostatkár bol obeťou trestnej činnosti opakovane: v roku 1932 bolo jeho gazdovstvo prepadnuté neznámym ozbrojeným lupičom a v roku 1935 mu bola viackrát vykradnutá tabaková sušiareň. 
Ekonomickú situáciu v obci zhoršil aj v novinách široko medializovaný prípad sprenevery peňazí spáchaný Ferdinandom Berinským, ktorý bol v rokoch 1928 až 1930 patianskym notárom. Berinský prijímal z pošty poukážky, ktoré mal doručiť občanom, no ktoré si pod falošnými podpismi ponechával. Rovnako prijímal peniaze z miestneho hasičského fondu a tisíce korún získal od roľníkov za obecné pozemky predávané obcou. Celkovo mal spreneveriť až na 150 000 Kč a utiecť do Maďarska. 
Obec nemohla dokonca postaviť ani novú budovu pre školu, ktorú požadoval štát (pozri Historické školstvo). Zlú situáciu chceli Paťania vyriešiť založením úverového družstva, ktoré ekonomicky riadila riaditeľka miestnej školy a spisovateľka Margita Kováčová. Zrejme i ekonomická situácia prispela k tomu, že značnú politickú priazeň mala v silne religióznej obci KSČ.
V roku 1934 dokonca v obci vypukla vzbura proti exekúciám. O udalosti rozsiahlo písala aj dobová tlač. 29. novembra 1939 prišli do Paty berní exekútori z Galanty, aby exekvovali u bývalého legionára Augustína Janicu a podľa neskoršej komunistickej literatúry aj u iných dlžníkov, pre daňové poplatky. Úradníkov počas prvej návštevy sprevádzali piati četníci. Proti ním sa postavil Janica aj so synom, ktorých podľa neskorších prameňov podporovalo asi tristo až štyristo obyvateľov, ktorí exekútorov a četníkov vyhnali. 1. decembra sa do obce vrátilo vyše dvadsať četníkov, ktorí napriek odporu exekúciu uskutočnili. Boli pri tom nútení použiť obušky a rozohnať rozvášnený dav. Podľa "Slovenskej pravdy" mali pri tom zbiť aj niekoľko náhodných okoloidúcich. Janica a jeho zať Korec boli predvedení do Šale na četnícku stanicu. Tlač sa z veľkej časti postavila na stanu dlžníkov, pretože berný úrad mal vymáhať aj také nedoplatky, ktoré už boli čiastočne splatené alebo odpísané, ako aj preto, že dlžník bol bývalým česko-slovenským legionárom.
V 30. rokoch Patu zasiahli taktiež viaceré epidémie chorôb. Osobitne o epidémii brušný týfusu písala aj slovenská tlač. "Slovenská pravda", noviny HSĽS, sa dokonca ohradili proti novinám Republikánskej strany poľnohospodárskeho a maloroľníckeho ľudu, "Slovenská politika", ktorá mala informovať, že šírenie choroby spôsobila chudoba v obci a ktorá mala zveličiť počty mŕtvych. Podobne ako "Slovenská politika" informovali aj noviny "Slovenská krajina".
V tomto období tiež obec zachvátili viaceré požiare, ktoré zaznamenali noviny i obecná kronika. Malo počas nich vyhorieť viacero usadlostí, avšak presné čísla sa v prameňoch líšia. Spolu malo vyhorieť asi 24 domov. Ďalší veľký požiar vypukol v obci v roku 1936, keď vyhorelo až 11/16 domov. Podľa spisovateľa Františka Hečka, ktorý mal obec niekedy v tomto období navštíviť, mala obetiam požiaru (ktorý mal byť už asi tretí v rade) pomôcť učiteľka Margita Kováčová, ktorá ako účtovníčka miestneho úverového spolku "„toľko vypisovala a toľko modlikala, že Ústrednému družstvu v Bratislave zmäklo jeho agrárnické srdcepovolilo patanským pohorelcom zmenkový úver“".
1. júna 1938 obec navštívil počas svojej cesty po Slovensku parížsky arcibiskup a kardinál Jean Verdier. "Slovenský denník" o prejazde kardinála obcou informoval slovami: "„V Pate [kardinála pozdravili] okresný náčelník Čerňanský a miestny farár, kým občianstvo a mládež pozdravovali kardinála kľačiac a hádzali mu na cestu kvety.“"
Druhá svetová vojna.
V roku 1939 sa Pata stala súčasťou novovzniknutého Slovenského štátu, pričom v blízkosti obce sa nachádzali štátne hranice vymedzené Viedenskou arbitrážou. Keďže Šaľa sa stala súčasťou Maďarska, Pata bola začlenená do okresu Hlohovec. 
Poľnohospodárska výroba v obci sa v tomto období preorientovala na pestovanie papriky. V roku 1941 vzniklo v Pate paprikové družstvo a mlyn na mletie koreninovej zeleniny. Neskôr, počas socializmu, sa výroba už pod štátnou taktovkou rozšírila a družstvo exportovalo papriku a iné produkty (šípky, tabak) aj do zahraničia. Celková hospodárska situácia v obci sa tak v čase vojny zlepšila, čomu nasvedčovala aj nová výstavba domov či vybudovanie športového areálu. 
Pred druhou svetovou vojnou (19391945) tvorili patianski Židia spolu so Židmi zo Šoporne dobre organizovanú komunitu a vlastnili značný majetok. Miestny šenk vlastnili Strasserovci a rodina Weissovcov vlastnila prvý obchod v Pate. Obchod neskôr zdedili šopornianski Gutmanovci. Miestny "Hedviga majer" mala v prenájme rodina Wohlsteinovcov. V Šoporni sídlil aj rituálny mäsiar, šochet. Počas vojny boli židovské podniky v rámci dražby arizované miestnym obyvateľstvom: krčmu po Strasserovcoch získal veliteľ dobrovoľného hasičského zboru Ján Paldan, ďalšie majetky získali viacerí obyvatelia v rámci verejnej dražby z dňa októbra 1942. 
Po zjednotení Živnostenskej strany s HSĽS sa zvyškovým statkárom v Pate stal poslanec Slovenského snemu Ján Líška. Podľa preživšej holokaustu z Paty, Herty Vyšnej (rod. Wohlsteinovej), sa Líška k Wohlsteinovcom správal veľmi slušne. Hlinkova garda sa ich pokúsila trikrát odviesť, no aj po presune do pracovného tábora v Seredi boli na podnet ich ochrancu prepustení. Ťaživé postavenie miestnych Židov naznačuje aj nepriateľský článok v "Gardistovi" z januára 1943 (citovaný vľavo), ktorý Patu označil za „eldorádo“ (= miesto radosti, hojnosti, raj) Židov. Aj napriek uvedenému však väčšina z patianskych Židov skončila v koncentračných táboroch. V archívoch holokaustu sa spomína 24 patianskych Židov, pričom 15 z nich bolo zavraždených a osud ostatných je prevažne neznámy.
Obce sa dotkli aj boje druhej svetovej vojny. Viacerí obyvatelia Paty bojovali na východnej fronte a pár sa zúčastnilo aj SNP. Počas výkonu vojenskej služby zomreli prinajmenšom traja obyvatelia obce. V decembri 1944 obec obsadili nemecké vojská, 22. decembra 1944 bola obec bombardovaná sovietskym letectvom. Nemecké vojská sa v obci opevnili, pričom na práce využívali aj miestne sily. V januári 1945 sa front priblížil k obci, no zastal. Priame boje na území obce trvali v období od 29. marca do 1. apríla. Na oslobodzovaní obce sa podieľali najmä jednotky 7. gardovej armády, 27. gardového zboru a 93. gardovej divízie v rámci druhého ukrajinského frontu maršala Malinovského. Obec bola oslobodená 1. apríla (na Bielu sobotu), keď do nej o 18:56 hod vstúpili vojská jazdecko-mechanizovanej skupiny vojsk generála Issu Alexandroviča Plijeva, ktorá bola zložená prevažne z kozáckych vojsk z Ďalekého východu. Sovietske a čiastočne aj rumunské vojská sa dopustili rabovania a viacerých výtržností. Sovieti dokonca zajali časť obyvateľstva. Situáciu urovnali až prichádzajúce česko-slovenské jednotky. Po vojne bola obec poničená a zavládol hlad.
Povojnové dejiny.
Po obnovení ČSR sa Pata stala dočasne opäť súčasťou okresu Šaľa, hoci existovali snahy o začlenenie do okresu Nitra. Po reforme v roku 1948 vznikol nový okres Sereď, ktorého súčasťou bola aj Pata. Voľby v roku 1946 v Pate jasne vyhrala KSS, druhá s polovičným prepadom skončila Strana slobody a až tretia Demokratická strana.
V roku 1949 vzniklo v Pate JRD menšinového typu, ktoré pretrvalo až do roku 1957, keď bolo miestne obyvateľstvo nátlakom prinútené vstúpiť do družstva, čím sa dosiahla väčšinová účasť. Družstvo postupne prešlo od typu I až k typu III. (spoločná živočíšna výroba). Veľkú časť obyvateľstva však tvorili tzv. kovoroľníci, teda obyvatelia, ktorí mali trvalé zamestnanie mimo poľnohospodárstva, hoci súčasne vykonávajú pracovnú činnosť v poľnohospodárstve, spravidla na vlastnom hospodárstve, čo sa pochopiteľne nepáčilo ústredným komunistickým predstaviteľom. Vlastníctvom JRD sa stali aj po vojne zhabané majery "Hedviga majer" a cirkevný "Lúka dvor". V roku 1952 bola znárodnená miestna paprikáreň. Miestnemu družstvu sa darilo a Pata patrila dlhodobo k najväčším spracovateľom papriky na Slovensku. V rokoch 1963 až 1967 sa v patianskej sušiarni usušilo najviac koreninovej papriky na Slovensku (24,2%) a tamojší mlyn následne spracoval 11,75% slovenskej papriky. V 60. rokoch produkovalo 63 vagónov spracovanej papriky, ktorá sa exportovala do zahraničia na Západ. Podnikateľským projektom JRD bola reštaurácia "„Kolienko“" s bazénmi na ceste do Nitry. V roku 1954 bola v Pate zriadená jedna z dvadsiatich pekární zriadených Jednotou na Slovensku. Pekáreň následne niekoľko desaťročí patrila Západoslovenským pekárňam.
V druhej polovici 20. storočia sa obec rozrástla a stala sa strediskovou obcou. Postupne sa vybudovali sociálne zariadenie, dom kultúry (1976), obecný úrad a budova novej školy. Už v roku 1948 bola postavená materská škola. Paťania sa aj v období komunizmu opakovane snažili získať vlastnú farnosť, čo sa im nakoniec aj podarilo (1969). Dovtedy (od novoveku) patrila obec ako filiálka pod farnosť Šintava a neskôr pod farnosť Šoporňa.
Najnovšie dejiny.
Po roku 1989 sa v obci oživili súkromné podnikateľské aktivity. V obci vzniklo viacero firiem podnikajúcich v potravinárskom priemysle, ako aj gastronómii. V roku 1991 získal miestnu pekáreň v rámci malej privatizácie pekár Schiffel, ktorý ju modernizoval a neskôr odovzdal synom. Dnes už však neexistuje. Miestne JRD sa pretransformovalo na roľnícke, výrobno-obchodné družstvo. Okrem neho v obci vzniklo poľovnícke združenie. V Pate sa tiež vyrábali produkty pre automobilový priemysel a slnečné kolektory. Prebehla tiež výstavba kanalizačnej siete v obci.
V rokoch 2002 až 2007 prebiehala výstavba nového farského kostola zasväteného Narodeniu Panny Márie. V roku 2007 bol otvorený domov dôchodcov Nezábudka. V roku 2019 obec a zariadenie domova dôchodcov navštívila prezidentka Zuzana Čaputová.
V poslednom období sa v obci uskutočnila oprava viacerých pozemných komunikácií, obnova oboch budov miestnej základnej školy, bola tiež postavená nová tribúna miestneho športového ihriska a vybudovaných viacero športových zariadení pre mládež. V súčasnosti sa obec radí medzi stredne veľké obce Trnavského samosprávneho kraja. K 15. marcu 2024 mala obec podľa matriky 3334 obyvateľov V rokoch 2022 až 2025 bola obec zmapovaná službou Google Street View.
V roku 2023 bola rozšírená čistička odpadových vôd na kapacitu 4000 obyvateľov. V roku 2024 obec pokračovala na kanalizačných prácach. Z plánu obnovy obec začala začiatkom roku 2024 realizovať výstavbu novej budovy materskej škôlky. Obec pripravuje tiež rekonštrukciu striech starších budov a výstavbu nového detského ihriska. 1. apríla 2025 bol pri príležitosti 80. výročia oslobodenia obce pred budovou obecného úradu za prítomnosti veľvyslancov Ukrajiny (Myroslav Kastran) a Rumunska (Calin Fabian) a viacerých hostí zo Slovenska, odhalený pamätník venovaný obetiam prvej a druhej svetovej vojny, a obetiam holokaustu, ktoré pochádzali z obce. Starosta obce zároveň udelil čestné občianstvo bývalej občianke Herte Vyšnej, rod. Wohlsteinovej ktorá prežila holokaust v tábore Auschwitz-Birkenau. V apríli 2025 bol v obci umiestený verejne dostupný automatický externý defibrilátor (AED).
Názov.
Medzi historické názvy patria:
Najpravdepodobnejší je slovanský pôvod, ku ktorému sa prikláňal aj slovenský slavista Ján Stanislav. Podľa jednej z hypotéz mohol byť názov odvodený z termínu "pat", ktorý označoval pohyblivú závoru z tenšej hrady, ktorá bránila prechodu. Tomuto výkladu svedčí skutočnosť, že obec ležala v blízkosti významného brodu cez Váh. Obdobne susedná obec Pusté Sady sa pôvodne nazývala "Kyurth", čo mohlo odkazovať na stanovište staromaďarskej strážnej posádky kmeňa Kürt. Názov tiež môže vychádzať zo staroslovenského "pate"cesta či dráha.
Podľa miestnej tradície zachytenej už v roku 1928 (a neskôr v obecnej kronike) sa názov Pata odvodzuje od číslice päť. Na miestnom území sa mal údajne nachádzať veľký háj, ktorý mal najdlhšie pretrvať v obci Hájske. V háji na území susednej obce Šoporňa sa údajne nachádzali štyri roľnícke šopy a na území Paty ležala piata. Daná ľudová povera je ale s najväčšou pravdepodobnosťou nepravdivá, keďže názov Pata sa ustálil už v stredoveku. Nepravdepodobné sú tiež maďarské teórie, ktoré ho odvodzujú z maďarčiny, resp. tureckého prostredia, predovšetkým z osobného mena Pota (a to z "Bota"). Naopak Klobučník uvažuje, že môže pochádzať z mena slovanského (azda už veľkomoravského) šľachtica Patu (a z jeho rodu Patovcov).
Symboly.
Základnými symbolmi obce sú erb, pečať a vlajka.
Erb tvorí zo spodného okraja červeného štítu vyrastajúca strieborná, zlatovlasá Panna Mária so zlatou korunou, plášťom a žezlom ukončeným ľaliou.
Vlajka je obdĺžnikového tvaru a pozostáva z piatich pozdĺžnych pruhov v žltej, červenej, bielej, červenej a žltej. Pomer strán vlajky je 2:3. Ukončená je tromi cípmi, t.j. dvoma zostrihmi, siahajúcimi do tretiny jej listu.
Pečať obce je okrúhla. Uprostred sa nachádza obecný symbol a kruhopis "OBEC PATA". Najstarší zachovaný motív obecnej pečate pochádza z roku 1696. Ikonograficky symbolizuje Pannu Máriu ako Kráľovnú Nebies ("Regina Coeli"). Kruhopis nesie nápis "SIG(illvm) : ECCLESIAE: PATTHENSIS: 1696". Tento znak sa s obcou, resp. s jej farnosťou, spája pravdepodobne už od stredoveku, keďže miestna farnosť v období reformácie dočasne zanikla. Druhá mariánska pečať s kruhopisom "SIGILL.PATHENSE.61" pochádza z roku 1761. Tretia historická pečať pochádza niekedy z obdobia raného 19. storočia. Niesla nápis "„Pečať obce Pata“" v maďarčine ("Patta Kozség pecsétje") a v duchu vtedajšej sekularizácie zmenila tradičné sakrálne symboly obce za hrozno, kosák a lemeš. Maďarský (uhorský) štatistik József Kőrösy však spomína v jeho diele z roku 1898 pečať so slovenským textom "„obec Patta“".
Zo základných symbolov obce možno odvodiť ďalšie – zástava, korúhva (zvisle situovaná zástava), krátka zástava, znaková zástava a iné.
Pamiatky a miesta.
Žiadna z pamiatok v Pate nie je zapísaná v Ústrednom zozname pamiatkového fondu, v obci sa však podľa územného plánu obce nachádza viacero pamiatok historickej a kultúrnej hodnoty.
Klasicistický kostol a kaplnka.
Rímskokatolícky Kostol Narodenia Panny Márie sa nachádza na hlavnej, Hlohoveckej ulici vedľa obecného úradu a hasičskej zbrojnice. V jeho blízkosti sa nachádza stará budova základnej školy postavená v roku 1938.
Na mieste kostola stál pôvodne starší, gotický chrám, zasvätený taktiež Narodeniu Panny Márie. Prvýkrát sa spomínal v roku 1332. Zasvätenie kultu Panne Márii potvrdzujú historické pečate a viaceré listinné pramene. Len jeden prameň z roku 1700 hovorí o patrocíniu svätej Anny, ide však zjavne o omyl. Architektonicky šlo o jednoduchšiu murovanú stavbu so šindľovou strechou a s vežou nad vstupom. Výška veže mala byť 9 siah. Vnútri sa nachádzal drevený chór, loď mala tri okná, z nich dve zasklené. Pôvodne farský, neskôr už len filiálny chrám, mal aj v neskoršom období svätostánok. V kostole sa tiež nachádzala truhlica, kde bol uchovávaný majetok. V blízkosti kostola sa až do roku 1778 nachádzal cintorín. Na jeho mieste bola neskôr postavená budova školy.
Historická stavba bola v priebehu novoveku výrazne poškodená. Vplyv na to mali zrejme rakúsko-turecké vojny i stavovské povstania. Pre zlý stav a opakované neúspešné opravy sa začiatkom 19. storočia rozhodlo o zbúraní pôvodnej stavby a výstavbe nového chrámu. Klasicistický kostol bol postavený v rokoch 18151820. Architektonicky nejde o zvlášť výnimočnú stavbu. Zlá hospodárska situácia viedla k skromnému prevedeniu. Kostol bol postavený ako jednoloďová stavba s chórom nad vstupom a vežou oproti. V 20. storočí bol pre nárast počtu veriacich rozšírený o bočné prístavby, ktoré už dnes ale nestoja. V kostole sa nachádzajú nástenné maľby od akademického maliara Antona Dubovského zo Šoporne. Motívy čerpajú zo života Krista. Dnes sa už budova kostola nevyužíva a pomaly chátra.
Za kostolom, vedľa starej budovy základnej školy, sa nachádza lurdská skalná jaskyňa, kaplnka zasvätená Panne Márii. Ku kaplnke sa zriedkavejšie (napr. Slávnosť Božieho tela) konajú procesie. Okolo kaplnky je vysadená zeleň. Pred starým kostolom sa nachádza starý kamenný kríž s korpusom Ukrižovaného Krista. Datuje sa do roku 1842.
Modernistický kostol.
Rímskokatolícky kostol sa nachádza v strede obce v jej najvyššom bode. Prístupný je z Dlhej ulice. Vedľa neho sa nachádzajú farský úrad a cintorín. Je dobre viditeľný zo všetkých príjazdových strán obce.
Hoci sa v obci o výstavbe nového kostola uvažovalo už od 40. rokov 20. storočia, s výstavbou sa začalo v roku 2002. Základný kameň nového kostola bol posvätený 22. apríla 1990 pápežom Jánom Pavlom II. počas jeho prvej návštevy Slovenska. Autorom projektu stavby bol architekt Klement Trizuljak, miestnym farárom dohliadajúcim na výstavbu bol Mgr. Jozef Kaman. Stavba bola dokončená v roku 2007, konsekrácia sa uskutočnila 15. decembra 2007. Vykonaná bola trnavským arcibiskupom Jánom Sokolom.
Kostol má tvar polkruhu s ihlicovitou vežou, v ktorej sú umiestnené tri zvony. V chráme sú použité niektoré časti výbavy staršieho kostola: vyrezávaná drevená krížová cesta, kríž a titulárny obraz Narodenia Panny Márie so svätými Annou a Joachimom. Pôvodne sa v kostole používal starý jednomanuálový sedem registrový píšťalový organ neznámeho pôvodu, pred tým používaný aj v starom kostole. V roku 2020 bol nahradený novým, elektronickým organom.
Pamätník.
Uhorský pamätník prezývaný aj oloment je jednoduchá stavba obeliskového typu. Pripomína stret maďarských honvédskych vojsk s cisárskymi vojskami pri Pate 16.19. júna 1849. Pochádza z roku 1872. Iniciátorom stavby bol miestny krčmár židovského pôvodu menom Strasser. Už v roku 1884 bol však nápis na olomente nečitateľný, takže musel byť renovovaný. Obelisk sa nachádza za zastavaným územím obce. Stojí vedľa poľnej cesty (kedysi šlo o hlavnú cestu z Nitry do Šintavy, istý čas bola spevnená, neskôr bola vytrhaná). Samotné okolie obelisku nie je upravené.
Studienka a sochy v obci.
„Studienka“ (aj Studnička, Studinka) je dnes už nefunkčná artézska studňa ku ktorej sa viaže viacero legiend. Pôvodne mala podľa legendy vyvierať v strede obce, neskôr sa však mal prameň premiestniť do lokality "Vinohrady". Podľa legendy mal prameň utiecť pred nevydatou ženou, ktorá v ňom chcela oprať plienky svojho dieťaťa a zastavený bol len po vykonaní náboženskej procesie. Pri studni bola umiestnená socha (resp. kaplnka) svätého Urbana, patróna vinohradníkov, ktorá v období komunizmu záhadne zmizla. Neskôr bola osadená nová socha, ktorá však bola opakovane poškodená vandalmi. Okrem nej sa v dedine nachádza aj pieskovcová socha svätého Vendelína umiestnená na rázcestí ulíc Družstevná a Šopornianska, ktorú nechal v roku 1924 vytvoriť Juraj Kučera, starosta obce v rokoch 19181923. Pri soche rastú storočné stromy vysadené v čase osadenia sochy. Na miestnom cintoríne sa nachádza historický hlavný kríž z roku 1779.
V roku 2022 bola za obcou miestnym občanom Petrom Novákom vybudovaná lavička obrích rozmerov (aj „Megalavička“). V roku 2024 v obci pribudol ako atrakcia „apidomček“druh včelína používaný na liečbu respiračných ochorení prostredníctvom vdychovania včelieho vzduchu.
Pri Kultúrnosociálnej budove sa nachádza pamätník bojovníkovi SNP a rodákovi z obce Kazimírovi Hambálkovi (fotografia nižšie). Obec plánuje vybudovať pomník padlým v prvej a druhej svetovej vojne. Posvätený základný kameň sa nachádza v budove obecného úradu.
Demografia.
Národnostné a jazykové zloženie.
Podľa sčítania obyvateľov mala obec Pata k 1. januáru 2021 3 253 obyvateľov, z toho 1,38 % (45 osôb) tvorili osoby bez slovenskej štátnej príslušnosti („cudzinci“). Väčšinu obyvateľstva tvorili ženy (51,64 %). Prírastok obyvateľov v obci v poslednom období je spôsobený hlavne vďaka migrácii a len v menšej miere prirodzeným prírastkom. V 10. rokoch 21. storočia sa do obce prisťahovalo až o 42,3 % obyvateľov viac, ako z nej odišlo. V obci sa narodilo v priemere o 6,6 % viac obyvateľov, ako zomrelo.
Drvivá väčšina obyvateľov Paty sa, ako podobne už od čias Uhorska, hlásila k slovenskej národnosti (96,34 %), najpočetnejšiu menšinu v obci v roku 2021 tvorili pravdepodobne Rumuni, ku ktorým sa prihlásilo 18 osôb (0,55 %), avšak tento údaj môže byť skreslený, keďže až 68 osôb (2,09 %) svoju národnosť neuviedlo. Z hľadiska okresu Galanta patrí Pata k severným obciam, v ktorých slovenská populácia bola a je najvyššia. Sekundárnu národnosť zvolilo 52 osôb, pričom 15 z nich (28,85 %) túto národnosť nekonkretizovalo. Slovenský jazyk si za materinský zvolilo 3 106 obyvateľov (95,48 %). 14 osôb zvolilo český jazyk, 9 rumunský, 8 maďarský jazyk. 111 osôb (3,41 %) údaj o materinskom jazyku neuviedlo. Medzi najpočetnejšie priezviská v obci v roku 2018 patrili: Práznovský (Práznovská), Tóth (Tóthová), Herceg (Hercegová), Korec (Korcová), Vaško (Vašková), Hubinák (Hubináková), Cicák (Cicáková), Stanko (Stanková), Pilo (Pilová), Durdiak (Durdiaková), Súkeník (Súkeníková), Lipovský (Lipovská), Horváth (Horváthová).
Vývoj počtu obyvateľstva, zdroje: 1851; 18691970; 1980; 1991; 2001; 2011; 2018; 2021; 2022
Náboženské zloženie.
Väčšina obyvateľstva obce bola podľa sčítania obyvateľstva k 1. januáru 2021 religiózna. Z cirkví mala s 2 483 veriacimi (76,33 %) najsilnejšie zastúpenie rímskokatolícka cirkev, ktorá v obci vlastní dva kostoly, z ktorých jeden je funkčný. Z hľadiska okresu Galanta patrila Pata k obciam s väčším podielom veriacich Rímskokatolíckej cirkvi (percentuálne aj absolútnym počtom bola siedma zo všetkých sídiel). Druhé najsilnejšie postavenie v obci mala pravdepodobne Gréckokatolícka cirkev (0,98 %). Menej ako 1 % obyvateľstva tvorili iné kresťanské cirkvi (Kresťanské zbory na Slovensku, evanjelici, starokatolíci, pravoslávni, metodisti a ďalší). Minoritné zastúpenie mali jehovisti (2 osoby) či ad hoc hnutia (7 osôb). 529 obyvateľov (16,26 %) je podľa sčítania bez vyznania. Až 4,03 % svoje vierovyznanie neuviedlo.
Príslušnosť k vierovyznaniu podľa sčítania obyvateľov k 1. 1. 2021:
 
Vekové, sociálne a vzdelanostné zloženie.
Väčšina obyvateľstva obce Pata (2 219 osôb, teda 68,21 %) bola k 1. januáru 2021 v produktívnom veku (1564 rokov), v predproduktívnom veku (014 rokov) bolo 526 osôb (16,17 %) a v postproduktívnom veku bolo 508 (15,62 %). 47,83 % populácie v obci (1 556 obyvateľov) bolo bezprostredne pracujúcich, z nich 154 zároveň poberalo dôchodok. Celkovo dôchodok v obci poberalo 19 % (618 osôb). Nezamestnanosť v obci bola na úrovni 2,95 %, nezamestnaných osôb bez inej ekonomickej aktivity (dôchodok, materská, rodičovská, štúdium) bolo 96 osôb. 294 osôb (18,32 %) uviedlo, že podniká. Obyvatelia pracovali najmä ako špecialisti v určitej oblasti (16,42 %), pracovníci v obchode a službách (14,21 %), operátori a montéri strojov a zariadení (13,45 %), technici a odborní pracovníci (12,38 %), administratívni pracovníci, úradníci (11,69 %) a kvalifikovaní robotníci a remeselníci (10,47 %). 12,3 % osôb svoje zamestnanie neuviedlo. Z hľadiska odvetvia pracovalo najviac ľudí v priemyselnej výrobe (17,88 %), stavebníctve (13,96 %) a v obchode (13,4 %). V oblasti zdravotníctva a sociálnej pomoci pracovalo 5,42 % obyvateľstva Paty, vo vzdelávaní 4,74 %.
Vysokoškolské vzdelanie malo k 1. januáru 2021 dovŕšené 402 osôb (12,36 %), pričom podľa sčítania v roku 2001 tvorili vysokoškolsky vzdelaní ľudia iba 2,63 % populácie obce. Úplné stredné vzdelanie s maturitou malo v januári 2021 dovŕšených 842 obyvateľov (25,88 %) a stredné odborné vzdelanie bez maturity 805 osôb (24,75 %). 3 osoby staršie ako 15 rokov boli bez akéhokoľvek školského vzdelania. 107 osôb (3,29 %) svoje vzdelanie neuviedlo. 65 osôb (2 %) študovalo na vysokej škole, 90 osôb (2,77 %) na strednej škole, žiakmi základnej školy bolo 285 detí (8,76 %).
43,44 % populácie v Pate bolo k 1. januáru 2021 slobodnej, 42,08 % bolo žilo v pretrvávajúcom manželstve, rozvedených osôb v Pate žilo 217 (6,67 %), ovdovených osôb 227 (6,98 %). Z hľadiska okresu Galanta patrí Pata k obciam s menšou mierou rozvodovosti (percentuálne 8. najmenšia rozvodovosť).
Politický vývoj.
Podmienky pre rozvoj demokratického politického života vznikli v Pate spolu so vznikom prvej ČSR v roku 1918 a zavedením republikovej formy vlády so všeobecným volebným právom. Už z 13. novembra 1919 sa zachovala správa, podľa ktorej bola v „Pate nad Váhom“ zriadená skupina politickej organizácie Československej sociálne demokratickej strany robotníckej. Pod správu slúžnovskému úradu v Šali sa podpísali Ludvík Janica a Lajos Csurnik. Výsledky volieb v obci z 20. rokoch 20. storočia sa nedochovali. Obecná kronika informuje až o voľbách do obecného zastupiteľstva v roku 1931, ktoré boli už štvrtými obecnými voľbami v období prvej ČSR (resp. tretími v prvo-republikovom Slovensku). Silné pozície v obci mala po voľbách v roku 1931 pre zlú ekonomickú situáciu v obci Komunistická strana nasledovaná Slovenskou ľudovou stranou (neskoršia HSĽS).
Moc komunistov v obci upadla až v predvečer druhej svetovej vojny, keď voľby v roku 1938 presvedčivo vyhrala HSĽS. O výsledkoch volieb v Pate informovalo aj stranícke periodikum "Slovák". HSĽS následne predurčovala politický život v obci až do roku 1945. V obci pôsobila aj Hlinkova garda (HG), pričom viacerí jej členovia z Paty pomáhali chrániť slovenské hranice počas tzv. malej vojny. V omnoho menšom počte (z dôvodu spoplatneného členstva) pôsobila v obci aj Hlinkova mládež (HM). Viacerí Paťania sa naopak zúčastnili SNP.
Posledné slobodné voľby v ČSR v roku 1946 vyhrala v Pate so značným náskokom Komunistická strana. Za ňou nasledovala Strana slobody a až tretia skončila Demokratická strana. Malú podporu získala Strana práce.
Po roku 1948 sa stali voľby v ČSR neslobodnými. Vo voľbách do Národného zhromaždenia sa volila jednotná kandidátka, pri ktorej tvorbe mala hlavné slovo Komunistická strana. Strana tiež ovládala politický život na obecnej úrovni, hoci v obci zároveň vždy živo pôsobila aj Rímskokatolícka cirkev. Demokratický diskurz sa slobodne rozvinul až po novembri 1989. Prvé slobodné voľby do Slovenskej národnej rady (SNR), uskutočnené v júni 1990 vyhrala v Pate Slovenská národná strana (SNS). Viac ako 20 % hlasov získalo ešte Kresťanskodemokratické hnutie (KDH) a politické hnutie Verejnosť proti násiliu (VPN). Komunistická strana Slovenska (KSS) si ešte dokázala udržať 13,11 % voličov.
Pozn. V parlamentných voľbách po roku 1989 sú na stránke uvedené len výsledky strán, ktoré v Pate získali aspoň 1 % platných hlasov.
V 90. rokoch 20. storočia získala v obci značný politický vplyv Mečiarova HZDS. Už vo voľbách do SNR v roku 1992 získala viac ako 56 % hlasov a o dva roky neskôr (1994) vo voľbách do NR SR dokonca viac ako 60 % hlasov. Od parlamentných volieb v roku 1998 vplyv HZDS v obci postupne klesal z 51,89 % vo voľbách do NR SR v 1998, cez 35,44 % vo voľbách do NR SR v roku 2002, až po 12,64 % vo voľbách do NR SR v roku 2006. Úspech slávila HZDS aj v prezidentských voľbách. Prvé priame prezidentské voľby v roku 1999 vyhral v Pate v oboch kolách presvedčivo Vladimír Mečiar a popularitu si udržal aj v roku 2004, keď ho v druhom kole prezidentských volieb volilo 64,64 % obyvateľov. Ani po jedných voľbách sa Mečiar prezidentom nestal (prvýkrát zvíťazil Rudolf Schuster, druhýkrát Ivan Gašparovič). Zastúpenie mala HZDS aj v obecnom zastupiteľstve, kde vo voľbách roku 1994 získala polovicu mandátov a o štyri roky neskôr (voľby 1998) až 14 mandátov z 18 (77,77 %).
Zvrat nastal v komunálnych voľbách v roku 2002, keď HZDS prišla v obci až o 12 mandátov a mierne prvenstvo získala KDH (4 mandáty). V prvých rokoch existencie samostatnej Slovenskej republiky malo KDH v Pate celkovo slabšie, no stabilné postavenie. V parlamentných voľbách vždy získalo viac ako 8 % hlasov a v roku 1998 v rámci koalície SDK až 19,04 %. V roku 2002 kandidovali v radoch KDH do parlamentu dvaja Paťania: vychovávateľ Miroslav Tóth (33. miesto na kandidátke, 571 prednostných hlasov) a v tom čase stredoškolský pedagóg Róbert Korec (89. miesto na kandidátke, 142 prednostných hlasov). Poslancami sa však nestali. 
Silné postavenie v parlamentných i komunálnych voľbách mala v 90. rokoch v Pate dlhodobo SNS a striedavé úspechy slávila Sociálnodemokratická strana Slovenska. Klesajúce tendencie mali naopak komunisti, ktorých posledným úspechom v obci bol zisk dvoch mandátov v komunálnych voľbách v roku 2002. Ľavicovo orientovaní voliči sa totiž začali pomaly orientovať na novú stranu SMER: ktorá v roku 2002 dosiahla vo voľbách do NR SR druhé najlepšie postavenie v Pate a v obecnom zastupiteľstve získala 2 mandáty.
V doposiaľ (2023) jedinom platnom referende na Slovensku (o vstupe Slovenska do Európskej únie, 2003) odpovedalo na otázku "“Súhlasíte s tým, aby sa Slovenská republika stala členským štátom Európskej únie?”" 91 % obyvateľov Paty za vstup a takmer 7 % obyvateľov bolo proti vstupu. Účasť v obci však bola iba 37,88 %.
Voľby do NR SR v roku 2006 vyhrala v obci strana SMER (43,67 %), druhé miesto patrilo SNS a tretie ĽS-HZDS. V komunálnej politike malo mierne vedúce postavenie KDH nasledované SMER-om a ĽS-HZDS. Vedúce postavenie si KDH udržala v obecnom zastupiteľstve až do roku 2018, keď v zastupiteľstve drvivo prevážil počet nezávislých kandidátov. Rast nezávislí kandidáti zaznamenali už štyri roky pred tým (2014), no hlavne na úkor ĽS HZDS. V roku 2014 tiež vo funkcii starostu vystriedal šesťnásobného starostu (a pred tým predsedu MNV) Milana Čambálika Jozef Berčík kandidujúci s podporou KDH. V tomto období sa zároveň výrazne prehĺbil nezáujem obyvateľov o voľby. Kým v roku 1990 bola účasť na parlamentných voľbách 95,37 %, v roku 2002 už len 70,31 % a historické minimá boli dosiahnuté vo voľbách 2010 ( 53,31 %) a 2006 (54,37 %). Z dlhodobého hľadiska zažívali klesajúcu účasť aj komunálne voľby. Najväčšiu účasť mali v roku 1998 (64,62 %), najmenšiu v roku 2018 (43,37 %).Prezidentské voľby v roku 2009 vyhral v Pate presvedčivo Ivan Gašparovič (77,26 %), keď porazil Ivetu Radičovú. Voľby do NR SR v roku 2010 ovládol s vyše 50 % SMER nasledovaný KDS, SaS a SDKÚ-DS (všetky viac ako 8 %). Vo voľbách neúspešne kandidovali aj dvaja Paťania: (v tom čase) hlavný štátny radca Róbert Korec (43. miesto za KDH, 886 prednostných hlasov) a podnikateľ Viliam Tóth (82. miesto za Európsku demokratickú stranu, 36 prednostných hlasov). SMER-SD vyhral tiež predčasné parlamentné voľby v roku 2012, keď získal 62,88 %. Druhé skončilo KDH (zo 49. miesta zaň neúspešne obyvateľ obce Róbert Korec, 699 preferenčných hlasov) a tretie OĽANO (obe viac ako 8 %). Naopak úspech sa Smeru nepodarilo dosiahnuť v komunálnych voľbách v roku 2010.. 
Prezidentské voľby v roku 2014 vyhral v Pate Robert Fico (55,40 %), avšak novým prezidentom sa stal Andrej Kiska. Voľby do NR SR v roku 2016 vyhral SMER-SD (8,38 %.) Druhé v poradí boli s rovnakým počtom hlasov SNS a ĽSNS (170 hlasov, 11,09 %). Do parlamentu neúspešne kandidovali dvaja obyvatelia Paty: referentka v lekárni Klaudia Hložeková (51. miesto na kandidátke Strany moderného Slovenska, 51 prednostných hlasov) a živnostník Marek Lipovský (52. miesto na kandidátke koalície Spoločne za Slovensko, 18 prednostných hlasov). 
Dominantné postavenie SMERU-SD v obci prelomilo až hnutie OĽANO Igora Matoviča vo voľbách v roku 2020, keď v Pate získalo vyše 25 % hlasov, čím predbehlo druhý SMER-SD (takmer 22 %) a SME RODINA (13,39 %). Viac ako 10 % získala ešte Kotlebova ĽSNS. Vo voľbách kandidovali dvaja obyvatelia obce: právnik Martin Práznovský (67. miesto na kandidátke SaS, 181 prednostných hlasov) a projektový manažér Róbert Korec (144. miesto na kandidátke KDH, 355 prednostných hlasov). Do parlamentu sa však nedostali. Druhé kolo prezidentských volieb v roku 2019 vyhrala v obci tesne Zuzana Čaputová (51,91 %). Doteraz posledné voľby do obecného zastupiteľstva (2022) skončili z hľadiska straníckej podpory nerozhodne.
Takzvaného referenda o rodine v roku 2015 sa zúčastnilo 18,37 % obyvateľstva obce, pričom väčšina zúčastnených odpovedala na všetky tri otázky kladne. Referendum nebolo platné pre slabú účasť. Referenda o predčasných voľbách v roku 2023 sa zúčastnilo 33,81 % obyvateľov obce, pričom vyše 98 % odpovedalo, že súhlasí s predčasným skončením volebného obdobia prostredníctvom zmeny Ústavy SR.
Predčasné parlamentné voľby v roku 2023 vyhrala v Pate so značným náskokom strana SMER-SD (33,65 %). Takmer o polovicu slabší volebný výsledok mala strana HLAS-SD (16,65 %) nasledovaná Progresívnym Slovenskom (10,03 %). V porovnaní s predchádzajúcimi sa voľby vyznačovali veľkou volebnou účasťou, ktorá v Pate dosiahla 71,28 %. Do NR SR kandidovali dvaja kandidáti z Paty: právnik Martin Práznovský (74. miesto na kandidátke SaS; 132 prednostných hlasov) a projektový manažér Róbert Korec (121. miesto na kandidátke KDH; 392 prednostných hlasov). Ani jeden z nich sa do parlamentu nedostal.
Pozn. V parlamentných voľbách po roku 1989 sú na stránke uvedené len výsledky strán, ktoré v Pate získali aspoň 1 % platných hlasov.
V prezidentských voľbách v roku 2024 vyhral v obci obe kolá víťaz prezidentských volieb Peter Pellegrini. V prvom kole získal Pellegrini 45,76 % (653) hlasov, Ivan Korčok 34,61 % (494) a tretí Štefan Harabin 14,43 % (206). Viac ako 1 % platných hlasov získali ešte Igor Matovič 2,38 % (34) a Ján Kubiš 1,33% (19). V druhom kole získal Peter Pellegrini v Pate 63,80 % (1107) hlasov, kým druhý kandidát Ivan Korčok iba 36,19 % (628).
Voľby do europarlamentu v roku 2024 vyhrala v obci strana SMER-SD (33,35 %), druhá bola PS (19,58 %), tretia Republika (14,88 %). Viac ako 7% získali strany Hlas-SD a KDH, 5 % prah prekročili v obci ešte Demokrati. Účasť v obci bola 30,32 % (790 voličov).
Školstvo.
Historické školstvo.
Ľudová škola v Pate pôsobila už v 18. storočí, keď vzdelávanie zabezpečovali cirkevní kantori. Z 19. storočia sú známe mená miestnych učiteľov a asistentov. Až do roku 1880 fungovala v obci iba jednotriedna ľudová (cirkevná) škola. Následne bola v roku 1882 otvorená druhá trieda a v roku 1907 tretia trieda. Koncom 19. storočia sa škola v duchu uhorskej školskej politiky snažila medzi slovenským obyvateľstvom presadzovať maďarizáciu, no tieto snahy boli pomerne neúspešné.
Po vzniku prvej ČSR zažilo školstvo v Pate krízu. Cirkevné školy boli poštátnené a Pata pociťovala nedostatok pedagogickej sily charakteristický pre celé Slovensko. Keďže obec nepatrila k lukratívnym sídlam, vystriedalo a v nej v danom období mnoho pedagógov. Rovnako nepriaznivá bola celková ekonomická situácia, keďže obec si nemohla dovoliť postaviť novú školu, ktorú od nej štát požadoval. Nakoniec ministerstvo školstva ľudovú školu v Pate v roku 1933 výnosom ministra prikázalo zatvoriť do času, kým obec nepostaví novú budovu školy. Peniaze na výstavbu však ministerstvo poskytnúť odmietlo. Zákaz ale netrval dlho a už nasledujúci školský rok umožnilo ministerstvo školu znovu na rok otvoriť, pričom povolenie bolo každý rok predlžované. Vedúcou osobnosťou školstva v Pate sa stala spisovateľka a riaditeľka miestnej školy Margita Kováčová, ktorá sa snažila zlepšiť nielen vzdelanosť, ale aj hospodársku situáciu miestnych detí. 14. júla 1936 založila Kováčová v obci Združenie katolíckej mládeže v Pate, v rámci ktorého fungoval detský spevokol.
Miestne vzdelávanie podporovala aj Rímskokatolícka cirkev, respektíve jej predstavitelia. Práve vďaka pomoci šopornianskeho farára Františka Bernadiča sa podarilo v Pate postaviť v roku 1938 novú budovu školy. Jednoposchodový objekt poskytoval šesť vyučovacích miestností, kabinet a zborovňu. Výučba v budove začala v školskom roku 1938/1939. Školská dochádzka detí bola najmä v období prvej republiky pomerne slabá a len postupne rástla. Počas druhej svetovej vojny bola budova školy poškodená a len postupne dochádzalo k jej oprave. V roku 1951 sa uskutočnil prvý výlet žiakov do školy v prírode do Tatier. Postupne rástol počet detí navštevujúcich školu, až musela byť nakoniec v roku 1962 postavená nová budova školy, pričom v užívaní zostala aj staršia budova.
Už v roku 1945 rozhodol miestny národný výbor o zriadení predškôlky (detskej opatrovne). Projekt, ktorá bol vytvorený za účelom, aby sa rodičia detí mohli zamestnať, sa realizoval od roku 1947. Spočiatku prebiehal vo veľmi skromných podmienkach, v nevyhovujúcich priestoroch a bez stravovania pre deti. V roku 1948 bola v obci postavená budova materskej škôlky, v ktorej sa už podávala aj studená strava. V roku 1952 bola otvorená aj druhá trieda, no kapacita zariadenia bola stále nedostatočná. V roku 1965 bola preto otvorená tretia trieda, no ani tá v dôsledku prudkého rastu populácie nepostačovala. Nakoniec bolo rozhodnuté o vystavaní novej budovy materskej škôlky, ktorá bola štvortriedna a dostavaná v roku 1983.
Súčasné školstvo.
Dnes sa v obci nachádza materská škola ("Materská škola Pata") a základná škola ("Základná škola Pata"). Zriaďovateľom oboch je obec, pričom školy sú právnickými osobami s právnou subjektivitou. Materská škola je päťtriedna a poskytuje celodennú a poldennú starostlivosť deťom od dvoch do šiestich rokov a deťom s odloženou školskou dochádzkou. Jej areál na Lazovej ulici tvorí hlavná budova, ihrisko a hospodársky pavilón s kuchyňou a jedálňou. Kapacita materskej škôlky nie je dostatočná a plánuje sa rozšírenie. Základná škola poskytuje úplné základné vzdelanie (deväť ročníkov) a sídli v dvoch budovách na Školskej ulici (tzv. „stará škola“ a „nová škola“). Obe budovy základnej školy i budovy materskej školy sú vynovené. V areáli novej školy sa nachádza multifunkčné ihrisko a workoutové ihrisko. V areáli škôlky (budova starej kotolne) zriadila zriadila obec fitnescentrum a v roku 2020 vystavala skejtový park. V obci tiež od roku 2008 pôsobí občianske združenie Materské centrum Sto-nožka, ktoré sa venuje predškôlkarskej príprave detí. Nachádzajú sa v nej dve detské ihriská. Od roku 2018 v Pate existuje elokované pracovisko Základnej umeleckej školy Jána Fishera Kvetoňa v Seredi.
Hospodárstvo.
Pata je stredne veľké vidiecke osídlenie. Nachádza sa v najviac urbanizovanom vidieckom priestore na Slovensku, v oblasti slovenskej najrozvinutejšej aglomerácie (bratislavsko-trnavsko-nitrianska aglomerácia). Ekonomicky hierarchicky nadradeným sídlom nie je primárne okresné sídlo Galanta, ale bližšia Sereď a následne krajské mesto Trnava. Väzby s týmito mestami sú významné z hospodárskeho hľadiska.
Obec je plne elektrifikovaná (proces prebiehal v rokoch 19521955) a splynofikovaná (proces prebiehal v rokoch 19821991). Má vybudovaný verejný vodovod, pričom pitná voda pochádza z viacerých zdrojov. Hlavným zdrojom je skupinový vodovod JelkaNitra, odberné miesto pre Patu je z vodojemu vo Vinohradoch nad Váhom. V južnej časti zastavaného územia obce je vybudovaná obecná vŕtaná studňa pitnej vody HP-3. Vlastnú studňu má tiež miestne družstvo a viacero domácností. Prístup k systému verejnej kanalizácie má len asi 50 % obce, v blízkej dobe sa plánuje jej rozšírenie. Obec má vlastnú čističku odpadových vôd. Obecný rozhlas vznikol v roku 1957 a dnes pokrýva celé zastavané územie obce. Územie je dostatočne pokryté signálom mobilných operátorov. Na území obce bol vybudovaný kamerový bezpečnostný systém.
V Pate sídli viacero podnikateľských subjektov, obchodných prevádzok, reštaurácií a pohostinstiev. Okrem iného dve prevádzky obchodnej siete COOP Jednota, Terno, Teta drogerie a prvý slovenský Tesco-expres na dedine. V obci sídlia dve lekárne, dve záhradkárstva, predajňa textilu a obuvi, požičovňa náradia, niekoľko kozmetických a kaderníckych salónov, predajňa záhradkárskych potrieb a spojovacieho materiálu či stavebniny. V roku 2024 bola v obci otvorená predajňa talianskych špecialít Bonta Italiane.
V obci sídli RaVOD Pata, roľnícke a výrobnoobchodné družstvo, ktoré vzniklo 8. decembra 1972 zlúčením JRD Pata, JRD Pusté Sady a JRD Mier Zemianske Sady. Družstvo podniká v poľnohospodárskej výrobe, aj na území obce dopestováva pšenicu, kukuricu, slnečnicu, krmoviny a hrozno (odrody "Pálava", "Devín", "Cabernet Blanc" a "Cabernet Sauvignon"). Chová hovädzí dobytok (plemeno slovenský strakatý dobytok). Dobytok RaVOD-u bol opakovane ocenený na výstavách. K roku 2010 získal na výstave Agrokomplex – Výstavníctvo Nitra trikrát titul šampiónky plemena a vynikajúce výsledky získal opakovane aj v súťaži "NAJ Slovenský chov".
Sociálne a zdravotnícke služby.
V Pate od roku 2007 pôsobí obcou zriadený "Dom sociálnych služieb Nezábudka". Zariadenie poskytuje celoročnú pobytovú sociálnu službu, ako aj terénnu opatrovateľskú službu, sociálne služby v jedálni a sociálne služby v dennom centre. Súčasťou areálu zariadenia je oddychová zóna so záhradkou. Budova je jednopodlažná a bezbariérová.
V obci je vytvorené zdravotnícke stredisko, v ktorom pod jednou strechou sídlia detská ambulancia, pediatrická ambulancia pre dospelých a zubná ambulancia. 
V budove tzv. starej materskej škôlky sídli "Klub dôchodcov".
V obci je zriadený dobrovoľný hasičský zbor ("DHZ Pata"), ktorý sídli vo vynovenej hasičskej zbrojnici za obecným úradom (Hlohovecká ulica). Zbor (ešte ako neuniformovaný) vznikol 18. augusta 1885. Jeho zakladateľom a prvým veliteľom bol notár Vojtech Matiašovský.
Kultúra.
V obci je vystavaný a renovovaný kultúrny dom (v súčasnosti: „kultúrnospoločenská budova“) s dnes už nefungujúcim kinom. Obec má zriadenú obecnú knižnicu, ktorá sídli v blízkosti materskej školy. Medzi pravidelné podujatia v obci patria Memoriál Ferenca Sidóa, Memoriál Júliusa Mesároša, beh oslobodenia obce (1. apríl), stavanie mája, augustové oslavy dní obce, septembrové hody (8. septembersviatok narodenia Panny Márie) či rôzne hasičské súťaže dobrovoľného hasičského zboru.
V obci pôsobí "Futbalový klub Pata", ktorý hrá 4. ligu JZ. Klub vznikol v roku 1942. V súťaži Slovnaft Cup sa tím dostal najďalej do 3. kola. Za jeden z najväčších úspechov miestneho futbalu býva považovaná prehra 1:0 s béčkom ruského Spartaka Moskva. Športový areál na Majerskej ulici je z veľkej časti vynovený.
Z Paty pochádzajú slovenské hudobné skupiny Zenit a Čibuk. Okrem nich v obci pôsobia alebo pôsobili aj: ľudové zoskupenia Patanka, Patanská radosť, Stará chasa a Veselí starci a gospelová skupina AME. V Pate sa od roku 2015 každý rok koná festival gospelovej hudby "Patagónia", tradičný je aj "Memoriál Júliusa Mesároša" usporadúvaný na počesť zakladateľa súboru Patanka. V roku 2021 vzniklo v obci "Patanské ochotnícke divadlo Pathália", jeho prvým predstavením bola veselohra "Ženský zákon" od Jozefa Gregora Tajovského.
Cez obec vedie Svätojakubská cesta na Slovensku (úsek Hronský BeňadikTrnava). Cez obec vedú dve cyklotrasy, pričom obe vedú aj po poľných a lesných cestách.
V dedine štvrťročne vychádza dedinský časopis "Slovo Patanov". Vydávaný je obecným úradom, staršie čísla sú dostupné online na webovej stránke obce. V roku 2024 začali byť vydávané čísla XX. ročníka.
Ľudový odev.
S minimálnymi odlišnosťami sa rovnako zdobený ľudový odev ako v Pate nosil aj v susedných obciach Šoporňa a Hájske. Z hľadiska ľudového odievania a vzorov preto tieto obce tvorí malý okrsok. Miestny ľudový odev tvorí prechod medzi ľudovým odevom trnavskej oblasti a oblasťou Ponitria. Jeho vzhľad bol významne ovplyvnený miestnym historickým vývojom: nesie slovanské prvky (farby) a bohatosťou výzdoby sa radí k ľudovým krojom typickým pre katolícke prostredie. Odraz v miestnom ľudovom odeve našli typicky poľnohospodárske prvky. Príležitostne sa počas cirkevných sviatkov alebo na krojovaných zábavách nosí aj dnes.
Patiansky svadobný kroj (mužský aj ženský) bol vyobrazený aj na slovenských poštových známkach z roku 2004. Autorkou výtvarného návrhu bola výtvarníčka Katarína Ševellová-Šuteková, ktorá známku pripravovala na základe podkladov od obyvateľov obce. Známka so ženským krojom skončila tretia v ankete o najkrajšiu slovenskú poštovú známku roku 2004.
Výšivka.
Pôvodná výšivka "po niti" sa vyšívala na čepce, rukávce, zástery, košele a kútne plachty v hustej pásovej alebo štvorcovej zostave. Až do počiatku 20. storočia bol základnou technikou vyšívania šikmý plný steh (tzv. "šnóruvání"). Spolu s ním bolo možné vidieť aj stonkový steh, hladkovanie a obyčajný a vrkôčikový krížik.
V obdĺžnikových alebo štvorcových obrazcoch výšivka kombinovala geometrické prvky a štylizované rastlinné motívy. Plochy na seba nadväzovali a tvoriac mozaikový obrazec, zapĺňali celú vyšívanú plochu. Charakteristické boli motívy kvetov, hviezdic, srdiečok, tulipánov, zúbkov či špirálok. Z farieb bola dominantná červená, doplnkovými farbami boli modrá, biela, čierna a žltá.
Zmena v technike výroby nastala v 19. storočí, keď sa začali okrem konopných a bavlnených plátien začali používať jemné materiály a na vyšívanie bavlnené a hodvábne priadze. Výšivka sa začala predkresľovať a vnútorná plocha vypĺňať "od oka". Vďaka novej pestrosti priadzí sa do výšiviek dostávali nové farby, no ornamentalistika zostala zachovaná. Až v 20. storočí sa začal využívať druh predkreslenej výšivky s rastlinnými motívmi (tzv. "rídká" alebo "rídké kvety"). Tento ornament bol zložený z pukov kvetov, ruží či iných kvetov a postupne vytlačil staršiu hustú výšivku. Pred druhou svetovou vojnou začala v susednej Šoporni výšivkárka Hermína Švihoríková tvoriť na oblečení nový vzor figurálnej výšivky, no okolité obce vrátane Paty sa k tejto novote stavali kriticky. Až v druhej polovici 20. storočia sa figurálny ornament začal vďaka Ústrediu ľudovej umeleckej výroby používať aj v Pate, avšak nie na odeve, ale vo forme samostatných obrázkov.
Ženský odev.
Typický ženský patiansky kroj sa skladá sa zo štyroch častí: škrobnice, plátených rukávcov s farebnými vyšívanými štvorčekmi, a červeného prucla (vesty) s damaskovým, zamatovým alebo najsviatočnejším brokátovým podkladom. Prucel sa začal nosiť už začiatkom 19. storočia. Je charakteristický bohatými červenými výšivkami na ráme, paličkovými čipkami, mašličkami či blýskavými ozdobami. V minulosti videli odborníci z Národopisného ústavu v Prahe v červenej výšivke turecký živel. Zapínali sa olovenými spínadlami vykladanými sklom alebo novšie kovovými gombíkmi so sklenenými očkami. Hlavnú výzdobu tvorilo šnúrovanie v zlatom a striebornom tóne, ktoré bolo v čase prvej svetovej vojny kombinované rôznymi ozdobami. Počas prvej ČSR boli živôtiky spravidla bez šnúrovania. Vývojom prešiel prucel aj po druhej svetovej vojne, keď začal byť tvorený z damasku a kašmíru. V páse sa zúžil a všíval do obojka. Zapínal sa na gombíky. Ku kroju patrila pôvodne zelená (polovica 19. storočia), neskôr červená alebo čierna kvetovaná nariasená sukňa. Jej dĺžka sa v priebehu času menila podľa módy. Okraj sukne bol obrúbený ozdobami, mašličkami alebo bielymi čipkami. V páse sa sťahovala šnúrami alebo bielymi tkanicami. Spodok sukne bol lemovaný pásom červeného súkna a nad ním sa našívali modré hodvábne stuhy.
Pri svadbe, poprípade krátko pred ňou v období ohlášok nosili ženy aj partu. V porovnaní s inými časťami sa jej nosenie zachovalo dlho, a to až do obdobia druhej svetovej vojny. Predstavovala prechod od dievčenského zeleného vienka so stužkami k vyšívaným čepcom vydatých žien. Vrchná a zadná časť patianskej party bola ozdobená perličkami, granátmi a zrkadielkami. Vpredu bola podložená kvetovanými mašľami, navrchu má strieborný vienok s rozmarínom. Vydaté ženy nosili na čepcoch šatky s točenými strapcami.
V pracovný deň sa v 19. storočí chodilo spravidla na boso alebo sa nohy obkrúhľovali do onúc. Ako ženská obuv sa pred prvou svetovou vojnou nosili "bóty" a sviatočné čižmy. Sviatočné čižmy (tzv. "vŕzgačky") boli z čiernej teľacej kože a špeciálne pre túto oblasť ich vyrábali majstri zo Serede. Opätok bol vyšší a úzky. Na okrasu slúžila kožená gombička. Medzi podošvu a futro sa dávala tzv. červená koža, ktorá slúžila na to, aby čižmy vŕzgali. Čižmy zdobilo štepovanie niťami okolo priehlavku. Mladé ženy nosili čižmy vyšívané veselými farbami, staršie ženy výšivky čiernou farbou.
Mužský odev.
Patiansky mužský kroj sa nosil najmä počas sviatočných dní. Hromadnejšie sa prestal používať skôr ako ženský kroj. Skladá sa z vyšívanej plátennej košele, gatí a zdobenej modrej vesty ("prucel"). Vesta z 19. storočia bola zdobená striebornými šnúrkami, vyšívanými zúbkami a striebornými gombičkami. Na lemy sa spotrebovali asi tri metre hodvábnych stužiek. Obkolesovali všetky okraje vesty i jej vrecká. Hlavný ornament tvorili tri sústredené poloblúky na chrbte. Vesta sa nezapínala, gombíky boli len na okrasu. Úzke nohavice z čierneho súkna sa zasúvali do vysokých čižiem zdobených modrými šnúrkami. Ženích mal za klobúkom a na hrudi pestré pierko z rozmarínu, korálok, farebných nitiek a stužky. V rámci kultúrneho okrsku PataŠoporňaHajské boli perká zvlášť obľúbené v Pate, kde sa nosili ešte aj pred druhou svetovou vojnou. Starším druhom vesty mohla byť vesta z čierneho kangánu, ktorej kus sa zachoval v minulom storočí v Hájskom. 
Piesne.
Neoficiálnou hymnou obce je pieseň "Nad tú Patu jasný mesác svíti". Jej mierne upravenú verziu nahrala skupina Veselí starci. Medzi ďalšie piesne z Paty a jej okolia patria napr. "Na patanských lúkach", "Tú ružičku, čo som v tebe nosil", "Zasadil som tu zelené topole"; "Korení, korení jak duchovný list", "Svítí mesác nad naším huménkem", "Javorinka".
Dialekt.
Aj v súčasnej dobe (2023) sa v Pate hovorí tvrdým západoslovenským dialektom, ktorý obsahuje prvky trnavského a (stredno)nitrianskeho nárečia. Na rozdiel od trnavského nárečia nepoužíva hlásku d͡ʒ (dz). Takmer totožným nárečím sa rozpráva aj v susednej Šoporni, Šintave a v Dolnej Strede, poprípade aj v Seredi. Niektoré staršie charakteristické prvky nárečia postupne u mladších generácií hovoriacich miznú pod vplyvom spisovnej slovenčiny.
V nárečí prevažuje zvuková stránka, bežné je spodobovanie. Dialekt nepozná pravidlo o rytmickom krátení. Je preň charakteristické skracovanie dvojhlások na niektorú zo samohlások, typicky na prvú, menej často (z prirodzených rozlišovacích dôvodov) na druhú: napríklad mlieko na "„mlíko“", sliepka na "„slípka“", ale piata na "„pátá“". Čiastočne rozdielny dialekt sa používa v inak kultúrne príbuznom Hájskom (napr. "„mléko“", "„slépka“"). Samotní Paťania samých seba pre absenciu dvojhlások v dialekte nenazývajú spisovne (Paťan, Patianka, Paťania), ale "„Patan“", "„Patanka“", "„Patany“". Dedinský časopis sa preto napr. nazýva „"Slovo Patanov“". Rovnako miestny folklórny súbor „"Patanka“" či napr. folklórne vystúpenie obyvateľov obce „"Patanská svadba“". V cudzích slovách sa medzi hlásky podobné dvojhláskam vsúva písmeno „j“ (napríklad "„fantázija“").
Nárečie nepozná hlásku „ä“, ktorú zastupuje „a“ (napríklad "„pata“" z päta), a hlásku „ô“, ktorú nahrádza „ó“ (napr. "„stól“"). Typické je tiež tvrdé vyslovovanie mäkkých slabík („de“, „te“ a pod.) a spoluhlások ľ, ň. Spojenia „dl“, „dc“ či „dn“ sa menia na zdvojené spoluhlásky „ll“, „cc“ a „nn“ (napríklad: mydlo na "„myllo“", srdca na "„srcco“", jedno na "„jenno“"). Niekedy sa spoluhláska zdvojuje bez toho, aby iná vypadávala (napríklad osem na "„ossem“"), pomerne často niektorá hláska alebo skupina hlások vypadáva (napríklad "„[v]ždycky“" alebo "„dycky“", či "„mes[ts]ký“"). Niekedy môže byť vypadnutie hlásky spojené so zmenou ďalšej hlásky (všetko na "„šecko“") alebo s predĺžením niektorej zo samohlások (napríklad včera na "„čéra“" a dnes na "„neská“"). Táto flexibilita spôsobuje vznik pomerne bohatého počtu tvarov niektorých pojmov (napríklad: včuľ : "„včul“", "„včúl“", "„čúlek“", "„čúl“", "„včil“", "„čil“" či "„čilek“"). Skupina hlášok „št“ sa často mení na "„šč“" (napríklad: sťastie na "„sčastí“", štena na "„ščena“" či Štefan na "„Ščefan“"). Menej často sa na „šč“ mení aj jedna hláska (napríklad požičaný na "„poščaný“"). Predpona „z“ sa niekedy nespisovne vokalizuje (napríklad z Paty na "„ze Paty“"), inokedy sa už existujúca samohláska mení na inú (napríklad zo Šoporne na "„ze Šoporne“"). 
Spisovný slovesný neurčitok -ovať sa vždy mení na "„-uvať“" (napríklad kupovať na "„kupuvat“"). Dnes už menej často sa v jazykovej praxi uplatňujú odchýlky v minulom čase slovies (bol na "„bóv“"; kukal na "„kukav“", potešil na "„potešev“" alebo "„potešel“"). 
Patiansky dialekt sa okrem fonetického hľadiska od spisovnej slovenčiny čiastočne odlišuje aj slovnou zásobou (napríklad „žufana“, „fundisko“, „kysna“, „krumpla“, „račír“). Často využíva bohemizmy alebo skomolené nemecké slová. V rámci časopisu "Slovo Patanov" pravidelne vychádza rubrika "„Malý slovník patančiny“". 
Obraz v kultúre.
Dej knihy "Slovenský povstalec" umiestnila do patianskeho prostredia slovenská spisovateľka pre deti a mládež Margita Kováčová, ktorá v obci pôsobila ako učiteľka. Vo svojich pamätiach "Rozpomienky kňaza (19101953)" Patu spomína tiež šoporniansky farárneskôr sereďský dekan a trpiteľ za vieru v čase komunizmuFrantišek Bernadič a v pamätiach "Roľníci v dobe socializmu" aj bývalý slovenský minister pôdohospodárstva Jozef Kršek, ktorý pôsobil na patianskom JRD (všetky tri citované vyššie). Skúsenosti z Paty opísal vo svojej monografii "Koreninová paprika" Emil Špaldon. 
Surrealistický spisovateľ Albert Marenčin hľadal v názve Pata etymologický pôvod či kolísku patafyziky (podľa SSSJ: pseudovedecká a literárna koncepcia, vzdialená od reality, protirečiaca skutočnosti, parodujúca ľudskú hlúposť satirou a iróniou). Podľa Marenčinových slov: "„na ceste medzi Sereďou a Nitrou som narazil na obec Pata a v tej chvíli som intuitívne pocítil, že som objavil kolísku patafyziky.“" Tento motív Marenčin použil opakovane. 
Pate sa v jednom zo svojich fejtónov venoval aj spisovateľ František Hečko (ukážka vyššie). Fejtón sa pod názvom „Staré i nové skúsenosti z Paty“ dostal do zbierky Hečkových fejtónov "Prechádzky po kraji" zozbieranej v roku 1961 Branislavom Chomom. 
Patiansky kroj sa slovami "„Však keby som mohla, podívala by som sa aj na tie vaše patanské kroje koldokolavšak sú nádherné! spomína v knihe“" spomína v knihe "Frajlenka Hollóška" od Milana Zelinku, ktorá sa venuje slovenskej výšivkárke Márii Hollósyovej. 
V roku 1951 poslúžil zber úrody v Pate maliarovi Ľudovítovi Križanovi ako predloha jeho maľby "Mlatba na JRD v Pate v roku 1951", ktorý významne ocenila dobová komunistická kritika.
Rímskokatolícka farnosť.
Obec od roku 1969 spadá pod rovnomennú rímskokatolícku farnosť, ku ktorej ako filiálka prislúcha obec Pusté Sady. Farnosť patrí do dekanátu Sereď. Miestni farári sídlia na fare, ktorá stojí vedľa nového kostola. Budovu fary vystavali miestni veriaci. Súčasným farárom je Ladislav Kuna.
Samostatná farnosť v obci existovala v období stredoveku, no v 16. storočí zanikla. Následne mala obec do roku 1969 postavenie filiálky, pričom od roku 1560 v nej pôsobili farári zo Šintavy a následne od roku 1713 farári zo Šoporne. Farárom v Pate okrem kaplánov v 18. storočí pomáhali cirkevní kantori, ktorí viedli náboženský spev, vyzváňali, vyučovali a boli hlavnými asistentmi farárov pri liturgických úkonoch či zaopatrovaní chorých. Za svoju službu dostávali vymedzené odmeny, ktoré sú zaznamenané v archívoch vizitácií.
Od osamostatnenia farnosti v Pate ako farári pôsobili: Alojz Schmiester (19691983; bol zastrelený na fare za záhadných okolností), Bronislav Ignác Kramár (19831999; následne opát v Želivi), Vladimír Kotes (19992000; následne misionár na Sibíri), Jozef Kaman (20002013) a Ladislav Kuna (2012súčasnosť; pred tým generálny vikár Trnavskej arcidiecézy).
Významné osobnosti.
Narodili sa v obci
Vyrastali, žili alebo pôsobili v obci

</doc>
<doc id="27800" url="https://sk.wikipedia.org/wiki?curid=27800" title="Šalgočka">
Šalgočka

Šalgočka je obec na Slovensku v okrese Galanta.
Polohopis.
Leží medzi pahorkatinami v dolinke potoka Jarčie. Nadmorská výška 104 K 31.12.2005 tu žilo 444 obyvateľov. 
Dejiny.
Prvá písomná zbierka 1248 v Zoborskej listine, hoci územie bolo obývané ešte v predslovanskej dobe. 

</doc>
<doc id="27801" url="https://sk.wikipedia.org/wiki?curid=27801" title="Baldovce">
Baldovce

Baldovce (, ) sú obec na Slovensku v okrese Levoča, v Prešovskom kraji.
Polohopis.
Obec sa nachádza v severnej časti Hornádskej kotliny, tri kilometre západne od Spišského Podhradia.
Závod Minerálnych vôd a.s., ktoré vďaka svojej činnosti preslávili túto obec plnením pramenitej minerálnej vody Baldovská, ktorej prameň sa nachádza asi 400 m od podniku v Baldovciach. Cez obec tečie Klčovský potok.
Obecné zastupiteľstvo tvorí 5 poslancov.
Kultúra a zaujímavosti.
Bývalá kúpeľná obec, dnes je tu plniareň minerálnej vody, minerálne pramene
Jasličková.
Betlehemská hra, ktorú hrávajú chlapci po dedine.
Hospodárstvo a infraštruktúra.
Dôležité firmy.
Minerálne vody a.s.

</doc>
<doc id="27802" url="https://sk.wikipedia.org/wiki?curid=27802" title="Beharovce">
Beharovce

Beharovce (, ) sú obec na Slovensku v okrese Levoča. Blízko obce sa nachádza tunel Branisko.
Symboly obce.
Po objavení obecnej pečate v levočskom archíve, ktorá je z roku 1842 vychádzal aj návrh súčasného erbu. V jej pečatnom poli je zobrazený sv. Michal archanjel stojaci na drakovi. Odetý je do zemanskej mentielky, na hlave má prilbu s perami. V pravej ruke drží váhy, v ľavej vztýčený meč. Je zároveň aj patrónom miestneho kostola. Pod ním je nápis BEHAROC.1842.
Farby beharovskej zástavy sú odvodené od erbu - modrá, biela a žltá.

</doc>
<doc id="27803" url="https://sk.wikipedia.org/wiki?curid=27803" title="Bijacovce">
Bijacovce

Bijacovce sú obec na Slovensku v okrese Levoča.
V obci stojí ranogotický kostol Všetkých svätých z polovice 13. storočia a pôvodne románska rotunda sv. Kozmu a Damiána z rovnakého obdobia, prestavaná v baroku. Národnou kultúrnou pamiatkou je neskorobarokový Čákiovský kaštieľ z obdobia rokov 1780-1785.

</doc>
<doc id="27804" url="https://sk.wikipedia.org/wiki?curid=27804" title="Brutovce">
Brutovce

Brutovce sú obec na Slovensku v okrese Levoča.
Erb obce
Podkladom pre návrh obecného erbu bola obecná pečať, pochádzajúca z druhej polovice 17. storočia. Odtlačok typária z roku 1667 je uložený v Krajinskom archive v Budapešti v Altenburgerovej zbierke pečatí (MOL Budapest V-5 Altenburger Pecsétgyüjteménye). Na pečati s kruhopisom SIGILLUM PAGI BRUTOCZ 1667 (Pečať obce Brutovce 1667) je vyobrazený stojaci svätec, v pravej BRUTOVCE /LE/ ruke držiaci palmovú vetvičku a v ľavej ražeň. Vzhľadom na autentickosť a vek tohto znamenia bolo odporučenė obecnému zastupiteľstvu, aby sa stalo základom a východiskom pri tvorbe obecného erbu. Ideový návrh na erb spracoval PhDr. Peter Konya a grafický návrh firma L.I.M., Prešov.
Erb Brutoviec je zobrazený nasledovne: v modrom poli neskorogotického štítu je umiestnená strieborná (podľa heraldických pravidiel zobrazená ako biela) postava svätca – sv. Vavrinca – so zlatou (žltou) palmovou vetvičkou v pravej a zlatým (žltým) ražňom v ľavej ruke. Sv. Vavrinec sa stal patrónom obce, bol mu zasvätený pôvodný kostol a jeho meno niesla aj prvá osada, z ktorej sa neskôr vyvinuli Brutovce.
Diakon a rímsky mučeník sv. Vavrinec strážil poklady rimskeho prestolného chrámu. Keď sa o jeho úlohe dozvedeli zločinní ľudia a žiadali ho o vydanie pokladov, postavil sa im hrdinsky na odpor. Podľa legendy bol za to potrestaný uškvarením na kovovom ražni. Mučenícka smrť a odvaha ho vyzdvihli medzi svätcov. Ľudia ho zároveň uctievali aj ako ochrancu chovateľov dobytka.
Druhá legenda viažuca sa k menu sv. Vavrinca hovorí, že bol jedným zo žiakov Metodových, tzv. sedmipočetnikov. Pochádzal z Grécka. Počas vlády kráľa Svätopluka ho vyhnali z územia Veľkej Moravy a predali v Benátkach židovským kupcom. Od nich sv. Vavrinca vykúpil byzantský cisár Bazil I. a poslal ho šíriť evanjelium Slovanom žijúcim v Grécku.
Brutovčania si svojho patróna každoročne pripominajú 10. augusta starobylou piesňou: „Budiž zvelebený účastný svätý...“ Sochu má umiestnenú na hlavnom oltári v rimskokatolickom kostole.
Prírodné a zemepisné pomery
Brutovce sa nachádzajú vo východnej časti Levočských vrchov v doline Kunišovského potoka a Rovinky. Hladko modelovaný povrch chotára tvoria flyšové súvrstvia. Najjužnejšie okraje ohraničuje pamätná Spišská hora v nadmorskej výške 1056 m.
Brutovským chotárom južne prechádzajú aj tri horské hrebene. Pravý sa uberá južným smerom a prechádza po hranici brutovského chotára s Oľšavicou cez horu Poprečeň, Šibeň, Babiu horu, Žolnák, Prašivú, Michaličku až k vyšnoslavkovskej Smrekovici. Tvorí tak prirodzenú spojnicu Levočských hôr s Braniskom. Celá časť uvedeného ramena, prechádzajúca brutovským chotárom, je odlesnená.
Na vedľajšej rázsoche postupujúcej východným smerom sa vypínajú vŕšky Barloch, Košarky, Okrúhly hrib, Raisov hrb, Čeršla, Kožinec (842 m n. m.). Všetky k juhovýchodu smerujúce stráne sú poľnohospodársky oddávna využívané ako role, lúky a pasienky. Červený smrek môžeme nájsť na Kožinci, Úboči a Suchom dole. Severnú stranu pokrývajú husté, prevažne ihličnaté lesy. Tu boli objavené na niekoľkých miestach stopy po osídlení. Z týchto osád sa zachovala iba lokalita Verch.
Na ľavej strane sa vypína hora Javor, Gadžina, Bišár (981 m n. m.), Slemov (921 m n. m.) a Strieborná (949 m n. m.). Táto trasa prechádza najskôr kultivovanou plochou výdatných horských lúk. Na území Za Javor sa stretávajú brutovské lúky na západe s olšavskými a na východe s lúkami, ktoré patrili v minulosti obyvateľom Blažoviec a Tichého Potoka. Priaznivé životné prostredie umožňuje rozšírenie drobnejšej zveriny – zajacov, sŕn, diviakov – i vtáctva. Najrozšírenejšie sú holuby.
V porovnaní s olšavickým, od slnka odvrátenejším a severným ve
Zachovali sa aj pôvodné istorické chotárne názvy, ktoré svedčia o vývoji obyvaľelstva. Spomeňme aspoň niektoré -–les Džobaj, ktorého názov je zrejme odvodený od nárečového slova d„žobac"“ (obať ),-podľa vuku, ktorý sa ozýval z lesa. Filova - názov lúky a lesa, pochádzajúci od ich vlastníka - Fila, ktorý žil podľa J. Vencka v Bijacovciach v rokoch 1651 a 1666. Birošovská lúka - tento názov je asi odvodený od maďarského slova „biró" - richtár, sudca, teda ide o lúku patriacu richtárovi. Gadžina - slovo gad, had zastupovalo v tomto chápani miesto kde žili rôzne plazy, resp. rôzna „háved". Gelanská - môžeme uvažovato gréckom pôvode tohoto názvu, napr. od gréckeho osobného mena Geloonis m. grécky Gelon, syn Hieronyma II. Druhu alternativu môže tvoriť latinské slovo gelu, ktoré sa vyskytuje najmä v ablative vo význame - „lad, mráz, treskúca zima".
Hala - názov označuje „holý" nezalesnený pasienok v horách. Harb - vo význame hrb, hrbol, pahorok. Jamy - tento chotárny názov je všeslovanskej i praslovanskej proveniencie. Napr. u Srbov je rozšírený denominál na - iti: jamiti (kopat jamu). Pozoruhodné je, že názov Jama sa zhoduje s gréckym slovom amé" (lopata). Peter Skok uvádza i slovný základ jam" s významom kopať. Kunišov - tento názov nevieme presne identifikovat. Poznáme dedinu s po dobným názvom Kunešov, ktorá leží na západ od Kremnických Bani. Kruchý jarok - ide o netrvanlivý vyschýňajúci potôčik. Kulbákov harbek - názov je odvodený od slova „kulbaka", ktorý označuje vysoké sedlo. Polohu vyššie položeného sedla možno lepšie pozorovať z cesty vedúcej zo Suchého dolu, od Gelanskej cez Roveň. Sedlový vŕšok dostal svoj názov od svojej polohy leží pri sedle. Syč- pôvodne názov lesa, dnes lúky, je odvodený od syčania plazov, ktoré sa tam zrejme vyskytovali. Rovnaký názov majú i v Bijacovciach. Želiarska - časť chotára, na ktorej väčšinou robotovali chudobni želiari.
Valkova dolina - môžeme predpokladať, že názov pochádza od mena vlastníka Valka. V našej lokalite je meno Valko oblúbené, no posledný občan tohoto mena zomrel po roku 1960. Za vrátky - tak sa nazývali role, ktoré ležali za cestným priepustom nazývaným Vrátka. Tento názov sa preniesol i na ďalšie role, ktoré ležali za vrátami dedinských stodol. Za suchý mlyn - názov sa traduje pre miesta, kde stál pôvodný suchý mlyn". Tento bol v prevádzke vtedy, ked kvôli suchému potoku nemohol mliet riečny mlyn a v doline bolo potrebné niečo urýchlene zomlieť. K pohonu mlyna používali konský záprah. Tamten Koniec - ide o najsevernejšiu časť dediny, rozloženú okolo výdatného prameňa. Zaujímavosťou je, že väčšina gazdovstiev mala okná obrátené nie k východu, ale k západu slnka.

</doc>
<doc id="27805" url="https://sk.wikipedia.org/wiki?curid=27805" title="Buglovce">
Buglovce

Buglovce sú obec na Slovensku v okrese Levoča.

</doc>
<doc id="27806" url="https://sk.wikipedia.org/wiki?curid=27806" title="Dlhé Stráže">
Dlhé Stráže

Dlhé Stráže (maď. "Lengvárty" a "Lengvárt", nem. "Litzier") sú obec na Slovensku v okrese Levoča, v Prešovskom kraji.

</doc>
<doc id="27807" url="https://sk.wikipedia.org/wiki?curid=27807" title="Doľany (okres Levoča)">
Doľany (okres Levoča)

Doľany sú obec na Slovensku v okrese Levoča. Existuje aj obec s rovnakým názvom v okrese Pezinok.
Dôležitú úlohu pri rozvoji obce malo goralské obyvateľstvo, ktoré sa do obce dostalo zo Ždiaru a osadili sa v časti nazvanej Poľský Dvor. Hoci sa ešte v roku 1997 držali svojej poľskej identity a používali nárečie, dodnes sa asimilovali. 
K obci patrí aj časť Roškovce, v ktorej má populačnú prevahu rómske obyvateľstvo.

</doc>
<doc id="27808" url="https://sk.wikipedia.org/wiki?curid=27808" title="Domaňovce">
Domaňovce

Domaňovce sú obec na Slovensku v okrese Levoča. Obec má 942 obyvateľov a patrí k najstarším obciam na Spiši. 
Prvá písomná zmienka sa datuje do roku 1258.
Domaňovce si prešli fázou veľkej obnovy v druhej polovici 20. storočia a začiatku 21. storočia, ku ktorej patrí aj postavenie dvoch bytoviek, nových ulíc a celková obnova dediny. V roku 2020 prebehla rekonštrukcia parku a v roku 2022 sa začala výstavba ďalšej novej bytovky. 
Dedina pravidelne organizuje rôzne dedinské podujatia, napríklad Domaňovský kotlík, Juniáles, stavanie mája alebo pálenie Moreny.
Príroda.
Obec Domaňovce leží v Hornádskej kotline, ktorú na severe ohraničujú Levočské vrchy, na východe Branisko, na juhu Slovenské rudohorie a na severovýchodnom okraji Čierna Hora. Jej územie klimaticky patrí do mierne teplej a vlhkej oblasti s miernou zimou a má viac-menej kontinentálne podnebie. Najteplejším mesiacom je júl s priemernou teplotou vzduchu 16,9 stupňov Celzia a najchladnejším mesiacom je január s priemernou teplotou vzduchu –6,2 stupňov Celzia. Územie odvodňuje potok Lodina, ktorý je ľavostranným prítokom rieky Hornád. 
História.
Keďže sa Domaňovce nedostali medzi privilegované lokality na nemeckom práve, ich vývoj smeroval k poddanskému stavu. V prvej polovici 13. storočia ich zemepánom bol ešte sám kráľ. Okolo polovice 13. storočia obec od neho získali členovia známeho rodu Berzevici. Bolo to približne v čase, keď sa Domaňovce prvýkrát vynárajú v písomných dokumentoch – pergamenových listinách. Najstaršia písomná zmienka o ich existencii sa vyskytuje v listine uhorského kráľa Bela IV. z 15. júna 1258. Uvádza sa v nej, že kráľ daroval bratom Geubulinovi a Termanovi 4 poplužia zeme zvanej Nadosth ("Trsťany"), ktoré kedysi dal do vlastníctva slovanským hosťom. Pri vytýčení chotára tejto zeme sa spomínajú Domaňovce ako obec ("villa Daman"). Z listiny je zrejmé, že domaňovský chotár už bol stanovený, keďže pri vytyčovaní zeme sa uvádzajú dva hraničné kamene oddeľujúce chotár Domaňoviec a Trstian.

</doc>
<doc id="27809" url="https://sk.wikipedia.org/wiki?curid=27809" title="Dravce (okres Levoča)">
Dravce (okres Levoča)

Dravce sú obec na Slovensku v okrese Levoča.
Dôležitú úlohu pri rozvoji obce malo goralské obyvateľstvo, ktoré sa do obce dostalo začiatkom 20. storočia z obce Tatranská Bukovina. Vytvorili osadu Bukovinka, ktorá mala v roku 2021 142 obyvateľov. Práve v tejto oblasti sa goralská kultúra čiastočne udržiava, znalosť goralského nárečia v obci je však už len minimálna. 
Významným objektom v obci je najmä ranogotický kostol s pôvodnými freskami z 13. storočia.
Erb obce.
Na erbe obce je zobrazený baránok so siedmimi rohmi, ktorý sedí na veľkej knihe so siedmimi pečaťmi.

</doc>
<doc id="27810" url="https://sk.wikipedia.org/wiki?curid=27810" title="Granč-Petrovce">
Granč-Petrovce

Granč-Petrovce je obec na Slovensku v okrese Levoča.
Dôležitú úlohu pri rozvoji obce malo goralské obyvateľstvo, ktoré sa do obce dostalo v roku 1904 zo Ždiaru. Hoci v súčasnosti ovláda goralské nárečie len minimum obyvateľstva, v obci sa zachovali ulice Ždiarska a Poľský dvor. Taktiež sa v obci dodržiavajú goralské tradície a každoročne sa organizujú Goralské dni.

</doc>
<doc id="27811" url="https://sk.wikipedia.org/wiki?curid=27811" title="Harakovce">
Harakovce

Harakovce sú obec na Slovensku v okrese Levoča. Nachádza sa pri tuneli Branisko.

</doc>
<doc id="27812" url="https://sk.wikipedia.org/wiki?curid=27812" title="Kurimany">
Kurimany

Kurimany sú obec na Slovensku v okrese Levoča.
Polohopis.
Časti obce.
Za gruntom, Pod Rejbargom, Prez dolinu, Ku krčme
Ulice.
Nová ulica
Vodné toky.
Kurimiansky Potok
Vodné plochy.
 vzdialené rybníky v Levočských Lúkach
Dejiny.
Obec Kurimany bola založená v časoch christianizácie Spiša ako Villa s. Quirini. Meno dostala po sv. Kvirínovi, ktorý je ešte aj dnes patrónom obce. V blízkosti terajšieho kostola sa pod zemou nachádzajú základy starého, gotického kostola. Kameň z tohto kostola bol použitý pri stavbe terajšieho kostola v roku 1806. Predtým boli v obci staršie drevené kostoly.
V obci sa nachádzajú pozostatky osady z obdobia približne 2500 rokov pred Kr. Založenie obce sa pripisuje veľkomoravským Slovanom. Našli sa pozostatky starých slovanských obydlí z 8. – 11. storočia po Kristovi.
Prvá písomná zmienka o Kurimanoch (vtedy Villa Quirínia) je z roku 1298 na listine 24 spišských kráľovských farárov. Na tej istej listine sa prvýkrát spomína aj Spišská Nová Ves.
Po tatárskom vpáde (1241 – 1242) začali na Spiš prichádzať kolonizátori, saskí Nemci. Založili Levoču, ktorá sa stala ich hlavným mestom. Levočskí mešťania zakladali dvory mimo územie mesta. Kurimany boli pravdepodobne založené podobným spôsobom, ich zakladateľ je pravdepodobne comes Fridricus, čiže gróf Fridrich (okolo roku 1250). Kurimany patrili do Spoločenstva spišských Sasov založeného listinou z roku 1271. Boli právne mestečkom, obyvatelia boli slobodní občania.
V roku 1465 získal Imrich Zápoľský Spišský hrad a spolu s nim aj okolité osady a dediny, medzi nimi aj Kurimany. Kurimany tak postupne upadli na úroveň poddanských dedín, rovnako obyvatelia obce sa stali poddanými hradného panstva. Bohatší Nemci sa odsťahovali do Levoče.
Počas povstania Štefana Bočkaja, dňa 9. novembra 1605 prepadli obec hajdúsi. Po tom, čo sa neúspešne snažili dobyť Spišský hrad, sa rozhodli pomstiť sa panovníkovi tak, že plienili jeho poddanské obce. Po vpáde Bočkajových hajdúchov ostali v Kurimanoch len 3 domy, ostatné boli vypálené. Neskôr boli Kurimany opäť napadnuté a vypálené počas ďalších povstaní v rokoch 1619 a 1677.
V roku 1700 mali Kurimany 33 obyvateľov – všetci boli Nemci. V roku 1731 tu žilo 52 ľudí, v roku 1752 bol počet obyvateľov 51. Medzitým sa Kurimany poslovenčili. V roku 1784 žilo v Kurimanoch 81 obyvateľov v 11 domoch a v roku 1831 tu bolo už 124 obyvateľov. V roku 1870 mala obec 173 obyvateľov, všetci boli rímskokatolíci, väčšinou slovenskej národnosti.
Počas prvej svetovej vojny odišlo na frontu 37 chlapov z Kurimian, ôsmi vo na bojisku zahynuli. Po skončení vojny v roku 1918 bola založená Československá republika. Kurimany patrili do Spišskej župy so sídlom v Levoči. Maďarské pomenovanie obce Kiskérény sa zmenilo na slovenské Kurimany, úradnou rečou sa stala slovenčina. Všetci obyvatelia obce sa živili roľníctvom.
Vyhlásenie Slovenského štátu v roku 1939 prijali obyvatelia Kurimian s nadšením. Po začatí druhej svetovej obce odišlo do armády 14 Kurimančanov.
Na jeseň 1939 postihla (z dôvodu nízkej životnej úrovne a zanedbanej hygiény) obec epidémia – brušný týfus, následkom čoho v priebehu mesiaca zomrelo v obci 7 ľudí.
V decembri 1944 bola obec zapojená do elektrickej siete.
V rokoch 1944 a 1945 boli v Kurimanoch maďarské, neskôr nemecké vojská. V januári 1945 útočílo Nemecké delostrelectvo z Kurimian na sovietsku armádu, ktorá bola v Domaňovciach. 26. januára nemecké vojská odišli a na druhý deň boli Kurimany oslobodené sovietskou armádou.
Zo 157 voličov v Kurimanoch získala vo voľbách v roku 1946 Demokratická strana 147 hlasov, Komunisti dostali 8 hlasov.
Od skončenia 2. svetovej vojny cítili Kurimianskí roľníci silný nátlak na vytvorenie spoločného roľníckeho družstva. Nátlaku odolávali až do roku 1957 sa po konflikte so štátom rozhodlo 14 roľníkov vstúpiť do Jednotného roľníckeho družstva, ostatným neskôr štát pôdu odobral v prospech JRD. V roku 1973 bolo JRD v Kurimanoch spojené s JRD v susednej obci Iliašovce.
Politika.
Obecné zastupiteľstvo.
Starostom je od roku 2010 pani Anna Hricová
Obyvateľstvo.
V roku 2006 mala obec cca 365 obyvateľov.
Kultúra a zaujímavosti.
Stavby.
Kultúrny dom, Požiarna zbrojnica, Areál PD, Futbalové ihrisko, cca 110 domov
Pamiatky.
Barokový rímskokatolícky kostol sv. Kvirína zo 17 storočia.
Pomníky.
Cintorín
Parky.
Ovocný sad
Šport.
Futbalový štadión

</doc>
<doc id="27813" url="https://sk.wikipedia.org/wiki?curid=27813" title="Nižné Repaše">
Nižné Repaše

Nižné Repaše sú obec na Slovensku v okrese Levoča. Nižné Repaše ležia v prostredí Levočských vrchov. 
Dejiny.
Boli založené v roku 1270. Na začiatku 19. storočia tu žilo vyše 800 obyvateľov. Po druhej svetovej vojne nastal systematický úpadok zapríčinený tým, že ľudia odchádzali za prácou do miest a tak sa počet obyvateľov znížil až na 176 v roku 2015.

</doc>
<doc id="27814" url="https://sk.wikipedia.org/wiki?curid=27814" title="Nemešany">
Nemešany

Nemešany je obec na Slovensku v okrese Levoča.

</doc>
<doc id="27815" url="https://sk.wikipedia.org/wiki?curid=27815" title="Ordzovany">
Ordzovany

Ordzovany sú obec na Slovensku v okrese Levoča v Prešovskom kraji. Nachádzajú sa asi 20 km od Levoče. Boli založené okolo r. 1260 (maďarský názov Ragyóc).
Pamiatky.
Rímskokatolícky kostol svätého Antona s opevnením z polovice 13. storočia, prestavaný v 17. storočí
Kaplnka svätej Juliany z 18. storočia.
Na hlavnej ceste sa nachádza viacero malých starých domov.

</doc>
<doc id="27816" url="https://sk.wikipedia.org/wiki?curid=27816" title="Poľanovce">
Poľanovce

Poľanovce sú obec na Slovensku v okrese Levoča.

</doc>
<doc id="27817" url="https://sk.wikipedia.org/wiki?curid=27817" title="Pavľany">
Pavľany

Pavľany sú obec nachádzajúca sa na východe Slovenska v Prešovskom kraji, v okrese Levoča. Ležia v južnej časti Levočských vrchov. V obci žije približne 42 obyvateľov a jej rozloha je 7,77 km². Obcou prechádza cyklotrasa a turistické trasy vedúce do okolitých hôr a dolín. Medzi zaujímavosti v obci patrí kostol sv. Pavla zo 14. storočia a kaštieľ z 18. storočia, ktorý slúži ako kultúrny dom.

</doc>
<doc id="27818" url="https://sk.wikipedia.org/wiki?curid=27818" title="Pongrácovce">
Pongrácovce

Pongrácovce sú obec na Slovensku v okrese Levoča. Ležia na juhovýchodnom úpätí Levočských vrchov.

</doc>
<doc id="27819" url="https://sk.wikipedia.org/wiki?curid=27819" title="Torysky">
Torysky

Torysky sú obec na Slovensku v okrese Levoča.
Polohopis.
Obec leží v južnej časti Levočských vrchov v úzkej doline potoka Stará Hájnica. 
Dejiny.
Chotár obce sa po prvýkrát spomína v roku 1284 ako "Tarchafeu". Samotnú obec však založilo až 3. mája 1537 mesto Levoča ako svoju poddanskú obec. Obyvateľstvo sa zaoberalo ovčiarstvom, dobytkárstvom a lesnými prácami. V 16. stor. tu bol mlyn a píla. V prvej polovici 20. stor. sa tu vyrábali šindle, spracúvala sa koža a rozšírené bolo i tkanie plátna, súkna a šitie súkenných odevov.
Kultúra a zaujímavosti.
Pamiatky.
V obci sa nachádza Gréckokatolícky chrám "zasvätený Pokrova Presvätej Bohorodičky so zvonom", postavený v roku 1861 a obnovený 1934. Stojí tu tiež prícestná kaplnka sv. Michala Archanjela, postavená na svahu v poli. Ide o ľudovú stavbu z 18. storočia podkovitého pôdorysu. Turistov tu upúta aj potočná radová zástavba domčekov zo začiatku 20. storočia, charakteristické sú zrubové trojpriestorové domy s komorou na čelnej strane, často podmurované alebo podpivničené, so sedlovou šindľovou strechou, štítom, podlomenicou a hálkou. Hospodárske stavby sú rozložené vo dvore. 
Torysky patria k rázovitým spišským obciam s bohatými tradíciami v ľudovej architektúre, odevoch, remeslách, tancoch i piesňach.

</doc>
<doc id="27820" url="https://sk.wikipedia.org/wiki?curid=27820" title="Vyšné Repaše">
Vyšné Repaše

Vyšné Repaše () sú obec na Slovensku v okrese Levoča.
Polohopis.
Obec leží v južnej časti Levočských vrchov.
Dejiny.
Repaše sa po prvýkrát spomínajú v roku 1323. Vznikli ako dve obce v lese "Repasch", ktorý bol od roku 1278 majetkom rodiny Gőrgeyovcov. V chotári obce na "Krúžku" bol kedysi kameňolom.
Kultúra a zaujímavosti.
Pamiatky.
V obci sa nachádza Rímskokatolícky kostol sv. Kataríny Alexandrijskej. Ide tu o pôvodne gotický kostol zo 14. stor., ktorý bol v roku 1730 zbarokizovaný a obohnaný múrom. V interiéri kostola sa čiastočne odkryli nástenné maľby pochádzajúce z konca 15. stor. V interiéri kostola je vysoko cenený i neogotický oltár sv. Mikuláša s pôvodnými gotickými sochami, bočný oltár sv. Štefana, kazateľnica, krsteteľnica či monštrancia od levočského zlatníka Jána Szilassyho. Turistov v obci upúta aj potočná radová zástavba so znakmi reťazovej zástavby zrubových domčekov zo začiatku 20. storočia, ktoré sú najmä trojpriestorové, podmurované alebo podpivničené domy so sedlovou šindľovou strechou, štítom, podlomenicou a hálkou. Hospodárske zrubové stavby so šidľovou strechou sú rozložené za obytnou časťou vo dvore.
Cez chotár obce je vyznačená cyklistická trasa, turistický i lyžiarsky chodník.
 

</doc>
<doc id="27821" url="https://sk.wikipedia.org/wiki?curid=27821" title="Oľšavica">
Oľšavica

Oľšavica je obec na Slovensku v okrese Levoča.
Dejiny.
V Oľšavici vďaka miestnemu gréckokatolíckemu farárovi Michalovi Mašlejovi v období nemeckej okupácie Slovenska v rokoch 19441945 ukrývali úspešne až 100 Židov a rasovo prenasledovaných občanov Slovenska. Michalovi Mašlejovi bol in memoriam za tieto činy udelený v roku 1997 titul Spravodlivý medzi národmi.

</doc>
<doc id="27822" url="https://sk.wikipedia.org/wiki?curid=27822" title="Dúbrava (okres Levoča)">
Dúbrava (okres Levoča)

Dúbrava je obec na Slovensku v okrese Levoča.

</doc>
<doc id="27823" url="https://sk.wikipedia.org/wiki?curid=27823" title="Studenec (okres Levoča)">
Studenec (okres Levoča)

Studenec je obec na Slovensku v okrese Levoča.
Nachádza sa v údolí, ktoré obklopujú Levočské vrchy, Branisko a Slovenské rudohorie. V minulosti to bola roľnícka obec.
Dejiny.
Názov obce sa menilo trikrát - najprv nemecky "Kallbach", neskôr maďarsky "Kolbachy", resp. Hydekpatak, a nakoniec dostala meno Studenec. Pomenovanie obce sa vzťahuje na „studený“ potok, ktorý cez Studenec preteká. 
Prvá písomná zmienka o tejto obci sa datuje k roku 1264. Traduje sa, že obec bola založená rehoľou, ktorá sídlila na neďalekej Spišskej Kapitule. Táto rehoľa sa aktívne podieľala na rozvoji obce a starala sa o pôdu patriacu obci a Cirkvi.
Studenec od svojho vzniku dvakrát vyhorel.

</doc>
<doc id="27824" url="https://sk.wikipedia.org/wiki?curid=27824" title="Spišský Štvrtok">
Spišský Štvrtok

Spišský Štvrtok je obec na Slovensku v okrese Levoča, v Prešovskom kraji.
Polohopis.
Obec sa nachádza na juhozápadnom okraji Levočských vrchov (severný okraj katastra) a v severozápadnej časti Hornádskej kotliny a jej podcelkov Hornádske podolie a Medvedie chrbty. Spišský Štvrtok leží asi v polovici cesty medzi Popradom a Spišskou Novou Vsou, pri križovatke európskej cesty č. 50 v trase diaľnice D1 a ciest I/18 na Levoču a regionálnej cesty II/536 do Spišskej Novej Vsi a na Gemer. Obcou preteká Štvrtocký potok.
Susedné obce.
Letanovce, Jánovce, Dravce, Hrabušice, Mečedeľovce
Dejiny.
Prvá písomná zmienka o obci je z roku 1263. Poloha obce spôsobila, že jej okolie bolo osídlené už od praveku. Najväčší význam má objav pravekého organizovaného mestečka v polohe Myšia hôrka, ktoré bolo opevnené najstarším murivom v strednej Európe a život v ňom pulzoval pred 3500 rokmi. 
V okolí obce sa našli stopy osídlenia z mladšej doby bronzovej i železnej - halštatskej doby. V lokalite Pod Šibeničnou horou bolo objavené včasnoslovanské osídlenie, datované do obdobia od polovice 6. až do začiatku 7. storočia. Týmto nálezom sa posúva osídlenie Spiša Slovanmi, ktorých pobyt v oblasti bol doložený nálezmi z veľkomoravského obdobia (8. storočie).
Akiste na mieste dnešnej obce bola stará trhová osada, v ktorej sa konali trhy vo štvrtok, z čoho pochádza aj jej meno. Po zaujatí okolia Maďarmi koncom 11. storočia bola obec pomenovaná podľa uhorského kráľa sv. Ladislava: Villa sancti Ladislai - Obec sv. Ladislava, čo tiež svedči o jej význame. Sv. Ladislav sa stal patrónom obce a jeho obrnená postava sa dostala aj do pečate, ktorá pochádza už z 15. storočia.
Symboly obce.
Symboly obce vychádzajú z historických prameňov a sú prejavom úcty k dedičstvu predkov. Problematiku i návrhy erbu i pečate odborne spracoval historik PhDr. Ivan Chalupecký v roku 1996. Obecné zastupiteľstvo s týmito návrhmi súhlasilo a symboly obce boli zaevidované v Heraldickom registri Slovenskej republiky pod signatúrou S-124/97. Na základe toho už mohol obecný úrad dať vyhotoviť erb, vlajku a pečať a príležitostne ich aj používať.
Pečať.
Spišský Štvrtok mal vlastnú okrúhlu pečať už v 15. storočí. Jej základom bola postava sv. Ladislava so sekerou a gotickým kolopisom
Keď bola v roku 1906 možnosť obnoviť erby a pečate obcí a miest, Spišský Štvrtok neprejavil záujem o obnovenie pečate, ani erbu a naďalej s halapartňou v pravej ruke a ľavou rukou pridržiava dvojramenný kríž. Súčasne boli určené aj farby v erbe.
Vlajka.
Vlajka obce pozostáva z troch pozdĺžnych pruhov vo farbách bielej (2/4), žltej (1/4) a zelenej (1/4 ) a má pomer 2:3. Ukončená j troma cípmi, t. j. dvoma zástrihmi siahajúcimi do tretiny jej listu.
Kultúra a zaujímavosti.
Pamiatky.
Kláštor.
Budova bývalého minoritského kláštora je ranobaroková, postavená po roku 1668, neskoršie upravovaná. Dvojpodlažná obdĺžniková budova, uprostred s rajskou záhradou. Okolo nej je chodba, z ktorej sú vstupy do jednotlivých miestností. Fasády sú hladké. V miestnostiach sú krížové hrebienkové, pruské klenby a rovné stropy. 
Kostol sv. Ladislava.
V obci je kostol svätého Ladislava s kaplnkou Zápoľských.
Kostol bol postavený ešte pred nájazdmi Mongolov, o čom svedčia združené románske okná na veži. Spočiatku to bol len drevený kostolík. Po zničení bol pri rekonštrukcii obce postavený už v románskom slohu. Po čase však nevyhovoval a tak v roku 1402 postavili nový jednoloďový gotický kostol, ktorý bol v rokoch 1693 - 1747 niekoľkokrát opravovaný. Z tohto obdobia pochádza aj jeho baroková klenba. Klenba presbytéria zo 14. storočia ostala gotická. 
V roku 1668 sem gróf priviedol minoritov, ktorým postavil ranobarokový kláštor. Takmer celé barokové vnútorné vybavenie pochádza za začiatku 18. storočia: hlavný oltár sv. Ladislava, oltáre sv. Františka a sv. Antona Paduánskeho, kazateľnica, krstiteľnica, a pod. Z pôvodného gotického zariadenia sa zachovala len pieta zo 14. storočia, ktorá je umiestnená v presbytériu a maľba Usnutie Panny Márie z roku 1450, ktorá bola na hlavnom gotickom oltári. Veža kostola je postavená v prechodnom románsko-gotickom slohu a má združené románske okná. Svoje pôvodné zakončenie stratila na konci minulého storočia, keď jej počas opráv kaplnky dali dnešný ihlanovitý vrchol. 
Kaplnka zvaná Zápoľských.
Gotická poschodová kaplnka bola vybudovaná v roku medzi rokmi 1456 - 68 rodmi Henckel de Quintoforo a Thurzo de Bethlenfalva aj keď sa jej výstavba pripisuje Štefanovi Zápoľskému, dedičnému spišskému županovi, uhorskému palatínovi. Potvrdzujú to aj dochované stredoveké erby Gregora Scepwsÿ de Bethlenfalva a jeho nevlastného brata, budínskeho prepošta Jána Fodor ktorý v roku 1456 spoločne získali armálnu listinu. Podľa nového pokroku v štúdiu archívnych prameňov bola jej stavba uspôsobená aj k profánnej funkcii - k zasadaniu kongregácií Spišských kopijníkov a provincii Spišských miest. Architektonicky stavba kaplnky súvisí s viedenskou svätoštefanskou hutou, kde sa našli náčrtky kaplnky zo Spišského Štvrtku. Stavebná myšlienka kaplnky typu francúzskych palácových kaplniek sa dá odvodzovať z diela majstra Puchsbauma. Sieňové priestory kaplnky sú zakončené na troch stranách osemuholníka. Dolná i horná kaplnka je zaklenutá sieťovou rebrovou klenbou, v dolnej rebrá hruškovitého profilu dosadajú bezprostredne na prípory, ktoré sa spájajú s profilovaným ostením okien. Pod oknami je bohatá slepá arkatúra. 
V západnej časti sa nachádza zemepánska empora. Poprsnica je zdobená kružbami. Kružby okien sú pseudogotické, z čias regotizovania v rokoch 1899 až 1901. Na vitrážach v hornej kaplnke sú erby Uhorska, Horného Uhorska, Dolného Uhorska, cisára Františka Jozefa I., cisárovnej Alžbety, ostrihomského arcibiskupa Ferenca Kolosa kardinála Vaszaryho, spišských biskupov Pála Szmrecsányiho a Györgya Császku, banskobystrického biskupa Arnolda Ipolyi-Stummera, košického biskupa Zsigmonda Bubicsa, vacovského biskupa Károlya Emmánuela Csákyho a za oltárom erb rodu Zápoľských. Z priestoru pod chórom hornej kaplnky vedie kamenné schodište do dolnej kaplnky, odkiaľ je valené zaklenutou chodbou spojenie s bývalou kláštornou budovou. 
Vonkajšok kaplnky je bohato členený opornými piliermi s fiálami s krabmi. Hlavný oltár krídlového typu je pseudogotický z konca 19. storočia, uprostred gotický obraz "Smrť Panny Márie", tempera na dreve z obdobia okolo roku 1450. Je to zvyšok bývalého gotického hlavného oltára kostola a pripisuje sa norimberskému maliarovi Tucherovského oltára. Neskorogotický reliéf Piety z polovice 16. stor. pochádza z okruhu dielne majstra Pavla z Levoče, v dolnej kaplnke je Pieta, neskorobaroková polychrómovaná ľudová drevorezba z konca 18. stor.
Hospodárstvo a infraštruktúra.
Farský úrad.
Rímskokatolícky - Námestie Slobody 4 E-mail farnosti: farastvrtok@stonline.sk Duchovný správca: PhDr. Adam Baran, OFMConv (* 1964)

</doc>
<doc id="27825" url="https://sk.wikipedia.org/wiki?curid=27825" title="Vyšný Slavkov">
Vyšný Slavkov

Vyšný Slavkov () je obec na Slovensku v okrese Levoča.
Vodstvo.
Na území katastra a cez obec preteká Antalov potok, ktorý sa pri Veľčej vlieva do Slavkovského potoku.
Dejiny.
V r. 1322 bol šoltýs Konrád z Nižného Slavkova poverený založením Vyšného Slavkova. V roku 1323 sa spomína Vyšný Slavkov ako Zalouk. V roku 1347 Vyšný Slavkov sa volá Starý Slavkov. Zo začiatku 14. storočia sú doklady o obci, pri popisovaní hraníc honov na povodí Torysy, ktoré sa nachádzajú oblastnom archíve v Levoči.
Cirkev.
Obec v stredoveku patrila medzi obce s výsadami: mohli stavať kostol, zvoliť si farára a tomu platiť dežmu. V roku 1397 stál katolícky kostol pri Slavkovskom žriedle (uprostred dediny), bol však neskôr zničený povodňou. Na mieste niekdajšieho kostola stojí kaplnka s Lurdskou Pannou Máriou z konca 19. storočia. Niektoré časti z tohto kostola boli použité na stavbu nového kostola, ktorého patrón je sv. Michal archanjel.
V r. 1934 bolo založené miestne združenie "Združenie mužov Božského Srdca".
K 30. júnu 1937 bolo 160 členov "Diela šírenia viery". V r. 1945 existovala skupina "Združenia katolíckej mládeže".
V obci je rímskokatolícka farnosť. Obec patrí v gréckokatolíckej cirky pod "Farnosť Oľšavica".
Odpust je ku sviatku:
Ľudové misie sa konali v čase:
Priemysel a služby.
Obec jeelektrifikovaná, s verejným vodovodom a kanalizáciou. Nie je plynofikovaná.
Subjekty:
Príroda.
Prírodná rezervácie:
Výskyt zvierat (zdokumentovaný):

</doc>
<doc id="27826" url="https://sk.wikipedia.org/wiki?curid=27826" title="Spišský Hrhov">
Spišský Hrhov

Spišský Hrhov (, ) je obec na Slovensku v okrese Levoča, na ceste medzi samotným mestom Levoča a Spišským Podhradím. 
Jedinečná geografická poloha obce umožňuje nádherný výhľad na Spišský hrad, Dreveník a majestátne Vysoké Tatry. V blízkosti sa nachádza niekoľko kultúrnych a historických pamiatok zapísaných do zoznamu UNESCO.
Základná škola s materskou školou.
Základná škola s materskou školou v Spišskom Hrhove je štátna vidiecka plnoorganizovaná škola s právnou subjektivitou a vyučovacím jazykom slovenským. Škola má 9 ročníkov a v súlade s medzinárodnou normou pre klasifikáciu vzdelávania ISCED poskytuje základné vzdelávanie (ISCED 1-2) pre 258 žiakov a predprimárne vzdelávanie (ISCED 0) pre 47 žiakov v materskej škole. Výchovno - vzdelávací proces zabezpečuje 19 pedagogických zamestnancov.
Dejiny školy.
Prvá škola vznikla na území dnešnej obce v roku 1580 pre deti zemepánov a šľachticov. Po 1. svetovej vojne bola štátom postavená ľudová škola s dvomi triedami (budova dnešnej jedálne). V rokoch 19351937 bola postavená budova dnešného I. stupňa z dôvodu nárastu detí nielen v Spišskom Hrhove, ale aj okolitých obciach ako sú Klčov, Nemešany a Domaňovce. V rokoch 19601961 pribudla budova dnešného II. stupňa, neskôr aj telocvičňa a viacúčelové ihrisko.
Mimo iných je škola aktívna aj v podávaní projektov širokej škály, bola úspešná pri získaní prostriedkov Európskej únie v rámci slovensko-poľskej cezhraničnej spolupráce, kde spolu s partnerom – základnou školou z Poronina získala prostriedky na realizáciu projektu s názvom „Spoznávajme slovensko-poľské pohraničie“. Škola je zapojená do projektu Infovek, Škola dokorán, Zelená škola.
Angažuje sa aj na zveľaďovaní kultúrneho života obce organizovaním kultúrnych večerov s názvom "Hrhovské stretnutia". Hostia týchto podujatí sú pozývaní aj na besedy do školy, kde žiaci majú možnosť s nimi diskutovať na spoločenské, kultúrne a odborné témy.
Úspešný príbeh miestnych Rómov.
Podľa informácii New York Times, obec je príkladom prosperity vďaka Rómom. Americké noviny vyzdvihli najmä dostupnosť tečúcej vody a elektrickej energie, na rozdiel od iných východoslovenských obcií. Úspešný príbeh rómov zo Spišského Hrhova bol aj jedinou témou rozhovoru Georga Sorosa s Andrejom Kiskom. 

</doc>
<doc id="27827" url="https://sk.wikipedia.org/wiki?curid=27827" title="Uloža">
Uloža

Uloža je obec na Slovensku v okrese Levoča. Nadmorská výška obce je .
Polohopis.
Obec leží v strednej časti južných svahov Levočských vrchov.
Dejiny.
Pôvodne staroslovenská obec sa rozprestiera 7 km od Levoče, v nadmorskej výške takmer Najstaršia písomná zmienka o obci pochádza z roku 1280. Vtedy sa uvádzala pod menom Olusa. Stredoveký kostol bol v roku 1754 zbúraný a na jeho základoch bol postavený dnešný kostol.
Kultúra a zaujímavosti.
Pamiatky.
V obci sa nachádza Rímskokatolícky kostol sv. Jána Krstiteľa pochádzajúci z 1. polovice 18. storočia. Ide tu o kostol postavený na starších základoch pôvodného stredovekého kostola. Zo starších pamiatok kostola sa zachovala gotická socha Madony z polovice 14. storočia, gotická krstiteľnica a kazateľnica. Typické pre obec sú zrubové trojpriestorové domy a zrubové hospodárske stavby so šindľovou strechou pochádzajúce z 19. storočia.
V chotári obce sa rozmáha turistika, obcou prechádza lyžiarska turistická trasa aj peší turistický chodník.

</doc>
<doc id="27828" url="https://sk.wikipedia.org/wiki?curid=27828" title="Korytné">
Korytné

Korytné je obec na Slovensku v okrese Levoča. Vznikla v roku 1996 odčlenením sa od obce Poľanovce.

</doc>
<doc id="27829" url="https://sk.wikipedia.org/wiki?curid=27829" title="Klčov">
Klčov

Klčov je obec na Slovensku v okrese Levoča v Prešovskom kraji. Má 653 obyvateľov.
Má samostatnú farnosť a kostol ktorého patrónkou je Panna Mária. Nachádza sa tu škola do deviateho ročníka, a taktiež škôlka. Taktiež sa tu nachádza Herbaton, v ktorom sa pestujú okrasné a ovocné rastliny a stromy. V blízkosti obce sa nachádza aj malé poľnohospodárske letisko.
V minulosti tu bolo JRD a šľachtiteľský ústav Klčov.
Je tu multifunkčné ihrisko a aj centrum sociálnych služieb. Obec Klčov leží v nadmorskej výške 495 m.n.m. Cez obec preteká Klčovský potok. Prvá písomná zmienka o obci je z roku 1258. Obec vznikla vyklčovaním časti lesa (odtiaľ pochádza jej názov) a postavením malej dediny. V okolí sa nachádza obec Spišský Hrhov v ktorom je kašteľ a vyhliadková veža. Nad obcou je vodná nádrž ktorá v minulosti slúžila na zásobovanie vody JRD. Ešte vyššie nad priehradou je malá čistinka na ktorej je drevený altánok,v ktorom sa raz za rok koná bohoslužba. V strede obce sa aj nachádza socha Panny Márie. Dalšie dôkazy o vzniku obce sú aj z slova "Klčov" čiže Kelt a možno tu v minulosti žili Kelti.

</doc>
<doc id="27830" url="https://sk.wikipedia.org/wiki?curid=27830" title="Jablonov">
Jablonov

Jablonov je obec na Slovensku v okrese Levoča.
V obci sa nachádza rímskokatolícky kostol svätej Márie Magdalény. 

</doc>
<doc id="27831" url="https://sk.wikipedia.org/wiki?curid=27831" title="Lúčka (okres Levoča)">
Lúčka (okres Levoča)

Lúčka je obec na Slovensku v okrese Levoča. Je to pomerne malá obec, ale je viac než 730 rokov stará. 
Obec Lúčka sa rozprestiera na južných svahoch Levočských vrchov v doline Lúčanského potoka. Prvýkrát sa spomína v testamente spišského prepošta Mitimíra (Mothmerius) vydaného roku 1273. Prepošt v ňom odkázal zvonárovi na Spišskej Kapitule polovicu svojich úľov, ktoré mal v Lúčke a druhú polovicu odkázal kaplánovi z kaplnky Panny Márie. Listina naznačuje, že územie Lúčky bolo majetkom spišského prepošta a bolo obývané slovanským obyvateľstvom. Obyvatelia Lúčky boli prevažne roľníkmi, živili sa aj drevorubačstvom a tkáčstvom.
Najvýznamnejšou kultúrnou pamiatkou je klasicistický rímskokatolícky kostol zasvätený Panne Márie Ružencovej z r. 1837. Architektúra obce si vo veľkej miere zachovala pôvodné kvality s množstvom objektov ľudovej architektúry. Od roku 1821 obec používala vlastné pečatidlo o priemere 27 mm, ktoré vo svojom poli malo voľne sa vznášajúceho anjela s palmovou ratolesťou v pravej ruke.

</doc>
<doc id="27832" url="https://sk.wikipedia.org/wiki?curid=27832" title="Hríb dubový">
Hríb dubový

 Hríb dubový (staršie: hríb dubák, hríb sieťkovaný; skôr neformálne alebo staršie: dubák; lat. "Boletus reticulatus") je druh huby z rodu hríb (lat. "Boletus") z čeľade hríbovité. Je to asi najznámejšia jedlá huba Slovenska. 
Výskyt.
Vyskytuje sa od mája až do novembra, najmä v dubových lesoch.
Použitie.
Dubák je výborná jedlá huba, vhodná aj na sušenie. Je výborný aj na polievky a omáčky. 
Možnosť zámeny.
Možnosť zámeny je najmä za ostatné huby z vyššie spomínaného staršieho taxónu hríb obyčajný ("Boletus edulis" v širšom zmysle). 
Systematika.
Zaradenie v systéme.
Hríb dubový sa dnes spravidla považuje za samostatný druh z rodu hríb ("Boletus").
Staršie (väčšinou do 70. rokov, najneskôr však do roku 2008) sa hríb dubový niekedy zaraďoval ako súčasť široko poňatého druhu "Boletus edulis", ktorý sa po slovensky (v tomto jeho širokom ponímaní) nazýval hríb obyčajný. V rámci tohto široko poňatého druhu "Boletus edulis" sa hríb dubový konkrétne zaraďoval ako forma ("Boletus edulis" f. "reticulatus") alebo ako varieta ("Boletus edulis" var. "reticulatus"; po slovensky hríb obyčajný - dubák) alebo ako poddruh ("Boletus edulis" subsp. "reticulatus").
Boletus aestivalis.
Druh Boletus aestivalis (= "Tubiporus aestivalis"), čiže doslova "hríb letný", sa dnes i v minulosti často uvádza ako úplné synonymum (čiže len alternatívny názov) druhu "Boletus reticulatus", pričom vo viacerých jazykoch má hríb dubový dokonca domáce meno, ktoré v doslovnom preklade znamená letný hríb (napr. nem. Sommersteinpilz, angl. summer cep, fr. cèpe d'été). Niektorí autori v 2. polovici 20. storočia však naopak uvádzali namiesto dnešného druhu hríb dubový dva samostatného druhy - "Boletus aestivalis" (v užšom zmysle) a "Boletus reticulatus" (v užšom zmysle), čiže tieto dva názvy z ich pohľadu neboli synonymá.
Latinský názov "Boletus aestivalis" má okrem vyššie uvedených dvoch významov (t.j. buď úplné synonymum alebo len časť dnešného hríba dubového) aj ďalšie, úplne odlišné významy, konkrétne:
Hríb hrabový.
Do hríba dubového je dnes zahrnutý aj bývalý samostatný druh hríb hrabový ("Boletus carpinaceus"/ "Boletus carpinicola") .

</doc>
<doc id="27833" url="https://sk.wikipedia.org/wiki?curid=27833" title="Dubák">
Dubák

Dubák môže byť:

</doc>
<doc id="27834" url="https://sk.wikipedia.org/wiki?curid=27834" title="Valaškovce (vojenský obvod)">
Valaškovce (vojenský obvod)

Valaškovce sú vojenský obvod na Slovensku v okrese Humenné. Vojenský obvod Valaškovce je územne totožný s vojenským výcvikovým priestorom Kamenica nad Cirochou.
Valaškovce boli pôvodne obec. Ľudia boli z obce vysťahovaní v roku 1937, v tom čase tam bolo 49 domov. Časť obyvateľov bola presídlená do Humenného, do časti Za vodou, ktorú dodnes domáci nazývajú Valaškovce. Z obce vo vojenskom obvode zostala iba cerkev, cintorín, schody fary, aleja za kostolom a niekde je ešte možné pozorovať časti záhrad.

</doc>
<doc id="27835" url="https://sk.wikipedia.org/wiki?curid=27835" title="Abovce">
Abovce

Abovce () je obec na Slovensku v okrese Rimavská Sobota a Banskobystrickom kraji.
Polohopis.
Obec Abovce leží južnej časti Rimavskej kotliny v údolí rieky Slaná, v tesnej blízkosti hraníc s Maďarskom. Abovcami prechádza cesta 2. triedy II/571, začínajúca vo Fiľakove a končiaca pri Králi na križovatke s cestou I/67.
Obcou prechádza železničná trať č.160 (Zvolen-Košice), na ktorej je vybudovaná zastávka Abovce.
Dejiny.
Prvýkrát sa Abovce spomínajú v listine z roku 1339, pod názvom Abafalva. V roku 1379 Abovce patrili do Boršodskej župy ako vlastníctvo rodiny Abafiovcov, avšak už v roku 1465 sa obec spomína ako súčasť Gemera. V rokoch 1938-1945 bola pripojená k Maďarsku.
Občianska vybavenosť.
V obci Abovce je kultúrny dom, dom smútku, základná a materská škola a čerpacia stanica. V blízkosti Aboviec sa nachádza hraničný prechod do Maďarska.

</doc>
<doc id="27836" url="https://sk.wikipedia.org/wiki?curid=27836" title="Zacharovce">
Zacharovce

Zacharovce sú obec na Slovensku v okrese Rimavská Sobota. 

</doc>
<doc id="27837" url="https://sk.wikipedia.org/wiki?curid=27837" title="Vyšné Valice">
Vyšné Valice

Vyšné Valice sú obec na Slovensku v okrese Rimavská Sobota.

</doc>
<doc id="27838" url="https://sk.wikipedia.org/wiki?curid=27838" title="Veľké Teriakovce">
Veľké Teriakovce

Veľké Teriakovce je obec na Slovensku v okrese Rimavská Sobota.

</doc>
<doc id="27839" url="https://sk.wikipedia.org/wiki?curid=27839" title="Valice">
Valice

Valice sú obec na Slovensku v okrese Rimavská Sobota.

</doc>
<doc id="27840" url="https://sk.wikipedia.org/wiki?curid=27840" title="Tomášovce (okres Rimavská Sobota)">
Tomášovce (okres Rimavská Sobota)

Tomášovce sú obec na Slovensku v okrese Rimavská Sobota.

</doc>
<doc id="27841" url="https://sk.wikipedia.org/wiki?curid=27841" title="Tachty">
Tachty

Tachty (maď. Tajti) sú obec na Slovensku v okrese Rimavská Sobota. 
Dejiny.
Obec vznikla po mongolskom vpáde okolo kostola sv. Mikuláša v Kostolnej Bašte v roku 1290. Počas tureckého plienenia bola zničená a vyľudnená. 
Prírodné podmienky.
Z geologického a turistického hľadiska významnou zaujímavosťou sú tzv. tachtianske pieskovce. Sú to rozpadavé pieskovce s pevnými lavicami a bochníkmi. Pevné lavice sú stmelené vápnitým tmelom. Pochádzajú z obdobia spodného miocénu a majú vek 22-20 miliónov rokov, patria do formácie budínskeho paleogénu, ktorý diskordantne nasadá na južné časti Západných Karpát. V kameňolome na okraji obce je možné pozorovať ostrý takmer zvislý styk okraja diatrémy finálnych neovulkanitov s výrazne zvetranými pieskovcami.
Kultúra a zaujímavosti.
Zaujímavosti.
Obec je členom združenia Mikroregión Medveš. 
Občianska vybavenosť.
V obci sa nachádza hraničný priechod do obce Cered v Maďarsku.

</doc>
<doc id="27842" url="https://sk.wikipedia.org/wiki?curid=27842" title="Širkovce">
Širkovce

Širkovce sú obec na Slovensku v okrese Rimavská Sobota.

</doc>
<doc id="27843" url="https://sk.wikipedia.org/wiki?curid=27843" title="Šimonovce">
Šimonovce

Šimonovce sú obec na Slovensku v okrese Rimavská Sobota.

</doc>
<doc id="27844" url="https://sk.wikipedia.org/wiki?curid=27844" title="Rumince">
Rumince

Rumince sú obec na Slovensku v okrese Rimavská Sobota.
Dejiny.
Obec sa prvýkrát spomína ako Runya v roku 1323. Leží v Rimavskej kotline v širšom údolí rieky Slaná. Po roku 1427 ju vlastnili Soldosovci, ktorí tu postavili štyri zemianske kúrie. 

</doc>
<doc id="27845" url="https://sk.wikipedia.org/wiki?curid=27845" title="Rimavské Zalužany">
Rimavské Zalužany

Rimavské Zalužany sú obec na Slovensku v okrese Rimavská Sobota.

</doc>
<doc id="27846" url="https://sk.wikipedia.org/wiki?curid=27846" title="Radnovce">
Radnovce

Radnovce sú obec na Slovensku v okrese Rimavská Sobota.

</doc>
<doc id="27847" url="https://sk.wikipedia.org/wiki?curid=27847" title="Petrovce (okres Rimavská Sobota)">
Petrovce (okres Rimavská Sobota)

Petrovce sú obec na Slovensku v okrese Rimavská Sobota.
Polohopis.
Obec sa nachádza v južnej časti sopečného pohoria Cerová vrchovina, v tesnej blízkosti hraníc s Maďarskom. Jej kataster má rozlohu 1910 hektárov a spadá do Chránenej krajinnej oblasti Cerová vrchovina. 
Dejiny.
História obce začína dedinou Šároš. Pochádzali odtiaľ zemania, ktorí založili osady Kissáros a Péterfala. V darovacej listine z roku 1244 sa Péterfala spomína v podobe Petri. Neskôr sa obyvatelia Šároša presťahovali do Petri. V roku 1427 sa uvádza už pod súčasným názvom ako majetok rodu Rečkyovcov. Tých neskôr vystriedali Ňáriovci, Čatóovci a Jankovičovci.
V prvej polovici 14. storočia vznikali v kopcovitom chotári obce Petrovce usadlosti zaznamenané ako Kokényes, Eperjes, Répás, Tamástelke. Tieto usadlosti sa ale postupne zmenšovali, až zanikli. Jedine Šároš (spomínaný v prameňoch z roku 1275) a Petrovce pretrvávajú. 
V 15. storočí dedina často trpela kvôli násilnostiam pánov. V roku 1443 podžupan zo Širkoviec z hradu Hodejov zaútočil počas bieleho dňa na šárošský kostol a odniesol z neho všetky cennosti. V 16. storočí panujúca situácia v štáte odzrkadľovala život v dedine.
V roku 1566 boli v dedine už len štyri nevoľnícke gazdovstvá. Veľká časť obyvateľstva utiekla kvôli tureckým nájazdom. Hneď ako Turci zmiernili daňové zaťaženie a zrušili nádennícku prácu, nevoľníci sa postupne začali vracať a v roku 1600 už bolo v dedine 15 gazdovstiev. V roku 1682 pri ťažení Turkov smerom na Fiľakovo, títo prepadli a vykradli obec. V nasledujúcom roku poľské žoldnierske vojská pri tiahnutí na Viedeň ju zrovnali zo zemou. Osídľovanie sa rozbiehalo len veľmi pomaly, ale zemanské sčítanie z roku 1703 ju už spomína medzi zemanskými dedinami. 

</doc>
<doc id="27848" url="https://sk.wikipedia.org/wiki?curid=27848" title="Rimavské Janovce">
Rimavské Janovce

Rimavské Janovce () sú obec na Slovensku v okrese Rimavská Sobota.
Polohopis.
Obec Rimavské Janovce sa nachádza na juhu Banskobystrického kraja, v okrese Rimavská Sobota. Rozprestiera sa od okresného mesta na ploche . Priemerná nadmorská výška je . Územie patrí geologicky k paleogénu (staršie treťohory). Geomorfologicky patrí k vnútorným, resp. vonkajším Západným Karpatom. Podľa geomorfologických jednotiek, väčšina katastrálneho územia obce je začlenená ako rovina, juhovýchodný okraj katastra ako pahorkatina. Geologické podložie tvoria zlepence, brekcie a pieskovce, príp. piesčité štrky. Z pôd sú zastúpené hlavne hnedozeme, mierne až silne ílovité. V okolí rieky Rimava sa vyskytujú fluvizeme.
Prevažnú časť katastra tvorí orná pôda – (63,38 %), trvalé trávne porasty (32,6 %), a v menších výmerách sú zastúpené vinice (0,059 %), záhrady (2.98 %), lesné pozemky (0,21 %), zastavané plochy a nádvoria (0,25 %), stavebné pozemky (0,026 %) a ostatné plochy (vodné plochy, remízky) (0,50 %). K obci patria 3 osady: Jánošíky, Močiar a Ilona. Kataster obce susedí s obcami Pavlovce, Jesenské, Hodejov, Gemerček, Rimavská Sobota, Sútor a Belín. Produkčne patrí územie obce do kukurično-repárskej výrobnej oblasti.
Vodné toky.
Územím obce preteká rieka Rimava, jej dĺžka v katastrálnom území je . V sedemdesiatych rokoch bola zregulovaná, čím sa výrazne znížilo riziko záplav. V dolnom úseku rieky bola v roku 2005 vybudovaná čistiareň odpadových vôd. Do vodného toku sa vlieva viacero potokov. Najväčší z nich, Kurinecký potok, je vybudovaný umelo. Bol naprojektovaný a vybudovaný v 60. rokoch na odvádzanie nadbytočnej vody z vodnej nádrže Kurinec. Celková dĺžka potokov je . Na území obce nie sú lokalizované žiadne rybníky a jazerá. Močiare a melioračné šachty boli odstránené, resp. zregulované v 60. a 70. rokoch.
V roku 2000 bol v katastrálnom území obce zistený prameň geotermálnej vody. Nachádza sa v hĺbke pod povrchom zeme a jeho teplota je 35 °C. Tento zdroj má v dlhodobom pláne využiť mesto Rimavská Sobota pre vybudovanie aquaparku na Kurinci.
Klíma.
Hoci je klíma kontinentálna, vyznačuje sa veľkými výkyvmi. V jesennom a zimnom období sa objavujú ťažké hmly. V zimnom období nie sú zriedkavé extrémne nočné mrazy]. Priemerná januárová teplota dosahuje −3,9 °C. Naopak v jarnom a letnom období je veľmi teplo a sucho, resp. daždivo. Priemerná júlová teplota činí 19,4 °C. To znamená teplotný rozdiel medzi najchladnejším a najteplejším mesiacom v roku skoro 24 °C. Vegetačné obdobie trvá zvyčajne od polovice marca do konca septembra. Tropických dní (teplota nad 30 stupňov) býva priemerne 28, na druhej strane ľadových dní (celodenný mráz) je zvyčajne 40. Trvalá snehová prikrývka sa udrží priemerne 60 – 70 dní. Priemerný ročný úhrn zrážok je . Celkovo patrí územie obce k najsuchším oblastiam v okrese.
Fauna a flóra.
Na poliach medzi obilninami a krmovinami hniezdia jarabice, prepelice, v remízkach bažant. Hlavne počas suchej jesene sa premnožujú drobné hraboše a myši. Zriedkavo je možné nájsť aj jazveca či ježa. Vďaka útlmu poľovníckych aktivít dochádza k premnoženiu zajaca poľného, králika divého i srnčej zveri. Čriedy sŕn a čoraz viac i líšok sa hlavne v zimnom období hľadajúc potravu približujú ľudským obydliam. Na brehoch vodných tokov hniezdi kačica divá, prechodne volavky a kormorány, zriedkavo zopár labutí. Na vlhších stanovištiach sa vyskytujú obojživelníky: skokan zelený, skokan hnedý, ropucha, rosnička zelená. Zastúpené sú aj niektoré druhy plazov: jašterice, vretenice a užovky.
Z vtáctva sú najviac zastúpené škorce, vrabce, lastovičky, belorítky, hrdličky, straky, vrany, stehlíky, sýkorky, sovy, ďatle, žlny, kukučky, dudky. V obci je päť hniezd bociana bieleho a tri hniezda vzácneho strakoša sivého, ktorý hniezdi na topoľoch. Vzrástol aj počet drobného hmyzu, napr. pásavka zemiaková, blyskáčik repkový, obaľovače, motýle. Ďalej sú zaznamenané prírastky koníkov, kobyliek a svrčkov. Každé štyri roky sa opakuje hromadný výskyt chrústa obyčajného. V menšom množstve sa vyskytuje aj roháč obyčajný, bystrušky a svätojánske mušky. V lete sú na pastvách premnožené bodavky, ovady a strečky.
Na lúkach a pastvinách sa vyskytujú takmer všetky druhy tráv: kostrava lúčna, kostrava červená, reznačka laločnatá, mätonoh trváci a mnohokvetý, lipnica lúčna, timotejka lúčna. Ďalej ďatelinoviny ako: ďatelina plazivá, hybridná a lúčna, ľadenec rožkatý, vika siata i vičenec vikolistý. Brehy vodných tokov sú lemované melioračnými drevinami ako je topoľ, vŕba, jelša a osika. Charakter vidieckeho prostredia dotvárajú typické radové výsadby ovocných drevín popri cestných komunikáciách, najmä jabloní a sliviek. Lesné spoločenstvá sú takmer výlučne tvorené listnatými drevinami, z nich najmä duby, hraby, buky a cery.
Dejiny.
Prvá písomná zmienka o obci Rimavské Janovce pochádza z roku 1221 vo Varadinskom registri. V 13. storočí sa sídlo spomína ako Januš, o 200 rokov neskôr je spomínané ako Janoši a od roku 1773 ako Janošovce. Od názvu Janošovce nad Rimavou prešla obec v roku 1951 k dnešnému pomenovaniu. Archeologické nálezy pochádzajú z konca eneolitu, približne z roku 1800 pred Kr. Zachovali sa archeologické náleziská kamenných a bronzových nástrojov z pilinskej a mladšej doby bronzovej a z doby halštatskej. V 5. storočí pred Kr. na územie obce prenikli Skýti, svedčí o tom skýtske pohrebisko na pustatine Lelt. Neskôr v 2. až 3. storočí pred Kr. sa na územie obce dostali Kelti a priniesli niektoré druhy remesiel. V 1. až 4. storočí začalo rímske obdobie, v 5. – 6. storočí sťahovanie národov. V 5. storočí dorazili Húni a Góti a o storočie neskôr Longobardi. Napokon prenikli na naše územie od 4. po 9. storočie Slovania zo zakarpatskej oblasti.
V novodobej histórii sa do obce prisťahovali v rokoch 1921 až 1927 obyvatelia z Podpoľania, Horehronia a zo Záhoria, ktorí žijú v obci dodnes. V roku 1952 bolo do obce presídlených 45 slovenských rodín z Maďarska.
Kultúra a zaujímavosti.
Turizmus.
Atrakciou pre turistov je vodná nádrž Kurinec, s ktorou je obec spojená chodníkom pre cyklistov. V lete sa koná podujatie Deň obce, počas plesovej sezóny sa konajú Matičný ples, Katarínska zábava, či Silvestrovský ples. Množstvo podujatí sa celoročne realizuje v meste Rimavská Sobota, napr.: Letavy, Atrium Art, Jesenný či Jarný jarmok, Dni mesta a mnohé ďalšie.
Občianska vybavenosť.
V obci fungujú dve základné školy a materská škola. Obec ukončila výstavbu 2. etapy kanalizácie, v súčasnosti sa pripravuje na rekonštrukciu miestnych komunikácií a chodníkov, úpravu verejných priestranstiev a rekonštrukciu autobusových zastávok. 

</doc>
<doc id="27849" url="https://sk.wikipedia.org/wiki?curid=27849" title="Pavlovce (okres Rimavská Sobota)">
Pavlovce (okres Rimavská Sobota)

Pavlovce sú obec na Slovensku v okrese Rimavská Sobota.

</doc>
<doc id="27850" url="https://sk.wikipedia.org/wiki?curid=27850" title="Padarovce">
Padarovce

Padarovce sú obec na Slovensku v okrese Rimavská Sobota.

</doc>
<doc id="27851" url="https://sk.wikipedia.org/wiki?curid=27851" title="Ožďany">
Ožďany

Ožďany () sú obec na Slovensku v Banskobystrickom kraji v okrese Rimavská Sobota.
Polohopis.
Priľahlé časti obce.
Antalka, Apátik, Babin most, Bálince, Čierna lúka, Duránciho štavica, Mlynárka, Sibukor, Tehlovňa, Židovo, Žíp (osada, nie obec Žíp)
Dejiny.
Vďaka priaznivej polohe bola obec osídlená už v mladšej dobe kamennej. Hoci stredoveká osada tu existovala už v 13. storočí, prvá písomná zmienka, v ktorej sa spomína obec i farnosť, pochádza až z roku 1332. Pôvodne patrila rodine Orléovcov, neskôr Bakošovcom a od 17. storočia Korponayovcom a Luzénszkovcom. V obci sa nachádzal hrad, postavený začiatkom 14. storočia. V roku 1452 ho obsadili Husiti - vojská Jána Jiskru z Brandýsa ktorý ho držali až do roku 1460. V roku 1552 František Bubek z tohoto kaštieľa viedol neúspešný útok na mesto Fiľakovo, ktoré bolo v tej dobe pod vládov Turkov.
Kultúra a zaujímavosti.
Zaujímavosti.
Oždianske lýceum.
V obci sa dlhé roky nachádzalo latinské lýceum. Vo všeobecnosti je považované za predchodcu gymnázia v Rimavskej Sobote. Bol to typ vtedajších latinských škôl. Lýceum sídlilo v Ožďanoch 210 rokov, konkrétne v rokoch 1643 až 1853. Zakladateľom lýcea bol zemepán Gabriel Bakoš, ktorý presídlil existujúce lýceum z Fiľakova v období Rákociho povstania. Na počiatku lýceum sídlilo priamo v kaštieli u zemského pána Bakoša. Bohužiaľ ho v roku 1742 zničil požiar. Následne pán G. Korponay, vtedajší zemepán, dal postaviť novú školskú budovu, už priamo v obci. V súčasnosti je na budove Obecného úradu umiestnená pamätná tabuľa na počesť tohoto lýcea. Počas jeho dlhej činnosti lýceum hostilo niekoľko známych osobností, či už v roli profesorov, rektorov, kantorov, či samotných študentov. Medzi nich patria:
Šport.
Šport v škole.
Žiaci Ožďanskej základnej školy majú možnosť zúčastňovať sa každý pracovný deň od 13:00 do 15:00 pohybových krúžkov, kde si môžu vybrať z rôznych aktivít, napr.: futbal, tenis, vybíjaná, hádzaná, basketbal, softbal.
Každý piatok od 13:00 do 15:00 môžu hrať street hockey, prihlásiť sa môže každý žiak druhého stupňa.
V zime sa každoročne za pomoci dobrovoľného hasičského zboru, učiteľov a aj niektorých žiakov robí v škole ľad. Je prístupný všetkým obyvateľom obce zadarmo kedykoľvek.
Doprava.
Rýchlostný cestný úsek má dĺžku 6,09 km. Výstavba sa začala v decembri 2004. Postavený je v polovičnom profile (R11,5/100). Pri koncoch úseku sú dočasné úrovňové križovatky. Na trase sú 4 mosty s celkovou dĺžkou 0,86 km a dve premostenia ponad R2. Nahradí cestu I/16 prechádzajúcu cez Ožďany. Skráti cestu medzi Lučencom a Rimavskou Sobotou o 0,4 km. Ročná priemerná denná intenzita na ceste I/16 Ožďany - Rimavská Sobota v roku 2005 dosahovala 7443 vozidiel za 24 hodín (v roku 2000 dosahovala 5821 v./24h). Úsek uviedli do prevádzky 4.decembra 2006.

</doc>
<doc id="27852" url="https://sk.wikipedia.org/wiki?curid=27852" title="Lenartovce">
Lenartovce

Lenartovce sú obec na Slovensku v okrese Rimavská Sobota.

</doc>
<doc id="27853" url="https://sk.wikipedia.org/wiki?curid=27853" title="Konrádovce">
Konrádovce

Konrádovce sú obec na Slovensku v okrese Rimavská Sobota.

</doc>
<doc id="27854" url="https://sk.wikipedia.org/wiki?curid=27854" title="Kesovce">
Kesovce

Kesovce () sú obec na Slovensku v okrese Rimavská Sobota.

</doc>
<doc id="27855" url="https://sk.wikipedia.org/wiki?curid=27855" title="Jestice">
Jestice

Jestice sú obec na Slovensku v okrese Rimavská Sobota.

</doc>
<doc id="27856" url="https://sk.wikipedia.org/wiki?curid=27856" title="Janice">
Janice

Janice () sú obec na Slovensku v okrese Rimavská Sobota.

</doc>
<doc id="27857" url="https://sk.wikipedia.org/wiki?curid=27857" title="Ivanice">
Ivanice

Ivanice sú obec na Slovensku v okrese Rimavská Sobota.

</doc>
<doc id="27858" url="https://sk.wikipedia.org/wiki?curid=27858" title="Hostišovce">
Hostišovce

Hostišovce sú obec na Slovensku v okrese Rimavská Sobota.

</doc>
<doc id="27859" url="https://sk.wikipedia.org/wiki?curid=27859" title="Hostice">
Hostice

Hostice sú obec na Slovensku v okrese Rimavská Sobota.

</doc>
<doc id="27860" url="https://sk.wikipedia.org/wiki?curid=27860" title="Horné Zahorany">
Horné Zahorany

Horné Zahorany sú obec na Slovensku v okrese Rimavská Sobota.
Kultúra a zaujímavosti.
Turizmus.
Obcou prechádza červená turistická trasa 0805.

</doc>
<doc id="27861" url="https://sk.wikipedia.org/wiki?curid=27861" title="Drienčany">
Drienčany

Drienčany sú obec na Slovensku v okrese Rimavská Sobota.

</doc>
<doc id="27862" url="https://sk.wikipedia.org/wiki?curid=27862" title="Gemerské Dechtáre">
Gemerské Dechtáre

Gemerské Dechtáre sú gemerská obec na Slovensku v okrese Rimavská Sobota.
Polohopis.
Obec sa nachádza v pohorí Cerová vrchovina (podcelok Petrovská vrchovina - oddiel/časť Hostická kotlina). 
Dejiny.
Obec je doložená od roku 1246, ale je staršieho pôvodu. Doložená je v podobe Deltar (roku 1246), neskôr Dehcher (roku 1427), Detér (roku 1808), Detiar (roku 1920) až od roku 1948 Gemerské Dechtáre; maďarsky Détér. Obec pôvodne patrila Ratoldovcom, po nich viacerým zemepánom. Za tureckých vojen v 16.–17. storočí a za morovej epidémie v rokoch 1709-1710 obec spustla, takže v roku 1715 tu žil len jeden urbárnik. Neskôr v roku 1828 už mala 75 domov a 573 obyvateľov, ktorí sa zaoberali poľnohospodárstvom. V rokoch 1938-1944 boli Gemerské Dechtáre pripojené k Maďarsku. JRD tu bolo založené v roku 1957.
Názov.
Vývin názvu obce
Obyvateľstvo a katastrálne územie.
"Uvedený je rok a počet obyvateľov: "
1828 - 573 (75 domov), 
1869 - 529, 
1880 - 501, 
1890 - 548, 
1900 - 534, 
1910 - 553, 
1921 - 631, 
1930 - 669, 
1940 - 710, 
1948 - 641,
1961 - 632, 
1970 - 571. 
Ku koncu roka 2007 obec obývalo 445 ľudí a ku koncu roka 2012 - 454 ľudí, z toho 242 žien a 212 mužov. Podľa sčítania obyvateľstva Slovenska v roku 2011 bolo v obci zaznamenaných 451 obyvateľov, z čoho 386 sa hlásilo k maďarskej národnosti a 34 ľudí k slovenskej národnosti. Podľa cenzu z roku 2001 sa k maďarskej národnosti hlásilo 96,79 % obyvateľstva a k slovenskej národnosti 2,78 % (0,43 % národnosti nebolo zistenej napriek tomu, že v obci žijú aj Rómovia, hlásiaci sa k maďarskej národnosti). Vierovyznanie je nasledovné: 96,79 % rímskokatolíci, 0,43 % evanjelici a. v., 0,43 % ateisti/bez vyznania a 0,43 % nezistená viera). Prirodzený prírastok obyvateľstva zabezpečuje rómska populácia, lebo zvyšok obyvateľov starne a vymiera.
Katastrálne územie Gemerských Dechtárov susedí s chotármi obcí: Jesenské, Hodejovec, Hajnáčka, Gemerský Jablonec, Dubno, Petrovce, Jestice a Hostice. V južnej časti chotára sa nachádzajú pôvodne poľnohospodárske usadlosti (samoty): Studničné, Uhľové rameno (ovčín), Senná ("maď. Szenág") a Slučia samota ("maď. Salonkáš/Szalonkás"). V roku 1333 sa spomína osada v chotári obce - Kutas (Kutus) alebo aj Kwithas (roku 1469), ktorá zanikla za vojenských výpadov Osmanskej ríše a zmenila sa na samotu.
Kultúra a zaujímavosti.
Turistika.
Obcou prechádza modrou farbou značená turistická trasa z obce Jesenské (vlak, bus) cez obec Širkovce, Širkovský hrad (ruiny gotického hradu z 13. storočia, "maď. Kapla-vár") a cez vrchy Hôrka (Vysoká) a Fušom (Tušov). Nad obcou opúšťa dubové lesy Cerovej vrchoviny a poľnohospodársky využívanou krajinou na pastvu vedie okolo družstevného objektu (vahadlová studňa) prichádza do dediny okolo starého futbalového ihriska. Na hornom konci obce (otočka autobusov) sa nachádza pohostinstvo a predajňa potravín. V centrálnej časti dediny je možnosť ubytovania v obecnom penzióne (vedľa obecného úradu s orientačnou mapu regiónu). Dolnému koncu (vstup do obce) dominuje poľnohospodárske družstvo z roku 1957, ale hlavne vzorne udržiavaný rímskokatolícky kostolík, pod ktorým novotou žiari multifunkčné oplotené obecné ihrisko, určené na rôzne loptové hry. Modrá turistická značka pokračuje okolo obecného penziónu cez pasienky (včelíny) do širokého údolia Dechtárskeho potoka okolo usadlostí Uhľové rameno (ovčín) a Senná (opravené staré gazdovské usadlosti) vo Veľkosihotskej doline pod výraznú sopečnú horu Ragáč ("slov. Roháč"), kde sa na rázcestí pod Deravým cerom stretáva so zelenou značkou od obce Hodejov (zelená značka vedie cez Steblovú skalu) a spoločne obe značky modrá i zelená vystupujú na Ragáč s krásnym kruhovým výhľadom na Cerovú vrchovinu (chránená krajinná oblasť) a maďarsko-slovenské pomedzie. Z vrcholového brala vidieť aj najvyšší bod Maďarska - vrch Kékeš ("maď. Kékestető, 1014 m n. m.") v pohorí Matra a tiež blízku obec Hajnáčka ("maď. Ajnácskő"), kde schádza zelená značka cez samotu Buková k ruinám Hajnáčskeho hradu. 
Občianska vybavenosť.
V obci pôsobí základná škola a materská škola s vyučovacím jazykom maďarským, knižnica a hasičský zbor. 

</doc>
<doc id="27863" url="https://sk.wikipedia.org/wiki?curid=27863" title="Gemerské Michalovce">
Gemerské Michalovce

Gemerské Michalovce je obec na Slovensku v okrese Rimavská Sobota.

</doc>
<doc id="27864" url="https://sk.wikipedia.org/wiki?curid=27864" title="Dražice (okres Rimavská Sobota)">
Dražice (okres Rimavská Sobota)

Dražice sú obec na Slovensku v okrese Rimavská Sobota.

</doc>
<doc id="27865" url="https://sk.wikipedia.org/wiki?curid=27865" title="Dolné Zahorany">
Dolné Zahorany

Dolné Zahorany sú obec na Slovensku v okrese Rimavská Sobota.
Dejiny.
O obci máme pomerne málo konkrétnych údajov. Podstatne ich rozširuje nedávno vydaná práca L. Sokolovského o dejinách Malohontu. Podľa jeho zistení chotár obce bol osídlený už v eneolite. Prehistorické osídlenie tu však nepokračovalo. Ďalšie pramene sú až zo stredoveku. Najstaršia písomná správa o obci je z roku 1341.
Pôvodný názov obce bol "Heďmeg" ("Hegymeg"), neskôr "Maďarský Heďmeg". Od roku 1927 sa nazývala "Uhorské Zahorany". Dnešný názov používa od roku 1948. Dolné Zahorany roku 1341 patrili hradnému panstvu Hajnáčka, konkrétne Sečéniovcom. Do konca 16. storočia sa vo vlastníctve obce vystriedalo deväť šľachtických rodov. Konkrétne ich uvádza spomínaná monografia L. Sokolovského. Z nich si pozornosť zasluhujú Parlagiovci, ktorí si v Dolných Zahoranoch uplatňovali zemepanské práva plných 40 rokov – v rokoch 15521592. Neskorší majitelia obce sa už konkrétne neuvádzajú. V rokoch 19381944 bola obec súčasťou Maďarska.
Miestni obyvatelia sa zaoberali poľnohospodárstvom. Je zaujímavé, že historickým symbolom obce od roku 1774 je cirkevný motív, a to aj napriek tomu, že farský kostol zasvätený sv. Michalovi postavili až roku 1885. Na pečatidle Dolných Zahorian z roku 1774 je vyrytý na pažiti kľačiaci svätec, pred ním leží lev. Rok vzniku pečatidla je rozložený po stranách svätca, nad číslicami sú po dve ružičky. Kruhopis pečatidla znie: SIGILLUM MAGYAR HEGYMEG 1774. Odtlačok pečatidla našiel a uverejnil Š. Otruba na dokumente z roku 1786.
Okrídlený lev je atribútom sv. Marka, a tak predpokladáme, že aj na pečatidle Dolných Zahorian je sv. Marek, aj keď nemá gloriolu okolo hlavy. Jeho vzťah k Dolným Zahoranom zatiaľ síce nepoznáme, nie je však pre obec cudzí. Sv. Marek evanjelista sa totiž nachádza na stropnej maľbe kostola. V budúcich výskumoch je potrebné osvetliť, čo bolo podnetom k jeho voľbe za obsah obecného znaku.
Spolu s týmto pečatidlom v druhej polovici 19. storočia obec používala aj nápisovú pečiatku s nemeckým textom: GEMEINDE MAGYAR HEGYMEG. Našli sme ju na písomnostiach z roku 1865 a 1866.
Záverom poznamenávame, že v chotári obce v posledných dvoch desaťročiach 18. storočia vznikla osada "Malé Zahorany", o ktorých je konkrétna písomná správa z roku 1802. Táto osada, pochopiteľne, nemala ani vlastnú správu a nevyvíjala ani žiadnu kancelársku činnosť. Nepoužívala teda žiaden znak.
Napriek neznalosti, kde korení historický symbol Dolných Zahorian, máme plné právo ho heraldicky upraviť a navrhnúť obci erb. Odporúčame presne podľa predlohy zobraziť v modrom štíte strieborno (bielo) odetého kľačiaceho sv. Marka. Pred ním vľavo (vľavo z heraldického hľadiska) leží zlatý (žltý) okrídlený lev. Po stranách svätca sú 2 – 2 zlaté (žlté) ružičky. V tejto podobe je erb Dolných Zahorian historicky verný a heraldicky správny.

</doc>
<doc id="27866" url="https://sk.wikipedia.org/wiki?curid=27866" title="Čerenčany">
Čerenčany

Čerenčany () sú obec na Slovensku v okrese Rimavská Sobota.

</doc>
<doc id="27867" url="https://sk.wikipedia.org/wiki?curid=27867" title="Budikovany">
Budikovany

Budikovany sú obec na Slovensku v okrese Rimavská Sobota.

</doc>
<doc id="27868" url="https://sk.wikipedia.org/wiki?curid=27868" title="Blhovce">
Blhovce

Blhovce sú obec na Slovensku v okrese Rimavská Sobota.
Obyvateľstvo.
V obci už dlhé storočia spolunažívajú ľudia rôznych národností.

</doc>
<doc id="27870" url="https://sk.wikipedia.org/wiki?curid=27870" title="Žíp">
Žíp

Žíp (maď. "Zsip") je obec na Slovensku ležiaca v Banskobystrickom kraji, v okrese Rimavská Sobota. 

</doc>
<doc id="27871" url="https://sk.wikipedia.org/wiki?curid=27871" title="Zádor">
Zádor

Zádor je obec na Slovensku v okrese Rimavská Sobota.

</doc>
<doc id="27872" url="https://sk.wikipedia.org/wiki?curid=27872" title="Vyšný Skálnik">
Vyšný Skálnik

Vyšný Skálnik je obec na Slovensku v okrese Rimavská Sobota.
Dejiny.
Obec bola osídlená Keltmi už praveku, čo dokazujú nálezy kováčskych vyhní v obci. Pôvodní obyvatelia sa zaoberali poľnohospodárstvom a stavali si domy z pieskovca, ktorého je v okolí nadostač. Po reformácií obyvatelia prijali augsburské vyznanie. V sedemdesiatych rokoch bola v katastrálnom území obce vybudovaná vodná nádrž.
Kultúra a zaujímavosti.
Turizmus.
Obec sa stáva turistickým cieľom, najmä v súvislosti s chatovou oblasťou a vodnou nádržou, ktorá je miestom rybárov a v zime klziskom. V katastrálnom území obce je prameň Vyvieračka, ktorý je napojený na vodovod a z ktorého čerpá vodu pivovar.

</doc>
<doc id="27873" url="https://sk.wikipedia.org/wiki?curid=27873" title="Vlkyňa">
Vlkyňa

Vlkyňa je obec na Slovensku v okrese Rimavská Sobota.

</doc>
<doc id="27874" url="https://sk.wikipedia.org/wiki?curid=27874" title="Vieska nad Blhom">
Vieska nad Blhom

Vieska nad Blhom je obec na Slovensku v okrese Rimavská Sobota.

</doc>
<doc id="27875" url="https://sk.wikipedia.org/wiki?curid=27875" title="Večelkov">
Večelkov

Večelkov je obec na Slovensku v okrese Rimavská Sobota.

</doc>
<doc id="27876" url="https://sk.wikipedia.org/wiki?curid=27876" title="Veľký Blh">
Veľký Blh

Veľký Blh je obec na Slovensku v okrese Rimavská Sobota.

</doc>
<doc id="27877" url="https://sk.wikipedia.org/wiki?curid=27877" title="Uzovská Panica">
Uzovská Panica

Uzovská Panica je obec na Slovensku v okrese Rimavská Sobota.
Vysielacie stredisko.
V katastrálnom území obce sa nachádzala najsilnejšia rušička rozhlasovej stanice Slobodná Európa. Dvanásť 170 metrov vysokých stožiarov, tri krátkovlnné smerové antény a jeden stožiar stredovlnnej antény boli vybudované v päťdesiatych rokoch. Jediným cieľom tejto stavby bolo blokovať vysielanie režimom zakázanej Slobodnej Európy, aby sa občania v Československu nedozvedeli o informáciach za hranicami Železnej opony. Prevádzka zariadenia bola zrušená v októbri 1989. Od začiatku augusta 2025 sa realizuje postupná likvidácia stožiarov.

</doc>
<doc id="27878" url="https://sk.wikipedia.org/wiki?curid=27878" title="Teplý Vrch">
Teplý Vrch

Teplý Vrch (do r. 1948 Melecheď; Meleghegy) je obec na Slovensku v okrese Rimavská Sobota.
Polohopis.
Obec sa nachádza v údolí rieky Blh, v severnej časti Rimavskej kotliny. Južné svahy Revúckej vrchoviny chránia obec zo severu pred chladným vetrom, vďaka čomu je tu priemerná ročná teplota 8 °C.
Dejiny.
Prvá poddanská osada na území obce vznikla v druhej polovici 12. storočia, keď spadala pod panstvo "Meleghegy" (Blh). Drevený hrad bol rok po vpáde Mongolov v roku 1241 prestavaný na kamenný a k roku 1301 sa viaže prvá písomná zmienka o obci.
V časoch okupácie Uhorska Osmanskou ríšou bolo toto územie na hranici a Teplý Vrch čelil opakovaným nájazdom Turkov. Od 17. storočia už obec patrila panstvu Muráň, no rozvoj zastavili následky Rákociho povstania. Chudoba v kraji sa odzrkadlila v odchode obyvateľstva na "Dolnú zem", no napriek tomu mal Teplý Vrch v roku 1773 31 a v roku 1827 už 43 usadlostí s 366 obyvateľmi. V súčasnosti sa počet obyvateľov pohybuje okolo 300.
Kultúra a zaujímavosti.
Vodná nádrž Teplý Vrch.
Teplý Vrch je známy predovšetkým rovnomennou vodnou nádržou, ktorej voda sa v letnom období zohrieva až na 27 – 28 °C. Vďaka tomu sa okolie obce stalo vyhľadávanou rekreačnou lokalitou.

</doc>
<doc id="27879" url="https://sk.wikipedia.org/wiki?curid=27879" title="Štrkovec (okres Rimavská Sobota)">
Štrkovec (okres Rimavská Sobota)

Štrkovec je obec na Slovensku v okrese Rimavská Sobota.

</doc>
<doc id="27880" url="https://sk.wikipedia.org/wiki?curid=27880" title="Španie Pole">
Španie Pole

Španie Pole je obec na Slovensku v okrese Rimavská Sobota.

</doc>
<doc id="27881" url="https://sk.wikipedia.org/wiki?curid=27881" title="Sútor">
Sútor

Sútor je obec na Slovensku v okrese Rimavská Sobota.

</doc>
<doc id="27882" url="https://sk.wikipedia.org/wiki?curid=27882" title="Studená (okres Rimavská Sobota)">
Studená (okres Rimavská Sobota)

Studená je obec na Slovensku v okrese Rimavská Sobota.

</doc>
<doc id="27883" url="https://sk.wikipedia.org/wiki?curid=27883" title="Stránska">
Stránska

Stránska (v minulosti "Stránske", ) je obec na Slovensku v okrese Rimavská Sobota.

</doc>
<doc id="27884" url="https://sk.wikipedia.org/wiki?curid=27884" title="Stará Bašta">
Stará Bašta

Stará Bašta je obec na Slovensku v okrese Rimavská Sobota.

</doc>
<doc id="27885" url="https://sk.wikipedia.org/wiki?curid=27885" title="Slizké">
Slizké

Slizké je obec na Slovensku v okrese Rimavská Sobota.
Polohopis.
Obec leží v juhovýchodnej časti Slovenského rudohoria.
Dejiny.
Prvá zmienka o obci ako o príslušenstve hradu Blh je z roku 1285. Názvy obce: 1285 "Zeluche"; v r. 1413 sa uvádza ako "Slysche"; r. 1427 "Scylische"; r. 1773 "Sliska"; 1927 "Slizské"; v maďarskom jazyku "Szilistye". V roku 1413 bola vo vlastníctve Derencsényiovcov, roku 1427 rodiny Uzovej. 2. polovici 17. storočia patrila muránskemu panstvu, neskôr viacerým zemepánom. V roku 1828 mala obec 46 domov a 337 obyvateľov, ktorí sa zaoberali poľnohospodárstvom, zbieraním vosku, pálením vápna, výrobou dreveného riadu a bŕd.

</doc>
<doc id="27886" url="https://sk.wikipedia.org/wiki?curid=27886" title="Rovné (okres Rimavská Sobota)">
Rovné (okres Rimavská Sobota)

Rovné je obec na Slovensku v okrese Rimavská Sobota. 
Polohopis.
Nachádza sa v Banskobystriskom kraji. Cez dedinu tečie potok Blh, ktorý sa vlieva do vodnej nádrže Teplý Vrch. 
Časti obce.
Súčasťou obce je od roku 1960 miestna časť Ratkovská Zdychava.

</doc>
<doc id="27887" url="https://sk.wikipedia.org/wiki?curid=27887" title="Rimavské Brezovo">
Rimavské Brezovo

Rimavské Brezovo je obec na Slovensku v okrese Rimavská Sobota. Nachádza sa tu stredoveký evanjelický kostol s gotickými freskami.

</doc>
<doc id="27888" url="https://sk.wikipedia.org/wiki?curid=27888" title="Rimavská Seč">
Rimavská Seč

Rimavská Seč (, do roku 1927 "Siač, Sečovec") je obec na Slovensku v okrese Rimavská Sobota. 

</doc>
<doc id="27889" url="https://sk.wikipedia.org/wiki?curid=27889" title="Rimavská Baňa">
Rimavská Baňa

Rimavská Baňa je obec na Slovensku v okrese Rimavská Sobota. Nachádza sa tu hodnotný gotický evanjelický kostol z konca 13. storočia so stredovekými freskami.
Dejiny.
Ako už názov obce napovedá, obec disponuje bohatou baníckou históriou, hoci už niekoľko storočí tu žiadne bane neexistujú. Obec Rimavská Baňa patrí medzi najstaršie obce v Malohonte. Pod názvom "Baňa" sa po prvý raz spomína v listine z 13. storočia. V roku 1268 dostala výsady krupinského typu od kaločského arcibiskupa Štefana, ktoré boli potvrdené v roku 1278.
V stredoveku sa v okolí mestečka Bane začala rozvíjať ťažba nerastných surovín, najmä zlata. Po príchode nemeckých kolonistov v druhej polovici 13. storočia sa začala aj hlbinná ťažba v baniach. Ložiská však boli vyčerpané už v 15. storočí.

</doc>
<doc id="27890" url="https://sk.wikipedia.org/wiki?curid=27890" title="Riečka (okres Rimavská Sobota)">
Riečka (okres Rimavská Sobota)

Riečka je obec na Slovensku v okrese Rimavská Sobota.

</doc>
<doc id="27891" url="https://sk.wikipedia.org/wiki?curid=27891" title="Ratkovská Suchá">
Ratkovská Suchá

Ratkovská Suchá je obec na Slovensku v okrese Rimavská Sobota.

</doc>
<doc id="27892" url="https://sk.wikipedia.org/wiki?curid=27892" title="Ratkovská Lehota">
Ratkovská Lehota

Ratkovská Lehota je obec na Slovensku v okrese Rimavská Sobota.
Polohopis.
Obec leží v juhovýchodnej časti Slovenského rudohoria na terasovej plošine v doline Západného Turca. 
Dejiny.
Obec vznikla asi koncom 13. storočia. Názvy obce: 1413 "Zazlehotha"; 1786 "Ratko-Lehota"; 1808 "Ratkowa Lhota"; 1920 "Ratkovská Lehota"; maďarsky "Ratkólehota". Roku 1427 patrila rodine "Deréncsényiovcov", ktorí tu vlastnili 14 port. V 16. storočí sa nachádzala vo vlastníctve "Bakošovcov" a "Lórántfiovcov", od 18. storočia "muránskemu panstvu". Počas tureckej nadvlády obec spustla, ale v 17. storočí ju znova osídlili. Roku 1828 v 49 domoch žilo 416 obyvateľov, zaoberajúcich sa hlavne poľnohospodárstvom.

</doc>
<doc id="27893" url="https://sk.wikipedia.org/wiki?curid=27893" title="Rakytník (obec)">
Rakytník (obec)

Rakytník je obec na Slovensku v okrese Rimavská Sobota.

</doc>
<doc id="27894" url="https://sk.wikipedia.org/wiki?curid=27894" title="Potok (okres Rimavská Sobota)">
Potok (okres Rimavská Sobota)

Potok je obec na Slovensku v okrese Rimavská Sobota.

</doc>
<doc id="27895" url="https://sk.wikipedia.org/wiki?curid=27895" title="Poproč (okres Rimavská Sobota)">
Poproč (okres Rimavská Sobota)

Poproč (, ) je obec na Slovensku v okrese Rimavská Sobota. Je najmenšou obcou v Banskobystrickom kraji.

</doc>
<doc id="27896" url="https://sk.wikipedia.org/wiki?curid=27896" title="Orávka">
Orávka

Orávka (maď. Kacagópuszta) je obec na Slovensku v okrese Rimavská Sobota.
Dejiny.
Vývoj názvu obce: 1926-1938 Slávikovo, 1951 Orávka.
Zakladateľmi obce sú repatrianti z hornooravských obcí, ktoré po roku 1920 pripadli Poľsku. Obec vznikla v roku 1922 slovenskými obyvateľmi z oblasti južného Poľska a Oravy, ktorí sem prišli hospodáriť na bývalé statky Coburgovcov. Po Mníchovskej dohode v roku 1938 a 1945 bola pričlenená k Maďarsku. Tvorí jazykový ostrov na maďarsky hovoriacom južnom Gemeri.
Dominantou obce je rímskokatolícky Kostol Sedebolestnej Panny Márie z roku 1995. Zaujímavé sú aj tzv. „legionárske domy“, prebudované z hospodárskych budov počas osídľovania obce.
V obci rozumie goralskému nárečiu menej ako 5% dospelých, deti už ho nevedia.

</doc>
<doc id="27897" url="https://sk.wikipedia.org/wiki?curid=27897" title="Nová Bašta">
Nová Bašta

Nová Bašta je obec na Slovensku v okrese Rimavská Sobota.

</doc>
<doc id="27898" url="https://sk.wikipedia.org/wiki?curid=27898" title="Nižný Skálnik">
Nižný Skálnik

Nižný Skálnik je obec na Slovensku v okrese Rimavská Sobota.
Dejiny.
Na území dnešnej obce Nižný Skálnik bolo osídlenie v neolite, bolo tu sídlisko s kanelovanou keramikou. Obec patrila kaločskému arcibiskupovi, potom Séčiovcom, v novoveku iným zemanom, z ktorých pre kultúrny život boli významní Feješovci. V chotári obce stál hrad Magin. Zanikol pred polovicou 15. storočia. V roku 1828 mala obec 35 domov a 299 obyvateľov. Zaoberali sa poľnohospodárstvom a pálením liehovín z lesných plodín. Poľnohospodárska obec, ktorej ráz sa do pričlenenia k Veľkým Teriakovcam v roku 1963 nezmenil. Neskôr sa Nižný Skálnik osamostatnil.
Názov.
Vývin názvu obce

</doc>
<doc id="27899" url="https://sk.wikipedia.org/wiki?curid=27899" title="Neporadza (okres Rimavská Sobota)">
Neporadza (okres Rimavská Sobota)

Neporadza je obec na Slovensku v okrese Rimavská Sobota.

</doc>
<doc id="27900" url="https://sk.wikipedia.org/wiki?curid=27900" title="Martinová (okres Rimavská Sobota)">
Martinová (okres Rimavská Sobota)

Martinová je obec na Slovensku v okrese Rimavská Sobota.

</doc>
<doc id="27901" url="https://sk.wikipedia.org/wiki?curid=27901" title="Lukovištia">
Lukovištia

Lukovištia je obec na Slovensku v okrese Rimavská Sobota.

</doc>
<doc id="27902" url="https://sk.wikipedia.org/wiki?curid=27902" title="Lipovec (okres Rimavská Sobota)">
Lipovec (okres Rimavská Sobota)

Lipovec "(maď. Lipóc)" je obec na Slovensku v okrese Rimavská Sobota.

</doc>
<doc id="27903" url="https://sk.wikipedia.org/wiki?curid=27903" title="Lenka (okres Rimavská Sobota)">
Lenka (okres Rimavská Sobota)

Lenka () je obec na Slovensku v okrese Rimavská Sobota.
Polohopis.
Obec leží vo východnej časti Rimavskej kotliny v dolinke ľavostranného prítoku Slanej. 
Dejiny.
Obec vznikla zrejme v 13. storočí na území gemerského hradného panstva. Pôvodní obyvatelia obce a okolitého chotára patrili pod správu kráľovského Gemerského hradu. V roku 1366 bola obec vo vlastníctve rodiny Sentkirájovcov a niekoľkých ďalších zemepánov. V roku 1773 tu žilo 18 rodín poddaných, roku 1828 bolo v 50 domoch 430 obyvateľov pracujúcich hlavne v poľnohospodárstve.
Názov.
Vývin názvu obce

</doc>
<doc id="27904" url="https://sk.wikipedia.org/wiki?curid=27904" title="Lehota nad Rimavicou">
Lehota nad Rimavicou

Lehota nad Rimavicou je obec na Slovensku v okrese Rimavská Sobota. Obec vznikla v roku 1957 zlúčením obcí Rimavica a Rimavská Lehota.
Polohopis.
Obec leží v údolí rieky Rimavica, na pomedzí Klenovských vrchov (podcelok Stolických vrchov) a Železníckeho predhoria (podcelok Revúckej vrchoviny). Prístup zabezpečuje cesta III/2776, spájajúca Rimavskú Baňu (cesta I/72 Rimavská Sobota – Brezno) a Kokavu nad Rimavicou (cesta II/595 Poltár – Kokava nad Rimavicou).
Okresné mesto je vzdialené juhovýchodne, Hnúšťa severne, Poltár juhozápadne a do krajského mesta to je severozápadne.

</doc>
<doc id="27905" url="https://sk.wikipedia.org/wiki?curid=27905" title="Kyjatice">
Kyjatice

Kyjatice je obec na Slovensku v okrese Rimavská Sobota. Kyjatická kultúra z neskorej doby bronzovej je pomenovaná podľa náleziska nad obcou. 

</doc>
<doc id="27906" url="https://sk.wikipedia.org/wiki?curid=27906" title="Kráľ (okres Rimavská Sobota)">
Kráľ (okres Rimavská Sobota)

Kráľ je obec () na Slovensku v okrese Rimavská Sobota. V minulosti mal časti Abovce a Riečka, ktoré sú v súčasnosti samostatné obce.

</doc>
<doc id="27907" url="https://sk.wikipedia.org/wiki?curid=27907" title="Kružno">
Kružno

Kružno je obec na Slovensku v Banskobystrickom kraji v okrese Rimavská Sobota.
Polohopis.
Kružno patrí do spoločnosti obcí, ktoré sa združili do Mikroregiónu Rimava-Rimavica.
Obyvateľstvo.
Národnostné zloženie.
Podľa údajov zo Sčítania obyvateľov, domov a bytov 2021 je národnostné zloženie obyvateľstva obce Kružno nasledovné:
Slováci: 95,1 %
Maďari: 2,02 %
Nemci: 0,86 %
Rumuni: 0,86 %
Česi: 0,58 %
Nezistené: 0,58 %
Dejiny.
Obec Kružno sa v roku 1923 stala osadou, kedy prisťahovalci z detvianských a kokavských vrchov začali brať podiel na parcelácii majetku bývalého baróna Henryka Lužinského a predaja pozemkov veľkostatkára Štefana Stanislava z Oždian. Túžba najbiednejšej vrstvy slovenského národa po kúsku vlastnej zeme, túžba po radostnej práci na vlastnej hrude vylákala záujemcov do tamojších krajín.
Prví kolonisti.
Zaľudniť tento kraj, učiniť divočinu úrodnou, užitočnou je údelom tvrdej, namáhavej kolonizácie, ktorú začali prví prisťahovalci so svojimi rodinami v roku 1923 Priadkovci: Martin, Jozef, Peter a Pavel. Prví traja sa usadili pozdĺž horného toku, malého potoka vyvierajúceho z malého močariska a tečúceho lesnatou úžľabinou zvanou Molnárka, východným smerom k Rimavskej Sobote do Rimavy. Pavel postavil malý domček z dreva (kolibu) asi kilometer na severovýchod od svojich príbuzných pozdĺž starej artézskej studne v kružine, podľa ktorej bola pomenovaná i osada Kružno. V roku 1923 na jar tu už bývala 6 členná rodina Pavla Priadku. Toho istého roku v jeseni prišlo odrazu ďalších 10 rodín. Keď mala osada asi 95 obyvateľov, bola pričlenená k obci Sušany. V roku 1926 sa k osade Kružno pridružila aj osada Grošovka (Garažka) ležiaca severne, kde sa usadila rodina Bahledova a osada Čertov Ker v jeho západnom smere, kde sa usadili dve evanjelické rodiny Paľagova a Bobáľova z obce Hriňová. Príliv prisťahovalcov neochaboval, ale naopak pokračoval, čím bol daný istý predpoklad k hustejšiemu zaľudneniu.
Zamestnanie.
Obyvateľstvo sa zaoberá zväčša roľníctvom a chovom rožného statku, ktorý na výročitých i mesačných trhoch odpredáva. Sú tu však aj robotníci a nádenníci, pracujúci pri stavbách alebo hospodárskych sezónnych prácach v okolí. V zime sa takmer všetko mužské obyvateľstvo venuje v okolitých horách drevorubačstvu a ženy doma pradeniu a tkaniu.
V máji 1927 bol na Kružne vysvätený cintorín a zvonica. Tento slávnostný akt previedol rímskokatolícky duchovný z Veľkej Suchej Ján Krištofčák, za veľkej účasti miestneho a okolitého obyvateľstva. V marci roku 1929 bola dokončená výstavba školy.
Symboly obce.
Erb obce Kružno.
Erb obce spolu s jej vlajkou a pečaťou predstavujú trojicu najdôležitejších identifikačných symbolov obce. Na tvorbu každého z nich sa vzťahujú osobitné, po stáročia tradované zákonitosti a zvyklosti erbovej tvorby. Zodpovedný prístup k tvorbe spomenutých symbolov je daný tiež tým, že sa vytvárajú spravidla na veľmi dlhé obdobia, ba stáročia. Východiskom pre vytvorenie erbu je samotná historická tradícia. Informuje o tom, že lokalita obce bola kedysi rúbaniskom lesa. Postupným odkupovaním pôdy od pôvodných vlastníkov – Henryka Lužinského a Štefana Stanislava z Oždian, vznikla osada. Na jej pomenovanie mala vplyv trnkami obrastená čistina – Kružina, uprostred so zrubenou studňou. Podľa spomenutej Kružiny, dostala obec pomenovanie – Kružno.
Po konzultácii starostu obce so zástupcami Heraldickej komisie sa ukázal ako najvhodnejší erbový symbol motív zrubnej studne medzi trnkami. Na zvýraznenie skutočnosti, že ide o studňu, sa na jej okraj pridal symbol džbánu na naberanie vody. Studňa vyjadruje myšlienku života, mladosti, uzdravovania, ale aj poznania a múdrosti. Heraldické vyjadrovanie si vyžaduje prísnu štylizáciu. Erb je symbol. Nie krajinomaľba. Preto bolo potrebné studňu džbán i trnky zobraziť bez zbytočných podrobností, ktoré by pri zmenšení zanikli.
Vlajka obce Kružno.
Pozostáva z piatich pozdĺžnych pruhov vo farbách modrej, bielej, červenej, žltej a zelenej. Vlajka má pomer strán 2:3 a ukončená je troma cípmi, t. j. dvoma zástrihmi siahajúcimi do tretiny jej listu.
Pečať obce Kružno.
Je okrúhla, uprostred s obecným erbom a kruhopisom OBEC KRUŽNO. Pečať má priemer , čo je v súlade s domácimi zvyklosťami.
Občianska vybavenosť.
V roku 1928 bola Slovenskou ligou v obci postavená Jubilejná škola, čomu napomohla aj skutočnosť, že v tomto čase v obci pôsobil ako učiteľ Fraňo Kráľ. V súčasnosti má v budove sídlo materská škola. Ďalšou významnou stavbou v obci je budova kultúrneho domu, v ktorej má sídlo aj obecný úrad. V súčasnosti sa občania venujú výstavbe nového rímskokatolíckeho kostola.
Pre turistov je Kružno zaujímavé najmä svojim netradičným spôsobom zástavby s veľkými rozostupmi medzi rodinnými domami, možnosťou prejazdu lesnými, či poľnými cestičkami do susedných obcí, ako sú: Sušany, Selce, Veľké Teriakovce, Hrachovo-Svetlá, Ožďany či samotná Rimavská Sobota. Táto skutočnosť v poslednom čase čím ďalej, tým viac priťahuje cykloturistov.
Šport.
Pre športové využitie sú v obci športové ihriská umožňujúce hrať volejbal a futbal, ako aj parčík s preliezkami a hojdačkami, pre šantenie najmladšej generácie. Tieto priestranstvá sú naplno využívané počas športových dní, ktoré sú súčasťou každoročných dní obce, ale aj počas ostatných dní v roku. Tradičně sa v obci dosahuju výborné výsledky v dobrovoľnom hasičskom zbore žien i mužov.
Hospodárstvo.
Zamestnanosť v obci je pomerne dobrá, čomu prispieva blízkosť okresného mesta, ale aj fakt, že v katastrálnom území obce je vybudovaná farma chovu ošípaných spoločnosti Agrotauris Rimavská Sobota. Takisto tu pôsobí nemálo podnikateľov, ktorí sa venujú poľnohospodárstvu, nákladnej doprave, autoopravárenstvu, chladiarenstvu, stolárstvu atď.

</doc>
<doc id="27908" url="https://sk.wikipedia.org/wiki?curid=27908" title="Krokava">
Krokava

Krokava je obec na Slovensku v okrese Rimavská Sobota.

</doc>
<doc id="27909" url="https://sk.wikipedia.org/wiki?curid=27909" title="Kraskovo (okres Rimavská Sobota)">
Kraskovo (okres Rimavská Sobota)

Kraskovo (v minulosti "Kraskov") je obec na Slovensku v okrese Rimavská Sobota.

</doc>
<doc id="27910" url="https://sk.wikipedia.org/wiki?curid=27910" title="Kociha">
Kociha

Kociha je obec na Slovensku v okrese Rimavská Sobota.

</doc>
<doc id="27911" url="https://sk.wikipedia.org/wiki?curid=27911" title="Klenovec">
Klenovec

Klenovec je rázovitá obec na Slovensku v okrese Rimavská Sobota.
Polohopis.
Obec leží v malebnom údolí Veporského Rudohoria, rozložená na obidvoch brehoch rieky Klenovská Rimava. Práve v Klenovci bol dolapený Juraj Jánošík. Z Klenovca pochádza tiež vzácny Klenovecký syrec vyrábaný z ovčieho mlieka, ktorý je držiteľom chráneného označenia pôvodu.
Dejiny.
Prvé správy o Klenovci pochádzajú z roku 1340 v darovacej listine sedmohradského vojvodu Tomáša, ktorá sa nachádza v evanjelickom seniorátskom archíve v Rimavskej Sobote. Historické dokumenty dokazujú, že v roku 1713 v Klenovci zlapali liptovskí hajdúci Jánošíka, o čom svedčí aj jeho výpoveď na súde. Neďaleko obce bola v sedemdesiatych rokoch postavená priehrada. V súčasnosti obyvatelia žijú z poľnohospodárstva a turistického ruchu.
Kultúra a zaujímavosti.
Kultúra.
V obci pracujú detské folklórne súbory Zornička a Mladosť a FS Vepor, ktorý reprezentuje obec aj v zahraničí. Každoročne sa v Klenovci v rámci Dní tradičnej kultúry organizujú Gemersko-Malohontské slávnosti. 
V obci pôsobí aj FS Upre-Roma, v súčasnosti patrí pod organizáciu Romani kultúra, každoročne usporadúvajú Rómsky festival.
Šport.
Klenovec obklopujú vysoké vrchy, je tu krásne okolie, Veporské vrchy patria do chránenej krajinnej oblasti Muránska planina, čo umožňuje cez leto pestovať turistiku a počas zimnej sezóny poskytujú výborné podmienky na lyžovanie – 2 lyžiarske vleky. 
Výborné podmienky sú aj pre paragliding – lietanie na padákových klzákoch, pod priehradou, ktorá zásobuje pitnou vodou okres Rimavská Sobota je aj letné kúpalisko s filtráciou vody, úpravou a solárnym ohrevom, je jedným z najvyhľadávanejších v okrese. 
Okolie Klenovca vytvára dobré podmienky pre rozvoj cykloturistiky, zbieranie húb, lesných plodov a poľovníctvo. V Klenovci sú aj dve futbalové ihriská. Pôsobí tu FK Družstevník Klenovec. Výborné zastúpenie má v posledných rokoch bedminton, ktorého hráči sa zásluhou trénera dostali a dostávajú na popredné miesta na Slovensku a reprezentujú obec aj na medzinárodných súťažiach.

</doc>
<doc id="27912" url="https://sk.wikipedia.org/wiki?curid=27912" title="Kaloša">
Kaloša

Kaloša je obec na Slovensku v okrese Rimavská Sobota. 
Časti obce.
Skladá sa z dvoch miestnych častí Nižná Kaloša a Vyšná Kaloša. 

</doc>
<doc id="27913" url="https://sk.wikipedia.org/wiki?curid=27913" title="Jesenské (okres Rimavská Sobota)">
Jesenské (okres Rimavská Sobota)

Jesenské (v minulosti "Feledince, Veladín", ) je obec na Slovensku v okrese Rimavská Sobota.
Polohopis.
Obec leží v juhozápadnej časti Rimavskej kotliny, 10 km južne od Rimavskej Soboty. Susedí s obcami Hodejov na západe, Širkovce na juhovýchode a Pavlovce na severovýchode. Východným okrajom preteká rieka Rimava, do ktorej sa južne od obce vlieva Gortva. Juh obce leží na úpätí Cerovej vrchoviny.
Časti obce.
Okrem hlavnej časti obce Jesenské sa nachádzajú samostatne stojace časti obce: Barta, Cifra, Aduš, Domalfala, Pášť a Ivanovo. 
Doprava.
Cez Jesenské prechádza cesta II/571 a železničná trať Zvolen – Košice, na ktorú sa tu pripája trať z Rimavskej Soboty a Brezna. Obec má dve železničné stanice - Jesenské na trati č. 160 a Jesenské zastávka na trati č. 174. V súčasnosti v obci stoja regionálne rýchliky spájajúce Zvolen a Košice. Po Zvolen osobná stanica premávajú osobné vlaky cez Fiľakovo, Lučenec a Detvu. Osobné vlaky premávajú aj smerom na Rimavskú Sobotu, Hnúšťu a Tisovec, s prípojom do Brezna. Osobná doprava spájajúca Jesenské s obcami smerom na Tornaľu a Rožňavu bola zastavená v r. 2004. 
Obec je obsluhovaná regionálnymi autobusmi SAD Lučenec spájajúcimi Jesenské s okolitými obcami a Rimavskou Sobotou. V Jesenskom je viacero taxi služieb.
V obci sa nachádzajú dve čerpacie stanice, GAS a Exen.
História.
Prvá písomná zmienka o obci s názvom "Feled" pochádza z roku 1274. Postupne sa názov menil; v r. 1773 sa uvádza ako Feledincze, r. 1920 Feled a Veledín, r. 1927 Feledince a až v roku 1948 bol zmenený na Jesenské, podľa slovenského básnika a spisovateľa Janka Jesenského. V maďarskom jazyku sa dodnes používa názov obce „Feled“.
Obec bola súčasťou gemerského a následne hajnáčskeho panstva a v 15. storočí bol vlastníctvom Rátoltyovcov, po nich obec prešla do majetku Felediovcov, Lórantffyovcov a iných zemianskym rodinám. Miestne obyvateľstvo veľmi trpelo za tureckej okupácie, no zlá situácia pretrvala i počas panovania zemepánskej rodiny Vayovcov v 18. storočí. Roku 1773 mala 20 usadlostí, v roku 1818 54 domov a 414 obyvateľov, ktorí sa zaoberali najmä poľnohospodárstvom. Od druhej polovice 19. storočia bola obec sídlom slúžnovského obvodu. Počas ČSR obec trpela veľkou nezamestnanosťou a po Viedenskej arbitráži bola v roku 1938 pripojená k Maďarsku. 
Počas okupácie tu pôsobila ilegálna skupina odporu. Po oslobodení bol zaznamenaný rozvoj obce, ktorá bola až do roku 1949 sídlom okresu s pôsobnosťou pre 27 dedín a 26 osád. Pri novom územnom delení bolo Jesenské začlenené do okresu Rimavská Sobota.
Obyvateľstvo
Podľa sčítania v roku 2021 malo v obci národnosť slovenskú 29,3% obyvateľov, maďarskú 53,5%, rómsku 14,7% a nezistenú 2,1%. 
Symboly obce.
Pečať a erb.
Obecná pečať pochádza z druhej polovice 18. storočia. Odtlačok typária je uložený v zbierke mestských a obecných pečatí v Budapešti. Na pečati s kruhopisom FELED KÖZSÉG PECSÉTJE (pečať obce Jesenské) je ako obecné znamenie vyobrazený lemeš medzi dvoma zo zeme vyrastajúcimi obilnými klasmi.
Zaujímavosti.
V obci sú dokopy tri cintoríny - dnes už spojený katolícky a evanjelický, a židovský cintorín situovaný pri železničnej trati. 
V obci sa nachádzala synagóga, neskôr v nej sídlili technické služby a dnes je to rodinný dom. 
Občianska vybavenosť.
V obci sa nachádza niekoľko potravín, bazárov, reštaurácii a stánkov s rýchlym občerstvením.
Obecný úrad.
S výstavbou terajšieho obecného úradu sa údajne začalo v rokoch 1935–1936, na podnet Dezidera Urbána, ktorému aj patrila. Neskôr ju dal do podnájmu notárskemu úradu, ktoré sídlilo na poschodí. Na prízemí bola lekáreň a holičstvo. Od roku 1950 sa stala budova sídlom Obecného úradu, ktorý sa presťahoval z budovy terajšej ZŠ.

</doc>
<doc id="27914" url="https://sk.wikipedia.org/wiki?curid=27914" title="Husiná">
Husiná

Husiná je obec na Slovensku v okrese Rimavská Sobota. Miestna časť Ľukva, patrí do regiónu Malohont.
Polohopis.
Obec leží vo východnej časti Lučenskej kotliny pri Cerovej vrchovine, v dolinke ľavostranného prítoku potoka Suchá. 
Dejiny.
Obec v minulosti patrila fiľakovskému hradnému panstvu. Názvy obce: 1332 "Guiba"; 1341 "Guzna"; 1435 "Guzona"; 1920 "Husiná"; . Od polovice 14. storočia patrila rodine "Ratoldovcov". Od roku 1727 do roku 1431 ju nachádzame vo vlastníctvom kráľovnej (mala 28 port). V roku 1454 sa stala vlastníctvom rodiny "Perényiovcov" a neskôr viacerých zemepánov. V roku 1828 tu žilo v 79 domoch 595 obyvateľov pracujúcich hlavne v poľnohospodárstve. Neskôr obyvatelia obce pracovali i v dvoch miestnych kameňolomoch.

</doc>
<doc id="27915" url="https://sk.wikipedia.org/wiki?curid=27915" title="Hubovo">
Hubovo

Hubovo je obec na Slovensku v okrese Rimavská Sobota.
Polohopis.
Obec leží na styku východného okraja Rimavskej kotliny a východnej časti Cerovej vrchovine, v dolinke Hubovského potoka. 
Dejiny.
Obec vznikla v 11. storočí na území gemerského hradného panstva. Názvy obce: 1335 "Habon"; 1449 "Hwba"; 1808 "Hubo"; 1920 "Hubovo"; . Od 15. storočia patrila rodinám "Hubayovcov", "Szuhayovcov" a "Kaszaovcov", neskôr viacerým zemepánom. V roku 1828 tu žilo v 67 domoch 622 obyvateľov pracujúcich hlavne v poľnohospodárstve a vinohradníctve

</doc>
<doc id="27916" url="https://sk.wikipedia.org/wiki?curid=27916" title="Hrušovo">
Hrušovo

Hrušovo je obec na Slovensku v okrese Rimavská Sobota.
Časti obce.
Obec sa skladá z častí Hrušovo, Ostrany a Striežovce, ktoré boli pôvodne samostatnými obcami.

</doc>
<doc id="27917" url="https://sk.wikipedia.org/wiki?curid=27917" title="Hrachovo">
Hrachovo

Hrachovo je obec na Slovensku v okrese Rimavská Sobota.
Dejiny.
V minulosti na návrší nad obcou stál Hrachovský hrad, ktorý bol zničený v roku 1909.
Významnou etapou v dejinách Hrachova bolo fungovanie školy SCHOLA CASTELLANA RAHOVIENSIS, ktorá bola známa v celom Uhorsku v 17. a 18. storočí ako Gymnázium pre chlapcov zo šľachtických rodín. Školu zriadil Gašpar Jánoky II. v rodinnom hradnom kaštieli v roku 1631. Pripravovala budúcich vicišpánov, stoličných zapisovateľov, sudcov, komisárov, senátorov, syndikusov a teológov. Zanikla pravdepodobne v druhej polovici 18. storočia. Práve v Hrachove bol väznený Juraj Jánošík, po dolapení v Klenovci. 

</doc>
<doc id="27918" url="https://sk.wikipedia.org/wiki?curid=27918" title="Hodejovec">
Hodejovec

Hodejovec je obec na Slovensku v okrese Rimavská Sobota.

</doc>
<doc id="27919" url="https://sk.wikipedia.org/wiki?curid=27919" title="Hodejov">
Hodejov

Hodejov je obec na Slovensku v okrese Rimavská Sobota.
Polohopis.
Hodejov sa nachádza v severnej časti Cerovej vrchoviny, na ľavom brehu riečky Gortva. Od okresného mesta Rimavská Sobota je vzdialená asi juhozápadným smerom. Kataster obce má rozlohu 1725 hektárov a jeho veľká časť spadá do chránenej krajinnej oblasti Cerová vrchovina.
Dejiny.
Prvé osídlenie tohoto územia je archeológmi dokázané už v staršej dobe bronzovej. Písomne sa obec prvýkrát spomína pod názvom Genech v roku 1244. Vlastnili ju viaceré šľachtické rody, z ktorých najvýznamnejší boli Ilšvaiovci, Lórantfiovci, Petökovci, či Kubíniovci. V druhej polovici 13. storočia bol na vrchu nad obcou postavený hrad. V 15. storočí sa spomína v podobe Castrum Gedew. Odolával náporom Husitov aj Turkov, ktorí ho nakoniec, po viacerých pokusoch, v roku 1574 dobyli a spustošili. Dnes sa z neho zachovali len nepatrné zvyšky základov. Na hradnom vrchu stojí neveľká kaplnka sv. Anny. V 19. storočí v Hodejove fungoval parný mlyn a železité kúpele, využívané hlavne obyvateľmi Rimavskej Soboty. V rokoch 1846 až 1847 sa tu zdržiaval revolučný maďarský básnik Sándor Petőfi. V obci nájdete základnú školu, materskú školu, kultúrny dom aj dom smútku. Hodejov je východiskom zelenej turistickej trasy vedúcej na Steblovú skalu, vrch Ragáč a do Hajnáčky. Už tradične sa každý rok v obci organizujú poľovnícke slávnosti sv. Huberta.

</doc>
<doc id="27920" url="https://sk.wikipedia.org/wiki?curid=27920" title="Hajnáčka (okres Rimavská Sobota)">
Hajnáčka (okres Rimavská Sobota)

Hajnáčka je obec na Slovensku v okrese Rimavská Sobota.

</doc>
<doc id="27921" url="https://sk.wikipedia.org/wiki?curid=27921" title="Gortva (obec)">
Gortva (obec)

Gortva je obec na Slovensku v okrese Rimavská Sobota.
Dejiny.
Prvá písomná zmienka je z roku 1326 vo forme "Gurtuatu", ale obec existovala už v 13. storočí. V 1383 sa spomína v podobe "Kisfalud". V 16. storočí v dôsledku tureckých útokov bola vyľudnená. Znovupostavená bola v 18. storočí a v roku 1828 mala 52 domov so 430 obyvateľmi. V 1846 v dôsledku veľkého požiaru takmer celá dedina vyhorela.
Zdroj.
Text vznikol prekladom maďarskej wikepédie.

</doc>
<doc id="27922" url="https://sk.wikipedia.org/wiki?curid=27922" title="Gemerček">
Gemerček

Gemerček je obec na Slovensku v okrese Rimavská Sobota.
Polohopis.
Obec leží v západnej časti Rimavskej kotliny, v dolinke prítoku Rimavy. 
Dejiny.
Obec vznikla v 1. polovici 13. storočia na území, ktoré dostala rodina "Ratoltovcov". Prvý raz sa spomína v roku 1427 ako majetok Pavla Ratolta. Názvy obce: 1427 "Gwmory"; 1489 "Gemery"; 1786 "Gömöri"; 1920 "Gemerček"; . Najstarším známym zemepánom obce bol "Juraj Jolsvai". V roku 1489 bola obec vo vlastníctve zemianskej rodiny "Gömöryovcov", neskôr "Mariássyvcov" a "Hámosovcov". V roku 1554 ju zničili Turci a v roku 1683 poľsko-litovské vojská. V roku 1773 tu žilo 11 rodín poddaných a 5 rodín želiarov, roku 1828 bolo v 29 domoch 225 obyvateľov zaoberajúcich sa hlavne poľnohospodárstvom a ovocinárstvom.

</doc>
<doc id="27923" url="https://sk.wikipedia.org/wiki?curid=27923" title="Gemerský Jablonec">
Gemerský Jablonec

Gemerský Jablonec (, do roku 1927 "Jablonica", 1927 - 1948 "Almáď") je obec na Slovensku v okrese Rimavská Sobota. 
Polohopis.
Obec leží uprostred Cerovej vrchoviny v dolinke pramennej oblasti potoka Gortva.
Dejiny.
Obec vznikla už v 11. alebo 12. storočí a na jej chotári sa neskôr vyvinulo niekoľko samostatných sídlisk. Patrila rôznym zemanom, ktorí tu mali svoje kúrie. Názvy obce: 1275 "Almág"; 1786 "Almagy"; 1920 "Jablonica"; 1927 "Almáď"; 1948 "Gemerský Jablonec"; . V 13. a 14. storočí sa z jej chotára odčlenili obce Petrovce a "Utas". Od roku 1554 bola poplatná Turkom, pred ktorých svojvôľou sedliaci z obce utiekli. V 18. storočí boli v obci zemepánmi "Kubínyiovci", neskôr barón "Gejza Kemény, Juraj Margulit a Mór Braun". V roku 1773 tu žilo 38 rodín poddaných a dve rodiny želiarov, roku 1828 bolo v 59 domoch 541 obyvateľov pracujúcich hlavne v poľnohospodárstve. V roku 1889 časť obce zhorela.

</doc>
<doc id="27924" url="https://sk.wikipedia.org/wiki?curid=27924" title="Figa (okres Rimavská Sobota)">
Figa (okres Rimavská Sobota)

Figa () je obec na Slovensku v okrese Rimavská Sobota. 
Polohopis.
Obec sa nachádza vo východnej časti okresu Rimavská Sobota na zvlnenom teréne. Jej intravilán je ohraničený na jednej strane Valickou dolinou a na strane druhej Kalošským potokom (od vlastného mena Kalysa) pomenovanom podľa susednej dediny Kaloše.
Dejiny.
Figa je veľmi stará usadlosť, ktorú už v 11. storočí založila rodina Fügeiovcov (Figeiovcov), po ktorej bola pomenovaná. Historické záznamy boli často prekladané do maďarčiny ako "Fügei, Alsó Füge", ale i do latinčiny ako "Fyghe, Felseo". Rodina Figeiovcov dostala toto územie ako odmenu za svoje služby od kráľa Štefana I. a tieto práva sa dedili z pokolenia na pokolenie. Figei bol pravdepodobne hradský jobagión, teda človek, ktorý za udelené majetky vykonáva vojenskú a strážnu službu. V 13. storočí sa jobagióni stali jadrom novovzniknutej uhorskej šľachty – zemanmi. Podľa dochovanej listiny z roku 1247 celé územie Valickej doliny a teda aj obec Figa v 11. – 13. stor. patrilo ku kráľovskému hradu Gemer. V roku 1244 sa rodina Figeiovcov natoľko rozrástla, že vznikla Horná () a Dolná Figa (), ktorá neskôr zanikla. Jej potomkovia zakladali ďalšie nové dediny aj v blízkom okolí obce.
V minulosti bol tento kraj miestom migračných presunov, tureckých nájazdov, zmietaný zmenami v politicko-spoločenskej situácii, čo sa prejavilo nielen prísunom nových jazykových prvkov do reči ľudí, ale aj v pomenúvaní svojho okolia.
Pôvod terénnych názvov (tzv. toponým) možno hľadať v historických listinách, mapách a aj v pamäti obyvateľov, i keď tieto informácie sú značne mytologizované. Ďalším zdrojom výskumu by mohla byť kronika obce, ktorá sa však stratila už v roku 1967. Posledná urbárska mapa, ktorá v sebe zahŕňa pôvodné pomenovania terénu sa zachovala z roku 1877 (Okresná geodézia, Rimavská Sobota). V porovnaní s najnovšou mapou z roku 1964 došlo k obrovskej minimalizácii toponým.

</doc>
<doc id="27925" url="https://sk.wikipedia.org/wiki?curid=27925" title="Dulovo (okres Rimavská Sobota)">
Dulovo (okres Rimavská Sobota)

Dulovo (v minulosti "Dulovec", ) je obec na Slovensku v okrese Rimavská Sobota.

</doc>
<doc id="27926" url="https://sk.wikipedia.org/wiki?curid=27926" title="Dubovec">
Dubovec

Dubovec je obec na Slovensku v okrese Rimavská Sobota.

</doc>
<doc id="27927" url="https://sk.wikipedia.org/wiki?curid=27927" title="Dubno (okres Rimavská Sobota)">
Dubno (okres Rimavská Sobota)

Dubno je obec na Slovensku v okrese Rimavská Sobota.

</doc>
<doc id="27928" url="https://sk.wikipedia.org/wiki?curid=27928" title="Drňa">
Drňa

Drňa je obec na Slovensku v okrese Rimavská Sobota.

</doc>
<doc id="27929" url="https://sk.wikipedia.org/wiki?curid=27929" title="Číž (okres Rimavská Sobota)">
Číž (okres Rimavská Sobota)

Číž (, do roku 1948 ) je obec na Slovensku v okrese Rimavská Sobota.
Obyvateľstvo.
V roku 2011 tu žilo 666 obyvateľov. V roku 2001 sa 88% obyvateľov hlásilo k maďarskej národnosti. 
Dejiny.
Prvá písomná zmienka o obci je z roku 1245, v roku 1274 je uvedená pod súčasným názom. V rokoch 1565 a 1682 obec vyplienili Turci. 
V roku 1862 bol objavený liečivý jódo-brómového prameň miestnym obyvateľom Ondrejom Harnóczom pri kopaní studne na svojom pozemku. Chemický rozbor čížskej vody realizoval doktor Dr. Karol Than v Budapešti v roku 1865. O rozvoj kúpeľov sa zaslúžil Artur Glos, geológ a banský inžinier z Číža. Prvé pramene boli pomenované "Themis" a "Hygiea", neskôr pribudol prameň "Neptún". V roku 1888 boli otvorené kúpele, ktoré patrili Rimavsko-muránskej účastinnej spoločnosti. Liečila sa tu aj Alice Masaryková. Kúpele získali aj mnohé ocenenia, napríklad certifikát z výstavy v Bruseli v roku 1879 a striebornú medailu z roku 1904 zo svetovej výstavy v St. Louis v USA. Miestna voda obsahuje jód a bróm, používa sa na liečenie ciev, nervov a pohybového ústrojenstva.

</doc>
<doc id="27930" url="https://sk.wikipedia.org/wiki?curid=27930" title="Čierny Potok">
Čierny Potok

Čierny Potok je obec na Slovensku v okrese Rimavská Sobota.

</doc>
<doc id="27931" url="https://sk.wikipedia.org/wiki?curid=27931" title="Chrámec">
Chrámec

Chrámec je obec na Slovensku v okrese Rimavská Sobota.

</doc>
<doc id="27932" url="https://sk.wikipedia.org/wiki?curid=27932" title="Chanava">
Chanava

Chanava je obec na Slovensku v okrese Rimavská Sobota.

</doc>
<doc id="27933" url="https://sk.wikipedia.org/wiki?curid=27933" title="Cakov">
Cakov

Cakov je obec na Slovensku v okrese Rimavská Sobota.

</doc>
<doc id="27934" url="https://sk.wikipedia.org/wiki?curid=27934" title="Bátka">
Bátka

Bátka je obec na Slovensku v okrese Rimavská Sobota.

</doc>
<doc id="27935" url="https://sk.wikipedia.org/wiki?curid=27935" title="Bottovo">
Bottovo

Bottovo je obec na Slovensku v okrese Rimavská Sobota.
Dejiny.
Obec Bottovo vznikala začiatkom 20. storočia keď sa na mieste staršieho veľkostatku Coburgovcov usadili slovenskí osadníci z Oravy a Pohronia a českí kolonisti z Českomoravskej vrchoviny. 
Už v roku 1921 oravskí kolonisti založili kolóniu Dievčie Pole, ktoré sa po spojení s legionárskymi kolóniami Gerňov a Dobrá neskôr spojili. Obec bola výrazne zasiahnutá revíziou hraníc po druhej svetovej vojne, kedy ostala na maďarskej strane.
Hoci malo goralské obyvateľstvo dôležitú úlohu pri rozvoji obce, v súčasnosti sa goralské nárečie v obci neudržalo.

</doc>
<doc id="27936" url="https://sk.wikipedia.org/wiki?curid=27936" title="Belín">
Belín

Belín je obec na Slovensku v okrese Rimavská Sobota.

</doc>
<doc id="27937" url="https://sk.wikipedia.org/wiki?curid=27937" title="Barca (okres Rimavská Sobota)">
Barca (okres Rimavská Sobota)

Barca (maďarsky "Baraca") je obec na Slovensku nachádzajúca sa v okrese Rimavská Sobota v Banskobystrickom kraji.
Dejiny.
Obec je listinne doložená z roku 1334 pod názvom Barasta, ako kráľovská donácia Ratoldovcom, je však staršieho pôvodu. Často sa tu menili zemepáni. Od polovice 16. storočia patrila jágerskej kapitule, potom jezuitskému kolégiu v Košiciach. Koncom 17. storočia ju spustošili vojny a morové pohromy, takže v porovnaní so 16. storočím mala roku 1773 len tretinu poddaných. Roku 1828 tu žilo 500 obyvateľov v 55-tich domoch. Obyvatelia sa zaoberali väčšinou poľnohospodárstvom. V roku 1920 až 1925 nastala parcelácia veľkostatku a príchod slovenských obyvateľov, ktorí sa usadili na pridelených pozemkoch. V roku 1938–1944 bola obec pripojená k Maďarsku. JRD bolo založené v roku 1952, kde pracovala väčšina obyvateľstva.
Názov.
Vývin názvu obce
Obyvateľstvo.
V roku 2001 v obci žilo 394 obyvateľov, z toho 85,5% sa hlásilo k maďarskej národnosti.

</doc>
<doc id="27938" url="https://sk.wikipedia.org/wiki?curid=27938" title="Babinec">
Babinec

Babinec () je obec na Slovensku v Banskobystrickom kraji, nachádzajúca sa v okrese Rimavská Sobota.
Polohopis.
Obec sa nachádza v severovýchode Slovenského rudohoria na plošine medzi Rimavskou kotlinou a potokom Pápča, v nadmorskej výške 419 metrov a má rozlohu 491 hektárov. K častiam obce patrí aj Babinský mlyn a osada Klinovo. Krajina okolo Babinca nie je silne zalesnená, hlavne v severnej časti je oblasť s prevládajúcim zmiešaným dubovo-bukovým lesom.
Dejiny.
Prvé osídlenie oblasti okolia obce Babinec pochádza z neskorej doby bronzovej. Náleziská z jednej z kultúr tohoto obdobia sa nachádzajú pri susednej obci Kyjatice. Súčasné osídlenie obce Babinec vznikalo v priebehu 13. storočia. Prvá historická zmienka o súčasnej obci pochádza z roku 1407 (1407 "Babalawka", 1413 "Babaluchka", 1427 "Babafalva"). Obec v 17. storočí patrila do vlastníctva šľachtických rodov Derenčéniovcov a Séčiovcov, od 17. storočia k muránskemu panstvu. V roku 1427 bolo v obci 13 osídlencov, z ktorých po tureckom pustošení v roku 1598 zostalo iba päť domov. V roku 1828 mala obec Babinec 270 obyvateľov v 35 domoch.
Obyvatelia obce sa zaoberali poľnohospodárstvom, neskôr pestovaním ovocia (hlavne jablká, slivky a hrušky). V zimnom období sa obyvatelia obce zaoberali košíkarstvom, vyrábali drevené náradie pre poľnohospodárstvo a domácnosť, jednoduché tkáčske náradie, drevené (dubových) vyrezávané skrine, súseky (bedne na uskladňovanie obilia), tkali látky a vyrábali koberce z trhaných textílií. V súčasnosti v obci dominuje poľnohospodárstvo a ovocinárstvo.

</doc>
<doc id="27939" url="https://sk.wikipedia.org/wiki?curid=27939" title="Černobyľská havária">
Černobyľská havária

Černobyľská havária sa stala 26. apríla 1986 v černobyľskej atómovej elektrárni na Ukrajine (vtedy Ukrajinská SSR ako časť Sovietskeho zväzu). Ide o najhoršiu jadrovú haváriu v dejinách jadrovej energetiky. V priebehu experimentu a testu bezpečnostného systému došlo k prehriatiu a následnej parnej explózii reaktora typu RBMK-1000, pričom sa do vzduchu uvoľnil rádioaktívny mrak, ktorý postupoval cez západnú časť Sovietskeho zväzu, Východnú Európu a Škandináviu. Boli kontaminované rozsiahle oblasti Ukrajiny, Bieloruska a Ruska, čo si vyžiadalo evakuáciu a presídlenie asi 200 000 ľudí. Približne 70 % rádioaktívneho spadu skončilo v Bielorusku. 
Nehoda zvýšila obavy o bezpečnosť sovietskeho jadrového priemyslu, spomalila na mnoho rokov jeho expanziu a zároveň nútila sovietsku vládu prehodnotiť mieru utajovania. Nástupnícke štáty po rozpade Sovietskeho zväzu – Rusko, Ukrajina a Bielorusko – dodnes nesú bremeno pokračujúcich nákladov na dekontamináciu a liečenie ochorení spôsobených černobyľskou haváriou. Je ťažké presne zaznamenať počet úmrtí spôsobených udalosťami v Černobyli – odhady sa pohybujú od 4000 podľa agentúr OSN po 90 000 podľa Greenpeace International. V priamom dôsledku havárie a pri jej hasení a likvidácii zahynulo podľa sovietskych údajov 31 ľudí. Problém je stále široko diskutovaný a jeho dlhodobým dopadom sa stále celkom neporozumelo. Výdavky na likvidáciu katastrofy odhadol bývalý sovietsky prezident Michail Sergejevič Gorbačov v roku 2006 na 18 miliárd rubľov, v skutočnosti boli pravdepodobne oveľa vyššie.
V januári 1993 vydala IAEA revidovanú analýzu černobyľskej havárie, prisudzujúcu hlavnú vinu konštrukcii reaktora a nie chybe operátorov. Analýza IAEA z roku 1986 pritom označovala za hlavnú príčinu havárie činnosť operátorov.
Elektráreň.
Černobyľská atómová elektráreň V. I. Lenina sa nachádza v blízkosti mesta Pripiať, severozápadne od mesta Černobyľ, od hraníc Ukrajiny a Bieloruska a asi od Kyjeva. Mesto Pripiať sa stavalo paralelne s elektrárňou. Skladala sa zo štyroch reaktorov, z ktorých každý mal menovitý elektrický výkon 950 MW (tepelný výkon 3,2 GW) a ktoré v čase havárie vyrábali spolu asi 10 % ukrajinskej elektrickej energie. Jadrové reaktory využívajú princíp jadrového štiepenia jadrového paliva, pri ktorom sa uvoľňuje teplo. To premieňa vodu pretekajúcu reaktorom na paru. Tá otáča turbínami a turbíny generujú elektrickú energiu. Zároveň pri rozštiepení jadier atómov vznikajú voľné neutróny, ktoré môžu vyvolať ďalšiu reakciu. Neutróny je však nutné spomaliť tzv. moderátorom, v prípade černobyľských reaktorov grafitom, aby vyvolali štiepnu reakciu.
Stavba elektrárne sa začala v 70. rokoch 20. storočia, reaktor č. 1 bol dokončený s takmer dvojročným oneskorením v roku 1977, nasledovali reaktory č. 2 (1978), č. 3 (1981) a reaktor č. 4 (1983). Všetky štyri reaktory boli reaktormi typu RBMK-1000. Dva ďalšie reaktory (č. 5 a č. 6 aj tie s kapacitou 950 MW) boli v čase havárie rozostavané, ich dokončenie sa očakávalo do konca roku 1986. Riaditeľom elektrárne bol Viktor Brjuchanov, ktorý mal za úlohu aj dohľad nad stavbou elektrárne a mesta. Ak by boli dokončené, Černobyľ by sa stal jadrovou elektrárňou s najvyššou energetickou kapacitou na svete vo svojej dobe. 
Do roku 1981 v elektrárni prebehlo 29 núdzových zastavení prevádzky. Podľa správy predloženej KGB kontrolné zariadenie nespĺňalo kritériá spoľahlivosti. Nedostatky boli prezentované Ministerstvu energetiky a inštitútu zodpovednému za projekt reaktora, ale napriek tomu neboli prijaté nijaké opatrenia na zvýšenie bezpečnosti prevádzky. Do úvahy nebola braná ani správa KGB o problémoch systému chladenia v bloku 1, ktorá vznikla v októbri 1984, a neviedla ani k vylepšeniam na vtedy rozostavaných posledných dvoch blokoch.
Havária.
V sobotu 26. apríla 1986 o 1:23:47 miestneho času (UTC+3) sa vo štvrtom reaktore černobyľskej elektrárne (známom ako Černobyľ-4) odohrala katastrofálna parná explózia, ktorá vyústila do požiaru, série ďalších explózií a roztaveniu jadra reaktora.
Príčiny.
Katastrofa je pripisovaná zlému návrhu reaktora, chýbaniu dvoch najdôležitejších núdzových systémov a bariér, zatajovaniu mnohých informácií o chybách a technických rysov reaktorov, chybám, ktoré urobili operátori, keď porušili procedúry potrebné pre bezpečný chod elektrárne, a utajeniu predošlých nehôd v sovietskom jadrovom energetickom priemysle. Jedna z týchto nehôd sa odohrala dokonca v samotnom Černobyli, v bloku 1 v roku 1982, ktorý sa počas testovania čiastočne roztavil. Rovnako ako v Three Mile Island bol druhotným faktorom prispievajúcim k najväčšej havárii fakt, že elektrárenskí operátori neboli dostatočne vyškolení a oboznámení s mnohými vlastnosťami reaktora.
K príčine havárie prispelo aj to, že bezpečnostné procedúry boli niekoľkokrát obídené a to tak pri výstavbe elektrárne, ako aj v priebehu experimentu. Reaktory černobyľskej elektrárne sa nenachádzali v bezpečnej tlakovej nádobe, boli len obklopené železobetónom a z hornej a dolnej strany mali tzv. biologické štíty – ťažké kovové platne. Ďalšou z príčin bola aj nedostatočná komunikácia medzi vedúcimi bezpečnostnými pracovníkmi a operátormi, čo sa týka príkazu vykonať nočný experiment. Navyše, kvôli nedostatočnému vyškoleniu, operátori dostatočne nechápali, ako reaktor pracuje pri nízkom stupni reaktivity. Aby mohol byť vykonaný experiment, bolo niekoľko bezpečnostných systémov vyradených z prevádzky alebo ignorovaných.
Veľa technických rysov reaktora sa považovalo za vojenské tajomstvá a operátori o nich nemali ani tušenia. Reaktor mal predovšetkým nebezpečne veľký kladný "dutinový koeficient reaktivity" (pozri ďalej). Veľmi významnou chybou reaktora bola tiež konštrukcia jeho regulačných tyčí. Sú to zariadenia obsahujúce bór, ktoré majú pohltiť voľné neutróny a zastaviť jadrovú reakciu. Počet tyčí zasunutých v reaktore teda ovplyvňuje rýchlosť jadrovej reakcie, vsunutie všetkých tyčí malo podľa predpokladov reakciu úplne zastaviť. Regulačné tyče však neboli bórom celkom naplnené; vo chvíli, keď sa zasúvali, na prvých pár sekúnd chladiacu kvapalinu nahradili duté časti regulačných tyčí. Keďže aj chladiaca kvapalina (voda) je pohlcovač neutrónov, výkon reaktora v tej chvíli stúpol. Ich špičky boli navyše vyrobené z grafitu, ktorý, keďže sa používal zároveň aj ako moderátor, reaktivitu ešte viac zvyšuje. Vládna komisia o týchto nedostatkoch vedela a už v roku 1976 navrhla vylepšenia na reaktore a nové regulačné tyče. Boli pre ne vypracované nové projekty, nedostali sa však do praxe. Toto neintuitívne chovanie reaktora pri zasúvaní regulačných tyčí operátori vôbec nepoznali. Pracovali len so znalosťami a informáciami, ktoré dostali. O mnohých technických nedostatkoch nevedeli.
Udalosti.
Hlavní aktéri.
Najdôležitejšími pracovníkmi elektrárne v súvislosti s haváriou boli:
Okolnosti.
26. apríla 1986 bolo naplánované odstavenie reaktora číslo 4 kvôli pravidelnej údržbe. Bolo rozhodnuté využiť túto príležitosť na otestovanie schopnosti turbogenerátora reaktora vyrábať dostatočné množstvo elektriny na napájanie bezpečnostných systémov reaktora (predovšetkým vodných čerpadiel) v prípade súčasného výpadku energie z reaktora a vonkajších zdrojov elektrickej energie. Konštruktéri elektrárne počítali s tým, že v takom prípade by mala zotrvačnosťou sa točiaca turbína poskytnúť dostatok energie potrebnej na poháňanie vodných čerpadiel na preklenutie 40-sekundovej až trojminútovej medzery, počas ktorej nabehnú dieselové generátory, ktoré umožnia bezpečné odstavenie reaktora. K vyskúšaniu, či je to skutočne tak, malo pôvodne dôjsť ešte pred spustením reaktora, ale politický tlak na rýchle uvedenie elektrárne do činnosti spôsobil, že celá séria prevádzkových testov bola odložená.
Podľa plánu experimentu mal byť reaktor použitý na roztočenie turbíny, potom mala byť turbína od reaktora odpojená a mala sa ďalej točiť len vlastnou zotrvačnosťou. Výstupný výkon reaktora bol znížený z normálnej kapacity 3,2 GW na 700 MW, aby test prebiehal pri bezpečnejšom, nízkom výkone. 
Test mal prebehnúť už popoludní 25. apríla, na čo boli zamestnanci poobedňajšej služby pripravení. Riaditeľ kyjevskej národnej elektrickej služby však požiadal hlavného technika Nikolaja Fomina, aby experiment odložil, pretože továrne potrebovali energiu, aby splnili svoje výrobné plány do konca mesiaca a dostali prvomájové prémie. Vedenie elektrárne im vyhovelo. Zamestnancom popoludňajšej služby sa skončila zmena a namiesto nich nastúpili zamestnanci nočnej služby, ktorí boli na test pripravení oveľa slabšie. Dostali písomné pokyny plné poznámok a zmien doplnených ručne.
Príprava na experiment.
Na test prišli elektrotechnici z Donecka, ktorí trvali na tom, aby sa test neodkladal. 
Chybou Toptunova však skutočný výstupný výkon klesol iba na 30 MW alebo podľa iných zdrojov až na nulu, čo však oproti 30 MW nie je veľký rozdiel. Následkom toho sa zvýšila koncentrácia xenónu-135, ktorý je produktom jadrovej reakcie a pohlcuje neutróny; tento produkt by sa normálne pri vyšších hodnotách výkonu v reaktore hneď premieňal ďalej. Tento stav sa nazýva otrava reaktora xenónom. Kvôli nadbytku xenónu-135 pohlcujúceho neutróny boli regulačné tyče vysunuté z reaktora o niečo viac, než by bolo pri normálnom bezpečnom riadení prípustné, aby sa vykompenzovali účinky otravy xenónom. Aj keď sa úbytok výkonu povážlivo priblížil k bezpečnostnej medzi a nepostačoval na vykonanie skúšky, Ďatlov sa rozhodol nezastaviť reaktor a pokračovať v experimente a to aj napriek tomu, že Leonid Toptunov chcel reaktor odstaviť. Vyťahovaním regulačných tyčí sa však Toptunovi za asistencie Jurija Treguba podarilo zvýšiť výkon len na 200 MW, čo bolo stále primálo na to, aby mali výsledky testu vykonaného pri takomto výkone hodnotu. Operátori sa pokúšali naďalej zvyšovať výkon, ale nedarilo sa im to. Napriek tomu im Ďatlov prikázal experiment uskutočniť. Podľa iného zdroja bolo dokonca jeho úmyslom začať test až keď výkon reaktora klesne na 200 MW, hoci Aleksandr Akimov mu odporoval. Ďalší zdroj zase žiadny odpor zo strany pracovníkov zmeny neuvádza.
Ako súčasť experimentu boli 26. apríla o 1:05 spustené vodné čerpadlá poháňané turbogenerátorom; takto vytvorený prietok vody prekročil medze stanovené bezpečnou reguláciou. Prietok vody sa ešte zvýšil o 1:19; a pretože voda tiež pohlcuje neutróny, toto ďalšie zvýšenie prietoku vody si vynútilo dokonca vytiahnutie aj ručne ovládaných regulačných tyčí, čo vytvorilo vysoko nestabilné a nebezpečné prevádzkové podmienky. Pred katastrofou zostalo riadiacich tyčí v reaktore zasunutých iba osem, pričom minimálne povolené množstvo bolo pätnásť.
Experiment.
O 1:23:04 sa začal experiment. V tom čase sa v elektrárni nachádzalo 176 zamestnancov a iba o pár stoviek metrov ďalej 286 stavebných robotníkov pracujúcich na bloku 5. Viacerí z nich vôbec nevedeli, že má prebehnúť experiment, alebo sa domnievali, že experiment už prebehol počas predchádzajúcej zmeny, ako bolo v pláne, a reaktor je teda odstavený.
Nestabilný stav reaktora sa nijako neprejavil na kontrolnom paneli a nezdalo sa, že by sa ktokoľvek z obsluhy reaktora obával nebezpečenstva. Prívod elektriny do vodných čerpadiel bol vypnutý a pretože ich poháňal turbogenerátor iba zotrvačnosťou, prietok vody sa zmenšoval. Reaktor bol pritom zo zhruba 75 % naplnený starým palivom, ktoré sa malo počas údržby vymeniť za nové. Toto palivo, plné horúcich a vysoko rádioaktívnych štiepnych produktov, bolo ešte citlivejšie na prívod chladiacej vody, pretože sa dokázalo rýchlejšie prehriať než nové palivo. Turbína 8 bola odpojená od reaktora a tlak pary v jadre reaktora sa zvyšoval. Postupne ako sa chladiaca kvapalina zahrievala, v jej potrubí sa začali vytvárať vrecká pary neschopné neutróny pohlcovať. Konštrukcia grafitom moderovaného reaktora typu RBMK v Černobyli sa vyznačovala veľkým pozitívnym dutinovým koeficientom, čo znamená, že za neprítomnosti vody, ktorá pohlcuje neutróny, sa výkon reaktora prudko zvyšuje a reaktor sa postupne stáva stále nestabilnejším a nebezpečnejším.
Kritickú situáciu si medzi prvými všimol technik Valerij Perevozčenko, ktorý z mostíku nad podlahou centrálnej haly videl, ako 350-kilogramové uzávery palivových tyčí na vrchole reaktora poskakujú. Nadvihoval ich pretlak pary. Teplota v reaktore stúpla dosť na to, aby došlo k spáleniu xenónu, posledného faktoru, ktorý znižoval výkon reaktora. Výkon reaktora začal prudko rásť.
O 1:23:40 stlačil pravdepodobne operátor Aleksandr Akimov (prípadne Leonid Toptunov) tlačidlo „AZ5“ (аварийная защита – havarijná ochrana), ktoré znamená rýchle odstavenie reaktora – kompletné zasunutie všetkých regulačných tyčí, vrátane ručne ovládaných tyčí, ktoré boli predtým neobozretne vytiahnuté. Nie je jasné, či išlo o núdzové opatrenie, alebo či to bol rutinný krok zastavenia reaktora po skončení experimentu (bolo naplánované zastavenie reaktora pre pravidelnú údržbu). Zvyčajne sa predpokladá, že rýchle odstavenie bolo spustené ako odpoveď na neočakávané prudké zvýšenie výkonu. Niektoré zdroje uvádzajú, že si operátor Leonid Toptunov všimol na ovládacom paneli vážny problém. Naproti tomu, Anatolij Stepanovič Ďatlov napísal vo svojej knihe:
"„Pred 01:23:40 systém centrálnej kontroly... nezaregistroval žiadne zmeny parametrov, ktoré mohli ospravedlniť rýchle odstavenie. Komisia... nazhromaždila a analyzovala veľké množstvo materiálov a, ako sa vyslovila vo svojej správe, nemohla nájsť dôvod, prečo bolo rýchle odstavenie spustené. Nie je potrebné hľadať dôvod. Reaktor bol po skončení experimentu jednoducho odstavený.“" 
Podľa výpovedí svedkov však Ďatlov krikom a vyhrážkami stratou zamestnania nútil pracovníkov pokračovať v teste aj napriek nebezpečenstvu, alarmom a nesúhlasu pracovníkov s niektorými rozkazmi. Hoci sa zamestnancom černobyľskej elektrárne nepáčilo jeho správanie sa k nim, Ďatlov bol v tom čase najskúsenejším jadrovým inžinierom v závode a o jeho odborných znalostiach málokto pochyboval.
Výbuch.
Kvôli pomalému mechanizmu vsúvania regulačných tyčí (1820 s do skončenia operácie), prázdnym koncom tyčí a dočasnému nedostatku chladiacej kvapaliny, spôsobilo rýchle odstavenie zvýšenú reakčnosť. Zvýšená výstupná energia (teplo) spôsobila deformáciu kanálov regulačných tyčí. Tyče sa následkom toho zasekli potom, ako boli zasunuté do jednej tretiny, a neboli preto schopné zastaviť reakciu. Tým, že mali špičku z grafitu, len celú haváriu urýchlili. V prípade ich úplného zasunutia by sa grafitová špička nachádzala až pod úrovňou aktívnej zóny. Keby neboli predtým vytiahnuté úplne, výkon by tak nevzrástol a šanca na úplne spustenie tyčí a regulovanie výkonu by tu bola. O 1:23:47 vyskočil výkon reaktora na asi 30 GW, desaťkrát viac ako normálny prevádzkový výstup. Teplota v reaktore dosiahla zhruba 3 000 °C, čo je už porovnateľné s povrchmi najchladnejších hviezd. Palivové tyče sa začali taviť a ich obal zo zirkónovej zliatiny sa roztavil. Tlak pary extrémne rástol a zničil osem pohotovostných ventilov, ktoré mali pretlak pary odvetrať. Keď výkon stúpil až na stonásobok bežného výkonu, asi na 350 GW, prudko zvýšený tlak pary spôsobil veľkú parnú explóziu, ktorá odhodila dvetisíc ton vážiaci biologický kryt reaktora, prezývaný Jelena, a potrhala chladiace potrubie. O zhruba dve sekundy neskôr došlo k druhej, silnejšej explózii, ktorá zničila stroj na výmenu paliva, žeriav nad ním, a vyrazila dieru do stropu. Do ovzdušia sa okamžite rozptýlilo 50 ton odpareného rádioaktívneho paliva a ďalších 700 ton rádioaktívneho materiálu (oboje s vysokým obsahom štiepnych produktov, viď sekcia dlhodobé dopady) sa rozptýlilo v okolí elektrárne až do vzdialenosti niekoľkých kilometrov štvorcových.
Kvôli zníženiu nákladov pri veľkej veľkosti reaktora umožňovala konštrukcia reaktorovej budovy iba čiastočné zadržanie rádioaktívnych splodín. To dovolilo rádioaktívnej kontaminácii uniknúť do atmosféry hneď potom, ako parná explózia spôsobila puknutie primárnej tlakovej nádrže. Len čo bola odhodená časť strechy, spôsobil prísun kyslíka kombinovaný s extrémne vysokou teplotou paliva a grafitového moderátora reaktora horenie grafitu. Tento požiar veľkou mierou prispel k rozptýleniu rádioaktívneho materiálu a celkovej kontaminácii vonkajších oblastí. Rozžeravené trosky vymrštené z reaktora vyvolávali ďalšie, menšie požiare. Kryt reaktora síce dopadol naspäť, ale zasekol sa našikmo v diere, ktorú prerazil, takže jadro reaktora zostalo obnažené. Vzniknutý otvor mal šírku 5 metrov. Tlaková vlna zároveň zatlačila spodnú časť reaktora o niekoľko metrov nadol.
Existujú spory ohľadom presného poradia udalostí po 1:22:30 miestneho času, vinou nezrovnalostí medzi správami očitých svedkov a záznamami z elektrárne. Najčastejšie prijímaná verzia bola už popísaná vyššie. Podľa tejto teórie nastala prvá explózia asi o 1:23:47, 7 sekúnd potom, ako operátori spustili „rýchle odstavenie“. Niekedy sa tvrdí, že explózia sa stala „skôr“ alebo že nasledovala okamžite po aktivácii havarijnej ochrany (to bola pracovná verzia sovietskej komisie študujúcej haváriu). Rozdiel je dôležitý, pretože pokiaľ by sa reaktor dostal do kritického stavu niekoľko sekúnd po spustení rýchleho odstavenia, jeho zlyhanie sa musí pripísať zlej konštrukcii regulačných tyčí, naproti tomu explózia v okamihu spustenia rýchleho odstavenia by skôr ukazovala na chybu operátorov. V čase 1:23:39 bola v oblasti Černobyľa skutočne zaznamenaná slabá seizmická udalosť podobná zemetraseniu s magnitúdou 2,5. Táto udalosť mohla byť spôsobená explóziou alebo mohlo ísť len o náhodnú zhodu okolností. Situáciu komplikuje fakt, že tlačidlo „AZ5“ bolo stlačené viac ako raz a osoba, ktorá ho stlačila, zomrela dva týždne po havárii na následky rádioaktívneho ožiarenia, podobne ako väčšina ostatných priamych svedkov udalostí.
Prvý výbuch upútal pozornosť neďalekej dvojice rybárov, zamestnancov elektrárne po službe, ktorí sa otočili a druhú explóziu uvideli na vlastné oči. Nevedeli však, aké dôsledky a nebezpečenstvo táto udalosť nesie.
Ruskí vedci v 2. polovici 90. rokov a ruskí fyzici Sergej Pachomov a Jurij Dubasov v roku 2008 zverejnili špekulácie, že okrem parného výbuchu došlo v reaktore aj k nukleárnemu výbuchu podobne ako pri výbuchu atómovej bomby. Takýto scenár je ale veľmi nepravdepodobný až vylúčený, predovšetkým kvôli veľkým odlišnostiam v konštrukcii jadrových reaktorov v porovnaní s jadrovými bombami. Podľa Jána Rataja z Fakulty jaderné a fyzikálně inženýrské pražského ČVUT by bola jadrová explózia zároveň omnoho silnejšia.
Okamžité riadenie krízy.
Výbuch zničil väčšinu svetiel, okien a elektrických systémov bloku 4. Jeden z preživších, Alexander "Saša" Juvčenko, uviedol, že hrubé betónové steny budovy sa ohli ako guma, všetko zahalila para, tma, a bolo počuť desivé syčanie. V prvom okamihu sa domnieval, že vypukla vojna. Juvčenko sa na podnet zraneného kolegu Degťarenka pokúsil nájsť kolegu Chodemčuka, ktorý mal byť pri obehových čerpadlách. Spolu s Tregubom ako prví uvideli, že strecha reaktorovej haly je prerazená, hala je v troskách a pochopili, že Chodemčuk musí byť mŕtvy. Z reaktora vychádzal stĺp modrobieleho svetla.
Rozsah tragédie bol ešte zhoršený nekompetenciou miestneho vedenia a nedostatkom príslušného vybavenia. Podľa Ďatľovovho prvého odhadu vybuchla nádrž núdzovej ochrany obsahujúca asi 110 000 litrov horúcej vody. Vydal rozkaz na núdzové chladenie reaktora. Všetky dozimetre v budove 4. reaktora okrem dvoch mali limit 1 000 mikroröntgenov za sekundu. Zostávajúce dva mali síce limit 1 000 R/s, ale prístup k jednému z nich bol zablokovaný explóziou a druhý zlyhal hneď po zapnutí. Preto si mohla byť zmena v reaktore istá iba tým, že hodnoty radiácie vo väčšine budov reaktora presahujú hodnoty 4 R za hodinu (skutočná úroveň bola v niektorých oblastiach viac ako 20 000 röntgenov za hodinu; smrteľná dávka je asi 500 röntgenov po viac ako 5 hodín). Rozšírila sa preto fáma, že úroveň radiácie v elektrárni je pomerne nízka. To dovolilo náčelníkovi zmeny Alexandrovi Akimovi predpokladať, že reaktor zostal nedotknutý. Opačné dôkazy, ako napríklad kúsky grafitu a paliva reaktora ležiace okolo budov, boli spočiatku považované za materiál pripravený na stavbu reaktora 5. bloku a údaje iného dozimetra prineseného o 4:30 miestneho času zase odmietli s tým, že prístroj musí byť chybný. Akimov sa obával prehriatia reaktora a podnikal kroky, aby k tomu nedošlo, nevediac, že sa to už dávno stalo. Ich správanie je označované za iracionálne. V celkový rozsah havárie neuverili spočiatku ani riaditeľ elektrárne Brjuchanov, ktorý bol v noci privolaný, ani Fomin. Podľa iného zdroja Ďatľov aj Akimov chápali, že reaktor je zničený, ale nechceli si to pripustiť. Podľa tohto zdroja sa tiež Ďatlov pokúsil poslať pracovníkov 4. bloku do bezpečia, ale oni zostali a snažili sa pomáhať.
Akimov a neskôr aj Toptunov sa pokúsili uvoľniť regulačné tyče na diaľku z pohybového aparátu, aby sa zasunuli do reaktora vlastnou váhou. Keďže sa ukazovatele tyčí po tomto kroku nepohli, Ďatlov poslal dvoch mladých stážistov, Viktora Proskurjakova a Alexandra Kudrjavceva, aby tyče uvoľnili ručne. Okamžite si však uvedomil, že je to zlé rozhodnutie a chcel ich zavolať naspäť, ale už ich nezastihol. Títo mladí muži sa za pomoci ďalších dvoch pracovníkov, Juvčenka a Perevozčenka, dostali pomedzi trosky do reaktorovne a videli, že regulačné tyče, tak ako aj reaktor, sú úplne zničené. Pritom dostali smrteľnú dávku ožiarenia. Juvčenka odradili od toho, aby sa tiež pozrel do reaktora, a pravdepodobne vďaka tomu na rozdiel od nich prežil (ale následkom ožiarenia, leukémii, napokon predsa len podľahol v roku 2008). Podľa iného zdroja sa Proskurjakov a Kudrjavcev kvôli troskám ani nedostali na dohľad od reaktoru a Ďatlovovi oznámili, že úlohu nesplnili. Do zničeného reaktora sa o niekoľko hodín neskôr zo strechy reaktorovej haly pozrel (aj) Anatolij Sitnikov a dôsledkom toho takisto neskôr umrel.
Brjuchanov riadil situáciu z krytu pod administratívnym blokom, ktorý však nebol vybudovaný pre prípad havárie, ale pre prípad vypuknutia vojny. Tak ako Ďatlov, aj Brjuchanov ignoroval opakované hlásenia a dôkazy toho, že reaktor je zničený. Akimov a Toptunov zostali so zmenou v budove reaktora až do rána, aj po skončení ich zmeny, a pokúšali sa do reaktora čerpať vodu tým, že ručne otvorili ventily dvoch prívodových potrubí. Potom vošli do rádioaktívnej vody a ručne otvárali systémy ventilov. Ich úsilie, ako aj ďalších prevádzkovateľov reaktora, ktorí sa snažili do reaktora čerpať vodu, bolo zbytočné, pretože vodovodné potrubia boli zničené spolu s reaktorom. Ďalšie úsilie súviselo s hľadaním zranených pracovníkov a zabráneniu vznietenia sa vodíkového paliva a nafty. Pracovníci v turbínovom oddelení zase zápasili s požiarom, ktorý tam po explózii vypukol. Z poškodeného napájacieho čerpadla unikalo na podlahu 200 ton strojného oleja, ktorého vznietenie by spôsobilo, že požiar zachváti celú elektráreň. Nikto nenosil ochranný oblek. Väčšina z nich, vrátane Akimova a Toptunova, zomrela na následky ožiarenia v priebehu troch týždňov po havárii.
O 1:30 dorazili na miesto požiarnici Černobyľskej požiarnej brigády pod vedením poručíka Volodymyra Pravyka. Celkovo išlo o 186 mužov na 81 vozidlách. Neboli informovaní o tom, že explodoval reaktor, a podľa väčšiny zdrojov pravdepodobne nevedeli, že sutiny a dym sú vysoko rádioaktívne. Jeden z nich, Anatolij Zakarov, však tvrdil, že o rádioaktivite vedeli, ale napriek tomu sa vydali reaktor hasiť, pretože to bola ich morálna povinnosť. Keďže nepoznali príčinu požiaru, hasili vodou aj samotný reaktor, v ktorom bola teplota asi 2 000 °C. Hoci sa voda používa na chladenie reaktora, pri takýchto vysokých teplotách sa stala na chladenie a hasenie úplne nevhodnou a nebezpečnou. Pri tejto teplote sa totiž voda rozkladala na vodík a kyslík a opätovné zlučovanie týchto látok sprevádzali výbuchy, ktoré ďalej prispeli k úniku rádioaktivity. Hasičov nezastavila ani nevoľnosť a malátnosť, jedny z prvých príznakov choroby z ožiarenia, ktorých pravú príčinu si neuvedomili a pripisovali svoje symptómy teplu a vdychovaniu dymu. Otvorené ohne boli uhasené o 5. hodine, mnoho požiarnikov však utrpelo ožiarenie vysokými dávkami radiácie a neskôr umreli, vrátane ich veliteľa Pravyka.
Ranná zmena štvrtého reaktora nebola informovaná o havárii, a tak prišla 26. apríla na ôsmu ráno do práce, podobne, ako aj pracovníci na stavbe piateho bloku elektrárne. Pokračovalo sa v snahe čerpať vodu do reaktora, výsledkom čoho bolo zaplavenie suterénu elektrárne rádioaktívnou vodou. Kvôli vyčerpaniu vody z núdzových zásob spoločných pre 3. a 4. blok nebolo dosť vody ani na chladenie tretieho reaktora, preto ho vedúci zmeny, Jurij Bagdasarov, navzdory svojmu vedúcemu Fominovi, nechal odstaviť. O 16 hodín neskôr padlo rozhodnutie o vypnutí blokov 1 a 2. Aj náčelník rannej zmeny, Viktor G. Smagin, podľa vlastného svedectva opúšťal elektráreň s príznakmi choroby z ožiarenia a bol hospitalizovaný.
Vládna komisia na vyšetrenie havárie pricestovala do Černobyľa ráno 26. apríla. Predsedal jej námestník predsedu vlády ZSSR Boris Ščerbina. V komisii boli aj Valerij Legasov prvý námestník riaditeľa Kurčatovovho inštitútu pre atómovú energiu, popredný jadrový špecialista Evgenij Velichov, hydrometeorológ Jurij Izrael, rádiológ Leonid Iljin a ďalší. V tej chvíli boli už dvaja ľudia mŕtvi – jedného zabila priamo explózia, druhý bol nájdený zranený v bezvedomí a umrel ešte tej noci – a 52 bolo hospitalizovaných v nemocnici v Pripjati. Prvé návrhy na evakuáciu Pripjati boli zamietnuté, pretože si predstavitelia Komunistickej strany neuvedomovali rozsah nebezpečenstva. Zároveň sa báli paniky a úniku informácií o nehode. Správa o katastrofe sa síce do večera v meste rozšírila, no nevyvolala veľké obavy a život v meste prebiehal tak ako v bežný deň. Mesto však bolo uzavreté, nikto nesmel do neho ani von a telefónne linky mimo mesta boli odpojené. V dôsledku nedostatku informácií spočiatku správa o nehode nijako zvlášť neznepokojila ani vrchných predstaviteľov Sovietskeho zväzu, jeho prezidenta a predsedu vlády, ani ministra energetiky. V prvých dňoch po katastrofe sa ešte hovorilo o dokončení piateho bloku a dokonca o uvedení štvrtého bloku naspäť do prevádzky.
Opatrenia v prvých dňoch.
Pripjať a okolie.
V noci z 26.27. apríla – viac ako 24 hodín po explózii Ščerbina, konfrontovaný dostatočnými dôkazmi o vysokej úrovni radiácie a s množstvom prípadov ožiarení, musel pripustiť zničenie reaktora a prikázať evakuáciu blízkeho mesta Pripjať. Podľa niektorých zdrojov zavážila ani nie tak aktuálna radiačná situácia, ako obavy z jej zhoršenia v dôsledku nepredvídateľného správania sa trosiek reaktora. Hlásenie o evakuácii tvrdilo, že bude iba dočasná, aj keď Legasov už vtedy vedel, že zamorené mesto opustia navždy. Najprv boli prevezení 20 km od elektrárne, ale evakuačná zóna sa postupne rozširovala, a tak museli byť evakuovaní znova. Polomer evakuovanej oblasti narástol až na 30 km, kde sa nachádzalo viac než 80 dedín. Zóna nebola kontaminovaná rovnomerne, našli sa v nej aj čistejšie oblasti a naopak, viac zamorené oblasti mimo nej. Záležalo to na sile a prúdení vetra v dobe nehody a v nasledujúcich dňoch. Množstvo ľudí, najmä z okolitého vidieka, nevedelo, čo je to radiácia a nerozumeli nebezpečenstvu, ktoré im hrozilo. 
Kyjev.
Začal sa vypracovávať aj scenár pre evakuáciu Kyjeva, ktorý sa nakoniec nezrealizoval, hoci toto mesto bolo tiež značne kontaminované. Napokon z Kyjeva počas predčasne začatých letných prázdnin evakuovali 363 000 detí, desaťtisíce tehotných žien a dojčiacich matiek.Táto evakuácia však narážala na odpor vrchných predstaviteľov, napríklad Ščerbinu. Po debate s odborníkmi vedúci predstavitelia Ukrajiny rozhodli, že v Kyjeve sa bude konať tradičný prvomájový sprievod, len sa zníži počet jeho účastníkov. Zábery z tohto podujatia mali domácemu a zahraničnému publiku dať na vedomie, že všetko je v poriadku a situácia je pod kontrolou. Úroveň radiácie v Kyjeve pritom v ten deň dosiahla hodnotu až 2500 mikroröntgenov za hodinu. Gorbačov neskôr pripustil, že sprievod bol chybou, ale tvrdil, že nemal úplný obraz toho, čo sa stalo. Medzi prvým a štvrtým májom kyjevské nemocnice prijali každý deň rádovo stovky pacientov s príznakmi choroby z ožiarenia a zdravotné úrady preto museli pripraviť na príjem týchto pacientov aj nemocnice mimo Kyjeva. Až 6. mája, 10 dní potom, ako do Kyjeva začali prúdiť rádioaktívne splodiny, vystúpil v televízii ukrajinský minister zdravotníctva a poradil občanom, aby urobili opatrenia voči radiácii. V dôsledku prejavu začali ľudia vo veľkom mesto opúšťať a mnohí rodičia tých, čo zostali, nepúšťali svoje deti do škôl. Závodu mieru 6. mája sa odmietli zúčastniť cyklisti z väčšiny západných krajín a západní študenti aj turisti mesto takisto hromadne opúšťali.
Opatrenia pri reaktore.
Aby obmedzila rozsah katastrofy, poslala sovietska vláda pracovníkov, aby ho vyčistili. Mnoho „likvidátorov“ (členov armády a iných pracovníkov) tam bolo poslaných ako do normálneho zamestnania; väčšine nikto nepovedal o akomkoľvek nebezpečenstve. Ak o ňom aj vedeli, mnohí uverili fáme, že telo od rádioaktívnych častíc čistí pitie vodky. Nemali k dispozícii ochranné obleky. 
Najhoršie rádioaktívne trosky vyvrhnuté z reaktora boli pozbierané a umiestnené do budov. Reaktor, ktorý stále produkoval obrovské množstvá radiácie, bol z rozhodnutia komisie pokrytý vrecami piesku, olova, dolomitu a bóru zhadzovanými z helikoptér (približne 5 000 ton do týždňa alebo ôsmich dní po havárii). Piloti prelietavali nad reaktorom, v ktorom úroveň rádioaktivity dosahovala v tom čase zhruba deväťnásobok smrteľnej dávky. Poslednej várky zhadzovania materiálu sa už nezúčastnil ani jeden z pilotov, ktorí 27. apríla zhadzovali prvú dávku, pretože všetci boli hospitalizovaní. Posádky prvých vrtuľníkov neboli pred radiáciou nijako chránené a vrecia s materiálom vyhadzovali ručne po tvorení dverí. Neskôr sa už posádky chránili olovom a vrecia viezli helikoptéry pod sebou zavesené na hákoch, aby nebolo nutné otvárať dvere. Jadro reaktora ale zasiahlo len malé množstvo z celkového zhodeného materiálu. Potom sa zhadzovanie spomalilo, aby sa základy budovy nepreborili pod váhou materiálu a nespôsobili zničenie ďalších troch reaktorov. Únikom rádioaktívneho materiálu do ovzdušia sa podarilo zamedziť až po deviatich dňoch po havárii. Neskôr sa ukázalo, že požiar zrejme neuhasil zhadzovaný materiál – vyhasol preto, že rádioaktívny grafit celý vyhorel. Legasov bol upozornený, že zhadzovanie piesku a bóru bude mať len mizivý efekt, ale on trval na pokračovaní, lebo to vytváralo v ľuďoch dojem, že niečo na zmiernenie katastrofy robia. Naproti tomu Valentin Fedulenko, expert Ústavu jadrovej energetiky na reaktory RBMK, označil Legasovov postoj nielen za zbytočný, ale až za škodlivý, pretože každý zhod zdvihol do vzduchu oblak rádioaktívneho grafitu a popola.
Situácia sa opäť zhoršovala. Uvoľňovaná radiácia síce do konca apríla klesala, ale potom začala opäť stúpať a 4. mája dosiahla až 7 miliónov curie. Zasypané jadro reaktora sa začalo znova zahrievať a to o 100°C každých 24 hodín. Hrozilo, že roztavená hmota reaktora, tzv. korium (prezývaná aj ako rádioaktívna láva či magma) prepáli zadržiavacie systémy a dosiahne suterén zaplavený vodou, ktorá sa tam dostala pri pokuse operátorov dostať vodu do reaktora, pričom spôsobí explóziu prehriatej pary. Takáto explózia by zničila aj tri zvyšné reaktory Černobyľskej elektrárne a podobne ako extrémne veľká špinavá bomba by spravil na stáročia neobývateľnou veľkú časť Európy. Na vypustenie vody z tejto nádrže ručným otvorením ventilov sa podujali traja dobrovoľníci z radov pracovníkov elektrárne potom, čo hasiči odčerpali časť vody hadicami. Napriek informáciám, že všetci traja krátko po tomto čine umreli, boli v skutočnosti všetci traja nažive až do roku 2005, keď prvý z nich, Boris Baranov, umrel na infarkt (a teda bez súvisu s ožiarením).
5. mája začali rádioaktívne emisie z reaktora klesať. 6. mája už dosahovali len stotinu hodnôt z predchádzajúceho dňa. V obave z toho, že sa korium zo zničeného reaktora pretaví až k základom budovy a kontaminuje podzemné vody, začali 13. mája baníci kopať 150 metrov dlhý tunel, ktorý ich mal doviesť pod reaktor. Tam, vo vyhĺbenej miestnosti s rozmermi 30 × 30 × 2 metre malo byť umiestnené zariadenie na ochladzovanie reaktora. Baníci museli pracovať ručne, rýchlo, v horúčave a v ťažkých podmienkach. Reaktor sa však začal sám ochladzovať a plánované zariadenie nebolo nikdy nainštalované. Vedúci školiacich programov elektrárne, Venjamin Prijančinikov, označil ich obetu za márnu.
Prvé následky.
203 ľudí okamžite hospitalizovali, z nich 31 zomrelo (28 z nich na akútnu chorobu z ožiarenia, ostatní na zranenia). Mnohí z nich boli požiarnici a záchranári snažiaci sa dostať haváriu pod kontrolu, ktorí neboli plne informovaní, aké nebezpečné je radiačné ožiarenie (z dymu). V nemocnici v Pripjati najmä zo začiatku nevedeli, ako postihnutých liečiť. Najviac postihnutých previezli do Moskvy, do tzv. Nemocnice číslo 6, ktorá sa ako jediná v krajine špecializovala na liečbu následkov ožiarenia. Manželky postihnutých chceli ísť s nimi, ale nedovolili im to. Podľa Andrewa Leatherbarrowa boli najviac postihnutí ožiarení tak veľmi, že rádioaktívnymi sa stali aj ich telá, podľa Dany Drábovej to však nebolo možné. Izolácia postihnutých a nepovoľovanie návštev boli zavedené z dôvodu, aby sa pacienti, ktorým ožiarenie zničilo imunitný systém, nenakazili chorobou, nie preto, aby nenakazili ďalších ľudí radiáciou.
135 000 ľudí bolo z oblasti evakuovaných, vrátane 50 000 ľudí z blízkeho mesta Pripjať. Ministerstvo zdravotníctva predpokladá počas nasledujúcich 70 rokov 2 % zvýšenie úrovne rakoviny u väčšiny obyvateľstva, ktoré bolo zasiahnuté 512 (informačné zdroje sa rozchádzajú) EBq rádioaktívnou kontamináciou uvoľnenou z reaktora. Ďalších 10 jednotlivcov zomrelo v dôsledku havárie na rakovinu. Približne štvrtina baníkov, ktorí hĺbili tunel pod reaktorom, zomrela pred dosiahnutím 40. roku života. Fomin sa v cele pri čakaní na rozsudok pokúsil o samovraždu, ale zachránili ho. Legasov spáchal pri druhom výročí havárie samovraždu.
Sovietski vedci vyhlasovali, že černobyľský 4. reaktor obsahoval asi 190 ton oxidu uraničitého a produktov jadrovej reakcie. Odhady množstva uniknutého materiálu sa pohybujú medzi 13 a 30 percentami.
Kontaminovaný materiál z černobyľskej havárie nebol jednoducho rozprášený po okolitej krajine, ale roztrúsil sa nepravidelne v závislosti od počasia. Správy sovietskych a západných vedcov svedčia o tom, že na Bielorusko dopadlo 60 % z kontaminácie, ktorá postihla územie vtedajšieho Sovietskeho zväzu. Rozsiahla oblasť Ruska južne od Briansku bola takisto kontaminovaná, rovnako ako časti severozápadnej Ukrajiny. Zamorené boli desaťtisíce hektárov ornej pôdy. Ukrajinský minister poľnohospodárstva vyhlásil, že rádioaktívna kontaminácia nepredstavuje pre rast plodín takmer žiadne nebezpečie. Navzdory tomu moskovskí úradníci odmietli predávať ukrajinskú zeleninu, hoci maslo z mlieka kráv, ktoré spásali kontaminovanú trávu neodmietali.
Na začiatku bol Černobyľ utajovanou katastrofou. Vláda nevydala nijaké varovania pre obyvateľstvo a pokúsila sa katastrofu úplne zatajiť rovnako ako haváriu v Majaku v roku 1957. Na rozdiel od Majaku však v prípade Černobyľu rádioaktívny mrak prekročil hranice Sovietskeho zväzu. Počiatočné dôkazy, že sa stala veľká jadrová havária, pochádzajú zo Švédska, kde 27. apríla alebo 28. apríla pracovníci jadrovej elektrárne Forsmark (približne od Černobyľa) našli rádioaktívne častice na svojom oblečení. Táto jadrová elektráreň bola dokonca evakuovaná pre podozrenie na únik rádioaktivity z nej. Švédske hľadanie zdroja rádioaktivity ako prvé naznačilo vážny jadrový problém v západnej časti Sovietskeho zväzu, potom, ako bolo zistené, že problém nie je vo švédskych elektrárňach. Sovietsky zväz prvý raz verejne priznal haváriu až 28. apríla prostredníctvom stručného vyhlásenia cez "Rádio Moskva". Až nasledujúceho dňa sa zverejnilo, že išlo o výbuch, pri ktorom zahynuli dvaja ľudia a došlo k evakuácii Pripjati. Svetové médiá v dôsledku minima informácií, naopak, v tej dobe preháňali dovtedajší počet obetí katastrofy.
Dekontaminácia a výstavba sarkofágu.
Po odvrátení bezprostrednej hrozby požiaru, ďalších explózií alebo kontaminácie podzemnej vody začala rozsiahla operácia na vyčistenie zasiahnutého okolia od prachu a rádioaktívnych materiálov. Tieto práce v pomerne veľkom meradle prebiehali asi štyri roky a bolo do nich počas tohto obdobia zapojených približne 600 000 civilistov aj príslušníkov vojenského personálu. Ruské transportné vrtuľníky uvoľňovali nad Červeným lesom polymérnu živicu na utesnenie rádioaktívneho prachu v pôde. Postavilo sa niekoľko priehrad, aby dážď nezanášal rádioaktívny prach do vodných zdrojov, a nové cesty, aby vozidlá na tých starých nerozmetávali rádioaktívne častice. Najviac kontaminované osady v okolí boli zrovnané so zemou, iné prečistené chemikáliami a ich cesty boli spevnené a preasfaltované. 300 000 kubických metrov zeminy sa vykopalo a premiestnilo do jám utesnených betónom. Špeciálne hliadky zlikvidovali domáce zvieratá, ktoré zostali v evakuovaných oblastiach, aby nenapádali pracovníkov dekontaminácie, neroznášali v srsti rádioaktívny prach a skrátilo sa ich utrpenie v dôsledku chorôb z ožiarenia.
Okolo elektrárne sa vykopala jama hlboká viac ako 32 metrov, ktorá bola vyplnená vodotesným betónom z bentonitu, aby sa zabránilo kontaminácii rieky Pripiať a ďalších vodných zdrojov. Aby bol zapečatený reaktor a jeho obsah, pracovníci okolo neho rýchlo vztýčili veľký železo-betónový kryt, označovaný ako sarkofág. Musel byť navrhnutý a vybudovaný v extrémne krátkom čase za extrémnych podmienok. Meral 170 metrov na dĺžku a 66 metrov na výšku. Pri jeho výstavbe sa použilo 400 000 m3 betónu a 7 300 ton ocele. Na jeho výstavbe sa podieľalo asi 250 000 pracovníkov. Štyria z nich sa stali ďalšími nepopierateľnými obeťami černobyľskej havárie – išlo o posádku vrtuľníka, ktorého vrtuľa sa zachytila o laná žeriavu, čo spôsobilo jeho pád.
Sarkofágu však prekážali kusy grafitu z jadra reaktora na streche elektrárne. Pokúšali sa ich odstrániť buldozérmi a robotmi, ale roboty spravidla uviazli v sutinách, alebo ich znefunkčnili veľmi vysoké hodnoty radiácie. Napokon boli na túto prácu nasadení ľudia prezývaní "bioroboti" v jednorazových ochranných oblekoch, ktorí mohli zostať na streche s grafitom maximálne 40 sekúnd. Mnohí však túto dobu prekročili alebo sa do akcie vracali opakovane. Za svoju účasť na akcii dostali osvedčenie a prémiu 100 rubľov. Mnohí z nich v nasledujúcich rokoch trpeli vysokým krvným tlakom, kataraktami, problémami s obličkami, chronickou únavou, srdcovými problémami, chorobami krvi a rakovinou. Štát im však znížil alebo nepriznal invalidné dôchodky. Úmrtnosť a invalidita medzi likvidátormi v nasledujúcich rokoch a desaťročiach výrazne prekročila výskyt v bežnej populácii.
Sarkofág bol dokončený koncom novembra 1986. Už od začiatku nebol hermetický (sčasti to bol zámer, aby jadrové palivo mohlo chladnúť) a dochádzalo spod neho k únikom rádioaktívneho materiálu. To sa ešte zhoršilo v roku 1996 a radiácia začala opäť stúpať. Sarkofág bol projektovaný na životnosť 20 – 30 rokov a pravdepodobnosť jeho kolapsu v roku 1996 sa v priebehu nasledujúceho desaťročia odhadovala na 70 %.
Stratený obsah reaktora.
V roku 1988 prieskum ukázal, že reaktor je takmer prázdny, tj. neobsahoval skoro žiadne jadrové palivo. To sa prepálilo cez spodný biologický štít, pričom navýšilo svoj objem aj o štvrtinu hmoty štítu. Časť jeho hmoty sa už predtým, v decembri 1986, našla v suteréne elektrárne v podobe tmavej sklovitej hmoty s priemerom viac než dva metre, ktorá podľa svojho vzhľadu dostala prezývku „slonia noha“. Po márnych pokusoch odobrať z nej vzorky sa napokon kus tejto hmoty podarilo odlomiť ostreľovačovi. Analýza ukázala, že okrem uránu obsahuje aj roztavený piesok, ktorým reaktor zasypávali, titán, zirkón a horčík. Vedci z Kurčatovho inštitútu a od roku 1988 skupina ďalších 30 vedcov pátrala po ďalšom palive pod sarkofágom. Postupným prieskumom sa ukázalo, že korium sa prepálilo cez podlahu pod reaktorom a šírilo sa potrubiami štyrmi rôznymi cestami. Cestou priberalo hmotu z roztavených kovových častí chodieb a miestností, cez ktoré pretekalo. Keď sa prepálilo do kompenzačných nádrží, pri dotyku so zvyškami vody v nich neexplodovalo, ako sa kompetentní obávali, ale ochladlo a zatuhlo. Nepreniklo do pôdy pod reaktorom. Do roku 1990 sa podarilo nájsť ďalšie útvary z koria a lokalizovať väčšinu uniknutého paliva, v tom čase miestami ešte stále rozpáleného na 100°. Dokázalo sa, že nebezpečenstvo z neho momentálne nehrozí, aspoň pokiaľ sa nezaplaví vodou. Pre túto možnosť bol nainštalovaný výstražný systém. Ako sa rozpadal Sovietsky zväz, expedícia nedostávala dostatočné zdroje. Okrem zmapovania trosiek reaktora skupina odhalila aj nedostatky sarkofágu.
Krátkodobé dopady.
Pracovníci a likvidátori.
Pracovníkov, ktorí sa podieľali na obnove a vyčistení po havárii, zasiahli vysoké dávky radiácie. Vo väčšine prípadov neboli vybavení osobnými dozimetrami merajúcimi množstvo prijatej radiácie, takže veľkosť týchto dávok mohli odborníci len odhadovať. Aj tam, kde sa dozimetre používali, sa dozimetrické procedúry odlišovali. O niektorých pracovníkoch sa predpokladá, že odhady dávok radiácie v ich prípade sú omnoho presnejšie než u iných. Podľa sovietskych odhadov sa 600 000 až 800 000 ľudí zúčastnilo vyčistenia evakuačnej zóny okolo reaktora a títo pracovníci (väčšinou mladí vojaci) dostali odhadovanú priemernú dávku 165 millisievertov (16,5 rem).
Civilisti.
Niektoré deti boli v kontaminovaných oblastiach vystavené vysokým dávkam až 50 Gy zo štítnej žľazy, pretože prijímali rádioaktívny jód, izotop s krátkym polčasom rozpadu, z miestneho kontaminovaného mlieka. Mnohým postihnutým bol ako prevencia podaný jodid draselný vo forme tabletiek, niekedy sa tak však stalo už neskoro. Niekoľko štúdií potvrdzuje, že výskyt rakoviny štítnej žľazy medzi deťmi v Bielorusku, Ukrajine a Rusku prudko vzrástol. IAEA poznamenáva, že „1 800 dokumentovaných prípadov rakoviny štítnej žľazy u detí, ktoré mali 14 a menej rokov vo chvíli, keď sa stala havária, je oveľa vyššia hodnota než normálne,“ ale neuvádza očakávanú bežnú úroveň. Vyskytujúce sa typy detskej rakoviny štítnej žľazy sú rozsiahle a agresívne, ale ak sa podarí ich včas rozpoznať, možno ich vyliečiť. Liečba je založená na operácii, po ktorej nasleduje aplikácia rádioaktívneho jódu 131 na potlačenie metastáz. Táto liečba sa dosiaľ javí ako úspešná pri všetkých diagnostikovaných prípadoch.
Na konci roku 1995 spojila Svetová zdravotnícka organizácia takmer 700 prípadov rakoviny štítnej žľazy u detí a adolescentov súvisiacich s černobyľskou haváriou a medzi nimi asi 10 úmrtí pripísala radiácii. Do dvadsiatich rokov po nehode stúpol počet zaznamenaných prípadov na 5000. Na druhej strane, zo zaznamenaného výrazného nárastu rakoviny štítnej žľazy vyplýva, že je aspoň čiastočne dôsledkom röntgenovania. Typická latentná doba rakoviny štítnej žľazy spôsobenej radiáciou je asi 10 rokov; ale zvýšenie detskej rakoviny štítnej žľazy v niektorých regiónoch je pozorované už od roku 1987. Pravdepodobne sa toto zvýšenie buď nevzťahuje k havárii alebo sme dosiaľ mechanizmu stojacemu za ním správne neporozumeli. Deti otcov, ktorí boli vystavení radiácii, vykazujú vo zvýšenej miere genetickú chorobu mikrosatelitnú nestabilitu (MSI).
Dosiaľ sa nedá rozpoznať žiadne zvýšenie leukémie, očakáva sa však, že bude jasne zaznamenané v nasledujúcich rokoch spoločne s nárastom výskytu iných rakovín, aj keď pravdepodobne štatisticky nerozpoznateľným. Žiadne zvýšenie, ktoré by sa dalo pripísať Černobyľu, sa nepodarilo preukázať pri vrodených chybách, nepriaznivých výsledkoch tehotenstva, ani pri iných ochoreniach spôsobených radiáciou pri normálnej populácii, či už v kontaminovaných oblastiach alebo ešte ďalej.
Dlhodobé dopady.
Čoskoro po havárii bol najväčším zdravotným rizikom rádioaktívny 131I jód s polčasom rozpadu 8 dní. Dnes vzbudzuje najväčšie obavy kontaminácia pôdy izotopmi stroncia 90Sr a cézia 137Cs, ktoré majú polčas rozpadu okolo 30 rokov. Najvyššie koncentrácie 137Cs boli nájdené v povrchových vrstvách pôdy, kde sú absorbované rastlinami, hmyzom a hubami a dostávajú sa tak do miestneho potravinového reťazca. Dávnejšie testy (okolo roku 1997) ukázali, že v kontaminovaných oblastiach množstvo 137Cs v stromoch stále narastá. Existujú dôkazy, že sa kontaminácia presúva do podzemných akviferov a uzavretých vodných nádrží ako sú jazerá a rybníky (2001, Germenchuk). Predpokladá sa, že hlavným spôsobom odstránenia kontaminácie bude prirodzený rozpad 137Cs na stabilný izotop bária 137Ba, pretože vymývanie dažďom a povrchovou vodou sa ukázalo ako zanedbateľné.
Globálny dopad.
Ako dokladajú poznámky IAEA, napriek tomu, že černobyľská havária uvoľnila toľko rádioaktívnej kontaminácie ako 400 bômb z Hirošimy, bola jej celková veľkosť asi 100× až 1 000× menšia než kontaminácia spôsobená atmosférickými testami jadrových zbraní v polovici 20. storočia. Možno preto tvrdiť, že hoci bola černobyľská havária obrovskou lokálnou katastrofou, neprerástla do globálnej katastrofy.
Reakcie rozličných krajín na haváriu boli rôzne. Napríklad kým Francúzsko popieralo prechod rádioaktívneho mraku cez ich územie, pretože väčšina francúzskej elektriny sa vyrábala v jadrových elektrárňach, v západnom Nemecku, naopak, vtedajší minister zahraničia požadoval odstavenie všetkých reaktorov tohto typu.
Dopad na Slovensko.
Vzdušné prúdy kontaminované výbuchom preleteli nad územím Česko-Slovenska celkovo trikrát: 30. apríla, 3. až 4. mája a 7. mája 1986. Prvý a tretí prechod zasiahol celé územie Česko-Slovenska, druhý prechod sa vyhol strednému a východnému Slovensku a zasiahol len jeho západnú časť. Keďže pršaním sa z rádioaktívneho mraku uvoľňuje veľké množstvo rádioaktívnych látok, najväčšie škody vznikli práve na takýchto územiach. 
Zo správy Inštitútu hygieny a epidemiológie z roku 1990 vychádza, že nadmerné zamorenie bolo zaznamenané v okresoch:
Obyvatelia Slovenska boli vystavení vplyvu rádioaktívnych látok v dvoch vlnách: Prvé týždne po havárii a počas zimy 1986/1987, čiže v období, keď sa spotrebovávali obilniny z tohoročnej úrody a konzumovalo sa mlieko a mäso zo zvierat kŕmených senom skoseným na jar a leto 1986.
Dopad na prírodu.
Výbuch spôsobil úhyn zveri, v podstate úhyn napr. holubov. Podľa správ sovietskych vedcov na prvej medzinárodnej konferencii o biologických a rádiologických aspektoch černobyľskej havárie (september 1990) dosiahla úroveň spadu v zóne okolo elektrárne až 4,81 GBq/m²;. Takzvaný „Červený les“ z borovíc zničený silným rádioaktívnym spádom leží v tejto zóne, začína hneď za komplexom reaktora. Názov lesa pochádza z dní po havárii, keď sa stromy zdali byť tmavo červené, ako hynuli na následky ožiarenia. Počas čistiacich operácií po havárii bola väčšina zo lesa zrovnaná so zemou a spálená. Územie Červeného lesa zostalo jednou z najviac kontaminovaných oblastí na svete. Na druhej strane sa napodiv ukazuje, že ide o lokalitu bohatú na výskyt mnohých ohrozených druhov.
Podľa dokumentárneho filmu z roku 1988 sa na družstvách s vysokými úrovňami ožiarenia rodili teľatá bez očí a s ďalšími deformáciami. V priebehu roku po havárii sa v jednom konkrétnom družstve narodilo 36 deformovaných zvierat, kým v priebehu piatich predošlých rokov to boli iba tri.
Evakuácia.
Sovietski zodpovední činitelia začali evakuáciu obyvateľov z oblasti Černobyľa 36 hodín po havárii. V máji 1986, o mesiac neskôr, už boli premiestnení všetci, ktorí žili v okruhu okolo elektrárne (asi 116 000 ľudí).
Podľa správ sovietskych vedcov bolo kontaminovaných 137Cs s úrovňou vyššou než 185 kBq/m². V tejto oblasti žilo približne 830 000 ľudí. Asi bolo kontaminovaných 137Cs s úrovňou vyššou než 555 kBq/m². Z tejto plochy približne leží v Bielorusku, v Rusku a na Ukrajine. V tejto oblasti žije asi 250 000 ľudí. Ich správy potvrdil "International Chernobyl Project" Medzinárodnej agentúry pre atómovú energiu.
Dnes je oblasť okolo elektrárne, ktorá bola predtým úplne evakuovaná, rozdelená na dve zóny. V tej prvej žije asi 600 starších ľudí, ktorí sa do oblasti dobrovoľne vrátili a dostávajú peňažný príspevok od štátu, ten im zaisťuje tiež dovoz jedla a vody z nezamorených oblastí. Do druhej, tzv. mŕtvej zóny majú prístup len vedci a exkurzie.
Porovnanie s inými katastrofami.
Černobyľská havária bola ojedinelou udalosťou, ťažko porovnateľnou s inou. Prvýkrát v histórii komerčnej výroby elektrickej energie z jadra, nastali pri havárii úmrtia priamo spôsobené radiáciou. (Poznámka: havária v prepracovacom závode v japonskej Tokaimure 30. septembra 1999 vyústila do smrti jedného pracovníka na následky radiácie 22. decembra toho istého roku.) Havária elektrárne A1 v Jaslovských Bohuniciach v roku 1976 mala síce dve obete, ale tie boli otrávené uniknutým oxidom uhličitým, nie rádioaktivitou. Jediná ďalšia havária, ktorá okrem černobyľskej dosiahla najvyšší stupeň na Medzinárodnej stupnici jadrových udalostí, bola havária v jadrovej elektrárni Fukušima 1. V jej dôsledku bol evakuovaný ešte väčší počet ľudí ako počas černobyľskej havárie – vyše 150 000 osôb ale na rozdiel od černobyľskej havárie vo Fukušime nie sú známe žiadne úmrtia ani choroby spôsobené ožiarením.
Počtom zabitých je černobyľská havária porovnateľná s niektorými haváriami priehrad. V Európe bolo najväčšou haváriou priehrady zabitých približne 2 000 ľudí vlnou vzniknutou po zosuve pôdy do priehrady Vaiont v Taliansku (9. októbra 1963). Najväčšie nešťastie sa odohralo v Číne v roku 1975 na rieke Jang-ce, kde po pretrhnutí niekoľkých hrádzí zahynulo počas jedného dňa 80 000200 000 ľudí (presné čísla čínske úrady utajili).
Čínske priehrady môžu poslúžiť tiež na porovnanie počtu evakuovaných – len kvôli stavbe priehrady Tri rokliny bolo potrebné presídliť asi 700 000 ľudí.
Porovnanie možno urobiť aj s výrobou elektriny z uhlia: Každý rok zahynú vo svete pri banských haváriách desiatky až stovky baníkov.
Dlhodobé vplyvy na civilistov.
Problém dlhotrvajúcich vplyvov černobyľskej havárie na civilistov je silne kontroverzný. Množstvo ľudí, ktorých život bol nešťastím ovplyvnený, je enormný. Viac ako 300 000 ľudí bolo kvôli havárii presídlených; okolo 600 000 sa zúčastnilo čistiacich prác; milióny žili a stále žijú v kontaminovaných oblastiach. Napriek tomu je potrebné uviesť, že väčšina z nich bola ovplyvnená len nízkymi dávkami radiácie, existuje málo dôkazov o zvýšenej úmrtnosti a výskyte rakoviny medzi nimi; ale aj v prípadoch, keď sú také dôkazy k dispozícii, je ich príčinná súvislosť s rádioaktívnou kontamináciou neistá.
Epidemiologické štúdie v niekdajšom Sovietskom zväze boli obmedzené kvôli nedostatku financií, infraštruktúre so žiadnymi alebo len malými skúsenosťami s epidemiológiou chronických chorôb, slabými komunikačnými možnosťami a priamemu vplyvu mnohovrstvových všeobecných zdravotných problémov. Hlavný dôraz bol kladený na monitorovanie a nie na dobre navrhnuté štúdie. Medzinárodné úsilie zorganizovať epidemiologické štúdie bolo spomalené prakticky tými istými faktormi, zvlášť nedostatkom potrebnej vedeckej infraštruktúry.
Zvýšený výskyt rakoviny štítnej žľazy medzi deťmi v kontaminovaných oblastiach Bieloruska, Ukrajiny a Ruska bol s istotou prehlásený za výsledok monitorovacích programov a v prípade Bieloruska za dôsledok zriadenia onkologického registra. Nálezy väčšiny epidemiologických štúdií je potrebné považovať za čiastočné, pretože, ako tvrdia odborníci, analýza zdravotných dopadov havárie je pokračujúci proces.
Aktivity Bieloruska a Ukrajiny reagujúce na haváriu (úpravy prostredia, evakuácia a znovuosídľovanie, vývoj nekontaminovaných zdrojov potravín a potravinových distribučných kanálov a monitorovanie zdravotného stavu populácie) značne vyčerpávajú zdroje týchto krajín. Medzinárodné agentúry a zahraničné vlády zaisťujú rozsiahlu logistickú a humanitárnu pomoc. Práca Európskej komisie a Svetovej zdravotníckej organizácie navyše posilňuje vedeckú epidemiologickú infraštruktúru v Rusku, Ukrajine a Bielorusku, čo značne umocní schopnosť týchto krajín zaisťovať vlastné epidemiologické štúdie akéhokoľvek druhu.
Voľná príroda.
V hlbokom kontraste k dopadom na ľudskú populáciu možno povedať, že evakuácia oblasti obklopujúcej elektráreň umožnila vytvorenie bohatej a jedinečnej prírodnej rezervácie. Nevie sa, či bude mať kontaminácia spádom nejaký dlhodobý nepriaznivý dopad na flóru a faunu v oblasti, pretože rastliny a zvieratá sa vzájomne významne líšia a ich radiačná tolerancia je iná než ľudská. Zdá sa však, že sa rozmanitosť druhov v kontaminovanej oblasti vďaka odstráneniu ľudského vplyvu zvýšila. Existujú správy o mutáciách niektorých rastlín v oblasti, ktoré vedú k neopodstatneným príbehom o „lese divov“ obsahujúcom mnoho podivne zmutovaných rastlín. Podľa správ je táto oblasť tichá, čo naznačuje, že vtáky ju doteraz znovu nekolonizovali.
Technologické a politické dôsledky.
Aj keď informácie o havárii vyšli najavo, Sovietsky zväz utajoval celý dopad katastrofy ešte roky po nej. Prezidenti Spojených štátov a Sovietskeho zväzu sa spočiatku vzájomne kritizovali vo svojich prístupoch k havárii. Gorbačov vo verejnom prejave 14. mája 1986 okrem iného vyhlásil, že USA a Nemecká spolková republika to berú ako príležitosť vytvárať prekážky pre rozvoj a prehĺbenie dialógu medzi Východom a Západom a na ospravedlnenie závodov v jadrovom zbrojení. Navzdory tomuto vyhláseniu však Černobyľská havária viedla naopak k jadrovému odzbrojovaniu. Poukázala totiž na nemožnosť efektívne pomôcť všetkým obetiam ožiarenia a odstrániť všetky škody ožiarením spôsobené. Dôsledkom toho sa 11. októbra 1986 Gorbačov stretol s vtedajším americkým prezidentom Reaganom a dohodli sa na jadrovom odzbrojovaní. Viedlo to k podpísaniu dohôd INF a o desať rokov neskôr Zmluvy o všeobecnom zákaze jadrových skúšok. Obrovské výdavky spojené s odstraňovaním následkov havárie oslabili sovietsku ekonomiku a havária prispela k rozpadu Sovietskeho zväzu.
Na území vtedy ešte len budúcej Ukrajiny sa konali protesty proti jadrovým elektrárňam požadujúce uzavretie černobyľskej elektrárne a ďalších a zastavenie výstavby nových atómových elektrární na území Ukrajiny. Organizovalo ich najmä ľudové hnutie Ruch na Ukrajine založené spisovateľmi a prispelo k vytvoreniu nezávislého ukrajinského štátu. V Bielorusku až taký tlak na uzavretie jadrových elektrární nebol. Z dôvodu nedostatku elektrickej energie sa napokon tlak v Ukrajine vymedzil len na uzavretie Černobyľu a elektrární používajúcich reaktory RBMK, ale výstavba nových reaktorov iných typov mala podporu.
Reaktory RBMK a ich regulačné tyče podstúpili viaceré vylepšenia. Vo väčšine nových ruských elektrární boli pozastavené alebo zrušené práce na nových reaktoroch RBMK a zlepšovali sa tie reaktory, ktoré už boli v prevádzke. V Rusku sa od katastrofy začali stavať už iba iné reaktory typu VVER.
Súdny proces.
V auguste 1986 KGB zatkla šesť mužov, ktorí zohrali svoju úlohu pri katastrofe:
Trestne stíhaní by boli aj Akimov a Toptunov, ak by v tom čase neboli už po smrti.
Súdny proces prebiehal v evakuovanom meste Černobyľ, pretože podľa sovietskeho práva musel súd prebiehať čo najbližšie k miestu, kde bol spáchaný zločin. Pripjať bola síce bližšie, ale zostávala zamorená, kým Černobyl dekontaminovali. Ostával však bez obyvateľstva. Sovietskemu režimu vyhovovalo, že vďaka jeho polohe v uzavretej zóne mohol kontrolovať, kto sa ho zúčastní. V prvý deň a v záverečný deň sa ho mohli zúčastniť aj novinári a rodinní príslušníci obetí, väčšina trojtýždňového procesu prebiehala v utajení. Začal sa v marci 1987, ale bol prerušený kvôli Fominovmu pokusu o samovraždu do 7. júla, kým sa Fomin v nemocnici nezotavil. Úplný prepis a dôkazy predložené počas súdu sú tajné, ale svedectvo o ňom podal jeho účastník Karpan, zástupca riaditeľa laboratória jadrovej fyziky Oddelenia jadrovej bezpečnosti v Černobyli. Vládna komisia tvorená Ščerbinom a Legasovom dospela k záveru, že hlavným problémom bol reaktor, na ktorého nedostatky sa snažili viackrát upozorniť aj svedkovia a obžalovaní. Sudca však navzdory tomu vyhlásil za vinných všetkých šiestich obžalovaných. Brjuchanov a Fomin boli odsúdení na desať rokov väzenia, Ďatlov na päť, Kovalenko a Rogožkin na tri roky a Lauškin na dva roky. Podľa Ďatlova 
"„Vyšetrovania viedli projektoví inžinieri zodpovední za projekt reaktora. Ak by pripustili, že nehodu spôsobil reaktor, Západ by žiadal uzavretie všetkých ostatných reaktorov rovnakého typu. A to by bola tvrdá rana pre celý sovietsky priemysel.“"
Nikto z odsúdených si neodsedel celý trest. Po rozpade Sovietskeho zväzu sa postupne odtajili ďalšie informácie a po niekoľkých rokoch IAEA, napriek tomu, že konanie operátorov označila za "v mnohých ohľadoch neuspokojivé", označila ako primárnu príčinu havárie konštrukciu reaktora. V roku 1992 sa začala rehabilitácia mien Aleksandra Akimova a Leonida Toptunova. V roku 2008 títo dvaja nebohí technici spolu s dvanástimi ďalšími inžiniermi a strojármi dostali "Rad odvahy tretieho stupňa".
Elektráreň po havárii.
Problémy samotnej elektrárne sa katastrofou vo 4. reaktore neskončili. Ukrajinská vláda kvôli nedostatku elektriny v krajine od 29. septembra 1986 začala opätovne uvádzať do prevádzky tri ostávajúce reaktory. V roku 1991 poškodil požiar reaktor číslo 2 a zodpovední činitelia prehlásili, že je neopraviteľne poškodený a odpojili ho. Reaktor číslo 1 bol odstavený v novembri 1996 ako časť dohody medzi ukrajinskou vládou a medzinárodnými organizáciami ako je IAEA o ukončení činnosti elektrárne. V novembri 2000 ukrajinský prezident Leonid Kučma počas slávnostného ukončenia prevádzky osobne stlačil vypínač 3. reaktora a odstavil tým definitívne celú elektráreň.
Potreba budúcich opráv.
Sarkofág nedokáže trvale účinne uzavrieť zničený reaktor. Narýchlo urobená konštrukcia, v mnohých prípadoch vybudovaná na diaľku priemyselnými robotmi, má za následok jeho rýchle starnutie a ak by sa zrútil, mohol by sa uvoľniť ďalší mrak rádioaktívneho prachu. Bolo prediskutovaných mnoho plánov na výstavbu trvalejšieho puzdra, ich realizáciu však brzdila korupcia. Väčšina peňazí, ktoré venovali zahraničné krajiny na pomoc Ukrajine, boli vyplytvané neefektívnym rozvrhnutím stavebných zmlúv a celkovým riadením, alebo boli jednoducho ukradnuté.
Pod sarkofágom zostalo po havárii asi 510 % paliva reaktora, čo predstavuje rádioaktivitu asi 18 miliónov Ci. Rádioaktívny materiál sa skladá zo zvyškov jadra, prachu a láve podobných „palivo obsahujúcich materiálov“ (FCM), ktoré tiekli vrakom budovy reaktora, než stuhli do keramickej formy. Podľa triezvych odhadov sa pod železobetónovým obalom nachádzajú najmenej 4 tony rádioaktívneho prachu.
Do betónu pokrývajúceho reaktor presakuje voda a vyplavuje rádioaktívne materiály do okolitých podzemných vôd. Vysoká vlhkosť vnútri krytu prispieva k ďalšej erózii jeho oceľovej konštrukcie.
Nový oceľový sarkofág.
17. septembra 2007 podpísalo francúzske konzorcium Novarka zmluvu o postavení nového sarkofágu. 108 (105) metrov vysoký a 260 metrov dlhý oceľový kryt sa umiestnil nad terajší sarkofág. Hmotnosť nového krytu je 18 000 ton a jeho životnosť je 100 rokov. Väčšiu časť finančných prostriedkov poskytla Ukrajine Európska banka pre obnovu a rozvoj. V apríli 2011 sa na postavenie sarkofágu určilo 550 miliónov eur. Výstavba sa začala v roku 2010, hotový mal byť v roku 2015. Vo februári 2013, keď bol nový sarkofág stále vo výstavbe, sa pôvodný sarkofág už začínal rozpadať. Celkový rozpočet projektu je viac než 1,5 miliárd eur. 29. novembra 2016 bola ukončená výstavba krytu sarkofágu. Práce na odstraňovaní starého sarkofágu pomocou žeriavov na diaľkové ovládanie a na utesňovaní nového sarkofágu boli ukončené v novembri 2017.
Obsadenie Černobyľu.
Počas ruskej invázie na Ukrajinu bola v roku 2022 elektráreň niekoľko týždňov obsadená ruskými jednotkami. Počas okupácie sa prerušilo spojenie s diaľkovým bezpečnostným monitorovacím systémom. Niekoľko dní bola elektráreň aj bez elektrickej energie a na zabezpečenie cirkulácie vody v systéme dlhodobého dochladzovania vyhorených palivových tyčí museli byť využívané záložné dieselgenerátory.
Po stiahnutí sa armády boli objavené zákopy a opevnenia vybudované okupantmi v Červenom lese v blízkosti havarovaného štvrtého bloku. Častice jadrového paliva a silne kontaminované úlomky materiálov z explodovaného reaktora, ktoré emitujú alfa žiarenie, sa vplyvom samovoľného pozvoľného klesania do pôdy v súčasnosti nachádzajú v hĺbke 40 až 80 cm. Alfa žiarenie má pritom oveľa zničujúcejšie účinky ako prenikavé gama žiarenie v prípade, že alfa žiarič uviazne v organizme. Ruskí vojaci kopali aj do väčších hĺbok, kontaminovanú pôdu a piesok plnili do vriec na opevnenie, pričom mohli vdýchnuť zvírený prach. Podľa vyhlásenia Energoatomu by možné vnútorné ožiarenie postihnutých osôb mohlo byť až 160-krát vyššie ako povoľuje norma. Pri takých dávkach sa očakáva vznik choroby z ožiarenia viacerých stupňov závažnosti. 31. marca 2022 sa Rusi z územia elektrárne stiahli.
14. februára 2025 Rusko samovražedným dronom Šáhid zasiahlo strechu nového sarkofágu. K zvýšeniu radiácie nedošlo. V decembri 2025 vyzvala Medzinárodná agentúra pre atómovú energiu ako dozorný orgán OSN na opravu krytu vzhľadom na to, že podľa nej už vzhľadom na poškodenie spôsobené nárazom a následným požiarom neplní svoju funkciu.
Odkazy v kultúre.
Haváriou Černobylu, ale súčasne aj sci-fi románom Piknik pri ceste, bola inšpirovaná napríklad počítačová hra ' a . O katastrofe bolo natočených niekoľko dokumentárnych filmov, ale aj dramatických snímok. Situácia v elektrárni bezprostredne pred výbuchom, ako aj po ňom, bola niekoľkokrát zdramatizovaná. Prvý dokumentárny film, ukrajinský "The Bell of Chernobyl", bol natočený už rok po havárii. Ostatné snímky vznikli až po rozpade Sovietskeho zväzu. Patrí k nim napríklad "The Battle of Chernobyl", ktorý obsahuje výpovede ľudí dokumentujúcich alebo odstraňujúcich následky havárie, vrátane výpovede Gorbačova. Dokumentárna dráma BBC s názvom ' ukazuje udalosti havárie, pričom nimi diváka sprevádza Valerij Legasov. Veľkú popularitu mal britsko-americký seriál "Černobyľ", ktorý ukazuje udalosti pomerne verne, aj keď v niektorých prípadoch zjednodušene či prehnane dramaticky. Zatiaľ najnovším zdramatizovaným filmom o katastrofe je ruský "". V jeho hlavnej úlohe je fiktívny požiarnik, ktorý sa po hasení reaktora prihlási medzi trojicu dobrovoľníkov, ktorí mali spod reaktora odčerpať vodu. Vo fiktívnom horore "Chernobyl Diaries" zohráva úlohu skupinka turistov, ktorá uviazne v zakázanej zóne.
Katastrofa inšpirovala aj vznik mnohých literárnych a hudobných diel.

</doc>
<doc id="27941" url="https://sk.wikipedia.org/wiki?curid=27941" title="Breza previsnutá">
Breza previsnutá

Breza previsnutá (lat. "Betula pendula"; iné názvy pozri nižšie) je drevina z rodu breza ("Betula") z čeľade brezovité ("Betulaceae").
Názvy.
Základný súčasný slovenský názov druhu je (od roku 1986) breza previsnutá. Ďalšie názvy sú: breza ovisnutá (historicky u Reussa: "březa ovislá"), breza obyčajná, nesprávne [bohemizmus] "breza bielokôra".
Breza bradavičnatá (lat. "Betula verrucosa" [latinské slovo verrucosa znamená doslova bradavičnatá]) sa staršie uvádzala (a dodnes sa niekedy uvádza) buď ako samostatný druh brezy alebo (buď len v slovenčine alebo aj v latinčine) ako úplné synonymum druhu "Betula pendula". Prísne vzaté je však "Betula verrucosa" synonymom len určitej časti druhu "Betula pendula"; napríklad Enc. Beliana uvádza brezu bradavičnatú ako slovenský názov taxónu "Betula pendula" subsp. "oycowiensis", inde nazývaného breza (previsnutá) ojcovská.
Staršie (do roku 1986) sa breza previsnutá ("Betula pendula") po slovensky označovala ako breza biela. Novšie sa však slovenským názvom breza biela niekedy označuje druh "Betula pubescens", inde po slovensky nazývaný breza plstnatá. Táto zdanlivá nezrovnalosť v podstate kopíruje pomery v latinskom názvosloví, keďže breza biela je prísne vzatý názov bývalého druhu "Betula alba" (lat. slovo alba znamená doslova biela), ktorý sa v literatúre vymedzuje (minimálne) nasledujúcimi troma rôznymi spôsobmi:
Druh "Betula alba" (buď v prvom alebo v druhom z troch vyššie uvedených významov) sa v minulosti po slovensky niekedy označoval aj jednoslovným názvom breza.
Opis.
Breza previsnutá vyrastá do výšky 2030 m ako statný strom alebo v nehostinnom podnebí ako zakrpatený stromček až ker. Kvitne od marca do mája. Druh má jeden alebo v prípade krovitej formy 24 kmene, na ktorých vyrastá vajcovitá, neskôr okrúhla koruna. Kôra je na vetvičkách v mladosti hnedá, časom vyrastá na báze starých kmeňov biela, odlupujúca borka, ktorá môže byť jednovrstvová alebo viacvrstvová. Vývoj koreňovej sústavy závisí od pôdnych pomerov. V piesočnatých pôdach je koreňová sústava plytko povrchová, avšak na hlinitopiesočnatých pôdach je hlbšia.
Z kmeňa vyrastajú riedko usporiadané vystúpavé konáre I. stupňa, z ktorých vyrastajú previsnuté konáre. Kôra na konároch je tmavohnedej až červenohnedej farby, na jednoročných konároch sa môžu nachádzať živicovité žliazky, ktoré sú v priemere približne veľké 11,5 mm. Žltohnedé prilístky sú blanité a dosahujú veľkosť do 8 mm. Z brachyblastov vyrastajú 23 listy s 829 mm dlhou listovou stopkou, na ktorej sa nachádza kosoštvorcová čepeľ. Dosahuje rozmery 2565 x 2055 mm. Na rube listu sa nachádza slabo viditeľná žilnatina, ktorá sa skladá zo 48 párov žíl. Púčiky sú vajcovitého tvaru a sú kryté blanitými, tmavohnedými, na okraji chlpatými šupinami, ktoré sú pokryté živicou. Púčiky dosahujú veľkosť 6 x 2,3 mm.
Kvety sú jednodomé a rôznopohlavné. Samčie jahňady sú vrcholové a v čase zrelosti dosahujú veľkosť 2060 x 58 mm, v zime prezimujú. Samičie jahňady prezimujú v púčikoch a počas kvitnutia dosahujú veľkosť 1530 x 57 mm. Každý piestik sa skladá z dvoch nitkovitých podlhovastých blizien červenkastej farby. Jahňady visia na 1520 mm dlhých stopkách. Materský vek dosiahne jedinec už v 1015 roku života. Po oplodnení semenníka vzniká semeno, ktoré je obklopené v plode. Semeno má veľmi nízku klíčivosť a to iba 1550 %. Minerálna pôda a bez burinatá pôda sú ideálne pre zaklíčenie semena a urýchlenie jeho rastu. Semeno je drobné, menšie ako 24.39 µm, preto 1000 kusov dosahuje hmotnosť iba 0,170,28 g. Plod je dlhá nažka, ktorá dosahuje rozmery 26 x 1,54 mm. Obrubujú ju dve jemné blanité krídla, ktoré sú približne 3 krát širšie ako vlastné semeno. Nažky sú usporiadané vo veľkom šišticovom súplodí valcovitého tvaru, ktoré visí na 618 mm dlhej stopke. V šišticovom súplodí sa nachádzajú trojlalokové plodné šupiny. Súplodie kvitne v auguste a po dozretí opadáva. Ploidia druhu je 2n = 28. 
Výskyt.
Breza patrí medzi najpôvodnejšie dreviny na všetkých kontinentoch severnej pologule. V západnej a strednej Európe je rozšírenie brezy značne obmedzené, kvôli výskytu silnejšie konkurenčných drevín ako napr. buku a hrabu. Rastlina je z tohto dôvodu rozšírená vo vyšších nadmorských výškach, kvôli menšej prítomnosti týchto drevín. Rastline sa darí vo svetlých lesoch, mestách, pri cestách, poliach, lúkach, rubaniskách a rašeliniskách. Na Slovensku sa vyskytuje do výšky a v Česku do 
Ekológia.
Breza má veľmi vysokú adaptačnú schopnosť, preto má širokú škálu rozšírenia. Rastlina rastie na všetkých sklonoch vo všetkých lesných typoch okrem lužných lesov. Patrí ku pionierskym druhom, preto veľmi rýchlo nalietavá do prostredí zničených ľudskou činnosťou, požiarom a kalamitami. Zvyčajne je neskôr z týchto oblastí vytláčaná silnejšie konkurenčnými drevinami. Okrem iného vytvára priaznivé ekologické podmienky pre ostatné rastliny, pretože zlepšuje fyzické a chemické vlastnosti pôdy. Svojimi opadnutými listami tiež zabezpečuje zvýšenie mikrobiálnej aktivity. Breza do 5 rokoch veľmi rýchlo rastie a v 5 rokoch môže dosahovať výšku 3 až viac metrov, avšak od tohto veku sa jej rast rapídne spomaľuje. Druh je krátkoveká drevina, preto sa dožíva len od 80 do 100 rokov, vo výnimočných prípadoch do 180 rokov.
Vlastnosti brezy sa môžu líšiť podľa stanoviska. Je nenáročná na teplo, vlahu a živiny. Darí sa jej na čerstvých a piesočnatohlinitých pôdach a naopak neprospievajú jej vápencové a kyslé substráty. Značne odolná voči suchu a neznáša vysokú hladinu spodnej vody. Rastlina je mimoriadne svetlomilná a je veľmi citlivá na zatienenie.
V prírode sa rastlina vyskytuje s ostatnými druhmi z rodu breza, najčastejšie s brezou plstnatou, s ktorou sa tiež veľmi často kríži a vytvára s ňou rôzne formy. Vedci zistili, že sa medzi sebou krížia aj ich krížence, ktoré sú životaschopnejšie a stálejšie, čo má za následok postupné vytláčanie brezy previsnutej týmito hybridnými formami. V zárodku hybridných briez sú zakódované rozličné ekologické možnosti, ktoré sa prejavia časom podľa zmien vonkajšieho prostredia. Zriedkavo môžu tiež brezy postupne „prechádzať“ na iný druh (breza plstnatá na brezu previsnutú).
Breza prilákavá veľké množstvo húb, hmyzu a vtákov. V Nemecku bolo zistených takmer 500 druhov hmyzu živiacich sa na breze previsnutej a plstnatej, vrátane 106 chrobákov a 105 motýľov, pričom z toho 133 druhov hmyzu sa živí takmer primárne brezou. Na hmyze si pochutnávajú vtáci, ktoré si v kmeni hojne vytváraju hniezda. Medzi operencov vyskytujúcich sa v brezových lesoch patria vtáci z čeľade ďaťľovité, pinkovité a sýkorkovité. Na konároch sa tiež často nachádzajú čarovníky, ktoré sú spôsobené grmanníkom brezovým.
Využitie.
Medzi prvými začali využívať brezu indiánske kmene, ktoré ju po tisícročia používali na stavbu kanoe. V súčasnosti, ale aj v minulosti bol tento druh významný najmä v Škandinávii, o čom svedčí aj fakt, že sa táto drevina stala v roku 1988 národným stromom Fínska. Fíni doteraz využívajú pri kúpeli voňavé zväzky mladých konárikov vo fínskej saune. Avšak na Slovensku bol tento druh po celé storočia nedocenenný. Od 19. storočia sa breza previsnutá na Slovensku považovala za „burinový“ strom, pretože bolo potrebné docielenie homogenity lesných porastov pre zjednodušenie výpočtov a bilancovanie obnovnej a ťažbovej činnosti. Tiež ošľahávala vrcholce ihličanov. Z týchto dôvodov bola storočia prednostne vyťažovaná zo smrekových porastov, čo zavinilo rapídne zníženie jej populácie v lesných porastoch. Druh úplne vymizol z ihličnatých lesoch a v listnatých lesoch sa ich počet výrazne zredukoval. Zanedbávali sa vlastnosti tohto druhu z hľadiska pôdoochraného, protierózneho a estetického. Až na konci 20. storočia sa na Slovensku začali objavovať nové spôsoby využitia tejto rastliny.
V súčasnosti je breza významná v mestách, kde sa vysádza ako dekoratívna drevina. Tiež sa často vysadzuje pri rekultivácii krajiny či zalesňovaní odlesnených území. V súčasnej dobe v niektorých hospodárskych lesoch sa však ešte stále považuje za “burinový“ strom.
Listy.
Listy sa získavajú ešte v mladom a lepkavom stave a sú charakteristické pre slabo aromatický pach a horkastú chuť. Výťažok pôsobí dezinfekčne, močopudne, uvoľňuje upchaté póry, čistí pleť a regeneruje pokožku. Druh je veľmi cenný ako prísada do kúpeľov, šampónov a podáva sa tiež v čajovej zmesi. Destiláciou listov vzniká brezový decht, ktorý slúži proti kožným chorobám.
Drevo.
Vek rubnej zrelosti rastlina dosahuje vo veku 60 rokov, neskôr drevo začína hniť a znehodnocuje sa. Drevo rastliny je trvrdé a vačšinou svetlo červeno hnedej farby, preto sa brezové prúty využívajú na výrobu metiel. Najcennejšie drevo je však z rôznych foriem a variácii, z ktoých sa produkujú v 515 roku guľatinové výrezy na výrobu dýh a preglejok s efektnou textúrou. Jej drevo a borka veľmi dobre horia.
Brezová voda.
Z brezy sa tiež extraktuje v marci brezová voda, ktorú nasiakla a obohatila rastlina o priaznivo pôsobiace látky. Šťavu rastlina skladuje v cievnych zväzkoch a slúži na vyživovanie listov. Brezová miazga obsahuje množstvo vitamínov (hlavne C, B) a minerálov, preto má priaznivé regenerujúce, očisťujúce, detoxikačné, omladzujúce a močopudné účinky. Voda sa najčastejšie získava navŕtaním diery do stromu, z kade väčšinou odteká pomocou žliabku alebo hadičky do uskladňovacej nádoby. Voda je priesvitného vzhľadu s mierne sladkou chuťou. Voda sa kazí do 7 dní.
Taxonómia.
Dnešný druh breza previsnutá bol pôvodne (už u Linného) súčasťou široko poňatého druhu "Betula alba" (pozri aj vyššie v úvode tohto článku). V roku 1791 Jacob Friedrich Ehrhart, na základe odlišnosti hladiny polyploidie a ekologických, morfologických i anatomických odlišností, druh "Betula alba" rozdelil na dva druhy: (a) "Betula verrucosa" (breza bradavičnatá), inými autormi označovaný aj ako "Betula pendula", a (b) "Betula pubescens" (breza plstnatá). Neskôr niektorí autori tieto druhy rozdelili na viacero menších druhov, okrem iného napríklad rozlišovali samostatné druhy "Betula verrucosa" (breza bradavičnatá) a "Betula pendula".
Breza je veľmi variabilná rastlina, preto v súčasnosti je značná nejednotnosť a neujasnenosť v názvoch a systematickom botanickom triedení variet, a taxonomických úrovní nižších než varieta, tohto druhu.

</doc>
<doc id="27942" url="https://sk.wikipedia.org/wiki?curid=27942" title="Parakargo">
Parakargo

Parakargo je zhadzovanie tovaru (alebo aj vozidiel) z lietadla v kontajneroch s padákom.
Používa sa tam, kde nie je letisko a treba tam niečo doručiť, napr.

</doc>
<doc id="27943" url="https://sk.wikipedia.org/wiki?curid=27943" title="Vangelis">
Vangelis

Vangelis, vlastným menom "Evangelos Odysseas Papathanasiou (grécky: "Ευάγγελος Οδυσσέας Παπαθανασίου [evˈaɲɟelos oðiˈseas papaθanaˈsiu]; * 29. marec 1943, Volos, Grécko – † 17. máj 2022, Francúzsko) bol grécky inštrumentalista a hudobný skladateľ. Patril k priekopníkom elektronickej hudby, jeho tvorba ale zasahovala do viacerých hudobných štýlov.
Začiatkom 60. rokov bol členom gréckej hudobnej skupiny "Formynx". Roku 1968 odišiel z Grécka a v Paríži založil spolu so svojimi krajanmi Demisom Roussosom a Loukasom Siderasom skupinu "Aphrodite's Child", ktorej tvorba sa niesla v znamení progresívneho rocku. Roku 1972 sa skupina rozpadla, Vangelis však s Roussosom aj neskôr spolupracoval.
Svoju sólovú kariéru začal skladaním hudby k filmom, ktoré režíroval Frederic Rossif. Nadviazal tiež úzke kontakty so spevákom Jonom Andersonom.
Po čase odišiel do Londýna, kde založil vlastné nahrávacie štúdio nazvané "Nemo". Roku 1975 tu nahral svoj prvý známy album "Heaven and Hell". Roku 1982 získal Oscara za hudbu k filmu "Chariots of Fire".
V spolupráci s režisérom Ridley Scottom zložil v tom istom roku hudbu k slávnemu sci-fi filmu "Blade Runner". Úspešnú spoluprácu potom zopakoval roku 1992, kedy vytvoril hudbu k filmu "1492: Conquest of Paradise" ().
Roku 1995 vydal album, ktorým si uctil pamiatku maliara gréckeho pôvodu El Grecoa, v roku 2001 vyšla jeho sprievodná hudba k vesmírnym misiám americkej NASA.

</doc>
<doc id="27944" url="https://sk.wikipedia.org/wiki?curid=27944" title="Kostolecká tiesňava">
Kostolecká tiesňava

Kostolecká tiesňava je prírodná rezervácia v správe štátnej ochrany prírody Strážovské vrchy.
Nachádza sa v katastrálnom území obcí Kostolec a Záskalie v okrese Považská Bystrica v Trenčianskom kraji. Za prírodnú rezerváciu ju vyhlásili v roku 1970 na ploche , s ochranným pásmom . Je súčasťou Chránenej krajinnej oblasti Strážovské vrchy. Na území rezervácie platí 4. a 5. stupeň ochrany.
Predmetom ochrany je: "Tiesňava, ktorá sa geomorfologicky výrazne odlišuje od ostatných častí pohoria. Svojou atraktívnosťou umocňuje estetické a prírodné hodnoty oblasti Manínov. Má tiež význam pre vedecký výskum osobitnou formou zvetrávania skalných stien a formovania bralného reliéfu."
Tiesňava leží v pohorí Súľovské vrchy nad severným okrajom Strážovských vrchov. Je výborným učebnicovým príkladom vodnej erózie a geomorfológie vôbec. Epigenetickým zarezávaním sa Manínskeho potoka do vápencového bradla vznikla prelomová úžina lemovaná skalnými stenami. Pod nimi sa vytvorila veľká plocha trojuholníkového tvaru vyplnená suťovými kužeľmi na vrchole s veľkým skalným previsom, ktorého steny sú tvorené prevrásnenými vápencami. Tiesňava sa prerezáva naprieč antiklinálou, jej najvyšší bod je zhruba nad stredom tiesňavy, jej svahy tvoria obe ústia tiesňavy – horné aj dolné. Bralo tvoriace ľavú stranu tiesňavy sa nazýva Kavčia skala, podľa výskytu kavky tmavej (Corvus monedula). Vrchol pravého svahu tiesňavy má názov Drieňovka, dutina zvetraného jadra antiklinály je nazývaná aj Strecha Slovenska. Nadol po toku Manínskeho potoka sa o niečo ďalej nachádza Manínska tiesňava. Za tiesňavou sa na svahu nad obcou Kostolec nachádza výrazný geomorfologický útvar – vápencové bralo Bosmany.

</doc>
<doc id="27946" url="https://sk.wikipedia.org/wiki?curid=27946" title="Epigenéza (geológia)">
Epigenéza (geológia)

Epigenéza (z gréčtiny) je v geomorfológii a geológii proces, pri ktorom sa rieka po prerezaní menej odolných hornín v pôvodnom smere toku zarezáva i do odolnejších hornín a vytvára prielomový úsek doliny. Extrémnym príkladom je údolie rieky Brahmaputra v Indii, tečúcej z Tibetskej planiny do Indického oceánu už pred vznikom Himalájí (asi 60 miliónov rokov). Keďže horstvo sa dvíhalo pomaly, rieka si postupným zarezávaním zachovala pôvodný smer. Tomuto druhu epigenézy sa hovorí antecedencia. Na Slovensku máme príklady prielomu Váhu pri Strečne (Domašínsky meander), alebo prielom Dunaja v Devínskej bráne.

</doc>
<doc id="27947" url="https://sk.wikipedia.org/wiki?curid=27947" title="Manínska tiesňava">
Manínska tiesňava

Manínska tiesňava je národná prírodná rezervácia v správe štátnej ochrany prírody Strážovské vrchy.
Nachádza sa neďaleko Považskej Teplej, ktorá je dnes súčasťou mesta Považská Bystrica. Bola vyhlásená v roku 1967 s rozlohou a ochranným pásmom v geomorfologickej jednotke Súľovské vrchy. Je súčasťou Chránenej krajinnej oblasti Strážovské vrchy. Na území rezervácie platí 4. a 5. stupeň ochrany.
Predmetom ochrany je: "Úzky vápencový epigenetický kaňon medzi Veľkým a Malým Manínom s množstvom morfologických foriem a vzácnou vápnomilnou flórou i bohatou faunou. Rezervácia je využitá ako vedecko-výskumný a turisticko-rekreačný objekt."
Epigenetický prielom bol vytvorený zarezaním sa Manínskeho potoka a rozdelil Manínske bradlo na dve časti - Veľký a Malý Manín. 
Vlhká mikroklíma vysokých skalných stien a bralných útvarov umožňuje výskyt horských druhov a rastlín a živočíchov v malej nadmorskej výške. Na výslnných polohách skalných stien sa nachádzajú teplomilné vápnomilné druhy. V mieste sú horolezecké cvičné terény. Smerom nahor proti prúdu Manínskeho potoka sa o niečo ďalej nachádza Kostolecká tiesňava.
Turizmus.
Náučný chodník Manínska tiesňava.
V roku 1988 bol na priblíženie prírodných krás a zaujímavostí Národnej prírodnej rezervácie Manínska tiesňava s okolím vybudovaný náučný chodník. Jeho trasa vychádza z Považskej Teplej (miestna časť Považskej Bystrice), prechádza obcou Záskalie, PR Kostolecká tiesňava k PR Bosmany, prekračuje hrebeň Veľkého Manína (891 m.n.m.) a zostupuje serpentínami po jeho svahu okolo minerálnych železitých prameňov k východnému bodu. Dvanásť zastávok s informačnými tabuľami podáva geologickú, floristickú a zoologickú charakteristiku tejto vysoko atraktívnej oblasti. Prechod celého okruhu trvá cca 3-4 hodiny.
Jilemnického jarná 25-ka.
V bývalej škole, v údolí pod obcou Kostolec, učil v rokoch 1932 – 1936 spisovateľ Peter Jilemnický. Na pamiatku pobytu P. Jilemnického v Kostolci poriadajú turisti z Považskej Teplej každoročne v apríli turistický pochod „Jilemnického jarná 25-ka“. Tento pochod je zapísaný aj v medzinárodnom turistickom kalendári IVV.  Jilemnického jarná 25-ka patrí medzi najobľúbenejšie a najväčšie turistické podujatia na Slovensku. Už tradične ponúka tri pešie trasy (dĺžky cca 10, 15 a 25 km) a cyklo trasu (cca 60 km). V roku 2018 sa konal jej 42. ročník, vtedy padol účastnícky rekord – 4 537 registrovaných účastníkov.

</doc>
<doc id="27951" url="https://sk.wikipedia.org/wiki?curid=27951" title="Kostol a kláštor svätej Kataríny Alexandrijskej (Dechtice)">
Kostol a kláštor svätej Kataríny Alexandrijskej (Dechtice)

Kostol a kláštor svätej Kataríny (hovorovo tiež Katarínka) je súbor zaniknutých budov františkánskeho kláštora, pomerne zachovaných kostolných múrov a kostolnej veže zo 17. storočia, nachádzajúcich sa v pohorí Malé Karpaty pri obciach Naháč a Dechtice v Trnavskom kraji.
Poloha.
Zrúcaniny sa nachádzajú v strednej časti Malých Karpát v prírodnej rezervácii Katarína, asi západne od obce Dechtice. Prístup k ním je možný značkovaným modrým chodníkom z obce Naháč asi severne. Chodník pokračuje k zrúcaninám hradu Dobrá Voda. 
Nadmorská výška kostola: 
Prístup.
Od hranice CHKO Malé Karpaty je prístup možný iba peši.
História.
Kláštor františkánskeho rádu bol založený v roku 1618 na mieste, kde sa podľa legendy zjavovala svätá Katarína Alexandrijská mladému grófovi a pustovníkovi Jánovi Apponyimu. Kláštorný komplex je postavený v ranobarokovom štýle s neskorogotickými prvkami. Jeho staviteľom bol Talian Pietro Spazzo. V 17. storočí kláštor niekoľkokrát poškodili turecké vpády či cisárske vojská, no vždy bol opätovne zrekonštruovaný. V dôsledku jozefínskych reforiem bol v júli 1786 kláštor zrušený. Mnísi museli toto miesto opustiť, inventár prevzali okolité kláštory a obce a stavba začala chátrať.
Lesná železnica Katarínka.
V tesnom susedstve kláštora, pri horárni, je vybudovaná expozícia, venovaná malokarpatskej priemyselnej a lesnej úzkorozchodnej železnici, ktorej vetva Smolenice – Dobrá Voda v rokoch 19011960 viedla neďaleko kláštora. Súčasťou expozície je aj krátke koľajisko s dobovými vozidlami a bohaté informačné panely. Koľajisko sa bude postupne rozširovať s výhľadom na napojenie na trasu pôvodnej dráhy.
Záchrana Katarínky.
S cieľom zabrániť ďalšiemu pustnutiu a rúcaniu Katarínky vznikol "projekt Katarínka", ktorý formou letných mládežníckych táborov v stredovekom duchu pracuje na zakonzervovaní a rekonštrukcii pozostatkov niekdajšieho kostola a kláštora. Prebieha komplexný archeologický, historický, pamiatkový aj geofyzikálny výskum.

</doc>
<doc id="27954" url="https://sk.wikipedia.org/wiki?curid=27954" title="Beckovské hradné bralo">
Beckovské hradné bralo

Beckovské hradné bralo je bralo, ktoré je od roku 1963 vyhlásené za prírodnú pamiatku Slovenska. Vzniklo z pôvodnej druhohornej vápencovej kryhy, ktorá je troskou Chočského príkrovu, za pôsobenia erozívnej sily rieky Váh. 50 metrov vysoké bralo slúži na cvičné lezenie. Na vrchole sa nachádzajú pozostatky stredovekého hradu Beckov.
Poloha.
Nachádza sa v katastrálnom území obce Beckov v okrese Nové Mesto nad Váhom v Trenčianskom kraji. Výmera ochranného pásma so 4. stupňom ochrany je a má chránené územie 3. stupňa ochrany.
Geológia.
Beckovské hradné bralo je troskou hronika (chočského príkrovu). V jej podloží sa však nachádzajú horniny fatrika (krížňanský príkrov), presnejšie jeho beckovskej jednotky (ekvivalent vysockej jednotky). Oblasť hronika beckovského hradného brala tvorila prechodný celok medzi panvou Dobrej Vody a mojtínsko-harmaneckou karbonátovou plošinou. Podľa súčasných predstáv je tento sled ekvivalentný veterlínskej jednotke.
Vrstevný sled hronika na mieste hradnej skaly tvoria od spodu steinalmské vápence a nad nimi zámostské súvrstvie, reiflingské vápence a partnachské vrstvy. Nad nimi sa nachádzajú ramingské vápence bebravskej jednotky.

</doc>
<doc id="27957" url="https://sk.wikipedia.org/wiki?curid=27957" title="Brezy v Mlynskej doline">
Brezy v Mlynskej doline

Brezy v Mlynskej doline sú dve brezy previsnuté, ktoré sa nachádzajú v Mlynskej doline v Bratislave. Sú chránené podľa "Všeobecne záväznej vyhlášky KÚ v Bratislave, 1/1996" pre vysokú biologickú a estetickú hodnotu a ich zriedkavý výskyt.

</doc>
<doc id="27958" url="https://sk.wikipedia.org/wiki?curid=27958" title="Breza bradavičnatá">
Breza bradavičnatá



</doc>
<doc id="27960" url="https://sk.wikipedia.org/wiki?curid=27960" title="Barca">
Barca

Barca môže byť:

</doc>
<doc id="27961" url="https://sk.wikipedia.org/wiki?curid=27961" title="Andovce">
Andovce

Andovce (v minulosti "Andód", "Ondod", ) sú obec na Slovensku v Nitrianskom kraji, ktorá sa nachádza približne 2 km západne od mesta Nové Zámky. V roku 2008 tu žilo 1 335 obyvateľov, väčšina maďarskej národnosti.
Polohopis.
Obec sa nachádza na Podunajskej nížine, v juhozápadnej časti okresu Nové Zámky. Medzi najbližšie sídla patria Nové Zámky ležiace 2 kilometre na východ a Palárikovo, ktoré leží 5 kilometrov severozápadne.
Dejiny.
Prvá písomná zmienka o Andovciach pochádza z roku 1424. V nasledujúcich dokumentoch sa uvádza, že Andovce patrili do správy panstva Beckovského hradu. V tureckých súpisoch (defteroch) z roku 1570 sa uvádza, že v obci v tom čase bolo predmetom zdaňovania 7 domov, v ktorých žilo 20 občanov.
V roku 1773 sa obec spomína pod názvom "Andod", od roku 1786 ako "Andód" a prechode v rokoch 1877 až 1882 opätovne bez dĺžňa v podobe "Andod". V štatistike z roku 1808 sa uvádzajú dokonca dva názvy "Andód" i "Ondod". Počnúc súpisom z roku 1888 sa Andovce uvádzajú už len s dĺžňom, teda rovnako, ako v roku 1786. Štatistika z roku 1910 vykazovala v Andovciach 1 012 obyvateľov prevažne maďarskej národnosti.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal dovtedajší názov "Andód". V novembri 1938 po Viedenskej arbitráži pripadla obec Maďarsku, no po druhej svetovej vojne bola opätovne pričlenená k ČSR. V roku 1948 došlo k poslovenčeniu pôvodného názvu obce na "Andovce".
Obyvateľstvo.
Národnostné zloženie.
Sčítanie 2021:
Známy rodáci.
Gergely Czuczor.
Významným rodákom obce Andovce je básnik, mních benediktínskeho rádu Gergely Czuczor. Narodil sa 17. decembra 1800, vlastným menom István. Gergely Czuczor bol bratrancom slávneho fyzika, vynálezcu a učiteľa Ányosa Jedlika, rodáka zo susednej obce Zemné.
Gergely Czuczor svoje detstvo prežíval v Nových Zámkoch, študoval v Nitre, v Ostrihome a v Bratislave. Teológiu študoval ako benediktínsky mních v Pannonhalme. Po ukončení štúdia pracoval ako učiteľ a popri práci písal básne. Kvôli prácam vydávaným v rokoch 18481849 bol väznený. Jeho prvá básnická zbierka bola vydaná až po jeho smrti v roku 1866.

</doc>
<doc id="27962" url="https://sk.wikipedia.org/wiki?curid=27962" title="Okres Znojmo">
Okres Znojmo

Okres Znojmo je okres v Juhomoravskom kraji v Česku. Jeho sídlom je mesto Znojmo. Rozloha okresu je , k 31. decembru 2010 mal 113 720 obyvateľov a hustotu zaľudnenia 71,24 ob./km². V okrese Znojmo sa nachádza 144 obcí, z toho 5 miest.

</doc>
<doc id="27963" url="https://sk.wikipedia.org/wiki?curid=27963" title="Grécko-perzské vojny">
Grécko-perzské vojny

Grécko-perzské vojny, starogr. Ελληνο-Περσικοί πόλεμοι (Helleno-Persikoi polemoi), boli sériou konfliktov medzi Achajmenovskou ríšou (Perzia) a gréckymi mestskými štátmi, ktoré sa začali v roku 499 pred Kr. a trvali do roku 449 pred Kr. Stret medzi roztriešteným politickým svetom Grékov a obrovskou ríšou Peržanov sa začal, keď Kýros Veľký v roku 547 pred n. l. dobyl Grékmi obývanú oblasť Ióniu. Peržania sa snažili kontrolovať nezávisle zmýšľajúce mestá v Iónii, a preto vymenovali tyranov, ktorí vládli v každom z nich. To sa ukázalo ako dôvod mnohých problémov tak pre Grékov, ako aj pre Peržanov.
V roku 499 pred n. l. sa miletský tyran Aristagoras s perzskou podporou vydal na výpravu s cieľom dobyť ostrov Naxos; výprava však skončila neúspechom a Aristagoras, ktorý predišiel svojmu prepusteniu, podnietil celú helénsku Malú Áziu k povstaniu proti Peržanom. To bol začiatok Iónskeho povstania, ktoré trvalo až do roku 493 pred n. l. a postupne vtiahlo do konfliktu ďalšie oblasti Malej Ázie. Aristagoras zabezpečil vojenskú podporu Atén a Eretrie a v roku 498 pred n. l. tieto vojská pomohli dobyť a vypáliť perzské regionálne hlavné mesto Sardy. Perzský kráľ Dareios Veľký prisahal, že sa Aténam a Eretrii za tento čin pomstí. Povstanie pokračovalo, pričom obe strany boli počas rokov 497 - 495 pred n. l. v podstate v patovej situácii. V roku 494 pred Kr. sa Peržania preskupili a zaútočili na epicentrum vzbury v Miléte. V bitke pri Ladé utrpeli Iónčania rozhodujúcu porážku a povstanie sa zrútilo, pričom posledné ohniská odporu boli uhasené v nasledujúcom roku.
V snahe zabezpečiť svoju ríšu pred ďalšími povstaniami a zasahovaním pevninských Grékov sa Dareios pustil do plánu dobyť Grécko a potrestať Atény a Eretriu za vypálenie Sard. Prvá perzská invázia do Grécka sa začala v roku 492 pred n. l. Perzský generál Mardonios si úspešne znovu podmanil Tráciu a Macedóniu, ale potom si niekoľko nešťastí vynútilo predčasné ukončenie zvyšku ťaženia. V roku 490 pred n. l. boli do Grécka vyslané druhé jednotky, tentoraz cez Egejské more, pod velením Datisa a Artafernesa. Táto výprava si najskôr podmanila Kyklady a potom obliehala, dobyla a zrovnala so zemou Eretriu. Na ceste k útoku na Atény však Peržanov v bitke pri Maratóne definitívne porazili Aténčania, čím sa perzské úsilie na čas skončilo.
Dareios potom začal plánovať úplné dobytie Grécka, ale v roku 486 pred Kr. zomrel a zodpovednosť za dobytie Grécka prešla na jeho syna Xerxa. V roku 480 pred n. l. Xerxes osobne viedol druhú perzskú inváziu do Grécka s jednou z najväčších starovekých armád, aké sa kedy zhromaždili. Víťazstvo nad spojeneckými gréckymi štátmi v slávnej bitke pri Termopylách umožnilo Peržanom vypáliť evakuované Atény a ovládnuť väčšinu Grécka. Pri snahe zničiť spojenú grécku flotilu však Peržania utrpeli ťažkú porážku v bitke pri Salamíne. Nasledujúci rok prešli zjednotení Gréci do ofenzívy, v bitke pri Platajách rozhodujúco porazili perzskú armádu a ukončili inváziu Achajmenovskej ríše do Grécka.
Spojenecké grécke vojská po svojom úspechu zničili zvyšok perzskej flotily v bitke pri Mykalé a potom vyhnali perzské posádky zo Sestosu (479 pred n. l.) a Byzancie (478 pred n. l.). Po perzskom ústupe z Európy a gréckom víťazstve pri Mykalé získali Macedónsko a mestské štáty v Iónii späť svoju nezávislosť. Konanie generála Pausania pri obliehaní Byzancie odradilo mnohé grécke štáty od Sparťanov, a preto sa okolo aténskeho vedenia znovu vytvorilo protiperzské spojenectvo s názvom Délsky spolok. Délsky spolok pokračoval v ťažení proti Perzii počas nasledujúcich troch desaťročí, počnúc vyhnaním zvyšných perzských posádok z Európy. V bitke pri Eurymedóne v roku 466 pred n. l. dosiahol spolok dvojité víťazstvo, ktoré napokon zabezpečilo slobodu pre mestá v Iónii. Účasť Spolku v egyptskom povstaní Inarosa II. proti Artaxerxovi I. (v rokoch 460 - 454 pred n. l.) však viedla ku katastrofálnej gréckej porážke a ďalšie ťaženia boli pozastavené. V roku 451 pred n. l. bola na Cyprus vyslaná grécka flotila, ktorá však nedosiahla takmer nič, a keď sa stiahla, grécko-perzské vojny sa v tichosti skončili. Niektoré historické pramene naznačujú, že ukončenie bojov poznačila mierová zmluva medzi Aténami a Perziou, tzv. Kalliov mier.
Pôvod konfliktu.
Gréci klasického obdobia verili, že v temnom období, ktoré nasledovalo po páde mykénskej civilizácie, značný počet Grékov utiekol, vysťahoval sa do Malej Ázie a usadil sa tam. Moderní historici všeobecne uznávajú túto migráciu za historickú (ale oddelenú od neskoršej kolonizácie Stredomoria Grékmi). Sú však aj takí, ktorí sa domnievajú, že iónsku migráciu nemožno vysvetliť tak jednoducho, ako to tvrdili klasickí Gréci. Títo osadníci pochádzali z troch kmeňových skupín: Aioliov, Dórov a Iónčanov. Iónčania sa usadili na pobreží Lýdie a Kárie a založili dvanásť miest, ktoré tvorili Ióniu. Týmito mestami boli Miletos, Myos a Priéné v Karíi; Efez, Kolofón, Lébedos, Téos, Klazomény, Fókaia a Erytra v Lýdii; a ostrovy Samos a Chios. Hoci boli iónske mestá navzájom nezávislé, uznávali svoje spoločné dedičstvo a údajne mali spoločný chrám a miesto stretávania, "Panionion". Vytvorili tak „kultúrnu ligu“, do ktorej neprijímali žiadne iné mestá, dokonca ani iné iónske kmene.
Mestá v Iónii zostali nezávislé, kým ich nedobyli Lýdovia zo západnej Malej Ázie. Lýdsky kráľ Alyattes zaútočil na Milétos, pričom tento konflikt sa skončil spojeneckou zmluvou medzi Milétom a Lýdiou, ktorá znamenala, že Milétos bude mať vnútornú autonómiu, ale v zahraničných záležitostiach bude nasledovať Lýdiu. V tom čase boli Lýdijci v konflikte aj s Médskou ríšou a Míléjci poslali vojsko, aby Lýdijcom v tomto konflikte pomohlo. Nakoniec sa medzi Médmi a Lýdmi podarilo uzavrieť mierovú dohodu, pričom hranicu medzi kráľovstvami tvorila rieka Halys. Slávny lýdsky kráľ Kroisos nastúpil na trón po svojom otcovi Alyattovi okolo roku 560 pred n. l. a začal dobývať ostatné grécke mestské štáty v Malej Ázii.
Perzský princ Kýros viedol v roku 553 pred Kr. povstanie proti poslednému médskemu kráľovi Astyagovi. Kýros bol Astyagovým vnukom a podporovala ho časť médskej aristokracie. V roku 550 pred n. l. sa povstanie skončilo a Kýros z neho vyšiel ako víťaz, pričom na mieste médskeho kráľovstva založil Achajmenovskú ríšu. Kroisos videl v rozvrate Médskej ríši a Perzii príležitosť na rozšírenie svojej ríše a spýtal sa delfskej veštice, či má na nich zaútočiť. Orákulum údajne odpovedalo slávnou dvojzmyselnou odpoveďou, že „ak by Kroisos prekročil Halys, zničil by veľkú ríšu“. Slepý k dvojznačnosti tohto proroctva zaútočil na Peržanov, ale nakoniec bol porazený a Lýdia pripadla Kýrovi.
Počas bojov s Lýdijcami Kýros poslal Iónčanom posolstvo, v ktorom ich žiadal, aby sa vzbúrili proti Lýdijskej nadvláde, čo Iónčania odmietli. Keď Kýros dobyl Lýdiu, iónske mestá mu ponúkli, že sa stanú jeho poddanými za rovnakých podmienok, za akých boli poddanými Kroisa. Kýros to odmietol s odôvodnením, že Iónčania mu predtým neboli ochotní pomôcť. Iónčania sa teda pripravili na obranu a Kýros poslal médskeho generála Harpaga, aby si ich podmanil. Ten najprv zaútočil na Fókaiu; Fókaiania sa rozhodli radšej úplne opustiť svoje mesto a odplávať do vyhnanstva na Sicíliu, než aby sa stali perzskými poddanými (hoci mnohí sa neskôr vrátili). Aj niektorí Teijci sa rozhodli emigrovať, keď Harpagus zaútočil na Teos, avšak zvyšok Iónčanov zotrvalo a každý z nich bol postupne podrobený.
Roku 512 pred Kr. perzský kráľ Dareios I. podnikol výpravu cez Hellespont proti Skýtom. Dal vybudovať drevený most, po ktorom jeho vojsko prešlo do Európy a pozdĺž pobrežia Čierneho mora postupovalo do vnútrozemia Skýtie. Výprava však skončila neúspešne, pretože Dareiovo vojsko nedonútilo Skýtov k otvorenému boju. Využil však príležitosť a ovládol Tráciu. Zvrchovanosť perzského kráľa uznal aj macedónsky vládca Amyntas. Takisto sa na stranu perzského kráľa pridali niektorí vládcovia gréckych miest v Malej Ázii.
Aténčania sa obávali, že Dareios ovládne čiernomorské úžiny, a tým aj dovoz obilia zo severného pobrežia Čierneho mora. Preto podporovali odpor niektorých maloázijských mestských štátov proti Perzii.
Účastníci.
Perzská ríša.
Perzská, presnejšie Staroperzská ríša bola v 5. storočí pred Kr. regionálna veľmoc s centrom v oblasti dnešného Iránu, zaberajúca územie od Pakistanu na východe po Macedóniu na západe, na juh siahala až do Egypta. V jej hraniciach žila pätina vtedajšej svetovej populácie (20 miliónov ľudí). Išlo o vyspelú civilizáciu, ktorá budovala obchodné cesty, mala rozvinutú architektúru a zaviedla prvý skutočne rozšírený mincový systém na svete. Čo sa týka charakteru vlády, išlo o čisto autokratickú krajinu, ktorej panovník bol považovaný za „jediného vládcu všetkých ľudí na svete“.
Grécke mestské štáty.
Gréci na rozdiel od Peržanov netvorili jednotný štátny útvar či ríšu, boli rozdelení do početných mestských štátov. Napriek tomu ich zjednocoval spoločný pôvod, presadzovanie osobnej slobody jednotlivca a odpor voči autokratickej vláde. To ich výrazne odlišovalo od Staroperzskej ríše.
Iónske povstanie.
V roku 499 pred Kr. vypuklo na západnom pobreží Malej Ázie povstanie iónskych mestských štátov. Na jeho čele stálo mesto Milét, ktorého vládca tyran Aristagoras slúžil perzskému vládcovi. V roku 494 pred Kr. utrpelo povstalecké loďstvo porážku v bitke pri Ladé. Po víťazstve Dareios úplne zničil Milét ako odplatu za vypálenie Sárd a ostatné grécke mestá v Malej Ázii sa dostali opäť pod perzskú nadvládu. Navyše sa rozhodol pomstiť gréckym mestským štátom aj v materskom Grécku za podporu, ktorú poskytli povstalcom.
Prvá výprava.
Roku 492 pred Kr. perzský veliteľ Mardonios, Dareiov synovec a zať, podnikol prvú výpravu proti Grécku. Jeho vojsko sa cez Bospor dostalo do Trácie a postupovalo po severnom pobreží Egejského mora. Popri pobreží sa plavilo aj jeho loďstvo. Pri polostrove Atos však jeho polovicu zničila veľká búrka, preto sa Mardonios obmedzil na obsadenie Trácie.
Druhá výprava.
Medzitým Dareios pripravoval ďalšiu výpravu. Najskôr však poslal do gréckych miest poslov, ktorí žiadali „vodu a zem“ na znak podriadenia sa perzskému vládcovi. Časť gréckych miest sa podrobila, v Aténach a Sparte perzských poslov zabili.
Bitka pri Maratóne.
Dareios pripravil mohutné loďstvo, v čele ktorého stál skúsený veliteľ a jeho synovec Datis a Dareiov syn Xerxes. Odborného poradcu im robil Hippias, vyhnaný syn aténskeho tyrana Peisistrata. Tentokrát sa neplavilo perzské loďstvo pozdĺž pobrežia, ale priamo cez Egejské more k ostrovu Eubója, kde Peržania zničili mesto Eretria. Potom sa perzské vojsko vylodilo v Atike, na planine blízko mestečka Maratón. Aténsky veliteľ Miltiades presadil plán okamžitého útoku na perzské vojsko. Aténski hopliti svojimi dlhými kopijami zaútočili na perzské ľahké oddiely a pretože obávaná perzská jazda sa ešte nevylodila, Aténčania zatlačili nepriateľa do mora. Na strane Aténčanov bojovali obyvatelia mesta Plataje. Peržanom hrozilo, že im Aténčania podpália lode, preto urýchlene stiahli svojich vojakov a odplávali preč. Pokúsili sa oboplávať aj mys Sunion, aby napadli Atény zo západnej strany, ale aténske vojsko sa urýchlene presunulo od Maratónu k Aténam a Peržania definitívne odplávali preč.
Straty v boji neboli príliš veľké. Na strane Peržanov zahynulo podľa Herodota 6400 vojakov, Aténčania mali 192 padlých.
Bitka pri Maratóne znamenala významné víťazstvo gréckych slobodných občanov nad despotickým štátom. Stala sa symbolom hrdinstva prostých aténskych občanov voči obrovskej orientálnej ríši. Po víťazstve aténsky bežec hneď po boji prebehol vzdialenosť z Maratónu do Atén (asi 42 kilometrov), na námestí (gr. "agora") oznámil občanom „Zvíťazili sme!“ a padol mŕtvy na zem. Na pamiatku tejto udalosti bol do moderných olympijských hier zavedený beh maratón, ktorý má symbolickú dĺžku 42 195 metrov.
Tretia výprava.
Roku 485 pred Kr. zomrel kráľ Dareios a na trón nastúpil jeho syn Xerxes I. Niekoľko rokov sa pripravoval na novú odvetnú výpravu proti Grécku. 
&lt;br&gt;Xerxes svoje obrovské vojsko previedol cez Hellespont po pontónových mostoch do Európy a v Trácii urobil jeho prehliadku. Grécky historik Hérodotos, ktorý vo svojom diele "Dejiny" opísal celý konflikt medzi Grékmi a Peržanmi, uviedol, že vojsko Peržanov malo asi 1 700 000 pešiakov a 1700 lodí, takže spolu s námorníkmi, zásobovacími oddielmi, služobníctvom a ďalšími húfmi dosahoval počet ľudí v ňom viac ako päť miliónov. Opäť postupovalo pozdĺž severného pobrežia Egejského mora, na polostrove Atos dal Xerxes prekopať šiju, aby jeho loďstvo neohrozovali búrky, zúriace na juhu polostrova.
Bitka pri Termopylách.
Proti perzskému útoku sa Gréci zjednotili, hoci niektoré grécke mestá stáli na strane Peržanov. Pôvodne sa chceli brániť v Tesálii v severnom Grécku, ale napokon sa stiahli k priesmyku v Termopylách. Aténske loďstvo sa rozmiestnilo pri myse Artemision na severe ostrova Eubója. Sparťania poslali do boja len tristo vojakov, ktorým velil kráľ Leónidas I., s nimi tam ostali bojovníci z Tespií a Téb, ktorých bolo asi 800. Ostatné grécke vojsko sa stiahlo až na Korintskú šiju.
Peržania nemohli naplno rozvinúť svoju vojenskú silu, pretože pri Termopylách (gr. „Teplé brány“) bola úzka cesta, z jednej strany lemovaná nepriechodnými horami, z druhej strany boli močiare a more. Sparťania sa 3 dni hrdinsky bránili a odolávali dovtedy, kým Grék Efialtes neprezradil Peržanom tajný chodník cez hory, ktorým sa dostali za chrbát Sparťanov. V nasledujúcom boji všetci Sparťania zahynuli.
Na pamiatku hrdinského odporu Sparťanov postavili padlým pomník s veršami:
"Stoj pútnik a zvestuj Lakedaimonským,že my tu ležíme ako zákony kázali nám."
V novoveku sa obyvatelia miest Tespie a Téby cítili zabudnutí, hoci rovnako statočne bojovali proti Peržanom, preto bol v Termopylách postavený pomník aj padlým z týchto miest.
Zároveň pri Artemisiu prebiehala celé dva dni námorná bitka so striedavými úspechmi. Po porážke Sparťanov v Termopylách sa grécke loďstvo stiahlo k ostrovu Salamína.
Peržanom sa otvorila cesta do stredného Grécka. Obyvatelia Atén sa vysťahovali na ostrov Salamína a Aegina. Nepriateľské vojsko prešlo bez boja Atikou a vpadlo do Atén. Tie spustošilo a vyplienilo, znesvätiac aténske chrámy.
Bitka pri Salamíne.
V roku 480 pred Kr. pokračovali námorné boje pri Salamíne. Sparťania sa chceli stiahnuť na obranu Peloponézu, ale aténsky veliteľ Themistokles presadil, že sa námorné vojsko, pôvodne tvorené 270 trirémami, sústredilo na boj pri Salamíne. Perzské početnejšie (pôvodne 1200), no ťažké a neobratné lode podľahli menším a rýchlejším gréckym lodiam. Xerxes sa z obavy, aby nestratil všetko vojsko, stiahol do Ázie, ale v Grécku ponechal Mardonia so silnými oddielmi, ktoré prezimovali v strednom Grécku a v roku 479 pred Kr. opäť pustošili Atiku a Atény. Na pomoc Aténčanom nakoniec prišli Sparťania, ktorých viedol Pausanias a v bitke pri Platajach bol v roku 479 pred Kr. Mardonios porazený. Gréci sa zmocnili aj bohatej koristi, ktorú Peržania ulúpili v Grécku. Na znamenie vďaky venovali desatinu získaných pokladov bohovi Apolónovi v Delfách a ďalším bohom. 
Námorné boje sa preniesli k pobrežiu Malej Ázie. Spartský kráľ Leótychidas II. a aténsky veliteľ Xantippos porazili zvyšky perzského loďstva pri myse Mykalé. Odvtedy sa grécki spojenci pokúšali oslobodiť Maloázijských Grékov spod perzskej nadvlády. 
V roku 478 pred Kr. vznikol Délsky námorný spolok, v ktorom sa postupne spojilo asi 400 gréckych mestských štátov, aby sa bránili pred útokmi Peržanov a na ochranu gréckych miest pred Peržanmi. Roku 469 pred Kr. aténsky veliteľ Kimón, Miltiadov syn, zvíťazil v bitke pri Eurymedóne a roku 450 pred Kr. v bitke pri cyperskej Salamíne. Aténčania chceli zasiahnuť aj proti perzskej nadvláde v Egypte a poslali tam vojsko, ktoré však bolo roku 454 pred Kr. porazené.
Mier.
V roku 449 pred Kr. uzavreli obe strany tzv. Kalliov mier, ktorý sa nazýva podľa aténskeho vyslanca, ktorý viedol mierové rokovania. Perzský kráľ Artaxerxes I. (465-425 pred Kr.) uznal nezávislosť maloázijských gréckych miest a Egejské more ako záujmovú sféru Grékov, Gréci sa zriekli zásahov proti Perzskej ríši.
Grécko-perzské vojny podrobne opísal grécky historik Hérodotos vo svojom diele "Dejiny" ako boj vyspelej gréckej civilizácie proti barbarskej civilizácii Peržanov. Okrem toho sa grécke víťazstvo stalo námetom divadelných hier (napr. grécky dramatik Aischylos - Peržania) a symbolom hrdinstva malých gréckych mestských štátov proti obrovskému kolosu.
Význam.
Konečné víťazstvo gréckych mestských štátov, ktorých zriadenie bolo prvým zárodkom demokracie, nad autokraticky riadenou Perzskou ríšou malo zásadný kultúrny i politický dopad. Grécka kultúra tak dostala možnosť zásadne ovplyvniť celé európske dejiny.

</doc>
<doc id="27967" url="https://sk.wikipedia.org/wiki?curid=27967" title="Vírus tabakovej mozaiky">
Vírus tabakovej mozaiky

Vírus tabakovej mozaiky (angl. "Tobacco Mosaic Virus" – TMV) patrí medzi RNA vírusy, konkrétne fytovírusy, ktoré nemôžu infikovať človeka. Bol prvým objaveným vírusom a prvým izolovaným vírusom. Objavil ho v roku 1892 Dmitrij Iosifovič Ivanovskij a izoloval ho Wendell Stanley v roku 1935. Napáda rastliny, najmä tabak, a spôsobuje charakteristické odfarbené škvrny na listoch, z čoho pochádza aj jeho názov. Spôsobuje závažné škody na pestovaných kultúrach. Infikuje minimálne 125 druhov rastlín, vrátane tabaku, paradajky, papriky, uhorky a rôzne okrasné kvety.
Štruktúra.
Vírus tabakovej mozaiky je tyčinkovitého tvaru, pričom dĺžka viriónu je asi 300 nm, hrúbka (priemer) 18 nm a hmotnosť dosahuje okolo 40 MDa. Virion je zložený z 2130 identických podjednotiek kapsidových proteínov, ktoré sa usporiadavajú do pravotočivej závitnice, čím vytvárajú dutú rúrku, ktorej priemer vnútornej dutiny dosahuje 4 nm. Podjednotky kapsidových proteínov sa usporiadavajú do pravotočivej závitnice za fyziologický podmienok len za prítomnosti RNA.
Kapsidový proteín vírusu tabakovej mozaiky je tvorený z 158 aminokyselín a dosahuje hmotnosť 17,5 kDa.
Vo vnútornej dutine viriónu sa nachádza koaxinálne navinutá jednoreťazcová RNA, ktorá tvorí genóm vírusu tabakovej mozaiky. Genóm je tvorený z 6400 nukleotidov, hmotnosť dosahuje 2 MDa. Ide o jednopreťazcovú RNA s pozitívnou polaritou (+ssRNA), ktorá je však najskôr prepísaná do komplementárnej jednoreťazcovej RNA s negatívnou polaritou (–ssRNA), ktorá následne slúži ako templát na syntézu mRNA, z ktorej sa translatujú proteíny:
+ssRNA → –ssRNA → mRNA → proteín

</doc>
<doc id="27969" url="https://sk.wikipedia.org/wiki?curid=27969" title="Korintská vojna">
Korintská vojna

Korintská vojna bola vojna v rokoch 395 pred Kr. až 371 pred Kr., v ktorej bojovali Argos, Atény, Téby a Korint proti Sparte.
Dôvodom bolo sklamanie Téb a Korintu, členov spartského spolku, z toho, že po skončení peloponézskej vojny neboli zohľadnené ich záujmy. K nim sa pridali Atény a Argos. Sparta bojovala aj s Perzskou ríšou o maloázijské grécke mestá, pretože Sparta neplnila zmluvu z roku 412/411 pred Kr, podľa ktorej ich mala postúpiť Perzii.
Vojna skončila námornou blokádou Atén zo strany Peržanov, ktorí sa vtedy už pridali na stranu Sparty.
Podľa „kráľovského mieru“ z roku 387 pred Kr. sa v samotnom Grécku nič nezmenilo, ale Peržania získali nadvládu nad maloázijskými gréckymi mestami.
Toto oslabenie Grécka pomohlo Macedónii ľahšie sa dostať k moci. 

</doc>
<doc id="27971" url="https://sk.wikipedia.org/wiki?curid=27971" title="Púnske vojny">
Púnske vojny

Púnske vojny bola séria troch po sebe nasledujúcich vojnových konfliktov medzi Rímom a fenickým mestom Kartágom. Vojny sú známe pod názvom púnske vojny, pretože Rimania nazývali obyvateľov Kartága "Poeni", "Puni" (kvôli ich fenickým predkom).
Príčinou konfliktu bol boj o nadvládu v západnom Stredomorí. Výsledkom troch vojen bolo víťazstvo Ríma, ktorý získal v ich priebehu rozsiahle územia (provincia Sicília, Sardínia a Korzika, Hispánia, Achaia (= Grécko), Africa). Kartágo bolo v roku 146 pred Kr. zrovnané so zemou.
Na strane Rimanov bola skutočnosť, že ich vojsko tvorili občania, zatiaľ čo Kartágo sa spoliehalo predovšetkým na žoldnierske vojsko (Gréci, Berberi, Hispánci). V prvej púnskej vojne sa Rimania naučili stavať lode podľa vzoru kartáginských lodí, ale víťazili predovšetkým vďaka kvalitnému pozemnému vojsku.
Púnske vojny, predovšetkým druhú, pokladali Rimania za jedny z najťažších a najnebezpečnejších vojen, pretože nepriateľ preniesol vojnu na ich územia v Itálii.
Predohra.
Vzťahy medzi Rímom a Kartágom do 3. stor. pred Kr..
Pôvodne boli vzťahy medzi Rímom a Kartágom viac mierové, pretože záujmy oboch štátov sa nekrížili. Naopak, až do 3. stor. pred Kr. uzatvorili Rimania s Kartágom tri zmluvy, ktoré vymedzovali práva obidvoch politických partnerov.
Prvú zmluvu uzatvorili pravdepodobne v prvých rokoch existencie Rímskej republiky. Touto zmluvou si Kartágo zabezpečilo určitý obchodný monopol v západnom Stredomorí, pretože Rím ešte neašpiroval na politickú, ani ekonomickú nadvládu v tejto oblasti. Zmluva zároveň garantovala do určitej miery ochranu italských pobrežných miest pred útokom Kartága.
Druhú zmluvu uzatvorili oba štáty v roku 348 pred Kr.
Rimania s Kartagincami obnovili a predĺžili platnosť zmluvy v roku 279 pred Kr., keď sa Rím i Kartágo cítili ohrození politikou epirského kráľa Pyrrha na území Itálie.
Príčiny púnskych vojen.
V prvej polovici 3. storočia pred Kr. expanzívnou politikou ovládli Rimania celú Itáliu a dostali sa do bezprostredného kontaktu s Kartágom, ktoré v tomto období ovládalo časť územia na Sicílii.
Kartágo ako mestský štát, zameraný na obchodnú činnosť, hľadalo neustále nové trhy, zdroje surovín i odbytiská. Okrem toho ako poľnohospodársky vyspelý štát hľadal aj nové územia pre extenzívnu poľnohospodársku výrobu a priestor pre odbyt svojich poľnohospodárskych produktov. To všetko nútilo Kartágo do rozširovania nových záujmových sfér vplyvu. Sicília bola pre Kartágo dôležitá ako potravinová základňa, ale aj ako vojenský oporný bod, odkiaľ bolo možné podnikať ďalšie výpravy do západného i východného Stredomoria.
Zároveň sa stala Sicília základňou Kartága pre prenikanie na sever na ostrov Sardíniu, Korziku a Elbu, kde boli dôležité zdroje kovových rúd. Hľadanie zdrojov rôznych surovín priviedlo Kartágo aj do Hispánie, kde sa nachádzali ložiská striebra a medi, ale Iberský polostrov bol zároveň dôležitým tranzitným územím na prenikanie k Britským ostrovom, odkiaľ sa získaval dôležitý cín. Púnske kolónie na Hispánii (Gades - Cádiz, Malaca - Malaga) predstavovali aj dôležité základne pre ďalšie námorné výpravy za "Heraklove stĺpy" do Atlantického oceánu, kde pokračovali buď v cestách na sever k Britským ostrovom alebo na juh pozdĺž západného pobrežia Afriky.
Toto všetko predstavovalo vo všeobecnosti budúce možné miesta a skutočné príčiny konfliktov medzi Kartágom a Rímom, hoci jednotlivé púnske vojny prepukli kvôli iným problémom.
Dôsledky pre Rím.
Púnske vojny a s nimi spojené politické, hospodárske či sociálne udalosti mali vážne dôsledky pre všetky stránky rímskej spoločnosti. Niektoré sa prejavovali okamžite, niektoré sa prejavili až s väčším časovým odstupom. Rímska spoločnosť sa musela priebežne prispôsobovať novým vznikajúcim faktorom, musela reagovať na nové skutočnosti.
Vojenské dôsledky.
Oproti vojnám, ktoré viedol rímsky štát do r. 264 pred Kr. nastala nová skutočnosť. Púnske vojny sa odohrávali mimo územia Itálie (okrem Hannibalovej invázie na Apeninský polostrov) a trvali celé desaťročia. Ak v predchádzajúcom období trvali vojenské operácie obyčajne od marca do októbra a na zimu sa rímske vojsko sťahovalo buď do Ríma alebo do zimných táborov, v priebehu púnskych vojen boli rímski vojaci - občania vzdialení zo svojich domovov celé roky. Zo sezónneho vojska v predchádzajúcom období sa postupne formovalo vojsko, ktoré bolo v zbrani veľmi dlhé obdobie a na štát sa presúvali povinnosti so zásobovaním a výstrojom vojenských oddielov. Rimania sa počas vojen stretávali so žoldnierskym, profesionálnym vojskom Karthága (z veľkej časti tvorili žoldnierske vojsko Gréci) a postupne sa ukazovala potreba transformácie rímskeho vojska z vojska typu domobrany na profesionálnu žoldniersku armádu. Táto premena sa však uskutočnila až na konci 2. stor. pred Kr. (vojenská reforma Gaia Maria).
Púnske vojny si vyžadovali zmeny aj v najvyššom velení, a vlastne takmer na všetkých stupňoch velenia rímskej armády. Hoci boli rímski úradníci schopní politici, niektoré vojenské udalosti ukázali, že meniacu sa armádu nemôžu riadiť „neprofesionáli“, pretože dochádzalo k príliš veľkým stratám a problémom už len z dôvodu sporov o kompetencie pri velení armáde. Dlhotrvajúce vojny si vyžadovali schopných a dôkladne pripravených profesionálnych veliteľov, ktorí by dokázali nielen veliť vojsku, ale zabezpečiť jeho zásobovanie a vystrojovanie, stratégiu presunov, schopnosť presvedčiť vojakov i politikov o účelnosti jednotlivých krokov. Príkladom toho, že do popredia sa dostávajú muži, ktorí aj keď neboli úradníkmi, mali vojenské schopnosti, je Publius Cornelius Scipio, ktorého v roku 210 pred Kr. postavili do čela rímskej armády v Hispánii, hoci v tom čase nezastával žiadny úrad, z ktorého by mu vyplývali vojenské právomoci.
Hospodárske dôsledky.
Do púnskych vojen bolo rímske poľnohospodárstvo založené na stredných a menších majetkoch (villa). Hoci existovali určité rozdiely vo veľkosti poľnohospodárskych majetkov a určite existovali aj veľkostatky, vo svojej podstate malo rímske poľnohospodárstvo charakter stredných majetkov, na ktorých pracovalo rádovo len niekoľko otrokov, kontrolovaných a riadených bezprostredne majiteľom.
Víťazné vojny znamenali podstatné rozšírenie pôdneho fondu Rimanov. Ak sa do púnskych vojen veľká časť dobytej pôdy rozdeľovala po malých častiach, alebo zostrávala v kolektívnom vlastníctve ako ager publicus (štátna pôda), v púnskych vojnách sa už pôda nedelila na menšie majetky, ale ponechávala sa predovšetkým vo veľkých častiach. Najmä na Sicílii, ale aj v Hispánii a napokon v Afrike Rimania preberali kartaginské zvyklosti poľnohospodárskej výroby na veľkostatkoch (latifundium). Na nich bolo možné efektívnejšie vyrábať a pestovať poľnohospodárske plodiny alebo chovať dobytok. Na takýchto majetkoch pracovali desiatky a stovky otrokov pod kontrolou osobitných správcov. Víťazné vojny na Západe, ale postupne i na Východe, znamenali prísun desaťtisícov zajatcov. Práca otrokov tak vytláčala prácu drobných a stredných slobodných poľnohospodárov aj v prípade stredných a malých majetkov.
Prudké rozširovanie veľkostatkov (latifundií) znamenalo aj zmeny v štruktúre pestovaných plodín. Úrodná pôda Sicílie, Hispánie a Afriky sa stala základom pre pestovanie lacného obilia a chov rozsiahlych stád dobytka. Takto lacno dopestovanému obiliu nemohla konkurovať poľnohospodárska výroba v Itálii, ktorá sa musela orientovať na výrobu iných plodín. Dochádza k „reštrukturalizácii“ poľnohospodárskej výroby na Apeninskom polostrove - v čoraz väčšej miere sa prechádza na pestovanie náročnejších, ale aj výnosnejších plodín - vínnej révy, olív, fíg a pod. Tento prechod sa však mohol uskutočniť len na pozemkoch, ktorých majitelia mali dostatok finančných prostriedkov alebo možností.
Sociálne dôsledky.
Najmä po prvej a druhej púnskej vojne sa výrazne menilo postavenie Rimanov, ktorí vlastnili stredné a menšie majetky. Počas ich neprítomnosti pustli ich majetky, pretože nemal kto pracovať na poliach alebo nemal kto kontrolovať prácu otrokov. Zadlžovali svoje majetky a v prípade neschopnosti splatiť svoje dlhy im veritelia zaberali pozemky. Takisto sa stávalo, že veľkostatkári násilím zaberali pozemky svojich ekonomicky slabších susedov, vyháňali ich z ich pôdy. Keď sa vojaci vracali po dlhých rokoch späť, často nenašli ani svoje rodiny ani svoje majetky. Stávali sa bezzemkami a odchádzali do Ríma, aby aspoň tam našli prácu a príležitostné zdroje obživy. Ale aj tieto možnosti ubúdali, pretože prácu slobodných vytláčala práca neporovnateľne lacnejších otrokov. Bývalí slobodní roľníci a občania začali v Ríme vytvárať veľkú masu lumpenproletariátu a žili na úkor štátu. V čase volebných zhromaždení sa nechali vydržiavať a živiť politikmi, uchádzajúcimi sa o volebné hlasy.
V samotnom Ríme vznikala dosť nebezpečná a výbušná situácia, pretože občania, zbavení svojich majetkov, mali ešte stále občianske práva a štát sa musel o nich postarať. Sociálna situácia nemajetných občanov napokon vyústila do reforiem bratov Gracchovcov v 30. a 20. rokov 2. stor. pred Kr. a do Mariovej vojenskej reformy.
Organizácia štátnej správy.
V priebehu podmaňovania si Itálie Rimania nemuseli riešiť problém štátnej správy, pretože právomoci mestských úradníkov spadali aj na nové dobyté územia a systém štátnej správy bol ešte natoľko efektívny, že stačil na riadenie nových území.
Územné zisky po púnskych vojnách však stavali Rimanov pred nové otázky a problémy. Novozískané územia ležali „za morom“, netvorili integrálnu súčasť Itálie. V prvých mesiacoch po dobytí spravoval nové územia vojenský veliteľ, ktorý zároveň zabezpečoval politické i hospodárske záujmy rímskeho štátu. Neskôr však bolo potrebné upravovať štátnu správu vzhľadom na nové územia. Sicília, Sardínia a Korzika sa stali prvými provinciami, závislými zámorskými územiami Ríma. Rimania nevytvárali kvalitatívne nové správne inštitúcie, ale zmeneným pomerom prispôsobovali svoje staré úrady. Správu novozískaných provincií viedli bývalí konzuli alebo prétori (obyčajne vo funkcii prokonzulov alebo proprétorov), ktorí mali k dispozícii kvestora pre súdne, hospodárske a administratívne účely. Ako narastal počet provincií, zvyšoval sa počet kvestorov (neskôr až na štyridsať).
Význam púnskych vojen.
Rím vyšiel z dlhodobých púnskych vojen značne posilnený. Rozšíril svoje územie, zlikvidoval svojho najvážnejšieho politického a ekonomického súpera v západnom Stredomorí. Počas dlhodobých vojenských akcií sa vytvorili predpoklady a základy pre vznik stálej a žoldnierskej armády.
Na druhej strane púnske vojny pôsobili na Rimanov stále ako memento najťažších vojenských konfliktov, v priebehu ktorých bol dokonca bezprostredne ohrozený aj Rím. Preto bolo základnou povinnosťou rímskych politikov nepripustiť možnosť, aby v budúcnosti už žiaden nepriateľ neohrozoval hlavné mesto ríše. Keď v 2. stor. po Kr. prepukli tzv. markomanské vojny na strednom Dunaji, viacerí historici ich porovnávali práve s púnskymi vojnami, pretože aj počas týchto vojen sa stalo, že nepriateľ, germánske kmene, prenikli hlboko na rímske územie - až do oblasti dn. Benátok.

</doc>
<doc id="27972" url="https://sk.wikipedia.org/wiki?curid=27972" title="Robert Peary">
Robert Peary

Robert Peary (* 6. máj, 1856, Cresson, Pensylvánia – † 20. február, 1920, Washington) bol americký výskumník, pravdepodobne prvý človek, ktorý 6. apríla 1909 dosiahol geografický Severný pól. Jeho prvenstvo spochybňoval americký polárnik Frederick Albert Cook (1865-1940), ktorý vraj severný pól dosiahol už 21. apríla 1908.
Iné projekty.
Loďou Roosevelt sa členovia expedície dostali k štartovaciemu bodu, ktorým bol Ellesmerov ostrov . Základňu, z ktorej plánovali vyraziť k pólu , si zriadili na Myse Columbia, najsevernejšom cípe ostrova. 

</doc>
<doc id="27973" url="https://sk.wikipedia.org/wiki?curid=27973" title="Vlky">
Vlky

Vlky (, ) sú obec na Slovensku v Bratislavskom kraji v okrese Senec.
Obec Vlky sa nachádza na pravom brehu Malého Dunaja a prvá písomná zmienka je už z roku 1277. Od svojho vzniku boli majetkom bratislavského prepošstva, ktorému ich daroval kráľ Belo IV. (Vojtech IV.). V písomnostiach zo stredoveku sú uvádzané pod názvom "Vek" a "Velk" a od roku 1553, keď mala obec 178 obyvateľov ako "Weők".
O niečo neskôr sa stala obec majetkom rodu Pálfiovcov. V 16. storočí sa v oblasti Vlkov rozšíril vplyv reformácie, no neskôr sa obyvateľstvo vrátilo naspäť k rímskokatolíckemu vierovyznaniu.
Povodeň v roku 1845 zničila mnohé domy v obci, ktorú neskôr postavili už na inom mieste vo väčšej vzdialenosti od Malého Dunaja.
Obyvateľstvo sa pôvodne venovalo mlynárstvu (v obci boli dva vodné mlyny), rybolovu a chovu hovädzieho dobytka.
Z dobročinnej zbierky bola v roku 1936 v obci založená ľudová škola, ktorú v roku 1979 zatvorili. V jej budove sa dnes nachádza materská škola. Známou budovou v obci je Hideghétyovská kúria postavená v eklektickom štýle.
V obci je zrekonštruované námestie a súsošie ukrižovaného Krista - pamätník obetiam prvej svetovej vojny. Neďaleko miestneho futbalového ihriska sa nachádzajú potraviny a hostinec. Na lúke pri Malom Dunaji a chátrajúcom železnom moste je obľúbené bivakovacie miesto pre vodákov. V rokoch 1938 - 1945 patrila obec horthyovskému Maďarsku.
Národnostné zloženie.
V roku 2011 mala obec 426 obyvateľov, z čoho bolo 69,2 % maďarskej a 29,3 % slovenskej národnosti.

</doc>
<doc id="27974" url="https://sk.wikipedia.org/wiki?curid=27974" title="Zálesie (okres Senec)">
Zálesie (okres Senec)

Zálesie (historicky , , ) je obec na Slovensku v okrese Senec, v tesnej blízkosti Bratislavy.
V obci žije 2 144 zaregistrovaných obyvateľov, ktorí na dennej báze dochádzajú do Bratislavy za prácou, školami či úradmi. Zálesie je plne elektrifikované s prípojkami na studenú vodu, plyn a optický internet.
Obec leží na Podunajskej nížine, nie je však súčasťou Žitného ostrova. Obklopená je poliami a Malým Dunajom. 
V obci sa nachádza rímskokatolícka kaplnka Najsvätejšej Trojice z roku 1939. Starostkou Zálesia je nezávislá kandidátka Martina Dobrovodská.
Dejiny.
Chotár dnešného Zálesia patril do majetkov malinovského panstva grófov zo Svätého Jura a Pezinka. Potom ich vlastnili Méreyovci, neskôr Ilešházyovci a ďalší.
V roku 1810 kúpili malinovské panstvo Aponiovci, po ktorých ostal malinovský kaštieľ. Albert Aponi bol neslávne známy svojimi Školskými zákonmi z roku 1905. Ako majetok nepriateľov štátu bol ich veľkostatok v roku 1920 predaný a novým majiteľom sa stal americký Slovák Ignác Gessay, americký Slovák, ktorého podporila Slovenská banka. Ten majetok rozparceloval a predal miestnym. 604 hektárov výhodne predal súkromníkom pochádzajúcich zo severného Slovenska, ktorí tvorili základ novej obce Gešajov, severne od súčasnej polohy Malinova. Obec najprv patrila pod Malinovo, po okupácii južného Slovenska Maďarskom sa však Malinovo pripadlo Maďarom. Gešajov však pripadol Slovákom a pričlenil sa pod obec Ivanka pri Dunaji.
Osamostatnenie nastalo v roku 1940. V roku 1960 bola obec premenovaná na Zálesie. V roku 1976 bola opäť pričlenená k Ivanke pri Dunaji, nastal jej úpadok, dostala sa na zoznam zánikových obcí a v snahe získať prácu obyvatelia dedinu opúšťali.
Od roku 1990 je Zálesie opäť samostatné. Po roku 2000 rozsiahla nová výstavba rodinných, ale aj bytových domov a celých ulíc. 
Kultúrne pamiatky.
V obci je jeden kostol a rímskokatolícka kaplnka svätej Trojice z roku 1939. Nad hlavným vchodom je trojuholníkový murovaný štít, v ktorého nike je socha svätého Jozefa. Na konci obce je prícestný kríž, ktorý obyvatelia postavili v roku 1938 na vďaku, že sa nestali súčasť horthyovského Maďarska. Pri dverách vchodu do obecného úradu je osadený bronzový reliéf zakladateľa obce Ignáca Gessaya (z roku 1994).
Súčasnosť.
Zálesie je obec hneď na východ od Bratislavy a slúži primárne ako satelit a súčasť bratislavskej aglomerácie. Väčšina občanov Zálesia denne dochádza do Bratislavy za školou, prácou či úradmi.
Aj napriek tomu, že je Zálesie v tesnej blízkosti Bratislavy, v obci už roky prebieha developerský rozmach. Obec je totiž blízko hlavnému mestu, no tiež ponúka "dedinskú atmosféru" – lesy, polia, bicyklovanie, srnky a podobné aktivity. Vďaka tomu je tak Zálesie častou voľbou Bratislavčanov, ktorí si chcú postaviť rodinný dom so záhradou. Z tohto sa dá tiež usúdiť, že v Zálesí okrem pôvodných obyvateľov žije najmä bonitná skupina obyvateľstva.
V obci je aktívna organizácia Červeného kríža a Dobrovoľného hasičského zboru, ktorý organizuje aj mládež. Hasičské súťaže im vypĺňajú voľný čas. Na konci Terchovskej ulice bolo vybudované futbalové ihrisko a v roku 1952 bolo vrátené a zlikvidované. Od roku 2017 ho využíva mládežnícky klub Atletiko Zálesie.
Geografia.
Obec sa nachádza v Bratislavskom kraji, v okrese Senec a približne 10 kilometrov od hlavného mesta Slovenska, Bratislavy.
Obec Zálesie leží na Podunajskej nížine, nie je však súčasťou Žitného ostrova. Obec síce tesne obteká Malý Dunaj, no z druhej strany. Zálesie tak leží na rozsiahlom polostrove, ktorý je tvorený ramenami Malého Dunaja - Blatinou, Bielou vodou a samotným hlavným tokom Malého Dunaja. Okolo obce sa nachádza veľké množstvo priekop vytvorených vysušenými mŕtvymi ramenami rozvetveného Malého Dunaja.
Aj napriek tomu, že sa obec nenachádza na Žitnom ostrove, je obec z každej strany obklopená rozsiahlymi poliami typickými pre Podunajskú nížinu. V okolí Zálesia sa pestujú najmä repa a kukurica.
Zálesie je obklopené viacerými jazerami (predovšetkým Zelená Voda I., Zelená Voda II., Zelená Voda III. a Štrkovka v Ivanke pri Dunaji, ktoré pôsobia aj ako rekreačná oblasť pre Bratislavčanov. Niektoré z jazier sú určené na plávanie, ostatné sú veľmi populárne pre rybolov, stanovanie kemping (najmä v lete).
Na sever od Zálesia leží trikrát väčšia obec Ivanka pri Dunaji, ktorá ponúka aj pobočky bánk, poštu, niekoľko supermarketov vrátane TESCO a železničnú zastávku. Na severovýchod leží ešte väčšie Bernolákovo, aj s policajnou stanicou a železničnou stanicou. Na východe leží Nová Dedinka, na juhu a juhovýchode obec Malinovo. Na západ leží letisko hlavného mesta Bratislava a drobná časť Mostu pri Bratislave, ktorá vzniká pri jazerách Zelená Voda.
Občianska vybavenosť.
Zálesie je plne elektrifikované. Do všetkých domov je zavedený plyn a studená voda. Teplú vodu si občania ohrievajú najmä plynom, časť obce aj napriek aktivistom nie je vybavená centrálnou kanalizáciou. Občania sa poväčšine spoliehajú na žumpy alebo vlastné čistiarne odpadových vôd. V obci zabezpečuje vývoz odpadu spoločnosť AVE. Väčšina domov má prístup k optickému internetu od Telekomu.
Obec je známa aj vďaka tzv. Gešajovským mlynom – viacerými menšími replikami dobových mlynov plávajúcich po Malom Dunaji. V obci sa každoročne organizuje známa Záleská divadelná púť, zmiešaný festival pre deti aj dospelých, kde je doobedie a poobedie venované programu pre deti, kým večer vystupujú známe kapely ako HEX, Para, Billy Barman či Fragile alebo stand-up comedy. Vstup je zadarmo a podujatie je organizované vo vztyčovanom šapitó na Novom námestí.
V obci je prevádzkované aj Kino Zálesie, ktoré premieta nepravidlene 4 krát mesačne a to 2 večerné predstavenia, vždy v piatok večer, a dve predstavenia pre deti a to soboty o 10:00. Premieta sa v Kultúrnom dome. Viac informácií o aktuálnom programe nájdete na www.kinozalesie.sk
Doprava.
Zálesie leží na zrekonštruovanej hlavnej ceste tretej triedy III/1041 medzi obcami Malinovo a Ivanka pri Dunaji, prostredníctvom poľnej cesty (časť už tvorí asfaltovaná cyklocesta) je možné dostať sa okolo letiska priamo aj do Bratislavy či do Mostu pri Bratislave.
Autobusové spojenie v Zálesí zabezpečuje spoločnosť ARRIVA, ktorá obec v krátkych intervaloch linkou 610 spája s Bratislavou, Ivankou pri Dunaji a Malinovom. Obec Zálesie má 4 autobusové zastávky, a to sú: "Zálesie, Cintorín"; "Zálesie, Centrum"; "Zálesie, Korzo" a "Zálesie, Domky". Na zastávke "Zálesie, Korzo" sa nachádza obratisko využívané nočnou linkou 798. Obe linky sú súčasťou IDS BK.
Autobusová dostupnosť:
Intervaly spojov:
Posledný spoj z Bratislava, AS odchádza o 22:37. Od roku 2021 do obce premáva aj nočná linka 798 s odchodom z Hodžovho námestia v Bratislave, s napojením na nočné linky bratislavskej MHD.
Okrajové časti Bratislavy sú od Zálesia vzdialené do 10 minút jazdy autom, vďaka mestskému obchvatu sa je možné dostať do centra do 20 minút autom. Zálesie veľmi trpí nepriaznivou dopravnou situáciou spôsobenou zbiehaním sa miestnej cesty tretej triedy III/1048 a cesty prvej triedy I/61 v Ivanke pri Dunaji. Semaforová križovatka je tiež známa ako "križovatka pri Metre" pomenovaná podľa rovnomenného supermarketu. Situáciu sľubuje vyriešiť D4R7 s plánovaným výjazdom "Ivanka pri Dunaji-sever", ktorý sa začal stavať na jar 2018.
V auguste 2020 sa tiež uvažovalo o tangentovom prepojení Zálesia so samotným obchvatom 4-prúdovou cestou od severného konca Zálesia, s vlastnou križovatkou a diaľničným zjazdom Zálesie na D4R7. Tangenta je zatiaľ v štádiu návrhu a obidva varianty zablokovali obce Zálesie a Ivanka pri Dunaji kvôli blízkosti k obciam. Ivanka pri Dunaji na úseku požaduje vybudovať tunel.
V januári 2021 bol návrh stále v diskusnom štádiu a k aliancii Zálesia a Ivanky pri Dunaji sa pridalo viacero okolitých dedín z mikroregiónu bratislavských satelitov ako Bernolákovo či Malinovo.
Ulice.
V Zálesí sa nachádza 31 ulíc a to: "Malinovská, Terchovská, Starobystrická, Záhumenná, Domky, Dunajská, Hornozelenická, Siladická, Lesná, Lipová, Lúčna,Obilná, Slnečná, Okružná, Topoľová, Ivanská, Pri kríži, Ku Gaštanu, Poľná, Tichá, Dlhá, Krátka, Stredná, Krížna, Ignáca Gešaja, Muškátová, Za záhradami, Družstevná, Veselá, Bazová, Dolnomajerská, Jazerná a Turčianska". Sú tu aj 2 námestia – "Nové námestie" a "Trojičné námestie".

</doc>
<doc id="27975" url="https://sk.wikipedia.org/wiki?curid=27975" title="Balog nad Ipľom">
Balog nad Ipľom

Balog nad Ipľom je obec na Slovensku v okrese Veľký Krtíš.
Dejiny.
Balog nad Ipľom (Bolug 1232) leží v Ipeľskej kotline na pravom brehu rieky Ipeľ. Našlo sa tu osídlenie v neolite, sídlisko s kanelovanou keramikou, sídlisko z doby rímskej, sídlisko starých Slovákov z doby veľkomoravskej a aj stopy z doby poveľkomoravskej. Uhorský kráľ Ondrej pričlenil obec k panstvu Zvolen (1232). Potom patrila šľachtickej rodine Balogovcov (15. – 19. storočie), potom rodine Husárovcov (20. storočie). Násilne ju pripojili k Maďarsku (1938 – 1945).

</doc>
<doc id="27976" url="https://sk.wikipedia.org/wiki?curid=27976" title="Brusník (okres Veľký Krtíš)">
Brusník (okres Veľký Krtíš)

Brusník je obec na Slovensku v okrese Veľký Krtíš.

</doc>
<doc id="27977" url="https://sk.wikipedia.org/wiki?curid=27977" title="Bátorová">
Bátorová

Bátorová je obec na Slovensku v okrese Veľký Krtíš.

</doc>
<doc id="27978" url="https://sk.wikipedia.org/wiki?curid=27978" title="Dačov Lom">
Dačov Lom

Dačov Lom je obec na Slovensku v okrese Veľký Krtíš.
Polohopis.
Obec leží v centrálnej časti Krupinskej planiny, v údolí potoka Lihovec, približne 17 km severozápadne od Veľkého Krtíša. Dačov Lom patrí do regiónu Hont, no nachádza sa na pomedzí s východne situovaným Novohradom. Obcou prechádza cesta V. KrtíšZvolen. Východne od obce sa nachádza výcvikový priestor Lešť.
Dejiny.
Vznik súčasnej obce sa datuje do roku 1943, kedy došlo k zlúčeniu Horného a Dolného Dačovho Lomu. Pôvodná osada "Lom" je písomne doložená v roku 1333, no existuje predpoklad skoršieho osídlenia. Dôležitým svedkom dávnej histórie je kostol, postavený najneskôr v prvej polovici 13. storočia v románskom slohu. V obci sídlil rod Dačovcov, ktorí tu už od roku 1337 mali majetky a obec spravovali. Podľa ich rodu sa zaužíval názov Dačov Lom. V 16. storočí sa spomína Horný aj Dolný Dačov Lom a pôvodná obec sa začala nazývať Horný (Dačov) Lom. Hoci mali Dolný aj Horný Lom samostatnú obecnú samosprávu, na úradné dokumenty používali spoločné pečatidlo, s kruhopisom "Dačov Lom" a zobrazením lemeša (časť pluhu). Tento motív bol použitý aj v novom erbe obce, ktorého hlavný motív tvorí červený štít a dopĺňa strieborný lemeš a dvojica zlatých ruží.
Vzhľadom na prírodné podmienky tvorilo hlavný zdroj obživy poľnohospodárstvo, chov hovädzieho dobytka a oviec, no svoje miesto si našli aj remeslá. Spomínajú sa kováči, kolári, stolári a obuvníci, cirkev i obec prevádzkovali mlyn. Domy a hospodárske budovy sa stavali spočiatku drevené, neskôr murované z kameňa, pokrývané slamenou strechou. Domy boli podpivničené a bežnou súčasťou gazdovstiev boli obilné komory a stodoly. Tak ako na celej planine, aj v okolí Dačovho Lomu sa nachádza početné laznícke osídlenie, ktoré obsadzovalo odľahlé pozemky s menej úrodnou pôdou. Mnohé usadlosti miestni predali prisťahovalcom zo severných častí Slovenska, no po vzniku družstva ich pôvodné poslanie zaniklo a mnohé laznícke osady sú dnes opustené.
Dačov Lom patril do Hontianskej stolice, od roku 1850 Hontianskej župy a do roku 1880 slúžnovského okresu Bzovík, neskôr Krupina. Súčasťou krupinského okresu bola obec aj do roku 1960, následne patrila 8 rokov do okresu Zvolen a od roku 1968 je súčasnosťou okresu Veľký Krtíš. Počas sčítania v roku 1715 mal Horný Dačov Lom 33 a Dolný 21 domácností, podrobné správy zo sčítania v roku 1828 uvádzajú spolu 169 domov a 1016 obyvateľov. Pri sčítaní pred zlúčením obcí mal Horný Dačov Lom 534 a Dolný 407 obyvateľov. Úbytok obyvateľov je badateľný počas celej druhej polovice 20. storočia a už pred rokom 1989 ich počet poklesol pod 500.
Prvá škola bola postavená zrejme v 16. storočí, po požiari v roku 1753 bola obnovená. Kamenná budova bola postavená už v roku 1824, no tá bola v roku 1890 nahradená novou, s učebňou a učiteľským bytom. Od roku 1948 tu pôsobila Neúplná stredná škola, určená pre deti od 5. ročníka, ktorú navštevovali aj deti zo susedného Sucháňa. Od roku 1958 chodili žiaci druhého stupňa do ZŠ v Senohrade, neskôr do Modrého Kameňa.
Po druhej svetovej vojne sa v obci rozbehlo budovanie občiansko-technickej vybavenosti. Pravidelné autobusové spoje premávali do vtedy okresného sídla Krupina od roku 1948, o rok neskôr bol do obce zavedený elektrický prúd a telefónne spojenie. V tom istom roku bolo založené JRD, čím sa výrazne zmenil ráz krajiny aj v okolí Dačovho Lomu. Rekonštrukciou bývalej mliekárne sa vybudoval kultúrny dom, ktorý bol rozšírený v roku 1954. V jeho blízkosti vznikla aj autobusová garáž a požiarna zbrojnica, kino zahájilo prevádzku v roku 1957. Poštový úrad bol zriadený v roku 1954, budova Jednoty s pohostinstvom bola opravená v rokoch 196465 a obecný vodovod bol v akcii "Z" vybudovaný v rokoch 197280. Nový kultúrny dom sa v obci buduje už od roku 1991.

</doc>
<doc id="27979" url="https://sk.wikipedia.org/wiki?curid=27979" title="Dolinka (okres Veľký Krtíš)">
Dolinka (okres Veľký Krtíš)

Dolinka () je obec na Slovensku v okrese Veľký Krtíš.

</doc>
<doc id="27980" url="https://sk.wikipedia.org/wiki?curid=27980" title="Dolná Strehová">
Dolná Strehová

Dolná Strehová je obec na Slovensku v okrese Veľký Krtíš.

</doc>
<doc id="27981" url="https://sk.wikipedia.org/wiki?curid=27981" title="Horná Strehová">
Horná Strehová

Horná Strehová je obec na Slovensku v okrese Veľký Krtíš.

</doc>
<doc id="27982" url="https://sk.wikipedia.org/wiki?curid=27982" title="Hrušov (okres Veľký Krtíš)">
Hrušov (okres Veľký Krtíš)

Hrušov je obec na Slovensku v okrese Veľký Krtíš.
Polohopis.
Obec leží v juhozápadnej časti Krupinskej planiny, na rozhraní podcelkov Dačolomská planina a Modrokamenské úboče. Hrušov má viacero osád, ktoré ležia v širokom okolí. Laznícke usadlosti, na centrum obce napojené miestnymi cestami, sa však čoraz viac využívajú už len na rekreáciu. Rozsiahlym chotárom preteká viacero vodných tokov, odvádzajúcich vodu do Ipľa.
Obcou vedie cesta III/2566 z Vinice, ktorá pokračuje severným smerom až po napojenie na cestu I/75 (smer na Veľký Krtíš). Ten je vzdialený východným smerom, Šahy juhozápadne, Krupina severne a krajské mesto rovnakým smerom.
Prírodné podmienky.
Geológia.
 hrušovského chotára tvoria lesy a iná pôda. Pôdne typy sú tu hnedozeme a hnedé lesné pôdy. Pôdne druhy tu tvoria v prevažnej väčšine hlinité pôdy s rôznymi prímesami. Na tejto pôde sa pestuje kukurica, obilie, zemiaky, alebo sa často tieto zeme využívajú ako pasienky. Súkromná osoba tu vie dopestovať aj teplomilné rastliny, ako sú rajčiny, papriky a iné. Výborne sa tu darí ovocinárstvu (čerešne, hrušky, slivky, jablone) a vinohradníctvu. 
Základom pôdy na území Slovenska sú treťohorné vulkanity, medzi ktoré v našej oblasti patria andezitické tufy, tufity a aglomeráty.
Obyvateľstvo.
Počet obyvateľov Hrušova má klesajúcu tendenciu kvôli prirodzenej mortalite a odlivu mladých ľudí do iných regiónov kvôli pracovným príležitostiam. K záveru roka 2018 mal Hrušov 837 obyvateľov. Podľa posledného sčítania ľudí (2011) bola skladba obyvateľov nasledovná:
a) podľa veku: 15,3% (133) obyvateľov vo veku 0 - 14 rokov, 62,7% (545) obyvateľov vo veku 15 - 59 rokov a 22,0% (191) obyvateľov starších ako 60 rokov,
b) podľa pohlavia: 428 obyvateľov sú muži, 441 sú ženy
c) podľa národnosti: 95,2% (827) slovenská, 1,7% (15) rómska, 0,7% (6) maďarská, 0,2% (2) česká, 2,2% (19) ostatné,
d) podľa vierovyznania: 95,2% (827) rímskokatolícke, 0,9% (8) evanjelické, bez vyznania 1,2% (10), 0,5% (4) ostatné, 2,2% (19) nezistené.&lt;graph&gt;{
 "version": 2,
 "width": 600,
 "height": 200,
 "data": [
 "name": "table",
 "values": [
 "x": 1970,
 "y": 1197
 {
 "x": 1980,
 "y": 1056
 {
 "x": 1991,
 "y": 965
 {
 "x": 2001,
 "y": 920
 {
 "x": 2011,
 "y": 869
 {
 "x": 2017,
 "y": 842
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
 "padding": {
 "top": 30,
 "bottom": 30,
 "left": 150,
 "right": 30
}&lt;/graph&gt;Vývoj počtu obyvateľov Hrušova 
Dejiny.
Dejiny do začiatku 20. storočia.
Obec Hrušov sa prvýkrát spomína v starých písomných správach z roku 1272, kde sa spomína meno Mikuláša z Hrušova. Obec vtedy patrila rodu Huntovcov. Podrobnejšia správa o Huntovcoch sa spomína z 25. februára 1285, kedy obec Hrušov získal Demeter, mladší syn Honta. Od roku 1342 prechádzal hrušovský majetok rôznymi rodmi. Pomaly sa tu ukazovali aj dnešné pokolenia, ako rod Stacho, Baláž, Bobák, Lekýr a iné. Známe je však to, že susedná dedina Vinica (vtedy Nekyje) boli oproti Hrušovu významnejšia, pretože v nich zasadala hontianska súdna stolica.
Ako kedysi v týchto rokoch žili ľudia nám priblížili kostrové pohrebiská, v ktorých sa našli krčiažteky, gombíky a už aj pozostatky čepcov (pozostatky malých sklenených korálikov). Toto pohrebisko našiel P. Kamas v roku 1974 v miestach medzi Lúčkou a Bralom. Keďže bol ich výskum zastavený, nemožno ich datovať. V 16. až 17. storočí bola dedina poplatnou Turkom. Hrušov ale aj tak patril panstvu Bzovík.
V týchto a aj neskorších obdobiach (až do druhej polovice 20. storočia) bola prítomná dvojrezidenčnosť, t. j. život na lazoch cez týždeň a v nedeľu v dome v dedine. Po postavení kostola sa v matrike zachovalo meno prvého kňaza Jozef Bonaventúra, ktorý bol na Hrušove od roku 1787. Z matriky sa dozvedáme, že v tomto čase bola v obci veľká úmrtnosť detí, čo svedčí o vtedajších podmienkach života. K najväčším požiarnym pohromám patria požiare v roku 1809 (vyhorelo 45 domov) a v roku 1838.
20. storočie.
V ½ 20. storočia sa obec len veľmi ťažko vyvíjala. Najbližšia železničná stanica bola v Krupine (), v obci pošta ani telefón neboli. Svoju ráznosť si ľudia udržiavali pre odstup v polohe. Ešte aj v roku 1934 bolo veľa domov so slamennou strechou a s otvoreným ohniskom. 
Počas druhej svetovej vojny Hrušovom neprechádzal front, takže k veľkým materiálnym škodám nedošlo. Aj z Hrušova však museli narukovať bojaschopní muži. V chotári obce sa počas vojny ukrývali aj partizánske jednotky. V roku 1944 nemeckí vojaci upodozrievali obyvateľov obce zo spolupráce s partizánmi. V tom roku došlo k úmrtiu nemeckého vojaka. Práve vtedy prebiehal na Hrušove pohreb, počas ktorého ako obvykle zvonili zvony. Nemeckí vojaci sa nazdávali, že obyvatelia Hrušova takýmto spôsobom upozorňujú partizánov na Nemcov. Preto dali zhromaždiť mužov k budove vtedajšej školy, aby ich popravili. Následne chceli dedinu podpáliť. Tejto katastrofe zabránil vtedajší hrušovský rímskokatolícky kňaz Štefan Mikuška, ktorý ako jeden z mála ovládal nemecký jazyk. Dohodol sa s vojakmi, že obyvateľov nevystrieľajú, ak vojakom odovzdajú proviant v podobe surovín a zvierat. 
Rázovitosť občanov Hrušova sa prejavila aj pri oneskorenej kolektivizácii a vytvorení jednotného roľníckeho družstva v spolupráci so susednými obcami Vinica a Čelovce v roku 1979. Kvôli vytvoreniu JRD postupne úplne zanikol typický dvojrezidenčný život obyvateľov, o čom svedčí aj dokumentárna snímka Pavla Mikulíka "Spievanie na zore" (1982). 
Kvôli populačnej explózii v 80. rokoch bola postavená nová budova pre materskú, základnú a internátnu špeciálnu školu. 
Súčasný život.
V obci sa aktuálne nachádza Základná škola s materskou školou. Kvôli klesajúcej natalite bola časť budovy školy prebudovaná na sociálne zariadenie pre starších občanov. Zároveň sa v obci nachádzajú dva obchody a šijacia firma.
Obec sa v poslednom desaťročí výrazne zameriava na rozvoj cestovného ruchu (primárne podujatie Hontianska paráda) a turistiky (rekonštrukcia náučného chodníka a rozhľadne Prášny vrch, plánované vybudovanie cyklochodníka). Koncom 10. rokov 21. storočia došlo k výraznej modernizácii ciest, zvlášť na lazy. Bola zrekonštruovaná miestna škola ako aj obecný úrad.
Aj keď sa Hrušov radí medzi malé obce, prevláda v nej čulý spoločenský život občanov, ktorí sa združujú do početných aktívnych miestnych spolkov a organizácií.
Kultúra a zaujímavosti.
Spolky a združenia.
V obci napriek malému počtu obyvateľov pôsobia rôzne aktívne spolky a združenia:
Folklórna skupina Hrušov.
Vznikla v 60. rokoch 20. storočia. Venuje sa zachovávaniu a šíreniu výhradne hrušovskej ľudovej kultúry. V súčasnosti (2019) v sebe zastrešuje zložky, ktoré môžu vystupovať aj samostatne: ženská spevácka skupina, mužská spevácka skupina, ženská tanečná skupina a dievčenská tanečná skupina. Počas svojej existencie vydala Folklórna skupina Hrušov viacero CD s hrušovskými piesňami: "Čardáše z Hrušova" (1996), "Čo sa stalo v hrušovskej dedine" (2007), "Ponad Hrušov" (2011). V spolupráci s vtedajšou Slovenskou televíziou vznikli filmové dokumenty "Spievanie na zore" (1982), "Jarné spevy, Keď sa lámal rok" (1999, Drahomíra Kyslanová - jarné zvyky), "Obrázky z Hontu" (jesenné zvykoslovie v réžii Drahomíry Kyslanovej), "Zrodenie chleba" (Drahomíra Kyslanová - od siatia po pečenie chleba) a "Hrušovská svadba" (Pavol Fűkö). Svadobné motívy sú zachytené aj v rovnomennej snímke od amatérskeho filmového klubu pri VŠP v Nitre pod vedením Ing. Jána Kamasa.
Detská folklórna skupina Ragačinka.
Detská folklórna skupina Ragačinka sa sformovala v roku 1979 pod vedením Františky Hajdúchovej, Jozefa Vargu a miestnej učiteľky Evy Pakšiovej. Od roku 1992 je spolok vedený Annou Brlošovou. Meno súboru je odvodené od buriny "ragač", ktorá sa v hojnom množstve vyskytuje v obci. Po uschnutí vytvára zvuk pripomínajúci šuchot sukní.
Cieľom Ragačinky je udržiavať miestne tradície a zachovávať ich pre budúce generácie. V skupine pôsobia deti navštevujúce predovšetkým miestnu základnú školu. Pravidelne sa zúčastňujú detských súťažných prehliadok, vystúpení v rámci dediny Hrušov ale aj blízkeho či vzdialenejšieho regiónu. Deti sú vedené k spevu a tancu charakteristického Hrušovčanom. V súčasnosti sa v skupine rozvíja aj skupina malých heligonkárov.
Každý rok v období adventu organizuje Ragačinka v spolupráci s obcou Hrušov a miestnym spolkom Matice slovenskej charitatívny projekt „Autobus dobrej vôle“. V rámci tohto zvyčajne dvojdňového podujatia deti navštevujú detské domovy, domovy sociálnych služieb a domovy dôchodcov po celom Slovensku, aby ich potešili svojim vystúpením. Viackrát deti z „Autobusu dobrej vôle“ privítal aj Ivan Gašparovič v prezidentskom paláci v Bratislave.
Ďalšie aktívne spolky a organizácie v Hrušove:
Hontianska paráda.
Obec sa stala známou vďaka organizovaniu folklórneho festivalu Hontianska paráda, ktorý sa koná od roku 1996 a je pre obec významným zdrojom príjmov. Návštevníci tam okrem scénických vystúpení na dvojpodlažnom amfiteátri a ďalších pódiách môžu vidieť tradičný roľnícky život, ochutnať jedlá v tzv. dvoroch, vidieť zhruba stovku remeselníkov a pozrieť si mnohé výstavy.
Dvojpodlažný kamenno-drevený amfiteáter, ktorý bol postavený pre festival Hontianska paráda sa v súčasnosti na požiadanie využíva aj ako obradné miesto pre civilné sobáše.
Traktorparáda.
Od roku 2013 organizuje miestne OZ Hrušovský Ťapuškáč začiatkom júla podujatie Traktorparáda. Ide o preteky na starých traktoroch v rôznych kategóriách. 
Publikačná činnosť.
V súvislosti s uvedomením si, že postupne vymiera pôvodná generácia, ktorá ešte zažila tradičný spôsob života, sa obec s pomocou miestnych ľudí a s využím fondov Ministerstva kultúry SR rozhodla zachytiť čo najpodrobnejšie tradičný život v Hrušove. Vytvorila edíciu "Tradičnej ľudovej kultúry obce Hrušov", ktorá sa skladá z viacerých publikácií, ktoré mapujú vybranú oblasť alebo tému tradičného života:
Chránené označenie pre hrušovský lepník.
V roku 2022 bol do zoznamu produktov s chráneným označením na celoeurópskej úrovni zapísaný hrušovský lepník. Ide o jedlo z kysnutého cesta, ktoré môže byť plnené zvnútra alebo na povrchu zvyčajne sladkou plnkou (zemiakovou, lekvárom a pod.). Je pečené v tradičnej kamennej peci vykúrenej tvrdým drevom.

</doc>
<doc id="27983" url="https://sk.wikipedia.org/wiki?curid=27983" title="Ipeľské Predmostie">
Ipeľské Predmostie

Ipeľské Predmostie je obec na Slovensku v okrese Veľký Krtíš.
Dejiny.
Ipeľské Predmostie (Hydweg 1252) leží v Ipeľskej kotline na pravom brehu rieky Ipeľ. Je tu doložené osídlenie z neolitu, sídlisko s kanelovanou keramikou, sídlisko maďarovskej kultúry zo staršej doby bronzovej, hallštadské, laténske sídlisko so žiarovým pohrebiskom, rímsko-barbarské sídlisko, ďalej sídlisko starých Slovákov z doby veľkomoravskej (7. – 8. storočie). Práve táto obec patrila k panstvu hradu Hont, je doložená (1252), keď ju horský kráľ Belo IV. daroval komesovi Mykovi. V Ipeľskom Predmostí sa pravidelne usporadúvali župné zhromaždenia, kongregácie šľachty z Hontu (1356 – 1399). Obec potom patrila Jurajovi Palóczimu a neskoršie arcibiskupstvu v Ostrihome (od 1438). Zničili ju Turci (1570). Po Viedenskej arbitráži ju násilne pripojili k Maďarsku (1938 – 1945). Jej súčasťou bola osada Aba (1270). V erbe Ipeľského Predmostia je svätý Vojtech.

</doc>
<doc id="27984" url="https://sk.wikipedia.org/wiki?curid=27984" title="Kiarov">
Kiarov

Kiarov () je obec na Slovensku v okrese Veľký Krtíš.

</doc>
<doc id="27985" url="https://sk.wikipedia.org/wiki?curid=27985" title="Malá Čalomija">
Malá Čalomija

Malá Čalomija je obec na južnom Slovensku v okrese Veľký Krtíš v Ipeľskej kotline.
Dejiny.
Nálezy z doby kamennej, halštadskej, rímskej, avarské aj slovanské kostrové pohrebisko z 8. storočia. V 9. storočí súčasť Veľkomoravskej ríše, v 10.začiatkom 20. storočia súčasť Uhorského kráľovstva a Habsburskej monarchie, od roku 1918 do 1993 súčasť Česko-Slovenska (s výnimkou 2. svetovej vojny) a od roku 1993 súčasť Slovenskej republiky.
Prvou potvrdenou písomnou zmienkou je záznam z roku 1257. Už v skorších listinách sa uvádzajú dve Čalomije. Dôležitejšia bola Malá Čalomija, pretože tu sídlila hlavná vetva rodu Čalomijských, ktorá svoj pôvod odvodzuje od starého slovenského rodu Hunt-Poznanovcov. Ako najstarší predok sa uvádza istý Nicolaus, ktorý mal synov Poznana a ďalšieho Nicolaa, od ktorého sa odvodzuje maločalomijská šľachta.
V roku 1332 sa obaja bratia spomínajú vo funkcii slúžnych Hontianskeho komitátu. V roku 1342 sa Ladislaus (syn Nicolaa mladšieho) uvádza s prídomkom "de Kischalomya", ale aj "de Chalomia parvus", čiže „z malej Čalomije“, čo možno pokladať za prvú zmienku pod dnešným názvom obce.
Podľa portálneho súpisu Hontianskej stolice z roku 1549 patrila obec zemanom. V roku 1615 dostal Malú Čalomiju za verné služby korune istý Demetry Tiboth. V roku 1660 prešli tunajšie majetky do rúk Georgia Illeshazyho, trenčianskeho a liptovského župana. Podľa P. Antolova patrila obec zemianskym rodom Luby a Lenkey, ktoré sa tu usadili v roku 1690. Juraj Luby sa prisťahoval z Liptova, a založil tu evanjelickú cirkev. Podľa Borovszkého v 18. storočí patrila Zmeškalovcom, v 19. storočí rodom Tihániovcov z Obeckova (Tihani de Ebeck), veľký statok tu mal aj istý Emil Kondor.
V období socializmu (19481989) tu bolo JRD (Jednotné roľnícke družstvo), neskôr štátny majetok s chovom ošípaných, kráv a koní. Pestovalo sa obilie, zelenina, ovocie, ale aj tabak, bola tu sušiareň tabaku, obilné silá. Pôsobila tu aj materská škôlka, základná škola pre ročníky 14, bol tu aj učiteľský dom z prvej česko-slovenskej republiky, kultúrny dom, obchod s rozličným tovarom, krčma, futbalové ihrisko. V tomto období viacerí obyvatelia obce dochádzali za prácou do neďalekej Tesly, či automobilových závodov vo Veľkom Krtíši.
Kultúra a zaujímavosti.
Prírodné zaujímavosti.
Mokraď priamo v obci, obkolesená lesíkom, poskytuje možnosť oddychu aj príležitostného rybolovu. Na južne orientovaných svahoch v extraviláne obce sa pestuje vinič, viaceré vinice disponujú peknými vínnymi domčekmi.
Občianska vybavenosť.
Pokojná obec mimo rušných dopravných trás s približne 200 obyvateľmi. Má obecný úrad, veľký kultúrny dom, bývalú kúriu s dvorom, evanjelický kostol s farou. Má autobusové spojenie, v centre obce je zastávka. Obec má poľnohospodársky ráz, čo vyjadruje aj erb obce.

</doc>
<doc id="27986" url="https://sk.wikipedia.org/wiki?curid=27986" title="Malý Krtíš">
Malý Krtíš

Malý Krtíš je obec na Slovensku v okrese Veľký Krtíš.
Polohopis.
Obec leží v doline potoka Krtíš, južne od mesta Veľký Krtíš. 
Dejiny.
Prvá písomná zmienka o obci je z roku 1482. Obyvatelia sa zaoberali poľnohospodárstvom, vinohradníctvom a pestovaním tabaku. V rokoch 1860 až 1861 tu banský podnikateľ Andrej Mešša otvoril uhoľné bane na "Čerešniaku" (vtedy kataster obce Veľký Krtíš). Na začiatku 20. storočia podnikatelia "Fejér" a "Sebastiani" ťažili kremičitý piesok pre sklárne, zlievárne a aj na stavby. V rokoch 1973 až 1992 bola obec pripojená k okresnému mestu. Bola to priemyselná časť mesta (LIAZ, mliekáreň, pekáreň atď).

</doc>
<doc id="27987" url="https://sk.wikipedia.org/wiki?curid=27987" title="Muľa">
Muľa

Muľa je obec na Slovensku v okrese Veľký Krtíš.

</doc>
<doc id="27988" url="https://sk.wikipedia.org/wiki?curid=27988" title="Nová Ves (okres Veľký Krtíš)">
Nová Ves (okres Veľký Krtíš)

Nová Ves je obec na Slovensku v okrese Veľký Krtíš.
Polohopis.
Obec leží v Ipeľskej kotline v doline potoka Krtíš. 
Dejiny.
Prvá písomná zmienka o obci je z roku 1473. Patrila šľachtickej uhorskej rodine Balašovcov. V 19. storočí sa tu ťažilo hnedé uhlie. Obyvatelia sa zaoberali poľnohospodárstvom, vinohradníctvom, časť pracovala v baníctve, neskôr v priemyselných podnikoch v okolí.

</doc>
<doc id="27989" url="https://sk.wikipedia.org/wiki?curid=27989" title="Obeckov">
Obeckov

Obeckov je obec na Slovensku v okrese Veľký Krtíš.
Dejiny.
Obec sa prvýkrát spomína v roku 1257, patrila rodine Ebeckyovcov a iným zemepánom. Podľa mena rodiny Ebeckyovcov bola aj pomenovaná, Ebeczk – Obeckov.

</doc>
<doc id="27990" url="https://sk.wikipedia.org/wiki?curid=27990" title="Opatovská Nová Ves">
Opatovská Nová Ves

Opatovská Nová Ves je obec na Slovensku v okrese Veľký Krtíš.

</doc>
<doc id="27991" url="https://sk.wikipedia.org/wiki?curid=27991" title="Opava (okres Veľký Krtíš)">
Opava (okres Veľký Krtíš)

Opava je obec na Slovensku v okrese Veľký Krtíš.

</doc>
<doc id="27992" url="https://sk.wikipedia.org/wiki?curid=27992" title="Pravica (okres Veľký Krtíš)">
Pravica (okres Veľký Krtíš)

Pravica je obec na Slovensku v okrese Veľký Krtíš.

</doc>
<doc id="27993" url="https://sk.wikipedia.org/wiki?curid=27993" title="Pôtor">
Pôtor

Pôtor je obec na Slovensku v okrese Veľký Krtíš.

</doc>
<doc id="27994" url="https://sk.wikipedia.org/wiki?curid=27994" title="Senné (okres Veľký Krtíš)">
Senné (okres Veľký Krtíš)

Senné je obec na Slovensku v okrese Veľký Krtíš.
Polohopis.
Obec leží vo východnej časti Krupinskej výšiny v hlbokej, úzkej doline Tisovníka. Nadmorská výška v strede obce je 
a v chotári 237 Chotár tvoria ploché, dolinami rozčlenené chrbty Krupinskej výšiny, budované z andezitických tufitov.
Je odlesnený, len na strmých úbočiach sú dubové a agátové lesy. Má hnedé lesné pôdy.

</doc>
<doc id="27995" url="https://sk.wikipedia.org/wiki?curid=27995" title="Sklabiná">
Sklabiná

Sklabiná je obec na Slovensku v okrese Veľký Krtíš.
Poloha.
Obec sa nachádza v Ipeľskej kotline, na juhozápadnom okraji Novohradského regiónu, asi 5 km južne od Veľkého Krtíša. Východným okrajom preteká riečka Krtíš, do ktorej sa severne od obce vlieva Plachtinský potok. Na Zajskom potoku je smerom na Želovce vybudovaná vodná nádrž. Obcou vedie cesta II/527 z Veľkého Krtíša na Slovenské Ďarmoty.
Dejiny.
Osada "Sklabanya" sa prvýkrát písomne spomína v roku 1330, v roku 1384 ako Sklabinia, 1808 ako Sklabina. 
Obec, patriaca Divínskemu hradnému panstvu, vznikla zrejme na prelome 12. - 13. storočia. Takmer celú 2. polovicu 16. storočia celú oblasť okupovali Turci a po bojoch a plienení bola Sklabiná až do roku 1685 opustená. Po novom zaľudnení bola obec rozdelená medzi Divínske a Modrokamenské panstvo a v roku 1828 mala 109 domov, v ktorých žilo 780 obyvateľov. Obyvateľstvo sa živilo poľnohospodárstvom a vinohradníctvom,dnes už iba poľnohospodárstvom. V minulosti tu stála tehelňa a od roku 1950 je v obci JRD.

</doc>
<doc id="27996" url="https://sk.wikipedia.org/wiki?curid=27996" title="Sucháň">
Sucháň

"Pre článok o slovenskom kňazovi, pozri Ján Sucháň"
Sucháň je obec na Slovensku v okrese Veľký Krtíš.
Polohopis.
Obec leží v centrálnej časti Krupinskej planiny, v údolí potoka Suchánik, približne 20 km severozápadne od Veľkého Krtíša. Sucháň patrí do regiónu Hont, no nachádza sa na pomedzí s východne situovaným Novohradom. Obcou prechádza cesta III/2605, ktorá sa severne od nej napája na cestu V. KrtíšZvolen.
Dejiny.
Najstaršia hodnoverná písomná zmienka o lokalite "Zwhan" pochádza z roku 1392, o niečo staršia, no nepodložená má letopočet 1349. Majiteľmi územia boli zemania z rodu Dačovcov, neskôr bola obec v zálohe u viacerých majiteľov, medzi nimi zemianskych rodov z Kosihoviec, Plášťoviec či prepošti zo Bzovíka. V 16. storočí sa do obce prisťahovali 1–2 rodiny Srbov, o storočie neskôr utečenci z rakúskeho Tirolska a v druhej polovici 19. storočia prišelci z Pliešoviec. Obyvatelia s právom slobodníkov mali možnosť voľného pohybu a uzatvárania manželstiev s partnermi z okolitých obcí bez súhlasu panstva.
Po reformácii bol Sucháň evanjelický a až do osamostatnenia v roku 1874 tvoril filiálku dačovolomskej cirkvi. Renesančný kostol bol v obci postavený v roku 1530, podľa tradície postavený na základoch husitskej kaplnky. Upravovaný bol v rokoch 16601669, 1784 a rozsiahle zmeny s vybudovaním veže boli vykonané v roku 1869. Z roku 1787 pochádza správa o prebudovaní staršej, pôvodne drevenej školy, ktorú v roku 1912 prestavali do súčasnej podoby. Vyučovanie sa tu ukončilo v roku 1979, od roku 1996 budova slúži ako turistická ubytovňa.
Podľa sčítania v roku 1715 bolo v obci 38 domácností, o storočie neskôr, v roku 1828 112 domov a 673 obyvateľov. Prisťahovalci z Tirolska na mieste bývalej kováčskej vyhne zriadili v obci pivovar. Veľký požiar zničil dolnú časť obce 6. septembra 1870, o 5 rokov neskôr podľahol inému požiaru horný koniec. Dovtedy drevené obydlia tak vo väčšom rozsahu nahradili kamenné stavby, pokrývané slamenou krytinou. Domy boli zväčša pozdĺžne trojpriestorové s podpivničenou izbou.
Obyvateľstvo sa živilo najmä poľnohospodárstvom, chovom oviec a dobytka, no vyskytovalo sa aj včelárstvo a ovocinárstvo. Práve ovocinárstvo sa stalo významným zdrojom obživy po tom, ako tu v roku 1876 bola zriadená župná štepnica. Salaše, rozptýlené po okolí sa stali základom lazníckych obydlí, pričom v 19. storočí ich v katastri obce bolo až 55, z toho 18 celoročne obývaných. Ovčiarstvo podnietilo rozvoj výroby potravinových produktov, no tiež spracovanie vlny a ovčích koží. Po zrušení poddanstva koncom 18. storočia prešla veľká časť pôdy do vlastníctva roľníkov, ktorí praktizovali systém trojpoľného hospodárenia. Prevažovalo pestovanie obilnín (raž, pšenica, jačmeň, ovos, pohánka), postupne sa rozšírilo pestovanie zemiakov, kapusty a strukovín (hrach, bôb, cícer, šošovica, slovienka). Zásadnú zmenu hospodárenia prinieslo v roku 1949 založené roľnícke družstvo a mnohé usadlosti boli opustené.
Kultúra a zaujímavosti.
Turizmus.
V obci začína značený náučný chodník údolím potoka Suchánik a Suchánsky potok, vedúci k Trúbiacemu kameňu. Ide o andezitovú skalu s dvojicou otvorov, umožňujúcimi vytvoriť hlasný signál. Jeho význam nie je jasný, predpokladá sa však, že slúžil počas tureckého ohrozenia.
Suchánskym potokom vedie sivo značený chodník, končiaci na rázcestí "Krížne cesty", kde sa pripája na zelenú značku. Žlto značená trasa vedie od Trúbiaceho kameňa na lokalitu "Zabry".
V blízkosti obce sa nachádzajú verejnosti neprístupné prírodné útvary Trpasličia jaskyňa, Jaskyňa Suchánska trhlina a Previs pod Kútom.

</doc>
<doc id="27997" url="https://sk.wikipedia.org/wiki?curid=27997" title="Suché Brezovo">
Suché Brezovo

Suché Brezovo je obec na Slovensku v okrese Veľký Krtíš.

</doc>
<doc id="27998" url="https://sk.wikipedia.org/wiki?curid=27998" title="Veľká Ves nad Ipľom">
Veľká Ves nad Ipľom

Veľká Ves nad Ipľom je obec na Slovensku v okrese Veľký Krtíš.
Dejiny.
Veľká Ves nad Ipľom (Nogfolu 1252) leží v Ipeľskej pahorkatine na pravom brehu rieky Ipeľ. Najsevernejší výbežok zabieha do Krupinskej výšiny. Archeológovia tu našli osídlenie z paleolitu, eneolitické sídlisko s kanelovanou keramikou, ale aj sídliska hallstattské, laténske a slovanské (9. – 11. storočie). Obec patrila Gregorovi z Nogfalu, potom v 18. a 19. storočí Liptajovcom a Terstiaszkym (Trestenskovcom). Násilne ju pripojili k Maďarsku (1938–1945).

</doc>
<doc id="27999" url="https://sk.wikipedia.org/wiki?curid=27999" title="Veľká Čalomija">
Veľká Čalomija

Veľká Čalomija je obec na Slovensku v okrese Veľký Krtíš.

</doc>
<doc id="28000" url="https://sk.wikipedia.org/wiki?curid=28000" title="Veľký Lom">
Veľký Lom

Veľký Lom je obec na Slovensku v okrese Veľký Krtíš.
Polohopis.
Obec sa nachádza v severovýchodnej časti okresu Veľký Krtíš, v povodí potoka Koprovnica. 
Severozápadný okraj katastrálneho územia obce je aj hranicou Vojenského výcvikového priestoru Lešť. 
Od centra okresného mesta je vzdialená . K Veľkému Lomu patria aj 3 hájenky ležiace 1 km severne od obce.
Názov.
Prvá písomná zmienka o obci s názvom Laam je z roku 1573. V roku 1808 sa už spomína ako Welky Luom. Názov obce údajne vznikol po veľkej víchrici, ktorá najviac stromov polámala na kopci za dedinou zvanom Dielec. 
Od tejto udalosti si ľudia prispôsobili názov obce od slov "veľké lámanie" – VEĽKÝ LOM
Dejiny.
Zdravotnícka pomoc pre obyvateľov je poskytovaná v Zdravotnom stredisku v Pôtri (), no mnoho občanov dochádza na lekárske vyšetrenia do Veľkého Krtíša.
Poštové služby zabezpečuje pre obec pobočka Slovenskej pošty v Pôtri.
Autobusovú dopravu zabezpečuje SAD Zvolen s BBSK maximálne 3x denne.
V minulosti bola vo V.Lome aj škola a škôlka. V najlepších rokoch chodilo do škôlky takmer 30, a do školy vyše 50 detí. V prevádzke bola aj školská jedáleň. V 90. rokoch bolo všetko zrušené pre nízky počet detí. V súčasnosti dochádzajú deti do škôlky v Pôtri a do škôl v Modrom Kameni a Veľkom Krtíši.
V obci sú prevádzkované potraviny.
Jediným zamestnávateľom v obci je miestne Poľnohospodárske družstvo.
Obyvateľstvo.
Vo Veľkom Lome žijú tri národnosti:
Kultúra a zaujímavosti.
Folklór, kultúra.
V obci existuje folklórny súbor Lomianka. Najvýznamnejším rokom pre súbor bol rok 1982, keď sa zúčastnil na Podpolianskych slávnostiach.
Pre mužskú časť tohto súboru je charakteristický kroj pozostávajúci z týchto častí:
v letnom období krpcov či súkenných papúč, kalapčokov s malou strechou a z plátených košieľ a gatí (vo sviatok vyšívaných). V zime nosili nohavice z domáceho súkna, vo sviatok z tenkého, zvolenského. K tomu si obliekali kožúštek vybíjaný ringliami. Cez sviatky sa nosili čižmy inak kapcáty.
Ženský kroj pozostáva z týchto častí:
Zo spodného oblečenia – rubáča a spodnej bielej košele. K vrchnému oblečeniu patrilo oplecko a geceľa zdobená grajzľami a šmúrami. Taktiež kosičky, šaty (zástery), ľajbríky a popruhy.
V zime sa miesto ľajbríka odievali do kožúška. Na hlavách nosili dievky vo sviatok párty a ženy kyty.
Dievky si plietli vrkoče šmúrami a štencami.
V roku 1992 kultúrni činovníci vystúpili na folklórom podujatí vo Východnej.
V súčasnosti záujem o účinkovanie v miestnom súbore upadá.
Obecný úrad usporiadava pre všetky malé deti v obci každoročne v decembri Mikuláša a v lete športový deň na svojpomocne vybudovanom ihrisku.
Pre čitateľov je k dispozícii aj knižnica, ktorá sa nachádza v budove OÚ.
Spolky.
V obci fungujú 3 spolky:
Zdroj.
Informačná brožúrka vydaná Obecným úradom vo Veľkom Lome pri príležitosti 60. výročia oslobodenia obce.

</doc>
<doc id="28001" url="https://sk.wikipedia.org/wiki?curid=28001" title="Vieska (okres Veľký Krtíš)">
Vieska (okres Veľký Krtíš)

Vieska je obec na Slovensku v okrese Veľký Krtíš.

</doc>
<doc id="28002" url="https://sk.wikipedia.org/wiki?curid=28002" title="Vinica">
Vinica

Vinica (historicky , ) je obec na Slovensku v okrese Veľký Krtíš. 
Dejiny.
Obec leží v strede bývalej Hontianskej župy, medzi Balážskymi Ďarmotami a Šahami, pod kopcami Krupinskej planiny blízko Ipľu. Terajšiu obec tvoria bývalé osídlenia: "Dolné Nekyje", "Stredné Nekyje", "Horné Nekyje", "Kostolnica" a "Leklinec" (zriedkavo aj "Lekninec"). Nekyje ako obec sú spomínané najskôr v roku 1135, keď sa objavila na zozname obcí listiny uhorského kráľa Bela II.
Nekyje patrili do roku 1923 medzi najväčšie osídlenia okolia. Hontianska župa mala v tom čase 21 miest, jedným z nich boli Nekyje.
V období 1902 – 1923 bolo mesto Nekyje okresným sídlom.
V roku 1923 Hontianska župa zanikla a obec patrila do Zvolenskej župy.
V rokoch 1949 až 1960 do okresu Šahy, od roku 1960 do okresu Lučenec a od 9. mája 1968 sa okresným sídlom stal Veľký Krtíš.
8. decembra 1905 sa zjednotili Dolné Nekyje, Stredné Nekyje, Horné Nekyje a Kostolnica do jednej obce "Nekyje", avšak pomenovania Dolné a Horné Nekyje medzi obyvateľmi sa používa aj dnes.
Po vzniku Československej republiky názov obce je "Nekyje nad Ipľom" až do 8. augusta 1948, keď obecné zastupiteľstvo na čele s jeho predsedom Ľudovítom Ličkom 800-ročné pomenovanie obce zmenilo na Vinica.
Od roku 1994 v zmysle zákona o používaní jazyka národnostných menšín je úradný názov obce "Vinica – Ipolynyék". 
Obyvateľstvo.
V roku 2021 bolo v obci sčítaných 1 794 obyvateľov, z toho malo 18% slovenskú, 79% maďarskú a 3% nezistenú národnosť.
Počet obyvateľov k 30. aprílu 2007 bol 1 890, z toho: Slováci 256 (13,54 %) obyvateľov, Maďari 1 633 (86,40 %) a 1 obyvateľ neuviedol národnosť.

</doc>
<doc id="28003" url="https://sk.wikipedia.org/wiki?curid=28003" title="Vrbovka">
Vrbovka

Vrbovka je obec na Slovensku v okrese Veľký Krtíš.

</doc>
<doc id="28004" url="https://sk.wikipedia.org/wiki?curid=28004" title="Zombor">
Zombor

Zombor je obec na Slovensku v okrese Veľký Krtíš.

</doc>
<doc id="28005" url="https://sk.wikipedia.org/wiki?curid=28005" title="Závada (okres Veľký Krtíš)">
Závada (okres Veľký Krtíš)

Závada je obec na Slovensku v okrese Veľký Krtíš.

</doc>
<doc id="28006" url="https://sk.wikipedia.org/wiki?curid=28006" title="Ľuboriečka">
Ľuboriečka

Ľuboriečka je obec na Slovensku v okrese Veľký Krtíš.

</doc>
<doc id="28007" url="https://sk.wikipedia.org/wiki?curid=28007" title="Širákov">
Širákov

Širákov je obec na Slovensku v okrese Veľký Krtíš.

</doc>
<doc id="28008" url="https://sk.wikipedia.org/wiki?curid=28008" title="Šuľa">
Šuľa

Šuľa je obec na Slovensku v okrese Veľký Krtíš.
Názov.
Šuľa ako pomenovanie osady vľavo od starej cesty z Lučenca do Zvolenu má pôvod v starobylom slovan. prid. meno "sujъ/sulъ" „ľavý".
Polohopis.
Obec leží 31 km od Veľkého Krtíša v hornatom chotári na styku úzkych hlbokých dolín tokov Madačky a Tisovníka.
Dejiny.
Najstaršia zmienka o obci je z roku 1460, pôvodne majetku hradu Šomoška. 

</doc>
<doc id="28010" url="https://sk.wikipedia.org/wiki?curid=28010" title="Oldřich Hemerka">
Oldřich Hemerka

Oldřich Hemerka (* 13. november 1862, Vrdy (okres Kutná Hora) – † 16. december 1946, Košice) bol organista, hudobný skladateľ, dirigent a zbormajster. V Košickej diecéze vykonával 60 rokov funkciu regenschoriho.
V rokoch 1879 až 1882 študoval na Organovej škole v Prahe, v r. 1882 – 1899 pôsobil ako regenschori v Bardejove v chráme sv. Egídia, v rokoch 1899 – 1944 ako regenschori v Košiciach v Dóme sv. Alžbety. Za 64 rokov svojho pôsobenia na východnom Slovensku a najmä v Košiciach rýchlo splynul s hudobnou kultúrou východoslovenského kraja. Zbieral východoslovenské ľudové piesne, písal veľké vokálnosymfonické, dychové, orchestrálne a chrámové skladby. V dejinách slovenskej hudby na východnom Slovensku do r. 1945 patrí do skupiny skladateľov Mikuláša Moyzesa a Dezidera Lauku.

</doc>
<doc id="28011" url="https://sk.wikipedia.org/wiki?curid=28011" title="Želovce">
Želovce

Želovce sú obec na Slovensku v okrese Veľký Krtíš.
Polohopis.
Obec sa nachádza v Ipeľskej kotline, v údolí riečky Krtíš, asi 8 km južne od Veľkého Krtíša a 7 km od štátnej hranice s Maďarskom. Zo severozápadu na juhovýchod preteká obcou Želovský potok, na ktorom je pred obcou vybudovaná menšia vodná nádrž. Západným okrajom prechádza cesta II/527 zo Šiah a Slovenských Ďarmôt do Veľkého Krtíša, na ktorú sa tu napája cesta do Kiarova.
Dejiny.
Pahorkatinná oblasť s úrodnými údoliami vytvárala vhodné podmienky na život a preto aj v oblasti Želoviec sa dochovali dôkazy prítomnosti ľudí už od eneolitu (3500 - 2000 pred Kr.). Dôkazom toho sú štiepané kamenné nástroje, ktoré boli nájdené v chotári dnešnej obce. Územím prešli mnohé národy, medzi nimi Kvádi, Huni, Longobardi, Avari, Slovania a Maďari. Z obdobia raného stredoveku, kedy tu žili najmä Avari a Slovania, sa tu našlo 840 hrobov a v nich množstvo zbraní, šperkov, úžitkových predmetov a slovanských nádob.
Samotná obec je písomne doložená v listine z 30. júna 1296, kedy sa spomína ako Zsély. Zánik pôvodnej osady, ležiacej na ľavom brehu Krtíša spôsobili osmanské vojská, ktoré v druhej polovici 16. storočia spustošili celý región a Želovce vypálili. Preživší si založili novú obec na súčasnom mieste. Obec patrila do majetku Bettéra, Balašovcov a Koháryovcov, po vyhnaní Turkov ju získal gróf Štefan Ziči. V roku 1625 si Želovčania postavili kostol, ktorý bol však zničený a súčasný, na novom mieste pochádza z roku 1771. O rok neskôr pribudol v obci kaštieľ a v roku 1773 aj budova fary. Práve zásluhou Zičiovských grófov sa začali v obci rozvíjať remeslá a rozšírili tak dovtedy výhradne poľnohospodársky spôsob obživy obyvateľov.
Čiernym dňom v dejinách je aj nedeľa 17. augusta 1862, kedy takmer celú obec zničil rozsiahly požiar. Nepoškodený zostal iba kaštieľ, kostol a jediný dom, preto vtedajší majiteľ panstva Ábel Zichy daroval poškodeným pozemky a nariadil rozparcelovanie územia a výstavbu od seba dostatočne vzdialených domov. Práve prílišná blízkosť a slamené strechy najviac prispeli k rozšíreniu požiaru a veľkým škodám na majetku. Želovce boli obnovené a postupne sa stali významným poľnohospodárskym a remeselníckym strediskom s tehelňou, vodným a neskôr parným mlynom. Ťažilo sa tu uhlie a soľ a viackrát ročne sa tu konali jarmoky a dobytčie trhy. Z remeselníkov tu bol zastúpený kováč, kolár, tesár, stolár, šuster, murár, remenár a mlynár.
V novodobých dejinách bola vybudovaná pošta, telefón, telegraf a v lokalite Šóšár pri prameňoch minerálnej vody aj kúpele. V medzivojnovom období boli Želovce kultúrnym a hospodárskym centrom užšieho regiónu. Od roku 1932 fungoval Gazdovský spolok, ktorý pripravoval osivo, o dva roky neskôr sa začal chov šľachteného dobytka a bolo zavedené zavlažované záhradníctvo. V kultúrno-spoločenskej oblasti vznikol spolok Victoria, ktorý sa podporoval šport, kultúru, tradície a vzdelávanie. Činnosť divadelnej skupiny pretrvala až do konca 70. rokov minulého storočia. Po druhej svetovej vojne sa s rozmachom individuálnej výstavby začalo aj masové cestovanie za prácou. Zjednodušenie života miestnych znamenalo v roku 1948 vybudovanie elektrickej siete, v roku 1964 dokončili modernú základnú školu a neskôr aj kultúrny dom s kinosálou. Zamestnanie prinieslo otvorenie pobočky závodu Kovohron, ktorý však v roku 1990 zanikol.
Po roku 1989 zaniklo aj Poľnohospodárske družstvo a zánikom veľkých firiem v okolí prinieslo vysokú nezamestnanosť. Len pomaly vznikajú súkromnú prevádzky výroby a služieb, ktoré zamestnávajú desiatky ľudí. Tak ako v mnohých obciach na okolí, aj tu stagnuje rozvoj, kultúra aj šport.

</doc>
<doc id="28015" url="https://sk.wikipedia.org/wiki?curid=28015" title="Záhorce">
Záhorce

Záhorce () sú obec na Slovensku v okrese Veľký Krtíš.
Polohopis.
Záhorce ležia vo východnej časti Ipeľskej kotliny v doline Krtíša na pravom brehu rieky Ipeľ. V súčasnosti obec Záhorce zahrňuje do svojho územného členenia aj dve bývalé samostatné obce Selešťany a Podlužany.

</doc>
<doc id="28016" url="https://sk.wikipedia.org/wiki?curid=28016" title="Trebušovce">
Trebušovce

Trebušovce sú obec na Slovensku v okrese Veľký Krtíš.

</doc>
<doc id="28017" url="https://sk.wikipedia.org/wiki?curid=28017" title="Veľké Straciny">
Veľké Straciny

Veľké Straciny sú obec na Slovensku v okrese Veľký Krtíš.

</doc>
<doc id="28018" url="https://sk.wikipedia.org/wiki?curid=28018" title="Stredné Plachtince">
Stredné Plachtince

Stredné Plachtince sú obec na Slovensku v okrese Veľký Krtíš.
Polohopis.
Leží na severovýchodnom okraji Čebovskej pahorkatiny, geomorfologickej časti Ipeľskej kotliny, západným i východným smerom vystupujú Modrokamenské úboče, patriace do Krupinskej planiny. Obcou preteká Plachtinský potok. 
Prístup do obce zabezpečuje cesta III/2583, vedúca z Dolných (križovatka s cestou I/75 (Nové Zámky – Lučenec)) do Horných Plachtiniec. Veľký Krtíš je vzdialený juhovýchodným smerom, Šahy juhozápadným, Krupina severozápadným a krajské mesto severným smerom.

</doc>
<doc id="28019" url="https://sk.wikipedia.org/wiki?curid=28019" title="Veľké Zlievce">
Veľké Zlievce

Veľké Zlievce sú obec na Slovensku v okrese Veľký Krtíš.

</doc>
<doc id="28020" url="https://sk.wikipedia.org/wiki?curid=28020" title="Slovenské Ďarmoty">
Slovenské Ďarmoty

Slovenské Ďarmoty (, – do roku 1920 a v rokoch 1938 až 1945 súčasťou mesta "Balážske Ďarmoty") sú obec na Slovensku v okrese Veľký Krtíš.
Pri sčítaní v roku 2021 sa k slovenskej národnosti prihlásilo 67,7% obyvateľov, k maďarskej 16,5% a k rómskej 6,9%
Dejiny.
Obec Slovenské Ďarmoty vznikla v roku 1919 odčlenením časti Ujtelep od Balašských Ďarmôt, po vzniku I. ČSR, ktorej južnú hranicu tvorí rieka Ipeľ. 
Prví obyvatelia obce, známej prevažne vinohradníckou činnosťou, odkupovali vinice, v ktorých bývali, od Maďarov. Z tohto dôvodu boli obyvatelia prezývaní po maďarsky "pincések". Po osamostatnení sa, si obec ponechala názov "Ďarmoty" a doplnila ju o pomenovanie "Slovenské". 
Dejiny obce sú úzko späté s dejinami susedného mesta Balážske Ďarmoty, ktoré bolo bývalým župným sídlom Novohradskej župy. Samotná obec Slovenské Ďarmoty vznikla v rokoch 1919 – 1920, spolu so vznikom I. ČSR. 
Praveké dejiny zanechali na tomto okolí bohaté náleziská. Okolie obce bolo obývané už v dobe neolitu. Počas archeologických výskumov tu identifikovali odborníci nálezy volútovej kultúry. Strategická poloha, ktorá umožňuje stretnutie hory s nížinou, predestinovala vývoj aj v ďalších etapách histórie obce. 
V dobe neolitikum údolie Ipľa obývali ľudia, ktorí sú zaraďovaní do lengyelskej kultúry. Po tejto dobe nasleduje doba bronzová, počas ktorej v Novohrade rozkvitla kultúra pilinyská a na to nadväzujúca kyjatická kultúra. 
Brod cez rieku Ipeľ a cez neho vedúce obchodné cesty, predurčili významnú úlohu obce i v dobe hallštattskej, laténskej a rímskej. Počas sťahovania národov, koncom 9. a začiatkom 10. storočia nášho letopočtu sa tu usadili maďarské kmene s názvom Gyarmat, Kürt, Keszi a Kér. Tieto mená sa dodnes zachovali v názvoch niektorých obcí. Vývoj mestskej časti terajších Slovenských Ďarmôt počas stredoveku až po novodobé dejiny charakterizovalo poľnohospodárstvo, najmä vinohradníctvo. V mestskej časti sa nachádzali vinné pivnice občanov z Balážských Ďarmôt (Balassagyarmatu). 
Slovenské Ďarmoty boli do roku 1919 – 1920 súčasťou mesta Balážske Ďarmoty a až po uzavretí Trianonskej mierovej zmluvy vznikla z časti Balašských Ďarmôt samostatná pohraničná obec Slovenské Ďarmoty. Nadmorská výška obce, ležiacej na pravom brehu Ipľa, (142 m nad morom v strede obce a 138 – 265 m nad morom v chotári) predestinuje poľnohospodársky a vinohradnícky charakter tejto lokality. 
Ráz obce, nadobudnutý počas samostatných dejín, sa zachoval do dnešných dní. Z novodobej histórie je možné pripomenúť štrajky poľnohospodárskych pracovníkov z roku 1923 a 1929. 
Počas rokov 1938 – 1944 bola obec pripojená k Maďarsku. Po oslobodení tu znovu zriadili hraničný priechod do Maďarska. V roku 1949 bolo založené JRD, ktoré bolo v roku 1964 začlenené do Štátneho majetku.

</doc>
<doc id="28021" url="https://sk.wikipedia.org/wiki?curid=28021" title="Slovenské Kľačany">
Slovenské Kľačany

Slovenské Kľačany sú obec na Slovensku v okrese Veľký Krtíš.

</doc>
<doc id="28022" url="https://sk.wikipedia.org/wiki?curid=28022" title="Sečianky">
Sečianky

Sečianky sú obec na Slovensku v okrese Veľký Krtíš.
Dejiny.
Sečianky (Zelchan 1260) ležia v Ipeľskej kotline. Objavili tu sídlisko z doby veľkomoravskej. Terra Zelchan (Selčany) sa spomína v roku 1243 pri popise chotára obce Klenian. Stredoveké Sečianky vznikli na mieste niekdajšieho veľkomoravského hradiska a v archívnych dokumentoch vystupujú od roku 1260, najskôr pod názvom Zelchan alebo Zelchen. Počas súpisu pápežských desiatkov (1332 – 1337) tam figuruje kňaz Štefan z farnosti sv. Kozmu a Damiána. Obec patrila viacerým zemepanským rodinám: Sombateliovcom (Szombathelyi), Liptajovcom (Lipthay), Somsichovi a Krečmárovi (Krecsmár). Obec násilne pripojili k Maďarsku (1938 – 1945). 

</doc>
<doc id="28023" url="https://sk.wikipedia.org/wiki?curid=28023" title="Seľany">
Seľany

Seľany sú obec na Slovensku v okrese Veľký Krtíš.

</doc>
<doc id="28024" url="https://sk.wikipedia.org/wiki?curid=28024" title="Príbelce">
Príbelce

Príbelce je obec na Slovensku v okrese Veľký Krtíš. Vznikla spojením Horných a Dolných Príbeliec v roku 1966.
Kultúra a zaujímavosti.
Zaujímavosti.
Nachádza sa tu bývalá piesková baňa, v ktorej sa dajú nájsť žraločie zuby v usadeninách z čias, keď tu bolo more. V športovo-streleckom areáli sa konajú strelecké súťaže, náučný chodník Holica priťahuje turistov a v obci sa nachádza množstvo pôvodnej - ľudovej architektúry, o ktorej záchranu sa dnes usiluje. Ide o čisto slovenskú obec prevažne evanjelického vierovyznania.

</doc>
<doc id="28025" url="https://sk.wikipedia.org/wiki?curid=28025" title="Olováry">
Olováry

Olováry sú obec na Slovensku v okrese Veľký Krtíš.
Polohopis.
Obec leží v plytkej doline Ipeľskej kotliny, približne 15 km juhovýchodne od Veľkého Krtíša. 
Dejiny.
Prvá písomná zmienka o obci (pod názvom "Olwar") je z roku 1245, bola majetkom rodu Balašovcov. Podľa cirkevných písomných prameňov bol na tomto mieste kostol už v roku 1076 a na Kamennom vrchu stredoveký hrad "Óvár". Obyvateľstvo sa zaoberalo hlavne vinohradníctvom.

</doc>
<doc id="28026" url="https://sk.wikipedia.org/wiki?curid=28026" title="Nenince">
Nenince

Nenince () je obec na Slovensku v okrese Veľký Krtíš.
Názov.
Názov bol utvorený podľa latinsko-rímskeho podstaného mena "nenia" s významom pohrebná, smútočná pieseň.

</doc>
<doc id="28027" url="https://sk.wikipedia.org/wiki?curid=28027" title="Malé Zlievce">
Malé Zlievce

Malé Zlievce sú obec na Slovensku v okrese Veľký Krtíš.

</doc>
<doc id="28028" url="https://sk.wikipedia.org/wiki?curid=28028" title="Malé Straciny">
Malé Straciny

Malé Straciny sú obec na Slovensku v okrese Veľký Krtíš.

</doc>
<doc id="28029" url="https://sk.wikipedia.org/wiki?curid=28029" title="Lesenice">
Lesenice

Lesenice je obec na Slovensku v okrese Veľký Krtíš.
Občianska vybavenosť.
V obci sa okrem rímskokatolíckeho nachádza aj evanjelický kostol, jednoduchá jednoloďová stavba s polygonálnym ukončením presbytériom a predstavanou vežou, z roku 1984. Kostol stojí na mieste starej tolerančnej stavby z roku 1787. Veža kostola je ukončená ihlancovou helmicou.

</doc>
<doc id="28030" url="https://sk.wikipedia.org/wiki?curid=28030" title="Kováčovce">
Kováčovce

Kováčovce sú obec na Slovensku v okrese Veľký Krtíš.
Dejiny.
Prvá zmienka o obci je z roku 1295. Staré a cudzojazyčné pomenovania obce boli: Koachy (1295), Kovachy (1435), Kowacžowa (1773); maďarsky Szécsénykovácsi. Dnešný názov Kováčovce je od roku 1920. Obec patrila Sečianskemu panstvu, potom rozličným zemianskym rodinám. V roku 1828 mala obec 29 domov a 351 obyvateľov. Zaoberali sa poľnohospodárstvom. V roku 1925 došlo k vzbure pre nespravodlivé uskutočnenie pozemkovej reformy. V roku 1935 trestne stíhali komunistov za predvolebnú kampaň. V rokoch 1938 – 1944 bola obec pripojená k Maďarsku. Súčasťou obce je aj dedinka Peťov. 

</doc>
<doc id="28031" url="https://sk.wikipedia.org/wiki?curid=28031" title="Kosihy nad Ipľom">
Kosihy nad Ipľom

Kosihy nad Ipľom () sú obec na Slovensku v okrese Veľký Krtíš.
Polohopis.
Kosihy nad Ipľom ležia v Ipeľskej kotline, pri ústí Veľkého potoka do Ipľa. 
Dejiny.
Názov obce pochádza od staromaďarského kmeňa "Keszi". Prvá písomná zmienka obce je z roku 1326 vo forme "Kezeu". Obec dôsledkom Prvej viedenskej arbitráže bola v období 1938 – 1944 znovu súčasťou Maďarska.

</doc>
<doc id="28032" url="https://sk.wikipedia.org/wiki?curid=28032" title="Kosihovce">
Kosihovce

Kosihovce je obec na Slovensku v okrese Veľký Krtíš.
Polohopis.
12 km na juhozápad od Veľkého Krtíša.
Dejiny.
Prvá písomná zmienka o obci Kosihovce pochádza z roku r. 1135, kde je uvedená v podobe Kukezu. V r. 1448 je v dokumente uvedený ako Keszihocz. Súčasný názov pochádza z roku 1920.

</doc>
<doc id="28033" url="https://sk.wikipedia.org/wiki?curid=28033" title="Koláre">
Koláre

Koláre sú obec na Slovensku v okrese Veľký Krtíš.

</doc>
<doc id="28034" url="https://sk.wikipedia.org/wiki?curid=28034" title="Kleňany">
Kleňany

Kleňany sú obec na Slovensku v okrese Veľký Krtíš.

</doc>
<doc id="28035" url="https://sk.wikipedia.org/wiki?curid=28035" title="Kamenné Kosihy">
Kamenné Kosihy

Kamenné Kosihy sú obec na Slovensku v okrese Veľký Krtíš.

</doc>
<doc id="28036" url="https://sk.wikipedia.org/wiki?curid=28036" title="Chrastince">
Chrastince

Chrastince sú obec na Slovensku v okrese Veľký Krtíš.
Polohopis.
Obec leží v Ipeľskej kotline v doline Studienskeho potoka. 
Dejiny.
Prvá písomná zmienka o obci (pod názvom "Harazti Gyormoth") je z roku 1290, bola však staršou služobníckou osadou. Pravdepodobne sa tu v minulosti ťažilo zlato, čomu nasvedčuje meno lokality "Aranybánya" (Zlatá baňa). Počas rokov 1938 – 1944 bola obec pripojená k Maďarsku. Obyvateľstvo sa zaoberalo poľnohospodárstvom a vinohradníctvom. V roku 1952 tu založili JRD. Poľnohospodársky ráz obce sa ani neskôr nezmenil.

</doc>
<doc id="28037" url="https://sk.wikipedia.org/wiki?curid=28037" title="Horné Strháre">
Horné Strháre

Horné Strháre sú obec na Slovensku v okrese Veľký Krtíš.

</doc>
<doc id="28038" url="https://sk.wikipedia.org/wiki?curid=28038" title="Horné Plachtince">
Horné Plachtince

Horné Plachtince sú obec na Slovensku v okrese Veľký Krtíš.
Polohopis.
Leží na severovýchodnom okraji Čebovskej pahorkatiny, geomorfologickej časti Ipeľskej kotliny, v okolí vystupujú Modrokamenské úboče, patriace do Krupinskej planiny. Obcou preteká Plachtinský potok. 
Prístup do obce zabezpečuje cesta III/2583, vedúca z Dolných (križovatka s cestou I/75 (Nové Zámky – Lučenec)) cez Stredných Plachtiniec. Veľký Krtíš je vzdialený juhovýchodným smerom, Šahy juhozápadným, Krupina severozápadným a krajské mesto severným smerom.
Kultúra a zaujímavosti.
Turizmus.
Obcou vedie modro značený turistický chodník, spájajúci Modrý Kameň a Španí laz. Sivou farbou značený chodník vedie z centra obce na rázcestie Krížne cesty. 
Západne od obce je na vrchu Španí laz televízny a rozhlasový vysielač, no tiež meteorologický radar SHMÚ.

</doc>
<doc id="28039" url="https://sk.wikipedia.org/wiki?curid=28039" title="Glabušovce">
Glabušovce

Glabušovce sú obec na Slovensku v okrese Veľký Krtíš.

</doc>
<doc id="28040" url="https://sk.wikipedia.org/wiki?curid=28040" title="Ďurkovce">
Ďurkovce

Ďurkovce sú obec na Slovensku v okrese Veľký Krtíš.

</doc>
<doc id="28041" url="https://sk.wikipedia.org/wiki?curid=28041" title="Dolné Strháre">
Dolné Strháre

Dolné Strháre sú obec na Slovensku v okrese Veľký Krtíš.

</doc>
<doc id="28042" url="https://sk.wikipedia.org/wiki?curid=28042" title="Dolné Plachtince">
Dolné Plachtince

Dolné Plachtince sú obec na Slovensku v okrese Veľký Krtíš.
Polohopis.
Ležia na severovýchodnom okraji Čebovskej pahorkatiny, geomorfologickej časti Ipeľskej kotliny, severovýchodne od obce vystupujú nad rovinatý kraj Modrokamenské úboče, patriace do Krupinskej planiny. Obcou preteká Burašovský potok a vetva Plachtinského potoka. 
Prístup zabezpečuje cesta I/75 (Nové Zámky – Lučenec), na ktorú sa pripája cesta III/2601 južným smerom do Sklabinej, vedúca centrom obce a cesta III/2583, vedúca severne do Stredných a do Horných Plachtiniec. Veľký Krtíš je vzdialený východným smerom, Šahy juhozápadným, Krupina severozápadným a krajské mesto severným smerom.
Prírodné podmienky.
Geológia.
Územie Plachtinského chotára tvorili pôvodne plytčiny rozsiahleho pravekého mora. V oblasti sa našli skameneliny žralokov, dinosaurov a mamutov. Uhoľné vrstvy sa tiahnu od Stredných Plachtiniec až po Obeckov, čiže aj cez územie obce.
Podnebie.
Stredoeurópske mierne podnebie umožňuje pestovať všetky druhy obilnín, ovocia, ale dobre sa tu darí aj viniču, vďaka ktorému je obec známa. Mierne teplé podnebie je príčinou, že na tomto území sa vyskytuje len málo ihličnanov. Sú tu prevažne listnaté a zmiešané lesy s agátovým, bukovým, či dubovým porastom. Zo zástupcov fauny stojí za zmienku predovšetkým jastrab veľký.
Dejiny.
Najstaršie osídlenie oblasti je z čias rímskej ríše, najskôr ako Keltské oppidum. Našli sa tu archeologické nálezy, ktoré to dokazujú. Asi v roku 6 po Kr. Kelti podľahli nátlaku Rimanov, čo dokazuje nájdená rímska minca z tohto obdobia. Až okolo piateho storočia nášho letopočtu sa na okolitých kopcoch usadili Slovania, ktorí postupne schádzali do dolín a zakladali osady. Ich život ovplyvnil príchod sv. Cyrila a Metoda a s ním aj hlásanie kresťanstva od roku 863.
V listine popisovanej v diele slovenského historika Richarda Marsinu, slovenský diplomatár hovorí o darovaní územia obce zemepánovi Dubaacovi v roku 1243 a tento dátum potvrdzujú aj údaje v diele maďarského historika Istvána Bakácsa "„Hont vármegye Mohács elött“". Je to prvá oficiálne písomne doložená historická zmienka o obci. Táto listina však hovorí už o obci, teda jej história je ešte staršia. Tento fakt potvrdzuje zápis dp. Páleníka v preklade historickej farskej kroniky (originál sa stratil), ktorý hovorí o roku 1156 ako roku, keď bol založený kláštor cisterciánov v Bzovíku a obyvatelia obce museli každoročne odovzdávať dva okovy vína ako poplatky kňazských desiatkov tomuto rehoľnému rádu. Táto správa však nie je podložená nijakou listinou ani dôkazom, opisovanú listinu sa nepodarilo objaviť. V tomto preklade je uvedený aj údaj, že na územie obce v roku 1241 vpadli tatárske vojská. Z uvedeného sa zdá, že rok 1243, hoci je oficiálnou prvou písomnou zmienkou o obci, nie je jediný, ale momentálne najstarší dostupný údaj o obci.
V roku 1243 teda dostal obec, v tom čase s názvom Palata (Plahta Terra), zemepán Martin Dubaac. Až do roku 1245 sa v súvislosti s obcami Dolné i Horné Plachtince spomína rovnaký názov, z čoho sa dá usúdiť, že pôvodne tvorili spoločný celok. V tomto roku sú už zaznamenané samostatne ako Palohta Inferior (Dolné) a Palohta Superior (Horné Plachtince). Až pri roku 1439 sa pri názvoch Inferior a Superior spomína aj názov Középpalohta (Stredné Plachtince). Ďalej sa názvy vplyvom rôznych historických udalostí menili nasledovne: Palohta villa, Alsópalahtha, Preposstpalothaya, a i. V roku 1773 sa poslovenčil názov obce na Dolnie Plachtince. Pravdepodobne bol názov Plachtince odvodený od ľudovej prezývky, keďže sa v obci tkali plachty. Vzápätí sa spomínajú názvy Unter – Plachtintz a Alsó – Palojtha. Ďalej sa názov Palata menil na Palojtu, či Paloyty, alebo Palahthu a pod. Dnešný názov obec dostala v roku 1920.
Obec vlastnilo niekoľko rodín a majiteľov. Prvým bol už spomínaný zemepán Martin Dubaac s rodinou. Neskôr ju vlastnili Tardošovci, Lukavovci, Pápežská prepozitúra Šahy, rád Tovarišstva Ježišovho a Rožňavská Kapitula. Pred vznikom Česko-Slovenska a následným vyvlastnením pozemkov obec vlastnilo niekoľko veľkých gazdov.
V roku 1465 obec nadobúda štatút stredovekého mestečka, pečatidlo a erb, ako aj právo konať jarmoky ku dňu sv. Martina – patróna obce (mestečka).
V roku 1544 bola prvýkrát spustošená a vypálená Turkami. Turci začali zostrovať svoje útoky a obsadzovať nové územia. V roku 1546 budínsky sa paša Mohamed sa vyhráža Hontu a Novohradu, že ohňom a mečom zničí všetko, ak sa mu dobrovoľne nepoddajú. 
26. augusta 1547 sa v Banskej Štiavnici konal veľký jarmok. Turci sa od vyzvedačov dozvedeli, že Plachtinčania ukrývajú v obci farára, ktorý mal ísť na poradu do Banskej Štiavnice, aby ich v ťažkých časoch podporil; preto proti jarmočníkom poslali čalmak (100 jazdcov). Vyše 60 Plachtinčanov orabovali a len v spodnej bielizni ich pustili domov. 
V roku 1552 biskupi utekajúci cez Plachtince varovali obyvateľov pred Turkami, pričom im radili, aby schovali zvony z veže. Traduje sa, že vďaka dokonalej skrýši sa slávne zvony, ktoré bolo počuť až v Modrom Kameni a ich zvuk pripomínal plač, nenašli dodnes. 
Plachtinský mlynár Ján Sklár dal do kostola namaľovať tri obrazy za spásu duše svojho jediného syna, ktorý zahynul počas tureckých vpádov. V roku 1609 sa dedinčania zo strachu pred Turkami rozhodli kostol opevniť. Toto opevnenie je zakreslené na historickej mape z roku 1840.
Rokom 1648 sa pre obyvateľov začínajú ťažké časy. Vtedy sa rozširovali tzv. Drábikove proroctvá o konci sveta. Ľudia týmto proroctvám uverili a prestali pracovať, následkom čoho nastal veľký hlad. Keď pominul, skončili sa aj boje s Turkami, a v obci sa začali vytvárať cechy (stolársky, tkáčsky, vinohradnícky a kolársky).
V roku 1776 cisárovná Mária Terézia založila Urbár. Vtedy bola farnosť Modrý Kameň pridelená ako filiálka ku Plachtinciam. V tomto období bolo v obci viacero požiarov. Bolo tiež založené Rožňavské biskupstvo a obec patrila pod Rožňavskú diecézu.
V roku 1818 bola veľmi tuhá zima a následkom nej hlad. V roku 1831 v obci cholera, ku ktorej sa neskôr pridružil i mor. Následkom týchto udalostí sa obec vyľudnila a stratila na význame.
V roku 1848 vypukla feudálna revolúcia. V obci (v kostolnej zvonici) sa skrýval Janko Kráľ, kde ho v apríli 1849 aj zatkli. V jeho činnosti mu pomáhal učiteľ Ján Rotarides z Príbeliec.
20. storočie.
V roku 1914 vypukla prvá svetová vojna. Muži museli narukovať a doma ostali len ženy, deti a starci. Počas prvej svetovej vojny údajne zomreli dvaja muži. Tí, čo boli na bojiskách, často skončili v zajatí a domov sa vracali až po roku 1918, mnohí chorí alebo zmrzačení.
Po vzniku samostatného Česko-Slovenska nastáva najskôr čiastočná, neskôr skoro úplná stabilizácia životnej úrovne a rozkvet obce. V roku 1925 prebehla telefonizácia. V tomto roku postihla obec menšia epidémia týfu. V roku 1929 bolo založené Úverové družstvo a začalo sa s výstavbou novej cesty.
V roku 1930 vypukol v obci požiar, pri ktorom zhorelo 36 domov. Vďaka úsiliu obyvateľov sa podarilo požiar lokalizovať. Postihnutým obyvateľom poskytol drevo na opravu ich domov veľkostatkár Benda zo Stredných Plachtiniec. Po požiari sa ďalej obec vyvíjala priaznivo. Na jej území bola BANKA SLAVIA, dva obchody, dve krčmy, mliekáreň, bitúnok a dokonca i kino. Obec mala vlastného kováča, kolára a iných majstrov.
V roku 1936, následkom prietrže mračien a rozvodnenia potoka, sa pretrhla hať a voda zaplavila spodnú časť dediny. Zničený most bol v roku 1938 nahradený novým mostom. V tomto istom roku bolo založené potravinové družstvo, ktoré neskôr nahradilo spotrebné družstvo JEDNOTA.
Počas 2. svetovej vojny prechádzal dva týždne územím obce front. Obecná kronika hovorí: „Prvé nemecké jednotky prišli do obce 8. decembra 1944. Nikto sa im nepostavil do cesty, takže nič zvláštneho sa nestalo. I most ostal neporušený, čo je ojedinelý jav v takýchto časoch“. Za Nemcami prišli francúzski legionári. Boli to francúzski partizáni, ktorí bývali v miestnej škole. Sovietski vojaci prišli do obce 31. decembra 1944, o čom svedčí pamätná tabuľa na kultúrnom dome. Väčšina obyvateľov hľadala úkryt pred blížiacim sa frontom v Háji. Buď vo svojich pivniciach, alebo v kapitulskej pivnici, kam sa ich skrylo najviac. Front prebehol celkom ľahko, ale nie bez hmotných strát a strát na ľudských životoch.
Cez vojnu bol zriadený revolučný národný výbor, ktorý po prechode frontu nahradil miestny národný výbor. Vojaci Červenej armády nútili mužov kopať zákopy a rekvirovali zásoby potravín. Bolo poškodených viacero domov, odvlečená jedna židovská rodina a niekoľko ľudí zabitých. Miestni bojovali v okolí Hronskej Dúbravy.
V období 2. svetovej vojny (v roku 1943) bola obec elektrifikovaná.
Po skončení druhej svetovej vojny opäť vznikol česko-slovenský štát a Komunistická strana nastolila socialistickú diktatúru. Vtedy bol zatknutý katolícky kňaz Adolf Kejval, ktorý sa postavil proti jej zriadeniu. Uväznení boli aj tí obyvatelia, ktorí s ním spolupracovali. V roku 1955 dala Rožňavská kapitula svoje majetky do prenájmu občanom. V roku 1958 si občania zakladajú jednotné roľnícke družstvo. S vývojom poľnohospodárstva súvisí i vznik ÚKSUPu t. j. Ústredného kontrolného a skúšobného ústavu poľnohospodárskeho v roku 1960. V roku 1968 bol postavený kultúrny dom.
V sedemdesiatych rokoch boli násilne vyvlastnené pozemky na úpätí Hájnického Kameňa a tamojšie vinohrady boli zrovnané so zemou. Na ich mieste však JRD vysadilo nové. V roku 1978 bola dokončená nová škola a hasičská zbrojnica.
K najnovším zmenám v obci patrí nový dom smútku, čiastočná elektrifikácia lokality Háj, obnovenie komunikácií a prebiehajúca plynofikácia obce.
5. júna 1995 postihla obec silná búrka s krupobitím, ktorá zničila celú úrodu a spôsobila veľké hmotné škody.
Obyvateľstvo.
V súčasnosti má obec 598 obyvateľov a 216 domov. Bilancia rastu obyvateľstva je takáto: V roku 1778 mala obec 770 obyvateľov. Následkom moru, cholery, týfusu, hladu a bojov sa počet obyvateľov znížil na 560 (1948). Do roku 1996 sa počet zvýšil o dvoch obyvateľov.

</doc>
<doc id="28043" url="https://sk.wikipedia.org/wiki?curid=28043" title="Červeňany">
Červeňany

Červeňany sú obec na Slovensku v okrese Veľký Krtíš.
Polohopis.
Obec leží pri potoku Tisovník, asi 30 km od Veľkého Krtíša, v severnej časti okresu.
Dejiny.
Najstaršia zmienka o obci Červeňany (pod názvom "Verus") je z roku 1345. Ešte v polovici 20. storočia tu zhotovovali ľudový odev s bohatou ručnou výšivkou, spojovaním švíkov čipkami, voľnými ozdobnými švíkmi. 

</doc>
<doc id="28044" url="https://sk.wikipedia.org/wiki?curid=28044" title="Čelovce (okres Veľký Krtíš)">
Čelovce (okres Veľký Krtíš)

Čelovce sú obec na Slovensku v okrese Veľký Krtíš.
Polohopis.
Obec sa nachádza na hranici dvoch krajov a troch okresov, v západnej časti okresu, v južnej časti Krupinskej planiny. Východne sa nachádza Opavská hora (, najvyšší bod chotára), severne je Senná hora (), západne Plešovica () a juhovýchodne Dedova hora (). V severnej časti chotára pramení Veľký potok, ktorý preteká obcou a pokračuje južným smerom k obci Vinica. Údolím potoka vedie aj prístupová cesta, ktorá sa neďaleko Mikušových lazov odpája od cesty I/75 a z obce pokračuje do Vinice. Severne od centra obce sa nachádzajú viaceré lazy, kde sa zachovalo tradičné poľnohospodárstvo a farmárstvo.
Dejiny.
Napriek odľahlosti územia a polohe mimo významných historických ciest je osada "Chol" písomne doložená už v roku 1260. Územie patrilo Štefanovi Lesenickému a Michalovi Nyékymu z rodu Hont – Poznanovcov, neskôr potom začiatkom 14. storočia rodu Dobakovcov. Tým však kráľ majetok v roku 1342 odňal a až v 2. polovici 15. storočia sa vlastníkom stáva Marek Walt, od roku 1497 s prímením Čelovský. Región a teda aj táto obec trpela v 16. a 17. storočí nájazdmi tureckých vojsk. Po ústupe Turkov nastal rozmach obce, čo dokazuje aj prestavba katolíckeho kostola (doloženého v roku 1311) v roku 1673 a výstavba evanjelického chrámu roku 1793.
Čelovce boli tradičnou hontianskou dedinou s radovou potočnou zástavbou a lazníckymi usadlosťami v okolí. Domy mávali zväčša len jednu izbu, kuchyňu a komoru, ktoré dopĺňali hospodárske priestory (chlievy, stajne, sýpky a i.), ako aj bokom budované pivnice na skladovanie potravín. Poloha na rozhraní krajov a teda i okresov prinášal časté zmeny administratívnej príslušnosti; v prvých rokoch ČSR patrila obec do Hontianskej župy, od roku 1923 bola až do viedenskej arbitráže súčasťou modrokamenského okresu. Do roku 1960 spadala k okresu Krupina, následne do roku 1968 k okresu Zvolen a odvtedy už patrí do okresu Veľký Krtíš.
Napriek tomu, že vojnové roky obec prežila bez vážnejších následkov, väčšie škody sa udiali počas kolektivizácie, kedy boli zničené porasty ovocných stromov. Tradičný spôsob obživy miestnych obyvateľov ustúpil do úzadia, čím utrpeli sady jabloní a čerešní, ktoré boli zanedbané. Odľahlosť obce a náročná dostupnosť i v súčasnosti brzdí výraznejší rozvoj, čo na druhej strane napomáha zachovávaniu tradičného spôsobu života, folklóru a životného prostredia.

</doc>
<doc id="28045" url="https://sk.wikipedia.org/wiki?curid=28045" title="Čebovce">
Čebovce

Čebovce sú obec v okrese Veľký Krtíš v Banskobystrickom kraji na Slovensku.
Polohopis.
Obec Čebovce (maď. Csáb) je stará usadlosť na niekdajšej obchodnej ceste Balážske Ďarmoty – Zvolen. Nachádza sa na hranici Hontu a Novohradu, 10 km od slovensko-maďarských hraníc. Obec leží na juhovýchodnom úpätí Krupinskej planiny, pri vyústení doliny Čebovského potoka do Ipeľskej kotliny. Severná časť, v Krupinskej planine, má tvar vrchoviny, južná časť, uložená v Ipeľskej kotline, má charakter pahorkatiny.
Dejiny.
Obec sa prvýkrát spomína v roku 1272, pod menom "Chab". Najznámejším rodákom obce je maďarský spisovateľ, benediktínsky mních a kultúrny bádateľ Fabián Ján Szeder.
História Čeboviec je dosiaľ veľmi málo preskúmaná. Je však zrejmé, že ide o lokalitu, ktorá bola obývaná už veľmi dávno. Svedectvom toho sú o. i. aj výsledky archeologického výskumu na nedaľekej vyvýšenine, predstavujúce pamiatky z doby bronzovej. O veľmi starom osídlení hovoria terénne zahlbeniny, svedčiace o starých obydliach. Tu zrejme stála pôvodná obec, predchodkyňa Čeboviec, kým nebola prenesená do dnešnej lokality.
Pôvodná obec Györgymártonfalva, s obydliami zbitými z kolov a klád, ležala pod kopcom Zöldvár (Zelený hrad), v doline Čebovského potoka. Na kopci Györgymárton-partalja sa vraj nachádzal drevený kostol. V súčasnosti je v obci kostol z roku 1768, zasvätený Menu Panny Márie. Nižšie sa našli skrýše, vtesané do zeme – asi pivnice. V okolí sa nachádzajú prír. pamiatky "Krehora" a "Kosihovský Kamenný vrch", prírodná rezervácia "Čebovská lesostep" a chránený areál "Cerínsky potok".
Obyvateľstvo.
Podľa sčítania v roku 2021 malo v obci 42,8% slovenskú, 55,4% maďarskú a 1,3% nezistenú národnosť.
Na konci roka 2006 žilo v Čebovciach 1 037 obyvateľov, zväčša maďarskej národnosti a katolíckeho vyznania. V minulosti sa obyvatelia obce zaoberali poľnohospodárstvom (hlavne vinohradníctvom), remeselníkov bolo oveľa menej. Vhodné geografické podmienky a slnečné stráne totiž predurčovali okolie Čeboviec na pestovanie hrozna a výrobu vína. Zaujímavé sú štatistické údaje z roku 1920. Vraj tu žilo až 1 308 obyvateľov, z toho 698 maďarskej a 612 slovenskej národnosti. Na porovnanie ešte údaj z roku 1980. Obec vtedy mala 989 obyvateľov, z toho až 83,8 % maďarskej národnosti.
Kultúra a zaujímavosti.
Hudba.
Už 7 rokov tu funguje "Spevácky zbor Szedera Fábiána". Zbor sa zúčastnil na viacerých súťažiach na Slovensku aj v zahraničí a získal vzácne ocenenia (Kodályove Dni Galanta, Trnavské Zborové Dni, Prehliadka Cirkevných Zborov - Zvolen). Šíril dobré meno obce aj v Rumunsku a Maďarsku. Súbor viackrát vystupoval v Budapešti.
Zaujímavosti.
Pivničná oblasť Geruša, nachádza sa tu niekoľko radov pivníc, mnohé pivnice sú už nadstavané a slúžia aj ako chatky, ale väčšina má hlavne vinársku funkciu.
Približne 10 km vzdušnou čiarou od obce Čebovce sa nachádza obec Čelovce a neďaleko je aj obec Čekovce, čo často vedie k omylom, hlavne s poštou.
Šport.
Nachádza sa tu futbalový klub "TJ Vinohrad ČEBOVCE". Každoročne sa tu konajú letné futbalové turnaje, v roku 2006 sa prvýkrát zohralo priateľské stretnutie žien proti dievčatám. Darí sa aj šachistom, šach má v Čebovciach dlhú tradíciu. 

</doc>
<doc id="28046" url="https://sk.wikipedia.org/wiki?curid=28046" title="Chrťany">
Chrťany

Chrťany sú obec na Slovensku v okrese Veľký Krtíš.
Polohopis.
Obec leží severovýchodne od Veľkého Krtíša. 
Dejiny.
Prvá písomná zmienka o obci (pod názvom "Harkyan") je z roku 1227, bola však podstatne staršou služobníckou osadou. V minulosti sa tu dolovala železná ruda. Obyvateľstvo sa zaoberalo poľnohospodárstvom as vinohradníctvom. V 20. storočí bola založená družstevná farma, zameraná na živočíšnu výrobu. Poľnohospodársky ráz obce sa ani neskôr nezmenil.

</doc>
<doc id="28047" url="https://sk.wikipedia.org/wiki?curid=28047" title="Bušince">
Bušince

Bušince sú obec na Slovensku v okrese Veľký Krtíš.
Polohopis.
Sú umiestnené v prostredí povodí rieky Ipeľ vo vinohradníckej oblasti s hnedozemou. Obyvatelia sa zaoberajú poľnohospodárstvom. Jediným podnikom potravinárskeho priemyslu je podnik na výrobu cestovín.
Kultúra a zaujímavosti.
Turizmus.
Napriek tomu, že obci nie je ešte úplne dobudovaná infraštruktúra, pre turistov je tu možnosť prechádzok v malebnej prírode, cykloturistika, zber húb či pobyt v blízkom termálnom kúpalisku.
Aktivity obce.
Miestne orgány obce pravidelne v katastrálnom území obce pravidelne zabezpečujú aktivačné práce, čím napomáhajú zlepšiť situáciu dlhodobo nezamestnaných osôb a snažia sa nájsť zdroje a financie na rekonštrukciu vodovodu a výstavbu kanalizácie. Samozrejme sa snažia aj prilákať do oblasti v spolupráci s okolitými obcami domácich a tiež zahraničných investorov.
Občianska vybavenosť.
Obec má vlastné futbalové ihrisko, poštu, kultúrny dom s kinosálou, tiež deväťročnú základnú školu a niekoľko tried v vyučovacím jazykom maďarským, pretože v obci žije pomerne silná maďarská komunita. V obci sa nachádza aj dom smútku s cintorínom a pôsobia tu aj mimovládne organizácie ako Csemadok a Matica slovenská.

</doc>
<doc id="28048" url="https://sk.wikipedia.org/wiki?curid=28048" title="Žakarovce">
Žakarovce

Žakarovce sú obec na Slovensku v okrese Gelnica.
Polohopis.
Obec leží v priečnej doline, vychádzajúcej z údolia rieky Hnilca, po oboch brehoch Žakarovského potoka.
Dejiny.
Žakarovce sú významná banícka obec s bohatou históriou. V písomných prameňoch sa objavuje pod týmito názvami: 1336 – villa Zakeri, 1368 – villa Zakary, 1374 – villa Sakary, 1390 – Sakar, 1477 – Sakaar, 1773 – Zekarowce, 1808 – Žakarovce, maďarsky Zsakaróc, alebo Zákarfalu.
Prvá písomná zmienka sa nacháza v listine z 18. novembra 1336. Zo znenia uvedenej listiny vyplýva, že dedina existovala už dlhšiu dobu. Vznikla na území, ktoré od roku 1282 patrilo rodu pánov z Jakloviec. Určitý podiel majetkov (vrátane Perengarovej kúrie) v dedine vlastnil pred rokom 1330 aj gelnický richtár Perenger a po ňom gelnický prísažný Petermann, zvaný "Bozegeyst". Počas dlhotrvajúceho sporu medzi gelnickými mešťanmi a pánmi z Jakloviec boli Žakarovce Gelničanmi viackrát obsadené. Konkrétne sa o tom zachovali písomné doklady z rokov 1341 a 1352. Rodové majetky pánov z Jakloviec boli v roku 1282 odčlenené z pôvodného gelnického chotára. Gelnickí mešťania si preto robili nároky na tieto majetky, respektíve dediny ležiace na nich. Medzi týmito dedinami sa v listinách z rokov 1368 a 1374 uvádzajú aj Žakarovce. Niekedy pred rokom 1390 sa Žakarovce, pravdepodobne kúpou, dostali do rúk Pavla a Mikuláša z richnavskej vetvy Perényiovcov, ktorí ich začlenili do majetkov richnavského hradného panstva.
Žakarovce ležia v severovýchodnej časti Slovenského rudohoria pri potoku pretekajúcom obcou. Žakarovce vznikli ako banícka obec na území Gelnice. 
Železorudné a medené bane boli v obci už v XVI. storočí, v roku 1872 ich získala Těšínsko-třinecká železiarska spoločnosť Albrechta Habsburského. 
V roku 1877 mala obec 74 domov a 551 obyvateľov. V roku 1828 – 94 domov a 685 obyvateľov. 
Počas II. svetovej vojny sa veľa obyvateľov zapojilo do partizánskeho hnutia a SNP. 
Obec bola vyznamenaná Radom SNP I. triedy. V súčasnom období má obec 783 obyvateľov. 
V 19. storočí ani železorudné baníctvo v Žakarovciach a okolí neťažilo veľké množstvo rudy, dopyt po rudách nebol príliš veľký. 
Podľa Zoznamu sídiel krajín Uhorskej koruny (niečo podobné ako Štatistická ročenka) z roku 1913 sa Žakarovce volali po maďarsky Zakárfalva. Patrili do gelnického okresu v Spišskej župe. Podliehali obvodnému notárovi, daňovému úradu, okresnému súdu a matričnému úradu v Gelnici, súdnej stolici v Levoči.
Najbližšia žandárska stanica bola v Gelnici, najbližšia železničná stanica, železničná telegrafná stanica a poštový úrad bol v Máriahute. 
Obec bola zaradená do 67. doplňovacieho vojenského a do 30. mobilizačného obvodu. Muži schopní vojenskej služby rukovali k IX. honvédskemu pluku. 
Obec bola zaradená medzi malé obce. Žakarovce mali 221 domov, 1371 obyvateľov a výmeru chotára 1275 katastrálnych jutár. Obyvatelia hovorili väčšinou po slovensky a potom po nemecky. Bol tu rímskokatolícky farský úrad. 
Máriahuta – Žakarovce
Banská oblasť Máriahuta – Žakarovce, ktorá sa rozprestiera na území obcí Gelnica, Žakarovce, Jaklovce, Kluknava a Kojšov, sa vyznačuje veľkým počtom ložísk, banských diel a starodávnou baníckou činnosťou. Pre svoju výhodnú polohu v blízkosti rieky a komunikácie sa stala strediskom oboch banských revírov, bolo tu sústredené vedenie, doprava, energetika a v starších časoch i hutníctvo. 
Vznik baníctva v tejto oblasti treba hľadať už v 14. – 15. storočí. O prvých písomných záznamoch týkajúcich sa žakarovského baníctva sa zmieňuje Maderspach, podľa ktorého už v r. 1546 boli spísané banské majetky. Z listiny z r. 1574 sa dozvedáme, že gelnickí baníci na Klippbergu ťažili ortuťové rudy, a to zrejme rumelku, ktorá sa vyskytovala v železnom klobúku žakarovskej Hrubej žily. Za Slovenského štátu podnik na území Slovenska mal názov Banská huť, banská a hutná spol., zastupiteľstvo v Bratislave. 
Okrem Banskej a hutnej spoločnosti vlastnili bane v tejto oblasti aj iné podniky. Už pred znárodnením boli ložiskové zásoby v Žakarovciach vyčerpané a postupne boli zapojené do ťažby menšie vedľajšie ložiská a revír Grellenseifen.

</doc>
<doc id="28049" url="https://sk.wikipedia.org/wiki?curid=28049" title="Prakovce">
Prakovce

Prakovce je obec na Dolnom Spiši na Slovensku v okrese Gelnica.
Polohopis.
Časti obce.
Sídlisko Breziny (Ortváň) a Sídlisko SNP, Za čurinku, Pánska štvrť(za traťou), Gelnická dolina, Malé domky, Prakovská dolina
Dejiny.
Prakovce s počtom obyvateľov 3 400 boli niekedy centrom Hnileckej doliny. Súviselo to s umiestnením Závodov ťažkého strojárstva, ktoré zamestnávali do troch tisíc ľudí žijúcich v Hnileckej doline. Konverziou zbrojárskeho priemyslu po roku 1989 sa dostal závod do likvidácie, čo malo za následok zrušenie pracovných miest. Tento stav sa podpísal pod zhoršovanie ekonomicko-sociálnych podmienok obyvateľov obce. Miera nezamestnanosti dosiahla hranicu 30%. Zhoršovaním životnej úrovne sa znižoval záujem ľudí o spoločenské dianie v obci. Aj napriek tomu pôsobí v obci niekoľko komunitných organizácii a skupín, ktoré svojou činnosťou napomáhajú kultúrnemu, športovému, spoločenskému rozvoju obce. Jednou z komunít v obci sú aj Rómovia, ktorých počet sa v obci neustále zvyšuje.
Obec uvítala možnosti ponúkané programom TVOJ SPIŠ pri hľadaní spôsobov ako uľahčiť zložitú situáciu občanov a zlepšiť životné podmienky Rómov. Prakovce sa stali súčasťou programu TVOJ SPIŠ v máji 2003. 
V rámci 4. grantového kola boli podporené projekty bývania Rómov v častiach obce Kolónia 5 a 197, vybudovania osvetlenia tenisového kurtu, ako podnikateľskej aktivity OZ Športový klub Prakovce a rekonštrukcie budovy v areáli futbalového štadióna. Zároveň bol schválený projekt zriadenia Komunitného rozvojového a servisného centra, ktorý sa má stať hybnou pákou aktivity obyvateľov obce v prospech ich samých ako aj v prospech obce ako celku.
Obyvateľstvo.
Sčítanie obyvateľov r. 2011:
Zdroj údajov: Štatistický úrad Slovenskej republiky
Najväčšia obec v okrese Gelnica.
Kultúra a zaujímavosti.
Hudba.
V Prakovciach pôsobí Dychová hudba Prakovčanka na čele s dirigentkou Vierou Vojtilovou. Je to profesionálna hudba zložená najmä z mladých hudobníkov, ktorí svojim talentom dokážu spríjemniť divácku chuť na počúvanie hudby, ktorú DH hrá.
Folklor.
V obci tiež pôsobí aj DFSS(Dievčenský Folklórny Spevacky Subor) Kloptaň a DFS(Detský Folklórny subor) Vánok pod vedením Zuzany Koscelanskej ktorá je vedúca oboch súborov ktoré sú neodmysliteľnou súčasťou obce s nepretržitou 40 ročnou činnosťou v obci udrzuju Slovenské tradicie. Súčasťou oboch súborov je ľudová hudba Prakovčan ktorej primášom je Vladimír Lenkey.

</doc>
<doc id="28050" url="https://sk.wikipedia.org/wiki?curid=28050" title="Margecany">
Margecany

Margecany (historicky , , ) sú obec na Slovensku v okrese Gelnica.
Polohopis.
Vodné toky.
Obec leží priamo na sútoku Hornádu s Hnilcom, do ktorého sa vlieva Bystrý potok.
Vodné plochy.
Pri obci sa nachádza umelá vodná nádrž Ružín.
Časti obce.
Rolova Huta, Margecany
Dejiny.
Prvé písomné zmienky o Margecanoch sú z roku 1328. Z nich vyplýva, že dedinka Margecany vznikla v chotári banského mesta Gelnica a jej pôvodný názov sa viaže k názvu tunajšieho kostola.
Napriek značnému poklesu obyvateľov následkom morových epidémií v r. 1662 – 1710 boli Margecany na konci 18. storočia už významným územným sídlom. Dokazuje to aj skutočnosť, že mali svoju pečať. Jej vznik je datovaný rokom 1789. Na pečati je zobrazená sv. Margita s troma margarétami a nápis „Sigil: Communitatis Margithfalva 1789“. Uvedená pečať je uchovaná na listine. Roku 1918 postihla obec epidémia španielskej chrípky. V roku 1937 bol do obce zavedený elektrický prúd. V roku 1960 sa s obcou administratívne spojila osada Rolová huta. Rok 1963 bol rokom veľkých zmien. Začalo sa sťahovanie ľudí a výstavba vodného diela Ružín. Pôvodná obec Margecany ležiaca pri korytách riek Hornád a Hnilec zanikla v roku 1970. Z pôvodných Margecian sa do dnešných čias zachoval len rímskokatolícky Kostol sv. Margity a cementáreň Vápenka Margecany.
Občianska vybavenosť.
V Margecanoch sa nachádza Klub dôchodcov, Poľovnícke združenie, Klub darcov krvi, MS Slovenského Červeného kríža. Z oblasti školstva je tam Základná škola s materskou školou a Súkromná základná umelecká škola. Tiež tam sídli rímskokatolícka farnosť a Dobrovoľný hasičský zbor. Folklórne súbory v Margecanoch sú FS Jadlovec, DFS Jadlovček a DFS Margarétka. V budove obecného úradu sídli Knižnica a Kino Družba.
Doprava.
Cestná doprava.
Križovatka ciest II. triedy č.546 (Košice – Spišské Podhradie) a č.547 (Dobšiná – Gelnica – Prešov).
Železničná doprava.
Železničná stanica Margecany je uzlom železničných tratí Žilina – Košice a Červená Skala – Margecany. Pôvodná Košicko-bohumínska železnica vybudovaná v rokoch 1870 – 1871 bola zdvojkoľajnená a elektrifikovaná po druhej svetovej vojne. Trať Horehroním bola sprevádzkovaná po Zvolen v roku 1936. Margecany sú dôležitou rýchlikovou stanicou (smery Bratislava, Praha), bolo tu umiestnené tiež rušňové depo, ktoré je zrušené.
Šport.
Obec Margecany má futbalový klub FK TJ Lokomotíva Margecany hrajúci v 6. lige podtatranskej, stolnotenisový klub ŠKST Topspin Margecany, ktorý hrá v 1. lige východ. Taktiež tu funguje športový strelecký klub ŠSK Margecany, či odbor Klubu slovenských turistov. Šachovému klubu OŠK Margecany sa podarilo postúpiť do 1. ligy východ.

</doc>
<doc id="28051" url="https://sk.wikipedia.org/wiki?curid=28051" title="Jaklovce">
Jaklovce

Jaklovce (do roku 1927 , pôvodne , ) sú obec na Slovensku v okrese Gelnica.
Dejiny.
V roku 1282 dostal gelnický mešťan komes Jekul za verné služby kráľovi Ladislavovi IV. do dedičnej držby rozsiahly opustený les, nachádzajúci sa smerom na východ od Gelnice. O dva roky neskôr dostal Jekul od Ladislava IV. ďalšiu darovaciu listinu na les nachádzajúci sa pod Kojšovskou hoľou v okolí Kojšovského potoka. Tieto dva majetky tvorili jadro rodového majetku nového šľachtického rodu pánov z Jakloviec, ktorého zakladateľom bol komes Jekul, syn Mikuláša.
Centrom tejto domény sa stalo miesto na sútoku Hnilca a Kojšovského potoka, kde dal Jekul ešte v 13. storočí postaviť kostol a neskôr aj mlyn na rieke Hnilec. Prvá písomná zmienka o novej dedine je z roku 1292 pod názvom "villa sancti Anthony" (dedina sv. Antona), podľa patróna miestneho kostola. Pod menom "villa Jekul" (Jekulova dedina) sa prvýkrát spomína v roku 1344. Meno dediny sa neskôr ustálilo v podobe "villa Jekel" alebo " Jekelfalva", prípadne miernych obmenách. Na rozsiahlej doméne pánov z Jakloviec vznikli v priebehu 14. storočia ďalšie dediny: Margecany, Veľký Folkmar, Kojšov a Žakarovce.

</doc>
<doc id="28052" url="https://sk.wikipedia.org/wiki?curid=28052" title="Hrišovce">
Hrišovce

Hrišovce sú obec na Slovensku v okrese Gelnica.
Dejiny.
Chotár je z veľkej časti hornatý, v minulosti okrem roľníctva poskytoval jeho obyvateľom možnosť zamestnať sa v okolitých lesoch. V stredoveku tu boli aj menšie bane na ťažbu železnej a medenej rudy.
Prvá písomná správa o existencii Hrišoviec pod názvom „terra Janchonis“ (zem Janchona) sa nachádza v listine z 2. júla 1311. Neskôr sa uvádzala pod menami „Januk“ (1345), „Gyankfalua“ (1358), „Rysowecz“ (1460), „Rysocz“ (1598), „Hrischowcze“ (1773), „Gyónfalva“ (1902) a Hrišovce (od roku 1920).
Obec patrila rodu Žehrianských (Sigrayovcov) a bola súčasťou hradného panstva Richnava. Keď roku 1460 sa stali dedičnými županmi Spiša Zápoľskí, dostali do vlastníctva okrem hradného panstva Spiš aj Richnavu. Po nich v rokoch 15281636 boli majiteľmi Spišského a Richnavského panstva, teda aj Hrišoviec, Turzovci. Poslednými majiteľmi Hrišoviec od roku 1638 do zániku poddanstva v roku 1848 boli Čákiovci.
Roku 1598 tu stálo iba 12 domov. Roku 1789 v 30 domoch tu žilo 215 ľudí a v roku 1828 v 40 domoch 292 obyvateľov slovenskej národnosti. V súčasnosti tu žije 308 obyvateľov.
Obecná správa sa v obci vyvinula už počas stredoveku. V čele obce stál richtár s 1 prísažným. Obecné dokumenty spočiatku overovali iba „podpismi“ - tromi krížikmi – znakmi negramotnosti. Až v roku 1786 si dala obec vyhotoviť pečatidlo. Stred jeho poľa tvoria tri bralá nad pažiťou, pričom zo stredného najvyššieho vzlieta fénix s hlavou otočenou doľava. Vľavo je sprevádzaný šesťhrotou hviezdou. Vpravo z kruhopisu smerom k stredu pečate stojí sv. Michal archanjel ako ozbrojenec, v pravici drží váhy a v ľavici zdvihnutý meč. Kruhopis pečate obsahuje text: SIGIL(lum).POS(sessionis).HRISOC 1786.
Zaiste nie je náhoda, že sa pečať Hrišoviec podobá obecnej pečati susednej Richnavy, ktorá má vo svojom poli taktiež fénixa, ale je kvôli odlišnosti umiestnený nad trojvrším a sprevádza ho slnko. Obe obce spoločne totiž zdieľali historické osudy. Patrili k tomu istému panstvu a uctievali patróna sv. Michala archanjela. Tento svätec bol patrónom richnavského chrámu, ktorý využívali aj Hrišovčania, keďže nemali vlastný. Istý čas boli filiou Richnavy. Spájalo ich tiež baníctvo a hámorníctvo na richnavskom panstve, ktorým sa sčasti živili ich obyvatelia v minulosti.

</doc>
<doc id="28053" url="https://sk.wikipedia.org/wiki?curid=28053" title="Helcmanovce">
Helcmanovce

Helcmanovce sú rusínska obec na Slovensku v okrese Gelnica.
Polohopis.
Helcmanovce ležia v údolí tvoreným Volovskými vrchmi. Obcou vedie od 26. júla 1936 železničná trať Červená Skala – Margecany.

</doc>
<doc id="28054" url="https://sk.wikipedia.org/wiki?curid=28054" title="Henclová">
Henclová

Henclová je obec na Slovensku v okrese Gelnica. 
Polohopis.
Obec Henclová leží v Slovenskom rudohorí v časti nazývanej Volovské vrchy, 7 km na juh od Nálepkova v doline, obklopená lesmi. Nachádza sa v nadmorskej výške 675 metrov a jej rozloha je 1 432 ha.
Symboly obce.
Erb obce má biele pozadie s piatimi smrekmi na zelenom dvojvrší symbolicky naznačenom zvlneným pruhom nad pätou erbu. Prostredný smrek má sedem poschodí vetiev, dva vedľajšie smreky majú šesť poschodí vetiev a krajné sú malé s tromi poschodiami vetiev. V päte sú čierne skrížené banické kladivá.
Dejiny.
Štilbach vznikol v roku 1344 ako tretie banské mesto v hornom údolí Hnilca. Podľa darovacej listiny z roku 1338 bolo celé územie Tichej Vody a jej okolie vyhlásené za slobodné banské mesto. V okolitých horách patriach k mestu sa ťažila hlavne meď. Meď bola vyvážaná pod názvom „Stillbacher“ do Švédska, Flandier (dnešného Belgicka) a Anglicka cez Poľsko (Gdansk). V roku 1435 bol v Štilbachu zriadený úrad banského majtra. V rokoch 1489 – 1527 boli v prevádzke huty na spracovanie medenej rudy. Huty boli pravdepodobne aj na území časti Huta ako hovorí jej názov.
Časť Huta je spomínaná v roku 1548 ako súčasť bubekovského panstva, bola pravdepodobne založená Bubekom.
Koncom roku 1556 bol Štilbach zničený a obyvateľstvo vyvraždené vojakmi Františka Bebeka, pána Krásnej Hôrky,čo spôsobilo odchod ľudí, ktorí sa zachránili, do okolitých dedín a miest (Švedlár, Mníšek, Smolník) a zánik mestečka. Pozostatky obetí našli pri stavbe kostola v rokoch 1888 – 1891. Časť Huta bola obývaná aj počas 17. storočia.
Nové osídľovanie územia Štilbachu sa začína v polovici 18. storočia. Po skončení povstaní a cholerových epidémií bolo územie osídľované goralským obyvateľstvom, ktorí prišli zo Zamaguria (dediny Lendak, Nižné Lapše, Vyšné Lapše, Fridman). V roku 1828 už mal Štilbach 47 domov a 353 obyvateľov a Henclová (Huta) mala 26 domov a 252 obyvateľov. Dodnes sa však goralský element obce takmer úplne vytratil.
Koncom 19. storočia začali ľudia masovo odchádzať za prácou do Ameriky. Časť z nich sa vrátila a zarobené peniaze umožnili stavať prvé murované domy a v roku 1888 nový kostol.
V roku 1912 bola postavená úzkokoľajná železnica na sťahovanie dreva na parnú pílu do Vondrišla (v súčasnosti Nálepkovo). Po vzniku prvej Česko-slovenskej republiky sa obnovila ťažba medenej rudy, no pre nízku výťažnosť ťažba postupne zanikla. 
V roku 1925 boli dediny Štilbach – Tichá Voda a Henclová spojené do jednej obce, ktorá dostala názov Henclová.
Po vyhlásení Slovenskej republiky (14. marca 1939) sa Henclová stala pohraničnou dedinou (hranica s Maďarskom prechádzala hrebeňom Volovských vrchov). V dedine sídlila finančná stráž. Obyvatelia obce odchádzali k partizánom (asi 20 chlapov odišlo do oddielu Kirila Gavriloviča Ivanova). Obec bola oslobodená 24. januára 1945.
V roku 1960 bola Henclová elektrifikovaná ako posledná obec v Česko-Slovensku. V roku 1962 sa začalo s výstavbou cesty do Nálepkova a prvý autobus prišiel do dediny v roku 1963. 
V súčasnosti sú pôvodné domy prestavované na chalupy a obec sa zaľudňuje v lete, keď ju navštevujú rodáci a ich potomkovia.
Kultúra a zaujímavosti.
Pomníky.
Pomník padlým a popraveným účastníkom SNP bol vybudovaný z travertínových kvádrov do tvaru pylóna v roku 1959 nad vtedajšou miestnou školou. Odhalený bol 29. augusta 1959.

</doc>
<doc id="28055" url="https://sk.wikipedia.org/wiki?curid=28055" title="Kluknava">
Kluknava

Kluknava (, ) je obec na Slovensku v okrese Gelnica. Nachádza sa v juhovýchodnej časti Spiša, v Kluknavskej kotline, ktorá je súčasťou Hornádskej kotliny.
Dejiny.
Prvá písomná zmienka o obci je z roku 1304, kedy sa spomína ako „CLICHNO“. V roku 1316 sa už spomína ako CLUCHNOW-CLYCHNOW,v roku 1336 ako KLUKNOW,v roku 1786 ako KLUKNAWA a v roku 1920 ako KLUKNAVA.
Slovenské meno má podľa kľuky Hornádu, ktorá je zavinená Dolinským potokom, ktorý obcou preteká. Kluknava ako samostatná obec vznikla na základoch staršej Richnavy. 
Kultúra a zaujímavosti.
Turistika.
Okolité lesy ponúkajú návštevníkom možnosť oddýchnuť si v peknom príjemnom prostredí. Z obce je možnosť výstupu na Roháčku (), kde je postavená poľovnícka chata, v ktorej je možnosť ukrytia pred nepriazňou počasia. Každoročne sa organizuje výstup na tento vrch Čiernej hory.

</doc>
<doc id="28056" url="https://sk.wikipedia.org/wiki?curid=28056" title="Kojšov">
Kojšov

Kojšov je obec na Slovensku v okrese Gelnica.
Polohopis.
Obec Kojšov patrí do okresu Gelnica, ktorý patrí do Košického kraja a spadá pod Košický samosprávny kraj. Okres Gelnica sa nachádza na východnom Slovensku. Je obklopený troma okresmi Košického kraja (Spišská Nová Ves na severozápade, Rožňava na juhozápade a Košice-okolie na juhovýchode) a jedným okresom Prešovského kraja (Prešov na severovýchode).
Vodné toky.
Obec Kojšov leží v dolnej časti údolia Kojšovského potoka (Rieka) v nadmorskej výške 425 – 614 m. Kojšovský potok tvorí prirodzenú os obce, pričom väčšia časť intravilánu leží na jeho ľavom brehu. Údolie rieky je charakteristické profilom širokého U až zarezaného V, vyskytujú sa v ňom slabo vyvinuté riečne terasy. Extravilán obce tvorí submontánna až montánna lesno-lúčno-oráčinová krajina, pričom lúčne priestory a v malej miere aj oráčiny sú sústredené prevažne v bezprostrednom okolí obce a lokálne pozdĺž vodných tokov i vo väčšej vzdialenosti, a aj v kompaktnej ploche lesov, obklopujúcich poľnohospodársku krajinu bezprostredného okolia obce, sa nachádza viacero menších i väčších lúčnych enkláv. Najnižší bod katastra je okolo 420 m n. m., najvyšší bod predstavuje vrchol Kojšovskej hole (1246 m n. m.).
Dejiny.
Obec Kojšov vznikla pravdepodobne koncom 13.storočia na území Jekelfalussyovcov. Podľa dostupných historických prameňov sa po prvýkrát spomína v roku 1368 a potom až o sto rokov neskôr, keď pripadla panstvu Spišského hradu. Spolu s ním sa dostala pod zemepanskú právomoc Zápoľských, neskôr Turzovcov. Názov obce je odvodený najpravdepodobnejšie od osobného mena lokátora obce Koyša, ktoré vzniklo zo skrátenej domáckej podoby slovanského zloženého osobného mena Kojislav.
Zo stredovekých zápisov názvu obce Kojšov možno uviesť tri názvy a to Koys z roku 1368, jeho pomaďarčenú podobu Koysfalva (Kojšovská dedina) z roku 1375 a konečne aj dnešnú podobu Kojschov z roku 1565, zachytenú nemeckou grafikou. Dôležité je poznamenať, že obec bola dosídľovaná v 15. a 16. storočí v rámci valašskej kolonizácie, ktorá postupovala z východu. Noví pastierski kolonisti tak vtlačili svoj nový národopisný ráz, ktorý sa doteraz zračí v reči, zvykoch, náboženstve, ako aj v povahových rysoch obyvateľstva. 
Zamestnanie obyvateľstva bolo predurčené prírodnými podmienkami. Pôvodní obyvatelia obce sa zaoberali poľnohospodárstvom, najmä chovom oviec a dobytka. Vtedajšie bohaté lesy poskytovali možnosť práce v nich pri ťažbe a spracovaní dreva. Neskôr sa tu pálilo drevené uhlie pre železné hámre, ktoré upravovali vyťažené rudy z kojšovských baní. V roku 1565 sa Kojšov počítal medzi banské obce. Hlavným zamestnaním obyvateľov vedľa chovu oviec bolo drevorubačstvo a tesárstvo, neskôr baníctvo. V okolí obce sa ťažila železná, medená a strieborná ruda. 
Zruční obyvatelia vyrábali dlabaný riad – korytá, misky, lyžice, naberačky a ďalšie, pre dedinský život potrebné výrobky. Ženy sa venovali tkaniu plátna, kobercov a súkna. Zručné ruky žien potvrdzujú uchované prekrásne výšivky na tradičných kojšovských ženských, dievčenských a mužských krojoch, ktoré si zachovali dodnes svoju autenticitu a ktorými sa v súčasnosti pýšia členovia dvoch dedinských folklórnych skupín.
Charakteristiku života obce v minulosti odzrkadľuje aj ojedinelý erb obce, ktorého atribútmi sú prekrížené brvno a píla - symbol ťažby a spracovania dreva, tri štvorlupeňové ruže – symboly baníctva a okrídlená hlava anjela symbolizujúceho ochranu pred zlom a nešťastím.
Počas I. ČSR sa pracovné zameranie obyvateľov tejto obce čiastočne zmenilo. Obyvatelia sa začali intenzívnejšie venovať hlavne výrobe v oblasti poľnohospodárskej a v oblasti lesného hospodárstva.
V priebehu obdobia SNP v miestnych lesoch prebiehali neľahké boje. Do tohto národnooslobodzovacieho zápasu sa zapájali aj obyvatelia obce nielen intenzívnou podporou partizánskych skupín pôsobiacich v okolí ale aj svojou osobnou účasťou.
Tradičná výroba pretrvala až do polovice 20. storočia. V tomto období sa obyvatelia obce začínajú aktívne zapájať do civilizačného procesu a vzniká JRD. Manuálna výroba ustupuje a dáva voľný priechod priemyselnej výrobe vo fabrikách, ktorá sa prejavuje ako nový fenomén konca 19. storočia. Časť obyvateľstva pracovala v JRD a časť na železnici a v priemyselných podnikoch, ktoré boli v okolí.
Z pamätihodností je zaujímavý gréckokatolícky chrám (cerkev) sv. Petra a Pavla z roku 1809, ktorého výzdobu tvorí drevený polychromovaný ikonostas neorokokového štýlu.
Kultúra a zaujímavosti.
Kroje.
V interiéri tradičného kojšovského kamenného domu na ploche 50m² je inštalovaná stála výstava 15 kompletných krojov v reálnej veľkosti. Sú tu vystavené sviatočné a pracovné mužské, ženské a detské kroje z obce Kojšov zo začiatku 20. stor.. Výstavu dotvára množstvo tradičných pracovných nástrojov a doplnkov do domácnosti. 
Hudba.
Folklórna skupina Kojšovan.
Rázovitá obec Kojšov od nepamäti uchováva zvyky a obyčaje svojich predkov. Kolorit dediny dopĺňajú tradície a zvyky, ktorým nechýbala pekná pieseň pri práci ako aj mnoho ľudových prejavov pri rôznych spoločenských príležitostiach počas celého roka. FS Kojšovan vznikla v roku 1958 a pôsobí pri Obecnom úrade Kojšov. Prezentovala sa najmä v gelnickom a spišsko-novoveskom regióne a v širšom kontexte aj v rámci Slovenska a aj v zahraničí (napr. Strážnice, Zágreb, Wisla).
Repertoár: autentické piesne, zvyky a scénky
Osobitosti: mimoriadne pôsobivý ženský a dievčenský kroj v originálnej zachovalosti a 700 ročný chorovod „Vodenie Ulijany" - turičný zvyk
Počet členov: 10-15.
Folklórna skupina Jedlinka.
Folklórna skupina JEDLINKA bola založená v roku 1997. Počas rokov 1997 - 2002 pôsobila pod názvom Detský folklórny súbor JEDLINKA. Pri príležitosti piatych narodenín v roku 2002 sa premenovala na Folklórnu skupinu JEDLINKA.
Skupinu tvoria deti a mládež vo veku 8-23 rokov. Repertoár skupiny je zostavený prevažne zo zvykov, tancov a piesní z obce Kojšov alebo blízkeho okolia. Napríklad pásma Vod'eňe Smertky, Veľká noc prichod'i, Voďeňe Uľijany, Májeňe ľanu, Hrabané sena na hoľi, Maľiny, Ušni že mi ušni, Vešarky, Vešar viľijovy. Počas doterajšieho pôsobenia skupina vystúpila približne na 130 rôznych podujatiach doma, na Slovensku, ale aj v zahraničí. Boli to podujatia Matičné dni v Martine (1997,98), premiéra filmu kojšovského rodáka Juraja Jakubiska - Nejasná zpráva o konci světa (1998), Spišské folklórne slávnosti (1997,98,99,2000,01,02,03,04), Kojšovská heligónka (2000,01,02,04,05), Belanské slávnosti (2000,01), Dni kolied kresťanov Slovenska (2002,03,04), Letokruhy človeka a krajiny pod Svoradom (2003,04), Antológia folklóru (2003), Hornotoryský folklórny festival v Krivanoch (2005) a ďalšie. Skupina a jej členovia sa zúčastňujú aj súťažných prehliadok kde získali spolu 12 ocenení na okresnom a dve na krajskom kole. Od roku 2001 pravidelne pripravuje v obci Kojšov podujatia na obnovovanie tradičných zvykov. (Fašiangová zábava, Voďeňe Smertky, Veľká noc, Voďeňe Ulijany na Turice, Choďeňe po spevaňu na Vianoce). V súčasnosti skupina pracuje pod občianskym združením Združenie ULIJANA z Kojšova.V rokoch 2003, 2004 a 2005 hosťovali v Kojšove folklórne skupiny Balamuty a Vasiľky z Bieloruska.
V súčasnosti skupina pracuje pod občianskym združením Združenie ULIJANA z Kojšova.
Ľudová hudba KOJŠOVJAN z Kojšova.
Ľudová hudba KOJŠOVJAN bola založená v roku 2003 pri Folklórnej skupine JEDLINKA. Hráva v zložení 1. husle, 2. husle, akordeón a kontrabas. Hudbu dotvára dievčenské spevácke trio. Repertoár hudby je zostavený prevažne z piesní Kojšova a okolia, ako aj piesní zo Spiša a celého východného Slovenska. Okrem domácich podujatí (Fašiangová zábava, Veľkonočná zábava, a i.) sa zúčastňuje aj na niekoľkých folklórnych podujatiach po celom Slovensku - Spišské folklórne slávnosti (2003,04), Horehronské dni spevu a tanca v Heľpe (2004), Staré nôty mladých strún v Habovke (2003,04,05), Dni kolied kresťanov Slovenska v Chrenovci-Brusne (2003, 04), Letokruhy človeka a krajiny pod Svoradom (2003,04), Kojšovská heligónka (2003,04,05), Hornotoryský folklórny festival v Krivanoch (2005), Folklórny festival Východná (2005). V júni roku 2003 účinkovala na medzinárodnom festivale „Znejú cimbaly i harmoniky“ v meste Postavy v Bielorusku.
Ľudová hudba KOJŠOVJAN od roku 2004 pôsobí pri občianskom združení Združenie ULIJANA z Kojšova.
Doprava.
Cestná doprava.
Obec Kojšov je dopravne sprístupnená prostredníctvom štátnej cesty III/54714, ktorá sa vo Veľkom Folkmari napája na štátnu cestu II/547. Cestné spojenie medzi obcou a širším okolím je teda orientované na cesty II/547 a II/546. Zdrojová i cieľová doprava podlieha v zimnom i letnom období výrazným zmenám. Tieto zmeny podmieňuje rekreačná a turistická sezónnosť. Na sieť štátnych ciest nadväzuje v obci sústava miestnych obslužných a prístupových komunikácií, ktorá je úmerná veľkosti obce a potrebám jej dopravnej obsluhy. V súčasnosti prebieha rekonštrukcia miestnych komunikácií obce. Z celkového plánu bolo už zrekonštruovaných približne 70%.
Železničná doprava.
Katastrom obce neprechádzajú železničné trate. Najbližším železničným bodom je obec Margecany. Margecany sú významným uzlom na dvojkoľajovej elektrifikovanej trati na trase Bratislava – Košice. Na trati premávajú miestne vlaky aj medzinárodné rýchliky (IC). Druhou traťou je jednokoľajová neelektrifikovaná trať na trase Margecany – Zvolen. Táto trať má z celoslovenského významu len druhoradý význam avšak s veľkým potenciálom predovšetkým v oblasti rozvoja cestovného ruchu.
Hromadná doprava osôb.
Osobnú hromadnú dopravu zabezpečuje SAD. V obci pravidelnú autobusovú dopravu uskutočňuje SAD Spišská Nová Ves. Počet spojov bol v poslednom období výrazne redukovaný.

</doc>
<doc id="28057" url="https://sk.wikipedia.org/wiki?curid=28057" title="Mníšek nad Hnilcom">
Mníšek nad Hnilcom

Mníšek nad Hnilcom (po nem. Einsiedel an der Göllnitz) je obec na Slovensku v okrese Gelnica. 

</doc>
<doc id="28058" url="https://sk.wikipedia.org/wiki?curid=28058" title="Nálepkovo">
Nálepkovo

Nálepkovo (v minulosti "Vondrišel", , , ) je obec na Slovensku v okrese Gelnica. Súčasťou obce je osada Čierna Hora.
Polohopis a dejiny.
Obec Nálepkovo leží na ľavom brehu rieky Hnilec, do ktorej ústi obcou pretekajúci Železný potok. Ako lokalita sa Wagendrüssel spomína v rokoch 1272 – 1290, keď zemepáni z rodu Máriáši z Markušoviec podporili osídlenie územia nemeckými kolonistami - baníkmi. V roku 1315 sa už jv listine spomína ako dedina "villa Vagendrüssel". Už v roku 1358 sa stalo samostatným mestom s pozemkovým vlastníctvom a vlastným erbom (skríženými kladivami a kliešťami). V tom čase tu bolo niekoľko štôlní a hámrov. Storočia tu žili spolu Nemci a Slováci, katolíci a protestanti. Spoločne prispeli k zveľadeniu a skrášleniu mesta. Znášali aj neúspechy v ďalšom rozvoji, pretože ťažba a spracovanie rúd sa čoraz viac presúvali do väčších miest. Pred druhou svetovou vojnou malo mesto slovenský názov Vondrisel. Rímskokatolícky kostol bol postavený v rokoch 1770 – 1781 v barokovom slohu. Evanjelický kostol v roku 1785. Radnica bola postavená koncom 18. storočia a bola prestavaná začiatkom 20. storočia. Nemecká menšina bola evakuovaná na jeseň roku 1944. 1. októbra 1944 bola obec prepadnutá partizánmi brigád Jánošík a Gottwald.

</doc>
<doc id="28059" url="https://sk.wikipedia.org/wiki?curid=28059" title="Richnava (okres Gelnica)">
Richnava (okres Gelnica)

Richnava je obec ležiaca v Košickom kraji v okrese Gelnica. 
Polohopis.
Časti obce.
Richnava má niekoľko častí – Zlatník, Na dole (rómska osada), Na nifke, Záhumnie, Uvozek, Hore režňu, Ulica, Na bašce.
Dejiny.
Prvá písomná zmienka o obci je z roku 1246. V 13. storočí tu už stál hrad, ktorý však v 16. storočí začal pustnúť, takže v súčasnosti z neho ostali len zvyšky. Hrad bol v roku 1442 dobytý bratríkmi, ktorí ho držali až do roku 1460. Neďaleko obce sa nachádza pôvodne gotický kostolík sv. Márie Magdalény. Obec bola v 2. svetovej vojne 20. januára 1945 vypálená ustupujúcimi nemeckými vojskami. Obec je známa hlavne jednou z najväčších rómskych osád na Slovensku, ktorá leží na severnom svahu Petrovej hory oddelene od obce.
Obyvateľstvo.
K 31. 12. 2015 mala obec 2 804 obyvateľov. Značná časť obyvateľov je rómskeho pôvodu. 
Kultúra a zaujímavosti.
Pomníky.
V obci sa nachádza pomník pripomínajúci jej vypálenie v januári 1945 ustupujúcimi nemeckými vojskami.

</doc>
<doc id="28060" url="https://sk.wikipedia.org/wiki?curid=28060" title="Smolnícka Huta">
Smolnícka Huta

Smolnícka Huta je obec na Slovensku v okrese Gelnica.
Polohopis.
Obec patrí do regiónu Spiš a nachádza sa v údolí riečky Smolník v južnej časti okresu Gelnica. Leží vo Volovských vrchoch, na pomedzí podcelkov Zlatý stôl a Kojšovská hoľa. 
Smolníckou Hutou prechádza cesta II. triedy č. 549 (Rožňava - Mníšek nad Hnilcom), cez susedný Smolník je dopravné spojenie cestou II/548 Štóskym sedlom do Košíc. Gelnica je vzdialená severovýchodne, Rožňava juhozápadne, Spišská Nová Ves severne a Košice ležia východne. V minulosti obcou viedla úzkorozchodná železnica.
Dejiny.
Dejiny obce sú úzko späté so susedným, v minulosti kráľovským mestečkom, Smolník. Celá, na nerastné bohatstvo bohatá oblasť, bola už od 12. storočia zaujímavá pre panovníka i obyvateľov, ktorí nachádzali prácu v blízkych baniach. V 14. storočí už vďaka baníctvu celá oblasť prosperovala a Smolník bol v roku 1327 povýšený na kráľovské banské mesto. Región postihol v roku 1599 mor, pričom počas epidémie zomrelo až 550 ľudí. Epidémie sa vyskytli aj v rokoch 1611 a 1622 a aj vďaka poklesu počtu obyvateľov začalo baníctvo upadať. Ďalšiu ranu pomaly sa vzmáhajúcej doline zasadila ďalšia morová epidémia v rokoch 1662 až 1664, kedy zomrelo 400 ľudí. Ťažké časy komplikovali nájazdy kuruckých oddielov, ktoré vylúpili sklady a súkromné majetky a pohromou bol presun Tököliho vojsk v roku 1683, ktorí kraj úplne vydrancovali. 
Baníctvo prosperovalo opäť až počas vlády Márie Terézie, kedy boli v Smolníku založené banské úrady, vysoká banská škola a mincovňa. V tomto období sa začala formovať Smolnícka Huta ako samostatná obec s vlastným kostolom, vybudovanom v roku 1751. Veľká povodeň postihla obec v roku 1813 a 1845, kedy boli zaplavené i bane. V roku 1870 mala obec 1166 obyvateľov, o desaťročie neskôr sa začala výstavba železničnej trate z Margecian. Železničné spojenie započalo 1. mája 1884. V roku 1893 obec postihol veľký požiar, ktorý zasiahol aj huty na praženie medenej rudy. Zničený bol aj drevený obecný dom, preto bol na jeho mieste vystavaný nový, murovaný. V roku 1895 sa začala výstavba „starej banskej kolónie“. Ďalší požiar zničil v roku 1919 asi 35 domov i banícku kováčsku dielňu, vyrábajúcu plech na mince. O rok neskôr sa začala výstavba obecnej píly. Škola so slovenským vyučovacím jazykom tu bola zriadená v roku 1937. 
Kultúra a zaujímavosti.
Turizmus.
Okolitá príroda ponúka mnoho možností na cyklo i pešiu turistiku, zaujímavé sú tiež pamiatky banskej činnosti v blízkosti obce. Zeleno značený chodník vedie z obce do neďalekej osady Štós-kúpele.

</doc>
<doc id="28061" url="https://sk.wikipedia.org/wiki?curid=28061" title="Smolník (okres Gelnica)">
Smolník (okres Gelnica)

Smolník (, ) je obec na Slovensku v okrese Gelnica.
Polohopis.
Vodné toky.
Cez obec preteká potok Smolník, pôvodne Mutterbach, premenovaný na začiatku 20. storočia, prameniaci povyše susednej obce Úhorná pod masívom Pipitky, s ľavobrežnými prítokmi: Starým potokom, Hekerovým potokom a Mlynovcom.
Vodné plochy.
Vodná nádrž jazero Úhorná na hornom toku potoka Smolník je najstarším umelo postaveným vodným dielom v košickom kraji. Architektom tohto vodného diela je Ján Gašpar Reitzner. Plocha 4,79 ha, hĺbka približne 14 m, postavená roku 1768 na účel zadržiavania dažďovej vody a povodňovej ochrany, neskôr využívaná na banské účely.
Dejiny.
Smolník, pôvodne Schmöllnitz, je obec na východnom Slovensku v historickom regióne Spiš, ktorú založili nemeckí osadníci. Prvá písomná zmienka o osídlení nemeckými baníkmi pochádza z 13. storočia (1225).
Nemecké slovo schmelzen znamená taviť, keďže v údolí sa nachádzali huty, predtým v dialekte schmöllzen – Schmöllnitz – neskôr Smolník cez fonetický prepis.
Prvá písomná zmienka o Smolníku sa zachovala v listine z roku 1243. Obec v roku 1327 kráľ Karol Róbert podľa Štiavnického práva povýšil na slobodné banské mesto s banským, trhovým, poľovným i rybárskym právom. Roku 1332 stanovil pre slobodné kráľovské mesto Smolník plochu kruhu s polomerom dvoch míľ (vyše 16 km), ktorá sa mu darovala na večné časy.
V 14. storočí bolo v Smolníku sídlo banskej komory. V okolí obce sa ťažili najmä meď a striebro a najväčší rozkvet prežívalo mestečko na prelome 14. a 15. storočia, kedy tu fungovala aj kráľovská mincovňa. Roku 1465 pripadlo mesto panstvu Spišského hradu, stalo sa majetkom rodu Zápoľských, neskôr Thurzovcov i Csákyovcov (od roku 1638). Od júla 1600 do konca toho roka sa v Smolníku rozšírila morová nákaza, na ktorú zomrelo vyše 550 ľudí. Roku 1691 prešli bane späť do vlastníctva uhorského kráľa, respektíve pod správu banskej komory. V 18. storočí sa zintenzívnila ťažba medi, používanej na razenie mincí v tamojšej mincovni a na výrobu zelenej a modrej skalice.
Od roku 1754 v Smolníku pôsobila banícka škola, sídlil tu banský súd a inšpektorát, mesto bolo významným administratívnym centrom. Začiatkom 19. storočia (1805) banskí úradníci postavili stále kamenné divadlo, jedno z prvých na Slovensku. Bolo vybavené strojovňou na otáčanie javiska a divadelnou knižnicou. Do dnešnej doby sa však nezachovalo. Roku 1872 bola budova Komorného divadla prestavaná na tabakáreň, dnes jedinú ručnú výrobňu cigár na Slovensku.
Po požiari 27.augusta 1905 obec z väčšej časti vyhorela, no zachovali sa pôvodné banícke domy z 18. a 19. storočia. Roku 1910 postihla údolie Smolníka veterná smršť, ktorá povyvracala stromy a spustošila okolité lesné porasty. Na odvoz kalamitného dreva bola dočasne vybudovaná úzkorozchodná lesná železnica. Do konca 19. storočia zanikla ťažba medi, priemysel v obci sa preorientoval na produkciu pyritu a kyseliny sírovej. Opätovný priemyselný rozmach umožnila výstavba úzkorozchodnej železnice z Gelnice (1883).
V období prvej ČSR sa postupne vyčerpali zásoby kvalitného pyritu, ťažba sa zastavila, prišla hospodárska kríza a s ňou štrajky. Železorudné bane fungovali v obci do konca 80. rokov 20.storočia. V rokoch 1990-92 prebehla likvidácia banských zariadení, podnik sa preorientoval na výrobnú strojársku a drevársku činnosť.
Podľa maďarského názvu mesta (Szomolnok) bol pomenovaný monoklinický minerál szomolnokit (chemicky monohydrát síranu železnatého), ktorý bol prvýkrát opísaný v roku 1877. Ďalšími minerálmi, nájdenými a prvýkrát opísanými v Smolníku sú romboklas a kornelit.
Školstvo.
Nachádza sa tu základná a materská škola, do ktorej dochádzajú deti aj z vedľajších obcí Úhorná a Smolnícka Huta.
Hospodárstvo.
Doprava.
Križovatka ciest II. triedy č. 549 (Rožňava - Mníšek nad Hnilcom) a č. 548 (Košice - Smolník). Cesta II/549 je v zime v úseku Úhorná - stred obce - Úhornianske sedlo (hranica okresu neudržiavaná. Autobusové spojenie Margecany - Mníšek n.Hnilcom - Smolník a diaľkový spoj Spiš.N.Ves - Smolník - Košice.

</doc>
<doc id="28063" url="https://sk.wikipedia.org/wiki?curid=28063" title="Stará Voda (okres Gelnica)">
Stará Voda (okres Gelnica)

Stará Voda je obec na Slovensku v okrese Gelnica.

</doc>
<doc id="28064" url="https://sk.wikipedia.org/wiki?curid=28064" title="Švedlár">
Švedlár

Švedlár (, ) je obec na Slovensku v okrese Gelnica.
Dejiny.
Švedlár založili okolo roku 1255 nemeckí baníci, ktorých po odchode Mongolov (1242) zavolal do krajiny uhorský kráľ Belo IV. Nachádza sa vo východnej časti Slovenského rudohoria. Najstaršia zmienka o obci je z r. 1312, keď ju r. 1338 daroval kráľ Karol Róbert Smolníku. Obec sa dostala do rúk Thurzovcom, potom Csákyovcom a nakoniec Banskej komore. Obyvateľstvo pracovalo v baniach na meď.

</doc>
<doc id="28066" url="https://sk.wikipedia.org/wiki?curid=28066" title="Úhorná">
Úhorná

Úhorná je obec na Slovensku v okrese Gelnica.
Polohopis.
Nachádza sa v južnej časti Volovských vrchov, severne od Pipitky, pod Úhornianskym sedlom (). Horská obec leží v údolí riečky Smolník, na ceste II/549, ktorá spája Rožňavu, Smolník a Mníšek nad Hnilcom, čím spája región Spiša s regiónom Gemera. 
Kultúra a zaujímavosti.
Turistika.
Nad obcou sa nachádza Kaplnka Snežnej Panny Márie, kde sa každoročne 5. augusta koná púť. Pri kaplnke vyteká prameň vody, ktorý je považovaný veriacimi za liečivý. 
Okolitá príroda ponúka veľa možností na pešiu turistiku ako aj na cykloturistiku. Pod obcou je jazero Úhorná, ktoré bolo vystavané za účelom zásobovania vodou baní v susednej obci Smolník. Okolie je obľúbeným strediskom chalupárov.

</doc>
<doc id="28067" url="https://sk.wikipedia.org/wiki?curid=28067" title="Veľký Folkmar">
Veľký Folkmar

Veľký Folkmar (v minulosti "Veľký Folkmár, Folmar", ) je obec na Slovensku v okrese Gelnica.
Polohopis.
Obec Veľký Folkmar leží na severovýchode Slovenského rudohoria, v oblasti Volovských vrchov v doline, ktorou preteká Kojšovský potok. Nachádza sa v nadmorskej výške Za svoje rozmanité prírodné podmienky a krásy vďačí hlavne polohe a podnebiu, v ktorom sa nachádza. Územie, v ktorom sa Veľký Folkmar nachádza, z hľadiska geomorfologického, patrí do oblasti Slovenského rudohoria, celku Volovské vrchy a podcelku Kojšovská hoľa. Slovenské rudohorie je budované kryštalickými horninami, ktoré sú bohaté na nerastné suroviny. Reliéf územia sa utváral po alpínskom vrásnení po spodnej kriede a pred staršími treťohorami. Miestami tvoria obal prvohôr hrubé súvrstvia svetlosivých vápencov a dolomitov vystupujúce na povrch, ktoré zvyšujú tvárnosť horstva. Sú v nich úzke, hlboko vrezané kaňonovité riečne doliny tvaru „V“, strmé bralnaté svahy i skalné útvary (Folkmarská skala, Biela skala, Hoľa, Dziery, Červené skaly a iné).
Nadmorská výška v chotári dosahuje od až do , to značí, že vrchovinový reliéf prechádza do typu hole. Charakteristické sú veľké výškové rozdiely medzi dnom doliny a vrcholmi, chrbty pohorí sú mierne vlnité. Klimatické pásmo je vrchovinné až nižšie horské, čo znamená členitý terén s rozličnými strmými svahmi, vo vyššie položených miestach s náhornými plošinami. Priemerná ročná teplota v tejto lokalite je 5 – 6,5 °C, priemerné ročné zrážky sú 700 – , dĺžka vegetačného obdobia je 110 až 130 dní. Hlavné pôdne typy sú: hnedá lesná pôda, rendzina, podzol, glej. Vodné toky v chotári Folkmara sú bystriny s vysokou výdatnosou väčšinou zo zostupných prameňov.
Prírodné pomery.
Flóra.
Kvetena Volovských vrchov, ktorých súčasťou je Folkmarská skala so svojim okolím, patrí do oblasti západokarpatskej kveteny a z fytogeografického hľadiska tvorí samostatný okres (Carpaticum occidentale), obvodu predkarpatskej flóry (Praecarpaticum) a okresu Stredné Pohornádie.
Klimatické a geologické pomery ako aj geohistorický vývoj flóry podmienili bohatosť a rôznorodosť rastlinstva územia.
Na výslnných južne orientovaných skalnatých stráňach Folkmarskej skaly sa vyskytujú viaceré xerotermné druhy, ktoré sa udomácnili medzi druhmi horskými a vysokohorskými, čím dodávajú územiu svoje osobité čaro. Udomacníli sa tu aj také druhy ako: astra alpínska, púpavovec sivý, devätorník skalný, prvosienka holá, klinček včasný či poniklec slovenský. Okolitá flóra je bohatá na liečivé rastliny, ako sú: baza čierna, čučoriedka, brusnica, jahoda lesná, malina lesná, hloh, hluchavka biela, kostihoj lekársky, ľubovník bodkovaný, dúška materina, mäta pieporná, myší chvost, žihľava dvojdomá, šalvia lekárska a ďalšie.
Obdobie od mája do konca októbra je ideálne na zber húb, ktoré sa v tomto okolí vyskytujú v hojnom zastúpení. Z množstva druhov, ktoré tu rastú, spomenieme masliaky, kozáky, suchohríby, hríby, plávky, rýdziky, muchotrávky, bedľa vysoká, podpňovka obyčajná, tanečnica poľná, hliva ustricová. Huby plnia v lesnom ekosystéme dôležitú funkciu a preto si zaslúžia náš obdiv a ochranu.
Príroda Veľkého Folkmara je tiež bohatá na lesné plody. V lete dozrievajú maliny, černice a čučoriedky obyčajné, brusnice obyčajné, hlohy jednosemenné. S príchodom prvých mrazov dozrieva trnka obyčajná a ruža šípová. Výskyt vzácneho drieňa obyčajného v okolí Veľkého Folkmara predstavuje najzápadnejší prirodzený výskyt tohto druhu na Spiši.
Najrozsiahlejšiu a najvýznamnejšiu časť prírodného prostredia Folkmarskej a Murovanej skaly tvoria lesné spoločenstvá, v minulosti využívané ako nenahraditeľný zdroj drevnej hmoty najmä pre oblasť baníctva a hutníctva.
Prevládajúcou drevinou lesných porastov je buk lesný, môžeme sa tu stretnúť s pôvodnou borovicou lesnou, ktorá však na stanovištiach s hlbšou pôdou bohatšou na živiny ustúpila konkurencii ostatných druhov. Vyskytuje sa len jednotlivo, alebo skupinovito v rozsadlinách brál, na ostrohách, stenách a pod.
Okrem buka lesného a borovice lesnej je tu zastúpená aj skupina drevín osídľujúca skeletnaté, sutinové pôdy. Môžeme tu nájsť lipu malolistú, javor mliečny, javor horský a jarabinu mukyňovú. V niektorých častiach, v závislosti od stanovišťa, sa vo väčšom množstve vyskytuje jedľa biela, dub zimný, hrab obyčajný a smrekovec opadavý. Bohaté je zastúpenie krovín, z ktorých sa tu nachádza baza čierna, jarabina vtáčia, bršlen európsky, zemolez obyčajný a ďalšie.
Fauna.
Medzi druhmi tu žijúcimi je viacero zaujímavých druhov, z ktorých pozornosti neuniknú najmä pestrofarebné motýle ako sú jasoň červenooký, pestroň vlkovcový či vidlochvost feniklový.
Skupinu plazov a obojživelníkov reprezentujú: jašterica obyčajná, jašterica živorodá, jašterica múrová. Pozornosti neujdú ani slepúch lámavý, užovka fŕkaná, vretenica severná a z obojživelníkov salamandra škvrnitá.
Z vtákov sú v území najhojnejšie zastúpené spevavce, ako sú: ďateľ veľký, sýkorka belasá, brhlík lesný, skaliar pestrý, penica čiernohlavá, sedmohlások hájový, kolibkár čipčavý. V menšej miere sú zastúpené dravce, z ktorých najčastejšie je vídať myšiaka lesného, sokola myšiara, jastraba krahulca, včelára lesného a niekedy aj orla skalného, ktorý nad územie občas zalietava.
Okolitá príroda je bohatá na poľovnú zver. Trvalo sa tu nachádza jeleň európsky – karpatský, daniel škvrnitý, srnec hôrny, sviňa divá, zajac poľný, králik divý, hlucháň obyčajný, tetrov obyčajný, jarabica poľná, sluka hôrna, rys ostrovid, líška obyčajná, mačka divá, jazvec lesný, kuna skalná, tchor obyčajný, lasica obyčajná, veverica obyčajná, ondatra pižmová, jež východný. Mnohé z týchto druhov sú vzácne a zákonom chránené a preto si vyžadujú našu pozornosť a ochranu. V hlbokých lesoch sa pohybuje vlk obyčajný a medveď hnedý.
V miestnych lesoch pramenia horské bystriny bohaté na kyslík, čím zabezpečujú vhodné podmienky pre život lososovitých druhov rýb, ako: pstruh potočný, pstruh dúhový, lipeň obyčajný. Búrlivé bystriny sa postupne zlievajú do väčších riek a vodných nádrží vybudovaných ľuďmi, ako neďaleký Ružín, kde sú zastúpené skoro všetky druhy našich rýb, napr. šťuka severná, jalec hlavatý, sumec veľký, zubáč veľkoústy, plotica červenooká, červenica ostrobruchá, ostriež zelenkavý, úhor európsky a i.
Dejiny.
Na Slovensku, v stredoveku, od začiatku 13. storočia nastáva výrazný rozvoj feudálneho systému, rozkladá sa komutátne zriadenie, ruší sa kráľovské vlastníctvo pôdy a Ondrej II. zlatou bulou z roku 1222 zaručuje šľachte rozsiahle stavovské slobody. Rovnako sa v tomto období začína rozvíjať miestotvorný proces, do ktorého však rušivo zasahujú vpády Tatárov. Preto sa kráľ Belo IV. (1235 – 1270) snaží o rekonštrukciu zničeného hospodárstva a to aj prostredníctvom kolonizačnej politiky, čo znamená pozvať do krajiny cudzích hostí – poľnohospodárov, obchodníkov, baníkov, remeselníkov. Takto vznikali niekdajšie bohaté hospodárske, kultúrno – spoločenské, privilegované mestá v našom okolí (Gelnica, Smolník) s mestskými výsadami, ktoré zaručovali slobodné rozvíjanie remesiel a obchodov.
Usadzovanie nemeckých kolonistov a ich neustály príliv do nášho kraja si vyžiadalo založenie nových dedín. Tak vznikali aj osady s výsadami podobnými mestským tzv., VILLA. Na čele týchto výsadných osád stáli slobodne zvolení richtári (VILLICUS, INDES), ktorí boli zároveň aj sudcami.
Obec Veľký Folkmar sa prvýkrát spomína v roku 1336 s názvom Villa Volkmari a vznikla na území, ktoré dal roku 1282 kráľ Ladislav komesovi Jakubovi. Neskoršie je doložená pod názvami „Villa Falkmari" (1368), „Folkmarfalua" (1393), „Folkmar" (1460), „Folmark" (1477), „Folkmár" (1808). Obec bola spočiatku typickou dedinou, kde žili prevažne poddaní Jekelfalušiovcov. Koncom 15. storočia ju získali Zápoľskovci, stala sa tak súčasťou obrovského hradného panstva Spiš. O prvých obyvateľoch Folkmara možno predpokladať, že išlo o slovenské a nemecké etnikum. V 18. storočí je obec už čisto slovenská. Jej obyvatelia sa živili prevažne baníctvom, hámorníctvom, uhliarstvom a drevorubačstvom. Až v roku 1920 dostala obec terajšie pomenovanie Veľký Folkmar.
Kultúra a zaujímavosti.
Folkmarský zlatý poklad.
Najväčšou raritou obce je objavenie Folkmarského zlatého pokladu dňa 24. marca 1992 s veľkou numizmatickou a historickou hodnotou, ktorý bol objavený pri rekonštrukcii starého domu. Malá keramická nádobka ukrývala 65 dukátov z obdobia od začiatku 15. storočia až po 40. roky 16. storočia. 55 dukátov sú razby ôsmich uhorských panovníkov vyrazené v piatich uhorských mincovniach a 10 mimouhorských dukátov pochádza z Rakúska. Pôvodným majiteľom bol pravdepodobne obchodník (kupec), ktorého na obchodných cestách zastihla zlá vojensko – politická situácia, čo v čase súperenia dvoch protikráľov – Jána Zápoľského a Ferdinanda I. Habsburského v období okolo roku 1539 (datovanie najmladších mincí) nebolo nič nezvyčajné. Bezprostredné príčiny ukrytia sa zrejme nedozvieme, ale všeobecnými boli predovšetkým strach pred nebezpečenstvom a stratou majetku. Samotné ukrývanie majetku je výrazným svedkom pohnutého charakteru doby. Poklad je uložený vo Východoslovenskom múzeu v Košiciach. Ide o druhý najväčší poklad nájdený na území Slovenska z tohto obdobia.

</doc>
<doc id="28068" url="https://sk.wikipedia.org/wiki?curid=28068" title="Závadka (okres Gelnica)">
Závadka (okres Gelnica)

Závadka je obec na Slovensku v okrese Gelnica. Leží v nadmorskej výške Patrí do administratívneho celku okresu Gelnica - tzv. Hnilecká dolina a nachádza sa v severozápadnej časti Košického samosprávneho kraja. 
Územie sa nachádza na ľavom brehu Hornádu a pravom brehu Hnilca.
Z geomorfologického hľadiska územie patrí do geomorfologickej provincie Západné Karpaty, do subprovincie vnútorné Západné Karpaty, do oblastí Slovenské rudohorie, celku Volovské vrchy, podcelku severovýchodná časť Knoly a Západná časť skrasovatenej plošiny Galmus v Hnileckých vrchoch.
História obce.
Prvé zmienky o obci sú z roku 1352.
14. storočie 
Založili ju Mariašovci na svojom majetku začiatkom 14. storočia, alebo už koncom 13. storočia ako haviarsku osadu. Od 14. storočia sa tu rozvíjalo hlavne medeno-rudné a železorudné baníctvo. V 14. – 15. storočí pôvodné obyvateľstvo obce bolo rímskokatolického vierovyznania, slovanského a pravdepodobne určitá časť aj nemeckého pôvodu. 
16. storočie 
V 1. polovici 16. storočia došlo k výmene pôvodného obyvateľstva (možno z dôvodu vyľudnenie obce) rusínskym etnikom. Noví usadlíci boli osídlení na valašskom práve. Ich hlavným zamestnaním bolo pastierstvo oviec. Obyvatelia Závadky boli chýrni bačovia, ktorý vyrábali vynikajúci syr. Úlohou obyvateľov bolo aj stráženie obchodnej cesty z Budapešti do Krakova. Mali zaručiť bezpečnosť poštových vozov a cestujúcich po tejto ceste. 
18. storočie
18. storočí sa časť obyvateľstva venovala aj baníctvu. Ťažila sa tu meď, zlato a striebro.
19. storočie 
V 19. storočí tu fungovala pražiareň železnej rudy zriadená arcikniežaťom Albrechtom. 
1880
Roku 1880 až 1890 obec postihla vlna vysťahovalectva, najmä z radov baníkov. Okolo roku 1880 bol v obci zriadený notariát. Podliehali mu okolité obce: Teplička, Hnilčík, Bindt. Za prvej Československej republiky popri poľnohospodárstve Závadčania pracovali v lesoch. Počas II. svetovej vojny v okolí operovali partizáni za podpora miestnych obyvateľov.
1947
V septembri roku 1947 sa začala budovať z obce nová cesta, ktorá dodnes spája Závadku s Nálepkovom.
1950
Roku 1950 bolo založené JRD, ktoré sa už v roku 1953 pre malú členskú základňu rozpadlo.
Obyvateľstvo.
Národnostné zloženie
Pamiatky.
Gréckokatolícky kostol (cerkov) zasvätený Archanielovi Michalovi  je vyhlásený za kultúrnu pamiatku. Kostol bol postavený v roku 1775 – 1978. Pôvodne bol v dedine drevený kostol. Kamenný kostol sa v roku 1925 rozhodli Závadčania zbúrať a zväčšiť. Z kostola postaveného v roku 1775 – 1778 sa zachovala veža a kripta (umiestnená pod kostolom). V kostole sú umiestnené tri zvony. Názvy zvonov sú: Archaniel Michal (1924), Matej (1923) a Malý zvon (1908) (pozri prílohu 12). Dnes je potrebné na kostole vykonať rekonštrukciu strechy, nakoľko krytina (eternit) je deravá. Obyvatelia obce Závadka postavili aj dve kaplnky. Jedna stojí na začiatku dediny je zasvätená Zosnutiu presvätej Bohorodičky.Druhá stojí za dedinou, pochádza z roku 1834 a je zasvätená Jánovi Krstiteľovi.
V dedine sa stretneme so zvyškami  ľudovej architektúry. Zo začiatku  20. storočia pochádzajú zrubové trojpriestorové a štvorpriestorové (kuchyňa, komora, izba) podmurované alebo podpivničené domy so sedlovou strechou pokrytou šindľami. Ešte dnes sa v starých domoch stretneme s pôvodným nábytkom: kastou (dnes ju nazývame komoda), kredencom (kuchynská skriňa). Za obytnou časťou stoja hospodárske stavby. Kronikár spomína, že roku 1925 stred dediny vyhorel. Ľudia si namiesto vyhorených domov postavili murované.
Dňa 24. januára 1945 bola obec oslobodená Červenou armádou. Túto udalosť si Závadka pripomína pamätnou tabuľou umiestnenou na budove bývalého obecného úradu.
Prírodné pomery.
Vodstvo.
Územie patrí do povodia Hornádu, ale územie odvodňuje predovšetkým rieka Hnilec (52,5 km v okrese), ktorá sa pri Margecanoch vlieva do Hornádu. Významnejšie prítoky Hnilca sú Smolník, Stará Voda, Kojšovský potok. Menej významným prítokom je aj Železný potok, ktorý preteká susednou obcou Nálepkovo. Ľavostrannými prítokmi Železného potoka sú potoky tečúci od obce Závadka a to Úbočský potok a Strážnický potok (pozri prílohu 3). Na rieke Hnilec je vybudovaná priehrada Palcmanská Maša. Priehrada ma význam z hľadiska vodohospodárskeho a rekreačného využitia. Hnilec je nad vodnou nádržou Palcmanská Maša čistý a v nádrži sa ešte vylepší. Čistá voda sa odvádza i do povodia Slanej a aj na Hnilci sa udrží až po prítok Smolníckeho potoka. Vody tohto potoka sú silne znečistené železom, ortuťou a zinkom a ďalšími kovmi. Nadregionálny význam ma priehrada Ružín, ležiaca vo východnej časti Hnileckej doliny s prítokmi Hornád a Ružín. Menšie umelé nádrže sa nachádzajú v katastroch obcí Jaklovce, Smolník a Gelnica.
Rastlinstvo a živočíšstvo.
Kataster obce je prevažne zalesnený, staršie lúky a pasienky sú terasovité so sklonom 25º až 35º, pričom mnohé pôvodné plochy, keďže nie sú hospodársky využívané, sa postupne prirodzeným náletom semien z okolitých lesov zalesňujú. Územie sa využíva na lesohospodársku činnosť, na kosenie lúk a pasenie hospodárskych zvierat. Nachádzajú sa tu lesné porasty v kategóriách ochranných (128, 88 ha) a osobitného určenia (771, 12 ha). Lesy v ochranných kategóriách sú na mimoriadne nepriaznivých stanovištiach a prevažujúcou funkciou ochrany pôdy. Lesy osobitného určenia sú pod vplyvom imisií zavalené do pásiem ohrozenia. Tunajšie lesy tvoria dreviny ihličnaté, až 86% (to je 165 224 m3). Listnaté dreviny pokrývajú 14% lesov ( 26 292 m3). Prevládajú smrekové monokultúry. Pôvodné drevinové zloženie bolo buk a jedľa. To bolo od 17. storočia nahrádzané smrekovými monokultúrami zväčša sadenicami dovezenými z Nemecka. Smrek veľmi rýchlo rástol a bol vhodný na banskú činnosť, ktorá tu bola kedysi veľmi rozvinutá. Dnes tieto smrekové porasty vplyvom imisií z blízkych i ďalekých zdrojov žltnú, chradnú a odumierajú. Snaha subjektov hospodáriacich v týchto lesoch je prinavrátiť do porastov pôvodné dreviny ako sú jedľa, buk, javor, smrekovec.
Okrem imisií lesy napádajú aj biologické činitele – hmyz. Na smreku lykožrút smrekový, lykožrút vrcholcový, lykožrút lesklý. Larvy týchto lykožrútov požierajú lyko stromu, strom potom hynie. Ďalej smrek napadá fúzač smrekový a drevokaz čiarkovaný (sú to technický škodcovia dreva). Jedľu poškodzujú lykokaz jedľový a lykokaz jedlinový. Z krovín v tunajších lesoch majú svoje miesto lieska, rakyta, trnka. Z rastlín je to ostružina malinová, ostružina černicová, ostrica.
Živočíšstvo je zastúpené týmito vtákmi: sýkorka, čížik, oriešok, pinka, drozdy, sojka, straka, sluka, jariabok, krkavec a cicavcami: plech lieskový, veverica, zajac, syseľ, srnčia zver, diviačia zver, jelenia zver, líška, vlk, rys, kuna, jazvec.
Závadke skalky
Na južnom okraji obce sa nachádza prírodná pamiatka Závadske skalky. Za prírodnú pamiatku sú vyhlásené od roku 1987, ich výmera je 3, 8851 ha. Predmetom ochrany je erudovaný skalný útvar výrazne sa morfologicky (týkajúci sa tvarov zemského povrchu) uplatňujúci v okolitom reliéfe so svojráznou flórou a faunou. Skalky majú význam estetický, krajinotvorný a flóristicko – historický. Platí tu 4.stupeň ochrany. Katastrálne územie obce patrí do navrhnutého Chráneného vtáčieho územia pre hniezdenie druhov bocian čierny, ďateľ bielochrbtý, muchárik červenohrdlý, muchárik bielokrký, včelár lesný, rybárik riečny, žlna sivá, strakoš červenochrbtý. Je tiež významné pre zachovanie populácií typických karpatských lesných vtáčích druhov. Hniezdia tu viaceré lesné druhy dravcov (orol krikľavý, jastrab, sokol),sov (sova dlhochvostá, kuvik vrabčí) a ďatľov (ďateľ čierny, ďateľ trojprstý). Hlavnými príčinami ohrozenia vtáctva sú intenzívne lesné hospodárstvo, odlesňovanie a u niektorých druhov nadmerné vyrušovanie. K ohrozeniam stredného významu patria nadmerné poľovné využívanie územia, vplyvy spojené s budovaním infraštruktúry a ťažobným priemyslom v území.

</doc>
<doc id="28070" url="https://sk.wikipedia.org/wiki?curid=28070" title="Košice – mestská časť Košická Nová Ves">
Košice – mestská časť Košická Nová Ves

Košice – mestská časť Košická Nová Ves (iné názvy: Košice-Košická Nová Ves, Košická Nová Ves; , ) je mestská časť Košíc, súčasť okresu Košice III.
Polohopis.
V minulosti patrila obec do Abovskej stolice neskôr Abovskej župy. V súčasnosti patrí mestská časť do Košického kraja a nachádza sa vo východnej časti mesta Košice. Na severe hraničí s mestskou časťou Dargovských hrdinov na západe s časťou Vyšné Opátske a na juhu s časťou Krásna. Na východe potom s obcami Zdoba a Košické Oľšany.
Vodné toky.
Cez mestskú časť preteká Novoveský potok, ktorý je prítokom rieky Torysa.
Ulice.
V obci sa nachádzajú nasledovné ulice: Agátová, Buková, Brestová, Čerešňová, Furčianska, Herlianska, Jaseňová, Mliečna, Na Doline, Ortvaňová, Poľná, Svätého Ladislava, Trnková, Vínová, Vyšná Úvrať.
Symboly obce.
Podľa Heraldického registra má obec tieto symboly prijaté 25. februára 2005. Erb je na základe odtlačku pečatidla z roku 1784, nože sú pridané na pripomenutie mäsiarskych tradícií v obci (zásobovali Košičanov mäsom). Znak obce Košická Nová Ves navrhol na základe zachovanej historickej pečate a výtvarne spracoval Mgr. Marcel Bodnár.
Erb.
V modrom štíte zo zlatej oblej pažite vyrastajúce dva strieborné topole a dva strieborné strapce hrozna nesúci zlatý vinič, prevýšený skríženými striebornými nožmi so zlatými rukoväťami.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z piatich pozdĺžnych pruhov bieleho, modrého, bieleho, žltého a bieleho v pomere 1:1:2:1:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Názov.
Vývin názvu obce
Dejiny.
Prvá písomná zmienka o obci pochádza z roku 1297, ktorá poukazuje na výstavbu tunajšieho Kostola sv. Ladislava.
Ďalším dokumentom, ktorý potvrdzuje existenciu obce, je súpis desiatkov, ktoré vyberal pápežský legát "Ruffinus" pre pápeža Jána XXII. z Avignonu v rokoch 1317 až 1337. Dokument konšatuje: "Tiež Mikuláš z Novej Vsi (Nicolaus de Nova Villa) z tretej čiastky kostola má zaplatiť 6 grošov...". Obec Košická Nová Ves bola poddanským majetkom mesta Košice. Historický vývoj výrazne poznamenal prílev Maďarov, ktorí utekali pred tatárskymi vpádmi, príchod nemeckých kolonistov a viacero pohrôm. V roku 1427 tu bolo zapísaných 20 hospodárstiev. V rokoch 1709 - 1710 sa vplyvom stavovských protihabsburských povstaní Františka II. Rákociho obec takmer vyľudnila. Ostali tu len štyria poddaní a jeden želiar. Košický magistrát pristúpil k ďalšiemu zaľudneniu obce o sto rokov neskôr. V roku 1826 mala Košická Nová Ves 684 obyvateľov. V roku 1896 tu stálo 152 domov s 1160 obyvateľmi. Zrušením poddanstva v roku 1848 sa Košická Nová Ves stala samostatnou obcou. V roku 1851 ju Fényes spomína ako slovenskú dedinu s 855 obyvateľmi. Počas obdobia 1938 - 1945 bola obec pričlenená k Maďarsku. Ku Košiciam ako mestská časť bola pričlenená 1. augusta 1968. 
Obyvateľstvo sa v minulosti venovalo poľnohospodárstvu a pestovaniu viniča. Choroba viniča však všetky vinice zničila, a tak si obyvateľstvo muselo nájsť náhradný zdroj obživy. Zameralo na chov ošípaných, obchodovanie s nimi, na výsek mäsa a rôznych údenárskych výrobkov. Známa šunka, klobásky, majoše a najmä zvláštne spracované škvarky priniesli novovešťanom prezývku „"škvarkare"“. Dôkazom o týchto činnostiach je aj obecný erb. Doplnkovým zdrojom zárobku bolo zásobovanie košického trhu mliekom a predajom koláčov. Mäsiarski majstri z Košickej Novej Vsi boli známi nielen svojim majstrovstvom, ale aj vzdelaním. V období prevládajúcej negramotnosti vedeli písať a počítať. V súčasnosti je obyvateľstvo prostredníctvom Mestskej hromadnej dopravy plne napojené na mesto Košice. V obci sa nachádza aj škola postavená v 70. rokoch a tiež Detský domov z 80. rokov.
Šport.
V obci funguje futbalový klub FK Košická Nová Ves. Jedným z odchovancov bol aj bývalý reprezentant Peter Dzúrik. 

</doc>
<doc id="28071" url="https://sk.wikipedia.org/wiki?curid=28071" title="Košice – mestská časť Staré Mesto">
Košice – mestská časť Staré Mesto

Košice – mestská časť Staré Mesto (iné názvy: Košice-Staré Mesto, Staré Mesto) je mestská časť Košíc, súčasť okresu Košice I.
História.
Staré Mesto sa ako jediná mestská časť Košíc, nachádza na území, kde pôvodne vznikalo samotné mesto Košice. Na území mestskej časti sa nachádzajú najvýznamnejšie historické pamiatky Košíc. Historické centrum mesta, ktoré je na jej území tvorí najroziahlejšiu mestskú pamiatkovú rezerváciu na Slovensku. Tvorí ho Hlavná ulica a jej priľahlé ulice – Kováčska, Mlynská, Hrnčiarska, Alžbetina a Mäsiarska ulica. Od 14. storočia do konca 18. storočia bolo historické jadro ohradené mestským múrom.
Polohopis.
Ulice.
Alvinczyho, Alžbetina, Bačíkova, Bajzova, Baštová, Belanská, Bellova, Bencúrova, Biela, Bocatiova, Bočná, Bosákova, Bottova, Boženy Němcovej, Branisková, Czambelova, Čajakova, Čajkovského, Československej armády, Dargovská, Doktora Kostlivého, Dominikánske námestie, Drevný trh, Festivalové námestie, Floriánska, Františkánska, Galenova, Garbiarska, Haviarska, Hlavná, Hlavné námestie, Hradbová, Hrnčiarska, Husárska, Hutnícka, Hviezdoslavova, Jakobyho, Jarná, Jesenná, Jesenského, Jilemnického, Jiskrova, Kapitána Nálepku, Karpatská, Kasárenské námestie, Kmeťova, Komenského, Kováčska, Krmanova, Kuzmányho, Lermontovova, Letná, Löfflerova, Lomená, Magurská, Malá, Masarykova, Mäsiarska, Mestský park, Mlynská, Mojmírova, Mozyesova, Muránska, Murgašova, Námestie Ladislava Novomeského, Námestie Maratónu mieru, Námestie slobody, Orlia, Pajorova, Palackého, Park Angelinum, Podtatranského, Poštová, Pri jazdiarni, Pri Miklušovej väznici, Pri plynárni, Pribinova, Priemyselná, Protifašistických bojovníkov, Puškinova, Rampová, Rooseveltova, Rumanova, Senný trh, Slovenskej jednoty, Staničné námestie, Stará baštová, Stará prešovská, Strojárska, Stromová, Svätoplukova, Škultétyho, Šrobárova, Štefánikova, Štítová, Štúrova, Tajovského, Tatranská, Thurzova, Timonova, Továrenská, Tyršovo nábrežie, Univerzitná, Uršulínska, Vodná, Vojenská, Vrátna, Zádielska, Zámočnícka, Zbrojničná, Zimná, Zvonárska, Železničná, Žriedlová.
Symboly obce.
Mestské zastupiteľstvo v Košiciach uznesením č. 274/2007 na svojom IX. rokovaní dňa 25. októbra 2007 v súlade so zákonom o obecnom zriadení schválilo Všeobecne záväzné nariadenie mesta Košice č. 97 o erbe a vlajke mestskej časti Košice-Staré Mesto.
Erb.
V modrej hlave sedemkrát strieborno-červeno deleného štítu tri zlaté ľalie. A polovica orla na pravej strane.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z ôsmich, striedavo bielych a červených pruhov. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
31. decembra 2019 malo Staré Mesto 20 796 obyvateľov.
Kultúra a zaujímavosti.
Divadlo.
"pozri Košice#Divadlá"
Stavby.
Pamiatky.
"pozri Hlavná ulica"
"pozri Košice#Pamiatky"
Pamätníky.
"pozri Košice#Pamätníky"

</doc>
<doc id="28072" url="https://sk.wikipedia.org/wiki?curid=28072" title="Košice – mestská časť Džungľa">
Košice – mestská časť Džungľa

Košice – mestská časť Džungľa (iné názvy: Košice-Džungľa, Džungľa) je najmenšia mestská časť Košíc, súčasť okresu Košice I. Domčeková štvrť s ľudovým názvom vznikla v 30. rokoch 20. storočia, v 70. rokoch bola určená na asanáciu, ktorá sa napokon nerealizovala. Jej poloha medzi centrom mesta a novopostavenými sídliskami jej priniesla dynamický rozvoj v podobe nákupného areálu pozdĺž Trolejbusovej ulice. V pláne bola aj výstavba prestupného uzlu mestskej a železničnej dopravy "Terminál Sever".
Existencia Džungle ako samostatnej mestskej samosprávnej jednotky s len okolo 721 obyvateľmi, je často diskutovanou politickou otázkou. V rámci redukcie košických mestských častí sa navrhuje ju pričleniť k MČ Sever.
Symboly obce.
Mestské zastupiteľstvo v Košiciach uznesením č. 1064/2010 na svojom XXXI. rokovaní dňa 23. februára 2010 v súlade so zákonom o obecnom zriadení schválilo Všeobecne záväzné nariadenie mesta Košice č. 115 o erbe a vlajke mestskej časti Košice-Džungľa.
Erb.
V strieborno-modro delenom štíte zvlneným rezom delené zvlnené brvno striedavých tinktúr, v hornom poli červená zlatostredá a zlatokališná ruža, v dolnom poli zlatá ľalia. – 
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z troch pozdĺžnych pruhov modrého, červeného a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. – 
Polohopis.
Ulice.
Severné nábrežie, Trolejbusová, Vŕbová, Prúdová, Plťová, Úzka, Člnková, Korýtková, Brodná, Hornádska, Rampová, Prešovská cesta
Obyvateľstvo.
31. decembra 2019 mala Džungľa 721 obyvateľov.

</doc>
<doc id="28073" url="https://sk.wikipedia.org/wiki?curid=28073" title="Košice – mestská časť Sever">
Košice – mestská časť Sever

Košice – mestská časť Sever (iné názvy: Košice-Sever, Sever) je mestská časť Košíc, súčasť okresu Košice I. Mestská časť Košice-Sever je svojou plochou najväčšia MČ v Košiciach a na Slovensku.
Nachádza sa tu magnezitová baňa za Kalváriou na Bankove, kopec Hradová, kde sa okrem ruín hradu nachádza aj Vyhliadková veža, Poliklinika Sever, parky Komenského a Angelinum, Štadión Lokomotívy a Crow Arena, oddychovo-rekreačné areály Anička, Alpinka, Čermeľ a Jahodná (vrch).
Polohopis.
Hranicu správneho územia MČ Košice-Sever tvorí z východnej strany rieka Hornád; hraničí s MČ Košice-Kavečany až po hranicu mestského okresu. Z južnej strany ju delia mestské časti Staré mesto, Západ, Sídlisko KVP, Myslava, Letná ulica, časť Triedy SNP pri Amfiteátri, Račí potok, územie nad jazdeckým areálom, Čičkami až po hranice okresu. Zo západnej strany je taktiež ohraničená hranicou okresu.
Časti obce.
Amfiteáter, Mier, Červený Breh, Čermeľ, Watsonova, Solovjevova, Baránok, Anička, Podhradová, Jahodná, Bankov...
Ulice.
Alešovo nábrežie, Atletická, Banícka, Bankov, Bežecká, Němcovej, Cesta na Jahodnú, Cesta pod Hradovou, Cimborková, Cyklistická, Cyprusová, Čárskeho, Čermeľská cesta, Čermeľské prielohy, Čermeľské údolie, Červený breh, Česká, Detvianska, Dobšinského, Družstevná, Ďumbierska, Fakľová, Gerlachovská, Gogoľova, Havlíčkova, Heydukova, Hlinkova, Horolezecká, Hŕbová, Hroncova, Huncovská, Hurbanova, Chalupkova, Chrastie, Jahodná, Jazdecká, Jedľová, Junácka, Kavečianska cesta, Kisdyho, Komenského, Končistá, Kostolianska cesta, Kostolná, Krupinská, Kustrova, Lesná, Letecká, Letná, Liptovská, Lomnická, Májová, Magdalénska, Malinová, Mánesova, Mengusovská, Medzi mostami, Moravská, Na Kalvárii, Na stráni, Na šajbe, Národná trieda, Nitrianska, Obrancov mieru, Odborárska, Olivová, Oravská, Palkovičova, Palmová, Pod kaštieľom, Pod šiancom, Pod vlekom, Polianska, Potočná, Račí potok, Rampová, Rozálska, Skautská, Sládkovičova, Slavkovská, Slovenská, Slovenského, Slovenskej jednoty, Solisková, Stará spišská cesta, Strakova, Suchodolinská, Szakkayho, Športová, Štrbská, Študentská, Terchovská, Tolstého, Tomášikova, Trenčianska, Tŕňová, Turistická, Ťahanovské riadky, Ulica svornosti, Urbánkova, Vencová, Vihorlatská, Višňová, Vnútorný Červený breh, Vodárenská, Vonkajší Červený breh, Vysokoškolská, Watsonova, Za amfiteátrom, Za štadiónom, Záborského, Záhradná, Zoborská, Zvolenská, Žľaby.
Námestia.
Festivalové námestie, Námestie Jána Mathého, Národné námestie.
Vodné toky.
Cez mestskú časť preteká rieka Hornád, Čermeľ a Račí potok.
Symboly obce.
Mestské zastupiteľstvo v Košiciach uznesením č. 1148/2006 na svojom XXIV. rokovaní dňa 7. septembra 2006 v súlade so zákonom o obecnom zriadení schválilo Všeobecne záväzné nariadenie mesta Košice č. 79 o erbe a vlajke mestskej časti Košice-Sever.
Erb.
V modrom štíte strieborná veža s modrou bránou na vysokom zlatom vrchu preloženom modrým zvlneným brvnom prevýšeným modrým strapcom hrozna so zelenou jednolistou stopkou. Autorom erbu mestskej časti Košice-Sever je Mgr. Marcel Bodnár.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto - modro delená, vejúca časť pozostáva zo šiestich pozdĺžnych pruhov modrého, bieleho, modrého, žltého, bieleho a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
História.
História mestskej časti Sever sa úzko viaže k histórii mesta Košice.
Košický hrad.
Na strategickom mieste, severne od zastavanej časti mesta, na vrchole kopca Hradová (466 m n. m.) - týčiacim sa medzi údolím rieky Hornád a Čermeľského potoka - sa nachádzajú zvyšky stredovekého hradu známeho ako Košický hrad, z ktorého bolo možné strážiť a ovládať dôležité cesty z Košíc na Spiš. Miesto pre jeho postavenie bolo v stredoveku zo strategického hľadiska veľmi výhodné. Kopec sa vypína priamo nad mestom, poskytuje výborný výhľad do Košickej kotliny a možnosť kontroly dvoch veľmi významných obchodných ciest, vedúcich od balkánu cez Potiskú nížinu na Spiš a do Pruska, alebo cez Halič do Ruska. Počiatok výstavby hradu nad Košicami sa pripisuje mocnému rodu oligarchov na východnom Slovensku – Omodejovcom, ktorí začiatkom 14. storočia (v roku 1303) prestúpili do tábora Karola Róberta, kým Košice naďalej podporovali v boji o uhorskú korunu českého kráľa Václava III. Stavba hradu prebehla pravdepodobne práve v období rokov 1303 - 1307. Omodejovci ho začali stavať na „"cudzej zemi"“, čo nepriamo potvrdzuje aj údaj z dohody z 3. októbra 1311, kde sa okrem iného zaviazali, že nebudú stavať nové hrady na svojich alebo iných majetkoch bez kráľovho povolenia. V roku 1307 sa aj Košice pripojili na stranu Karola Róberta a napätie medzi mestom a Omodejovcami na čas zaniklo. Tým zanikol aj význam hradu a v jeho výstavbe sa pravdepodobne nepokračovalo. Z konfigurácie terénu a architektonických zvyškov možno usudzovať, že hrad nebol dostavaný. Bola to skôr pevnosť, ktorá so svojimi 3,8 m hrubými múrmi aj napriek nedokončeniu mohla slúžiť svojmu účelu. Hrad bol údajne zdemolovaný Jurajom Rozgonym v roku 1445.
Kalvária.
O výstavbu Kostola Sedembolestnej Panny Márie na kopci Kalvária sa zaslúžili jezuiti. V tom čase sa od mesta relatívne vzdialený vrch ešte nenazýval Kalvária, toto meno dostal až potom, čo sa tu v roku 1736 rozhodlo o výstavbe kostola. Stavať sa však začalo až šesť rokov od prijatia zámeru, čiže v roku 1742 a bol ukončený až v roku 1758. Nebol v centre mesta, dokonca v tom čase bola Kalvária v lesoch a išlo o jeden z prvých výraznejších kopcov Slovenského rudohoria na okolí. V čase výstavby sa kostol vyznačoval nízkou drevenou vežičkou a mal dve podlažia. Staval sa 16 rokov, ale jezuitom slúžil len 15 rokov. V roku 1773 bol totiž jezuitský rád rozpustený. Chrám si prisvojilo vojsko, ktoré si v ňom urobilo muničný sklad. Len čo však utíchli napoleonské vojny, kostol získala katolícka cirkev. Biskupský a farský úrad v Košiciach po ukončení rekonštrukcie v roku 1820 dali chrám opätovne vysvätiť. Súčasný vzhľad kostol získal v roku 1870, kedy bolo opäť nutné pristúpiť k jeho rekonštrukcii a drevená vežička sa stala už len minulosťou. V tom istom roku postavili za svätyňou otvorenú kaplnku. V nej sa nachádzalo súsošie Piety. Pred kostol inštalovali súsošie Golgoty – ukrižovaného Krista s dvoma zločincami. Medzi krížmi boli pôvodne inštalované sochy Panny Márie a sv. Jána. Interiér kostola bol v čase jeho zrodu barokový.
Zaujímavá je aj história stavby cesty a kaplniek, ktoré ku kostolu vedú od amfiteátra. Kalváriu osadili stromami v roku 1830. Cintorín Rozália už mestu kapacitne nestačil a tak sa na Kalvárii v rokoch 1849 až 1889 aj pochovávalo. Kaplnky vznikli ako krypty bohatých rodín. Kto chcel mať na tomto významnom mieste rodinnú hrobku, musel súhlasiť s podmienkou, ako bude vyzerať a že jej predná časť bude slúžiť ako kaplnka krížovej cesty. Kaplniek je celkovo 16. Krížová cesta má 14 zastavení, ďalšie dve kaplnky boli postavené na počesť panny Márie. Kalvária bola starostlivo udržiavaným miestom až do 50-tych rokov 20. storočia. V 60-tych rokoch cintorín na Kalvárii zrušili a na týchto miestach sa začali stavať domy.
Bankov.
Bankov považovali Košičania za staré výletné miesto. Prvá písomná zmienka o ňom pochádza až z roku 1703. V tom čase rada mesta Košice nariadila, aby bola na Bankove zriadená budova. Rákócziho vojská ju vydrancovali už v roku 1704. Pamiatkou na kurucké boje v tejto lokalite sú názvy Rákócziho prameň a Kurucký prameň. Spočiatku na Bankov mnohých Košičanov lákala predovšetkým známa železitá voda. Od údajných liečivých vlastnosti bankovského prameňa odvodil napokon ktosi aj názov celej lokality. Podľa jednej z povestí získalo toto miesto svoje pomenovanie vďaka človeka menom "Bankó", ktorému približne v roku 1630 pomohla tamojšia minerálna voda vyliečiť zrak. Keď však výskum uskutočnený v roku 1725 ukázal, že tamojší železitý prameň obsahuje len malé množstvo hliníka, železa či síry, na Bankov začali obyvatelia mesta nazerať v prvom rade ako obľúbené výletné miesto. Na Bankove vystavili nový hotel, ktorý je najstarším hotelom na Slovensku a v roku 1765 sa tu objavila kaplnka Svätého kríža. Viedla tadiaľ Stará spišská cesta, pretože na Spiš sa v minulosti chodilo cez Bankov, nie cez Čermeľské údolie. Mnohé zo starších objektov tejto lokality sa však už nenávratne stratili. Čermeľské mlyny, papierový mlyn, koliba, štýlová drevená reštaurácia už neexistujú. V roku 1903 postavili na Hornom Bankove kaplnku Nanebovzatia Panny Márie.
Anička – Gajdove kúpele.
Rozkvet prežívali v osemdesiatych rokoch 19. storočia. Vtedy tam vystavali kúpeľnú budovu, „vaňové“ kabíny, reštauračné zariadenia, pribudol tanečný parket. Aj keď tu počas prvej svetovej vojny nastal istý úpadok, už krátko po vzniku Československej republiky bolo toto miesto opäť zveľadené. V roku 1923 kúpele s pomocou armády zreštaurovala košická odbočka Zväzu československého dôstojníctva a na počesť generála Rudolfa Gajdu, veliteľa tunajšej divízie, miestne kúpele pomenovali na Gajdove. Tunajšiu minerálnu vodu nazývajú miestni odvtedy „gajdovka“. Rudolfa Gajdu však ešte v dvadsiatich rokoch vylúčili z armády. Kúpeľom však názov zostal. Takto ich miestni nazývali aj čase socializmu. V období prvej republiky na miestach neskoršieho kynologického cvičiska vybudovali plavecký bazén a pribudlo aj pomerne často navštevované futbalové ihrisko. V roku 1924 bola v lokalite cieľová čiara košického maratónu. Ďalšie ročníky maratónskeho behu zvykli v Gajdových kúpeľoch už aj štartovať. Od tridsiatych rokov už však žiadna stavba nepribudla a oblasť začala pomaly chátrať. Po druhej svetovej vojne lokalitu pomenovali na Aničku. Ešte v päťdesiatych a šesťdesiatych rokoch slúžila Anička ako normálne výletné miesto. Potom však tunajší bazén zanikol a do pôvodného stavu nebola Anička vrátená už nikdy. Začiatkom sedemdesiatych rokov tu verejnosti sprístupnili kúpalisko Ryba, no vtedy začala Anička ako výletné miesto slúžiť už len sporadicky. V nedávnej minulosti sa stala miestom pre vybudovanie bytového komplexu s názvom "Park Anička". Ten na Severe ponúka moderné bývanie v prírode neďaleko centra. Okolie Hornádu, tak postupne mení svoj celkový vzhľad.
Obyvateľstvo.
31. decembra 2019 mal Sever 20 151 obyvateľov.
Kultúra a zaujímavosti.
Stavby.
Pamiatky.
Medzi najstaršie významné pamiatky v tejto mestskej časti patrí barokový kostol na Kalvárii, postavený v rokoch 1736 - 1758. Vedie k nemu chodník so 16 kaplnkami, ktoré zobrazujú krížovú cestu. Vznikli koncom 18. a v prvej polovici 19. storočia. V druhej polovici 19. storočia ich upravili ako rodinné krypty. Kalvária je známa ako pútnické miesto.

</doc>
<doc id="28074" url="https://sk.wikipedia.org/wiki?curid=28074" title="Košice – mestská časť Sídlisko Ťahanovce">
Košice – mestská časť Sídlisko Ťahanovce

Košice – mestská časť Sídlisko Ťahanovce (iné názvy: Košice-Sídlisko Ťahanovce, Sídlisko Ťahanovce) je mestská časť Košíc, súčasť okresu Košice I. Leží na severovýchodnom okraji mesta a susedí s mestskými časťami Ťahanovce, Sever, Džungľa a Dargovských hrdinov.
Jadro mestskej časti tvorí panelové sídlisko postavené v rokoch 1984 až 1997 na ľavobrežnej riečnej terase rieky Hornád povyše obce Ťahanovce, ktorá bola v minulosti určená kvôli plánovanej expanzii sídliska na asanáciu. Sídlisko Ťahanovce, ktoré je najmladšie v meste, v súčasnosti obýva takmer 22 tisíc obyvateľov.
Polohopis.
Mestská časť Košice-Sídlisko Ťahanovce sa rozprestiera v severovýchodnej časti Košíc, v severnom závere bočného hornádskeho údolia Košickej kotliny, východne od bývalej samostatnej obce Ťahanovce, pričom podstatná obytná časť intravilánu tejto novej mestskej časti sa rozprestiera priamo na pozemkoch bývalej samostatnej obce, nad ľavobrežnou časťou riečnej terasy rieky Hornád.
Prirodzeným susedom tejto mestskej časti na západe a z veľkej časti aj na severe je mestská časť Košice-Ťahanovce (jej severné lokality "Dáriusova hora", "Skalky" a roklina potôčika "Hájik"). Na severe a severovýchode je Mestská časť Košice-Sídlisko Ťahanovce obklopená lesom. Lesné lokality "Moňok" a "Panský les" sú už súčasťou Mestskej časti Košice-Sídlisko Ťahanovce a majú skôr charakter lesoparku.
Z juhu a juhovýchodu mestskú časť oddeľuje pomerné strmá roklina potôčika Moňok od lesného celku Košická hora. V nive tejto lesnej bystrinky vedie štátna cesta (európska ) vybudovaná v parametroch rýchlostnej cesty, ktorá plní funkciu diaľničného privádzača ku do Prešova, na ktorú je mestská časť napojená mimoúrovňovou križovatkou. Južná hranica tejto mestskej časti pokračuje od tejto križovatky až po most cez Hornád.
Od centra mesta Košice je stred tejto mestskej časti vzdialený približne 5 kilometrov, najvzdialenejšou mestskou časťou je Šaca, ktorá je od Mestskej časti Košice-Sídlisko Ťahanovce vzdialená vzdušnou čiarou a najkratšou cestou 21 kilometrov.
Časti.
Mestská časť je pre potreby samosprávy rozdelená na tri časti: Ťahanovce I, Ťahanovce II a Ťahanovce III. V časoch výstavby sa sídlisko členilo na časti Ťahanovce I (prvá etapa), Ťahanovce II (druhá etapa) a Ťahanovce-západ (tretia etapa výstavby sídliska na mieste obce Ťahanovce). Druhá etapa výstavby však bola v roku 1989 na istý čas prerušená a napokon sa zrealizovala len v obmedzenej miere, preto sa pôvodné územno-plánovacie členenie neujalo a neprenieslo sa do samosprávy.
Ulice.
V súčasnosti sa v mestskej časti nachádza 25 ulíc. Uličné názvy boli vyberané z geografických názvov (kontinenty, krajiny a ich hlavné mestá), no počas rozdeľovania Košíc na mestské časti v roku 1990 boli k mestskej časti pričlenené aj ulice, ktoré nepatria do hlavného intravilánu panelového sídliska a ich názvy už nezapadajú do zvoleného nomenklatúrneho radu.
Na sídlisku sú vyčlenené štyri hlavné komunikácie – triedy, ktoré nesú názvy kontinentov: Americká trieda, Austrálska trieda, Ázijská trieda a Európska trieda. Tieto názvy však vznikli dodatočným premenovaním pôvodnej "Triedy solidarity" (Americká trieda), "Triedy priateľstva" (Ázijská a Austrálska trieda) a "Triedy družby" (Európska trieda).
V prvej časti sídliska boli ulice pomenovávané výlučne po socialistických krajinách a ich hlavných mestách: Belehradská, Berlínska, Budapeštianska, Bukureštská, Čínska, Hanojská, Havanská, Juhoslovanská, Maďarská, Pekinská, Sofijská a Varšavská.
Pre druhú etapu boli pripravené názvy ulíc podľa bývalých zväzových republík Sovietskeho zväzu. Jej výstavbu však prerušila nežná revolúcia a vzhľadom na politické zmeny sa zmenili i pôvodne plánované názvy ulíc, ktoré boli dokončené: Aténska (v pôvodne Ruská), Bruselská (Bieloruská), Helsinská (Estónska) a Viedenská (Lotyšská). Vystavaná bola i Madridská ulica (pôvodne Turkménska), no územie, na ktorom bola postavená v roku 1990 pripadlo mestskej časti Ťahanovce.
Druhá etapa bola zrealizovaná so značným oneskorením a len v obmedzenom rozsahu. Nedobudovaných ostalo sedem ulíc – Arménska, Gruzínska, Kazašská, Kirgizská, Litovská, Tadžická a Uzbecká - a časť Austrálskej triedy.
Vodné toky.
Juhozápadnú hranicu mestskej časti čiastočne tvorí rieka Hornád, ktorá je však od hlavného intravilánu panelového sídliska vzdialená vzdušnou čiarou asi 1500 metrov. Územím mestskej časti ešte čiastočne preteká potôčik Moňok, ktorý bol v minulosti zregulovaný a odvedený do kanalizácie v súvislosti s výstavbou mimoúrovňových križovatiek, cestného spojenia na sídlisko "Ťahanovce" a následným budovaním veľkej komerčnej infraštruktúry.
Miestna samospráva.
Vo voľbách do miestnych samospráv v roku 2010 bol za starostu mestskej časti zvolený Emil Petrvalský (SDKÚ-DS, KDH, MOST-HÍD), ktorý v minulosti vykonával funkciu zástupcu bývalého starostu Cyrila Betuša (SOS, HZD, SRS).
V roku 2018 bol za starostu zvolený Miloš Ihnát (nezávislý).
Miestne zastupiteľstvo.
Miestne zastupiteľstvo sa skladalo v roku 2010 z 23 poslancov – z toho 9 pochádzalo z obvodu Ťahanovce I, 9 z obvodu Ťahanovce II a 5 z obvodu Ťahanovce III.
Vo volebnom období na roky 2018 – 2022 mala mestská časť 13 poslancov.
Symboly obce.
Mestské zastupiteľstvo v Košiciach uznesením č. 1149/2006 na svojom XXIV. rokovaní dňa 7. septembra 2006 v súlade so zákonom o obecnom zriadení schválilo "Všeobecne záväzné nariadenie mesta Košice č. 80" o erbe a vlajke mestskej časti Košice-Sídlisko Ťahanovce.
Erb tvorí modrý štít na nízkej zlatej pažiti a strieborná vežička s červenou strechou, ukončenou zlatým krížom.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo štyroch pozdĺžnych pruhov modrého, bieleho, červeného a žltého. Vlajka má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu.
História.
Výstavba Sídliska Ťahanovce sa začala 18. mája 1984. V prvých dvoch rokoch prebiehali práce na inžinierskych sieťach a úpravy terénu. V roku 1987 vyrástli prvé dva paneláky na "Triede Solidarity" (dnes Americká trieda). Výstavba následne pokračovala až do roku 1989. V tom roku bol odovzdaný obyvateľom prvý okrsok sídliska, v roku 1991 začala výstavba druhého. Dokončený bol v roku 1993, ale ZŠ Bruselská ulica bola odovzdaná do používania až v roku 1995 a obchodné centrum na tej istej ulici ostalo viac než dekádu nedostavané (od 2009 Lidl). V rokoch 1996 – 1997 bol ešte vystavaný jeden panelák na Helsinskej ulici (3. okrsok). Vtedy bola výstavba zastavená z dôvodu nevysporiadaných pozemkov. 16. septembra 2008 na mimoriadnom zasadnutí miestneho zastupiteľstva bola predstavená štúdia 4. okrsku sídliska. Začiatok výstavby bol naplánovaný na jar roku 2009 a v súčasnosti je ukončená.
Obyvateľstvo.
31. decembra 2024 malo Sídlisko Ťahanovce 19 826 obyvateľov.
Stavby.
Pamiatky.
Vežovitá stavba – murovaný stĺp – columna vero murata (miestne hovor. „kaplička“): Táto stavba je hlavným motívom erbu tejto mestskej časti. Nachádza sa v hornej časti areálu Národnej diaľničnej spoločnosti (blízko hlavného výjazdu z mestskej časti) a nie je verejnosti voľne dostupná. Bola postavená v polovici 17. storočia.
V publikácii venovanej mestskej časti Košice-Ťahanovce (bývalá samostatná obec Ťahanovce) sa uvádza jej postavenie okolo roku 1730 na pamiatku strašnej epidémie z rokov 1709 – 1710. V rokoch 2002 – 2007 prebehla jej rozsiahla rekonštrukcia, ktorú realizoval historik Gabriel Kládek. Podľa záznamov boli v blízkosti tejto pamiatky pochovaní poľskí dobrovoľníci z haličskej légie (veliteľ pplk.Tchorznicki). Títo legionári zahynuli v boji 11. decembra 1848, pri krytí ústupu maďarských vojsk. Boli ich súčasťou počas tzv. 1. košickej bitky (bitka pri Budimíre). Tieto vojská porazil cisársky generál podmaršal F. H. Schlick (Šlik).
Pomníky, pamätné tabule.
Pietne miesto posledného odpočinku poľských legionárov pripomína pamätná tabuľa umiestnená v blízkosti pamiatky s nápisom:
"Pri tomto renesančnom stĺpe zo 17. storočia sú pochovaní poľskí legionári, ktorí padli v bojoch pri obrane Košíc 11. decembra 1848".
Internet.
V oblasti je vyvinutá káblová infraštruktúra spoločností Telekom, Antik, Orange, SWAN a UPC.

</doc>
<doc id="28075" url="https://sk.wikipedia.org/wiki?curid=28075" title="Košice – mestská časť Kavečany">
Košice – mestská časť Kavečany

Košice – mestská časť Kavečany (iné názvy: Košice-Kavečany, Kavečany, ) sú mestská časť Košíc, súčasť okresu Košice I.
Symboly obce.
Podľa Heraldického registra má obec tieto symboly prijaté v roku 2004. Erb je podľa baníckeho motívu podľa odtlačku pečatidla obce z 19. storočia.
Erb.
Na červenom štíte zlatovlasou anjelskou okrídlenou hlavou prevýšené zlaté, skrížené banícke kladivká – bicie a rozpájacie – na strieborných rukovätiach.
Autorom erbu mestskej časti Košice-Kavečany je Mgr. Marcel Bodnár.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto-modro delená, vejúca časť pozostáva zo štyroch pozdĺžnych pruhov – čierneho, bieleho, žltého a červeného – v pomere 2 : 1 : 1 : 2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Polohopis.
Ulice.
Budanová, Gorovecká, Gazdovská, Kadlubská, Kopečná, K ihrisku, Lovecká, Lyžiarská, Na rožku, Nivky, Oblá, Podkamenná, Strážna, Široká, Šamborská, Rokytská, Vyšná.
Chránené územia.
1. januára 2000 bola Všeobecne záväznou vyhláškou Krajského úradu v Košiciach vyhlásená prírodná pamiatka Kavečianska stráň.
Má rozlohu 31 933 m². Na jej území je zaznamenaný výskyt chráneného a ohrozeného ponikleca veľkokvetého ("Pulsatilla grandis"). Taktiež sa tu vyskytuje ľan žltý ("Linum flavum"), orlíček obyčajný ("Aquilegia vulgaris") a iné druhy xerotermickej vegetácie. Patrí do geomorfologického celku Čierna hora.
Kultúra a zaujímavosti.
Turistika.
V oblasti sa nachádza lesná cyklistická trasa, ktorá spája dve historické obce Sokoľ a Kavečany. Cyklotrasa má dĺžku 13,5 km a v dlhšom úseku je vhodná predovšetkým pre náročnejších cykloturistov. Zaujímavým miestom na trase je prameň "Kráľovej studne", ktorý je spojený s históriou kráľa Mateja Korvína a jeho poĺovačiek medzi Košicami a obcou Sokoľ.
Menej náročné a stredne náročné pešie turistické trate s maximálnym prevýšením 550 m na viacerých trasách z Čermeľskej doliny do vrchov Čiernej hory.
Politika.
Od roku 2014 do februára 2024 bol starostom mestskej časti Martin Balčík. Z funkcie bol odvolaný z dôvodu, že sa ako vodič v marci 2022 odmietol podrobiť skúške na alkohol. Na jeho miesto nastúpil zastupujúci starosta Michal Bradovka.

</doc>
<doc id="28076" url="https://sk.wikipedia.org/wiki?curid=28076" title="Košice – mestská časť Ťahanovce">
Košice – mestská časť Ťahanovce

Košice – mestská časť Ťahanovce (iné názvy: Košice-Ťahanovce, Ťahanovce, , ) sú mestská časť Košíc, súčasť okresu Košice I.
Až do roku 1969 boli Ťahanovce samostatnou obcou. Prvá písomná zmienka o obci Ťahanovce pochádza z roku 1263. V súčasnosti v nej býva približne 2 500 (prevažne starších) obyvateľov.
Je úzko previazaná so susednou Mestskou časťou Košice – Sídlisko Ťahanovce.
Polohopis.
Leží v nadmorskej výške 221 m n. m., na východnom Slovensku, na západnom okraji Košickej kotliny, na jej styku so Slovenským rudohorím, 4 km na sever od Košíc.
Ulice.
Brusnicová, Jazvečia, Madridská, Magnezitárska, Na hájiku, Na sihoti, Pri Hrušove, Repná, Ťahanovská, Želiarska.
Symboly obce.
Podľa Heraldického registra má obec tieto symboly prijaté 30. apríla 2004. Erb je na základe odtlačku pečatidla z roku 1701 a zobrazuje vinohradnícky a poľnohospodársky motív.
Erb.
Zo spodného okraja modrého štítu vyrastajúci zlatý, opačne esovito prehnutý, prepletený trojlistý vinič s dvoma zlatými strapcami, sprevádzaný po bokoch privrátenými radlicami - strieborným čerieslom a striebornou bordúrou lemeša.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo šiestich pozdĺžnych pruhov bieleho, červeného, bieleho, žltého, červeného a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Názov.
Vývin názvu obce
Školstvo.
Základná škola.
ZŠ Želiarska je prímestská škola, ktorá začala svoju prevádzku v roku 1961. Pozostáva zo štyroch objektov – dvoch budov s učebňami, stravovacieho zariadenia a telocvične. Škola prešla mnohými zmenami, z ktorých najdôležitejšia sa uskutočnila v roku 2009 keď sa zlúčili základná a materská škola a vznikol nový subjekt Základná škola s materskou školou.

</doc>
<doc id="28077" url="https://sk.wikipedia.org/wiki?curid=28077" title="Košice – mestská časť Lorinčík">
Košice – mestská časť Lorinčík

Košice – mestská časť Lorinčík (iné názvy: Košice-Lorinčík, Lorinčík) () je mestská časť Košíc, súčasť okresu Košice II.
Symboly obce.
Mestské zastupiteľstvo v Košiciach uznesením č. 1203/2006 na svojom XXV. rokovaní dňa 26. októbra 2006 v súlade so zákonom o obecnom zriadení schválilo Všeobecne záväzné nariadenie mesta Košice č. 84 o erbe a vlajke mestskej časti Košice-Lorinčík.
Erb.
V červenom štíte nad modrou spodnou tretinou strieborné radlice – obrátený lemeš a pravošikmé sklonené a obrátené čerieslo. Autorom erbu Lorinčíka je Mgr. Marcel Bodnár. 
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z troch pozdĺžnych pruhov modrého, červeného a bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Kedysi samostatná obec, dnes mestská časť Košice-Lorinčík sa nachádza na území, ktoré sa podľa dokladov z 13. a 14. storočia nazýva "Gord". Jej história je úzko prepletená s dejinami dnes už zaniknutej obce "Gord", ktorá tiež ležala na rovnomennom území.
Staršia z oboch obcí bola dedina "Gord", ktorá sa nachádzala v rovine na pravej strane rieky Myslavy medzi dedinami Myslava a Barca. Presne v miestach, ktoré je z mapy známe pod chotárnym názvom "Červený rak". V jej blízkosti viedla cesta do Veľkej Idy a Moldavy nad Bodvou. Ešte v roku 1808 bolo v dedine "Gord" osídlenie, avšak nie hromadného charakteru, nachádzal sa tu už len jeden majer.
Prvú písomnú zmienka o obci "Gord" je z roku 1280 a označuje sa ako "Nižný Gord". Musel tu teda existovať aj "Vyšný Gord", ktorým bol súčasný Lorinčík. O Lorinčíku však existuje prvá písomná zmienka až z neskorších čias.
Hodno spomenúť, že v lokalite Košice – Červený rak sa zistilo najstaršie neolitické osídlenie východného Slovenska.
Aj keď v 16. storočí bola Lorinčík osídlená dedina, zdá sa, že na prelome 17. a 18. storočia ostala neobývaná. V súpisoch z rokov 1715 a 1720 nie je o nej ani zmienky. Neuvádza ju ani lexikón obcí z roku 1773, no z roku 1808 je už zapísaná ako dedina. V roku 1850 za uvádza ako slovenská dedina.
Názov.
Vývin názvu obce
Názov dediny Lorinčík vznikol podľa kaplnky, ktorá bola zasvätená sv. Vavrincovi, maďarsky: "Szenth Lőrincz", čo dokazujú najmä názvy obce z rokov 1406, 1426 a 1427.
Kultúra a zaujímavosti.
Divadlo.
V obci účinkuje ochotnícke divadlo Lorinčík.
Hudba.
V obci pôsobí hudobná skupina Kapela Loband už 21 rokov. Zameriava sa predovšetkým na účinkovanie na svadbách, plesoch a podobných tanečných akciách.
Doprava.
Autobusová doprava – autobus č. 20.

</doc>
<doc id="28078" url="https://sk.wikipedia.org/wiki?curid=28078" title="Košice – mestská časť Luník IX">
Košice – mestská časť Luník IX

Košice – mestská časť Luník IX (iné názvy: Košice-Luník IX, Luník IX) je mestská časť Košíc, súčasť okresu Košice II. Kapacita bytov na sídlisku je 2 400 ľudí, v roku 2019 bolo na Luníku IX prihlásených takmer 6 600 obyvateľov, z toho približne 2 200 bolo detí. V priemere obýva jeden byt 1416 ľudí. Pôrodnosť v tejto mestskej časti je 150 až 170 detí ročne, úmrtnosť asi 5%. Nevyhovujúce sociálne a hygienické podmienky obyvateľov sídliska predstavujú pre mesto Košice ťažko riešiteľnú záťaž, ktorá je ako súčasť zložitého riešenia rómskej otázky problémom celého Slovenska. 
Názov sídliska.
Názov "Luník" je označenie pre okrsky tretieho najväčšieho sídliska na Slovensku – "Nového Mesta" (tiež "Terasa"), ktoré sa skladá z ôsmich takýchto častí (Luník I-VIII). Po dostavbe týchto častí nasledovala výstavba experimentálneho okrsku Luník IX, ktoré však bolo situované v značnej vzdialenosti od ostatných Luníkov. Luník IX sa nepovažuje za súčasť Nového Mesta – Terasy a podľa zákona Národnej rady Slovenskej republiky z 1. októbra 1990 o meste Košice "401/1990 Zb." je samostatnou mestskou časťou s vlastnou samosprávou.
Symboly sídliska.
Podľa Heraldického registra obec Luník IX prijala popisované symboly 28. februára 2008. Erb je novotvar a znázorňuje širokovýznamové symboly, ktoré pripomínajú rómske obyvateľstvo v tejto mestskej časti. 
Erb.
V červenom štíte zlaté osemšpicové koleso, prevýšené v hlave štítu troma striebornými podkovami.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo piatich pozdĺžnych pruhov bieleho, žltého, červeného, žltého a bieleho v pomere 1:1:2:1:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
História.
Mestská časť Lunik IX bola pôvodne projektovaná ako sídlisko typu ABC, ktoré mali obývať predovšetkým vojaci (A-armáda), policajti (B-bezpečnosť) a Rómovia (C-Cigáni). S výstavbou sa začalo na konci 70-tych rokov 20. storočia, kedy sa asanovala rómska osada "Tábor" v širšom centre Košíc. Od roku 1978 sa na sídlisko sťahovali prví nájomníci, pričom zložky A a B oproti plánu v značne zníženom množstve, a teda už v rokoch 19811989 sa sídlisko vyznačovalo vysokou koncentráciou Rómov. Z približne 2 000 obyvateľov tvorili asi polovicu.
Od roku 1995 v rámci novej koncepcie mesta Košice pre životné podmienky neplatičov, neprispôsobivých a obyvateľov protiprávne obsadených bytov boli takíto občania vysťahovaní na sídlisko Luník IX. Naopak odtiaľ boli postupne vysťahované bezproblémové rodiny, ktoré o to požiadali.
V roku 2021 navštívil pápež František Luník IX ako súčasť svojej trojdňovej návštevy Slovenska.
Demografia.
31. decembra 2019 mal Luník IX 6 596 obyvateľov.
Náboženské zloženie.
V roku 2011 sa najviac obyvateľov tejto mestskej časti hlásilo k Rímskokatolíckej cirkvi.
Súčasná sociálna situácia.
Väčšina obyvateľov sú neplatičmi energií. Preto sú odpojení od elektriny, tepla aj teplej vody. Dlh obyvateľov za elektrinu predstavuje vyše 2,3 milióna eur. Zo 498 bytov neplatí za elektrinu 496 bytov. Celkový dlh za nájomné, zdroje energií a odvoz odpadu v roku 2011 činil 6,3 milióna eur a stále narastá. 
Z uvedených dôvodov bola prideľovaná obyvateľom iba studená voda, aj to iba na dve hodiny denne. Pre podozrenie na únik studenej vody z vodovodných domových prípojok je od augusta 2012 pitná voda odstavená úplne, pričom jej dodávka je riešená prostredníctvom cisterny každý deň v čase od 7.30 do 8.30 ráno. 
Niektorí obyvatelia sídliska zdemolovali bytové bloky do takej miery, že je narušená ich statika. Z tohoto dôvodu nechalo mesto Košice v roku 2008 zbúrať prvé dva panelové bloky. Do roku 2014 bolo zbúraných už šesť panelových blokov. Vzhľadom na zlý technický stav je naplánované búranie ďalších blokov. Náklady na demoláciu jedného bloku (2 vchody) predstavujú okolo 100 000 eur, ktoré sú platené z rozpočtu mesta Košice. Náhradné ubytovanie sa poskytuje iba obyvateľom s platnou nájomnou zmluvou. V priemere na jeden vchod s 30 bytmi pripadajú iba dva s platnou zmluvou, čím sa fakticky zvyšok obyvateľov stáva bezdomovcami. Títo obyvatelia si zakladajú ďalšie ilegálne osady aj na súkromných pozemkoch. V roku 2012 mesto Košice evidovalo na svojom území celkom štrnásť ilegálnych osád. 
Podľa oficiálnych čísel pripadá na jeden byt na Luníku IX 6,5 obyvateľov, reálnejšie odhady však počítajú s dvojnásobkom, teda 12-14 obyvateľov na jeden byt. 
Zdevastované potrubia a zapchatá kanalizácia zhoršujú hygienické podmienky na sídlisku, pričom hrozí šírenie epidémií do mesta. Obyvatelia sídliska vyhadzujú odpad priamo pod okná bytoviek. V roku 2009 boli zlikvidované nelegálne skládky na sídlisku v objeme 800 ton odpadu, za čo mesto Košice zaplatilo 80 000 eur. 
Na sídlisku sa nachádza materská aj základná škola. Na bezpečnosť na sídlisku mala dohliadať rómska občianska hliadka. Táto pomocná poriadková služba bola zriadená v roku 2009, ale zanikla kvôli financiám a problémom ako „pracovná nedisciplinovanosť, nedokončené stredoškolské vzdelanie, ako aj nedostatok zodpovednosti“. V roku 2011 tu bola zriadená riadna stanica mestskej polície. 
Na Luník IX premáva autobusová linka číslo 11, ktorá zastavuje iba na vybraných zastávkach. Nástup do autobusu je povolený iba cez predné dvere. Vzhľadom na časté útoky vodiči nasadení na túto linku dostávajú rizikový príplatok.
Nachádza sa tu tiež kostol Saleziánov, ktorého kňazi výrazne pomáhajú obyvateľom tejto mestskej časti.

</doc>
<doc id="28079" url="https://sk.wikipedia.org/wiki?curid=28079" title="Košice – mestská časť Myslava">
Košice – mestská časť Myslava

Košice – mestská časť Myslava (iné názvy: Košice-Myslava, Myslava) (, ) je mestská časť Košíc, súčasť okresu Košice II.
Polohopis.
Vodné toky.
Cez mestskú časť preteká Myslavský potok s ľavostranným prítokom Kamenný potok.
Symboly obce.
Podľa heraldického registra Slovenskej republiky sú symboly obce nasledovné:
Erb.
V červenom štíte na zlatej oblej pažiti veľký strieborný obrátený lemeš a vyrastajúci, okolo striebornej palice sa vinúci zlatý vinič s dvoma striebornými strapcami hrozna. Erb Myslavy výtvarne spracoval a navrhol Mgr. Marcel Bodnár.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z troch pozdĺžnych pruhov bieleho, červeného a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Pomenovanie svedčí o tom, že prapôvodní obyvatelia boli Slováci. Názov obce Myslava má základ v slove "Sláv" a so zámenom "my", dáva "Myslav", čo je podobné ako Sobieslav, Viačeslav, resp. Myslava, Sobieslava a pod.
Prvá zmienka o obci pochádza z roku 1230 ("ville Mysloa"), potok "Myzla" sa uvádza taktiež v roku 1230 ("aquam Mysloa"). Názvy chotárov objasňujú, ktorá lokalita k čomu slúžila (Vinice, Chmeľníky a pod). Osídlenie obce Nemcami možno predpokladať za vlády kráľa Bela IV. (1235 – 1270), keď ich na toto územie povolal v dôsledku výrazného zníženia počtu obyvateľstva po mongolskom vpáde. Priezviská Kelbel, Kirchner, Šolc, Müller, Korl, Klein, Širgeľ, Cirner sa zachovali až dodnes.
V obci sa nachádzali dva mlyny – vyšný a nižný, zmienky o nich sa zachovali už z roku 1395. Pivovar, ktorého existenciu dokladá písomný záznam z roku 1703, bol vo svojom čase trikrát väčší ako košický. Tehelňa z roku 1707 pálila tehly pre mesto, svoju prevádzku ukončila v roku 1861.
Nachádzali sa tu aj železiarne Maša, ktoré vznikli ako účastinná spoločnosť v roku 1848. V roku 1851 tu prevádzkovali aj vysokú pec, zlieváreň a v trojposchodovej budove i kováčske a zámočnícke dielne.
Šport.
V mestskej časti Myslava je herňa stolného tenisu a od septembra 2007 tu je k dispozícií futbalové ihrisko s umelou trávou.

</doc>
<doc id="28080" url="https://sk.wikipedia.org/wiki?curid=28080" title="Košice – mestská časť Pereš">
Košice – mestská časť Pereš

Košice – mestská časť Pereš (iné názvy: Košice-Pereš, Pereš; ) je mestská časť Košíc, súčasť okresu Košice II.
Polohopis.
Mestská časť sa nachádza na juhozápadnej strane samotného mesta. Je oblkopená mestskými časťami Myslava, Lorinčík, Luník IX, Poľov a Barca.
Symboly obce.
Miestne zastupiteľstvo Mestskej časti Košice - Pereš v súlade s § 1b, § 6 zákona č. 369/1990 Zb. o obecnom zriadení v znení neskorších predpisov a § 14 ods. 3 písm. a) a l) zákona č. 401/1990 Zb. o meste Košice v znení neskorších predpisov dňa 12. októbra 2015, sa uznieslo na Všeobecne záväznom nariadení Mestskej časti Košice - Pereš č. 2/2015 o symboloch Mestskej časti Košice - Pereš.
Erb.
Erb mestskej časti tvorí zlaté mrežovanie modrého poľa štítu.
Vlajka.
Zástava mestskej časti je modro-žltej farby. Jej rozmery sú v pomere 2:3 a ukončená je dvojitým zástrihom siahajúcim do tretiny dĺžky.
História.
Pereš patrí medzi najmladšie mestské časti Košíc. Mestská časť sa nachádza na juhozápadnej strane mesta.
Vlastníkom pôvodne lesných pozemkov, na ktorých sa dnešný Pereš nachádza, bola Alžbeta Hervayová z Lorinčíka. Dňa 2. marca 1937 dala žiadosť na Krajinský úrad v Bratislave, aby tieto lesné pozemky mohla premeniť na ovocné sady. Úrad jej požiadavke vyhovel, no už 22. mája 1937 pán Jarolím Holešovský a 37 spoločníkov od Alžbety Hervayovej pozemky odkúpili a požiadali Okresný úrad v Košiciach, aby na tomto mieste mohli začať so stavbou novej obce. Dňa 3. júla 1938 vydal okresný úrad súhlas a začalo sa s výstavbou. Každý pozemok mal rozlohu 38 árov (v súčasnosti zhruba 18 árov). Veľké záhrady oddeľovali cesty stavané do pravého uhla. Pôvodne sa počítalo aj s centrálnym námestím. K jeho realizácii však nikdy nedošlo, pretože v čase ČSSR boli tieto pozemky rozdelené záhradkárom.
Obyvateľstvo.
31. decembra 2019 mal Pereš 2 061 obyvateľov.

</doc>
<doc id="28081" url="https://sk.wikipedia.org/wiki?curid=28081" title="Košice – mestská časť Poľov">
Košice – mestská časť Poľov

Košice – mestská časť Poľov (iné názvy: Košice-Poľov, Poľov; ) je mestská časť Košíc, súčasť okresu Košice II.
Polohopis.
Poloha.
Mestská časť Poľov leží 275 metrov nad morom, na východnom Slovensku, v Košickej kotline, 10 km na juh až juhozápad od samotných Košíc.
Časti obce.
Pažiť, Pútny kopec, Studne, Nad záhradami, Prostredné tably, Gedeonský les, Pod Lapišom, Na Gedeonskom...
Ulice.
Dolina, Kameničná, Kovaľská, Ku Gardu, Pažitná, Poľovská, Sadovnícka, Sklepárska.
Symboly obce.
Erb Poľova má červený podklad, na ktorom je v strede erbu umiestnená palma zlatej farby zobrazená aj s koreňmi. Z ľavej strany stojí k palme otočený zajac na zadných nohách a z pravej strany pes, rovnako stojaci na zadných nohách.
Názov.
Vývin názvu obce
Doprava.
Priamo do Poľova zachádza len linka č. a . Pri križovatke s cestou I. triedy č. 16 smerujúcou na Rožňavu zastavujú autobusové linky č. , , a električkové linky od po , smerujúce do U. S. Steelu.
Šport.
V mestskej časti Košice-Poľov funguje miestny futbalový klub sponzorovaný mestskou časťou Košice-Poľov. Futbalový klub má červenú farbu dresu s náhradnými farbami: biela a fialová. "FK Poľov" hrá súťaž Košická 1. trieda.

</doc>
<doc id="28082" url="https://sk.wikipedia.org/wiki?curid=28082" title="Košice – mestská časť Sídlisko KVP">
Košice – mestská časť Sídlisko KVP

Košice – mestská časť Sídlisko KVP (iné názvy: Košice-Sídlisko KVP, Sídlisko KVP; KVP znamená "Košického vládneho programu") je mestská časť Košíc, súčasť okresu Košice II.
Polohopis.
Mestská časť Sídlisko KVP je podľa počte obyvateľov 4. najväčšou mestskou časťou Košíc. Vzdialená je zhruba 6 km západne od centra mesta. Zo severnej a severozápadnej strany je sídlisko obklopené lesmi a poliami. Výstavba začala v roku 1980 terénnymi úpravami. Posledné paneláky boli postavené v roku 1989.
Ulice.
Bauerova, Cottbuská, Čordákova, Dénešova, Drábova, Drocárov park, Hemerkova, Húskova, Ulica Jána Pavla II., Janigova, Jasuschova, Klimkovičova, Moskovská trieda, Starozagorská, Stierova, Titogradská, Trieda Košického vládneho programu, Wuppertálska, Wurmova, Zombova.
Symboly mestskej časti.
Mestské zastupiteľstvo v Košiciach uznesením č. 623/2008 na svojom XX. rokovaní dňa 30. a 31. októbra 2008 v súlade so zákonom o obecnom zriadení schválilo Všeobecne záväzné nariadenie mesta Košice č. 107 o erbe a vlajke mestskej časti Košice-Sídlisko KVP.
Erb.
V modrom štíte zlatý hrabový trojlist.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z dvoch pozdĺžnych pruhov modrého a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Kultúra a zaujímavosti.
Školy.
Základná škola Drábova 3.
Škola bola založená v roku 1984 a výchovno-vyučovací proces sa v nej začal 1. septembra 1984 s 24 triedami pre 740 žiakov. Má charakter typickej sídliskovej školy, no bola nie príliš výhodne postavená na okraji svojho obvodu. Disponovala kvalitným počiatočným priestorovým vybavením (päť odborných učební, knižnica a v priebehu školského roka dokončené dve telocvične). V dôsledku rozvoja Sídliska KVP narástol aj počet tunajších školopovinných detí, čo viedlo k výrazným kapacitným ťažkostiam v období rokov 19901993, kedy do školy dochádzalo až 1 300 žiakov. Zaviedlo sa preto dvojzmenné vyučovanie a z dôvodu potreby ďalších tried bola zrušená knižnica a niekoľko odborných učební, pričom dve triedy museli dochádzať do Základnej školy Kežmarská 28. Situácia sa stabilizovala po otvorení nových základných škôl na sídlisku, vďaka čomu mohli byť v škole otvorené nové odborné učebne (biológie, zemepisu, hudobnej výchovy, cudzích jazykov). V roku 1996 sa škola väčšmi zamerala na výučbu cudzích jazykov, ktorá prebiehala už od 3. ročníka, a v roku 1997 bola znovuotvorená knižnica, vznikli dve nové športové strediská (pre karate a pre hádzanú). V roku 2002 sa škola zapojila do projektu "Infovek", výsledkom čoho bola o. i. modernizácia počítačovej učebne (pridanie dataprojektora a i.). V školskom roku 2008/2009 bola zriadená druhá počítačová učebňa. Ako riaditelia školy pôsobili Mgr. Ladislav Mizák (19841990), PhDr. Imrich Ilenin (19901995), Mgr. Rastislav Kišidaj (19952007), Mgr. Ľudmila Bričová (20072012) a od roku 2012 je riaditeľkou školy Ing. Mgr. Annamária Kmiťová.

</doc>
<doc id="28083" url="https://sk.wikipedia.org/wiki?curid=28083" title="Košice – mestská časť Šaca">
Košice – mestská časť Šaca

Košice – mestská časť Šaca (iné názvy: Košice-Šaca, Šaca; v minulosti "Šaca" a "Buzinka (Bužinka)", ) je mestská časť Košíc, súčasť okresu Košice II.
Táto mestská časť je známa najmä tým, že v jej katastri sídli najväčší výrobca ocele na Slovensku – U. S. Steel Košice, s.r.o. – bývalé "Východoslovenské železiarne" ("VSŽ Košice").
Polohopis.
Šaca leží v Košickej kotline v nadmorskej výške Je vzdialená juhozápadne od centra Košíc na medzinárodnej ceste I/16 (E58 a E571), vedúcej z Košíc do Rožňavy.
Časti obce.
Šaca, Ľudvíkov Dvor (), Počkaj (), Vstupný areál U. S. Steel
Ulice.
Bočiarska, Borovicová, Budovateľská, Buzinská, Cesta do Hanisky, Čeriacka, Dúbravská, Jabloňová, Jarková, Kamenná, Kaštieľna, Ku mlynu, Kvetná, Ľudvíkov Dvor, Lúčna, Maloidanská, Mierová, Mládežnícka, Na záhumní, Námestie oceliarov, Nemessányiho, Pod stavencom, Ranná, Smreková, Šemšianska, Učňovská, Železiarenská, Vstupný areál U. S. Steel (má samostatnú poštu, PSČ 040 15)
Vodné toky.
Cez obec preteká riečka Ida, ktorá pramení pod Bielym kameňom () v blízkosti Kojšovskej hole.
Vodné plochy.
Na území obce sa nenachádza žiadna prírodná vodná plocha. Najbližšia vodná plocha je severne Bukovecká vodná nádrž pri obci Bukovec, ktorú je možné v lete využiť na rekreačné účely a vodné športy.
Symboly obce.
Mestské zastupiteľstvo v Košiciach uznesením č. 166 na svojom VI. rokovaní dňa 28. júna 2007 v súlade so Zákonom o obcenom zriadení schválilo Všeobecne záväzné nariadenie mesta Košice č. 93 o erbe a vlajke mestskej časti Košice-Šaca.
Erb.
V červenom štíte zlatý úľ so strieborným otvorom, sprevádzaný hore a po bokoch siedmimi zlatými striebrokrídlymi včelami (1,2,2,2). 
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo šiestich pozdĺžnych pruhov modrého, bieleho, modrého, žltého, červeného a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Prvá písomná zmienka o Šaci pochádza z roku 1275, kostol pre obyvateľov širšieho okolia však bol postavený už v prvej tretine 13. storočia. V chotári Šace v minulosti boli viaceré dediny – samotná Šaca, Buzinka, Kučik a Gergelyfalva, posledné dve však časom zanikli. Od roku 1427 bola Šaca majetkom rodu Šemšei, ktorý tu v 15. storočí postavil hrad. Ten však na podnet kráľa Mateja Korvína zničili obyvatelia mesta Košice. Obec Buzinka patrila rodinám Dobay a Bozinkay. V roku 1943 došlo k administratívnemu spojeniu dedín Šaca a Buzinka, nová obec dostala názov Šaca. Šaca sa stala mestskou časťou Košíc v sedemdesiatych rokoch 20. storočia.
V januári 1960 tu na vyše 800 hektároch začala výstavba Východoslovenských železiarní Košice. Výroba v novej oceliarni začala o päť rokov neskôr. Novým medzníkom v histórii tejto fabriky bol 24. november 2000, keď hutnícku časť a komerčné aktivity bývalých VSŽ odkúpila americká spoločnosť United States Steel Corporation a VSŽ Košice zmenili názov na U. S. Steel Košice, s.r.o.
Názov.
Vývin názvu obce
Politika.
Miestne zastupiteľstvo.
Miestne zastupiteľstvo má 7 poslancov.
Miestne zastupiteľstvo má zriadené štyri komisie:
Obyvateľstvo.
Celkový počet obyvateľov (rok 2001) : 4 767&lt;br &gt;
Národnostné zloženie obyvateľstva:
Kultúra a zaujímavosti.
Hudba.
V obci účinkuje ochotnícky spevácky súbor ľudových piesní „"Šačanka"“, a spevácky súbor "Crédo".
Doprava.
Do U. S. Steel vedie širokorozchodná železnica, ktorou sa dopravuje železná ruda z Ukrajiny.
Šport.
Športoviská:

</doc>
<doc id="28084" url="https://sk.wikipedia.org/wiki?curid=28084" title="Košice – mestská časť Západ">
Košice – mestská časť Západ

Košice – mestská časť Západ (iné názvy: Košice-Západ, Západ, Terasa alebo v minulosti Nové mesto) je počtom obyvateľov najväčšia mestská časť Košíc a súčasť okresu Košice II. Je to sídlisková zástavba sídliska Nové mesto - "Terasa" a zvyšky pôvodnej zástavby rodinných domov na južnom okraji mestskej časti. Západ je po bratislavských mestských častiach Petržalka, Ružinov, Staré Mesto a Nové Mesto, piata najobývanejšia mestská časť na Slovensku.
Polohopis.
Ulice.
V mestskej časti sa nachádzajú nasledujúce ulice:
Aničkin park, Bardejovská, Bernolákova, Blatná, Bratislavská, Brečtanova, Brigádnická, Brnenská, Čapajevova, Československého odboja, Čičky-Majer, Diamantová, Fialková, Gudernova, Hellova, Hodonínska, Hronská, Humenská, Idanská, Inžinierska, Ipeľská, Jantárové námestie, Jazmínová, Jedlíkova, Jihlavská, Karlovarská, Katkin park, Kežmarská, Konvalinková, Kremnická, Kysucká, Laborecká, Lesnícka, Lučenská, Ľudová, Markušova, Martinská, Matuškova, Medická, Michalovská, Mikovíniho, Moldavská cesta, Moskovská trieda, Muškátová, Narcisová, Nešporova, Obchodná, Ondavská, Opálová, Orgovánová, Petzvalova, Piešťanská, Plzenská, Poľovnícka, Popradská, Považská, Pražská, Robotnícka, Rožňavská, Rubínová, Ružínska, Ružomberská, Ružová, Sliačska, Smaragdová, Sokolovská, Stodolova, Stokrásková, Stropkovská, Šafárikova trieda, Štiavnická, Topásova, Topoľčianska, Toryská, Trebišovská, Tri hôrky, Trieda SNP, Trnavská, Uherova, Ulica obrody, Ulica pokroku, Ulica slobody, Ulica výstavby, Ungárova, Zuzkin park, Zvončeková, Žilinská.
Symboly obce.
Mestská časť Západ schválila uznesenie o symboloch s týmto znením:
Erb.
V striebornom štíte červené slnko striedavých lúčov, vyrastajúce spoza vysokého modrého vrchu preloženého troma zlatými polovičnými kolmi, vyrastajúcimi zo zlatej pažite.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva z dvoch pozdĺžnych pruhov bieleho a červeného. Vlajka má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu.
História.
Na prelome 20. a 30. rokov minulého storočia sa začala výstavba rodinných domov (ulice Chmeľová, Hadová, Krížiková, Blatná, Robotnícka, Konvalinková, Zellova, Michalská, Píšťaľná, Mračná, Mišíkova, Tri hôrky, Guothova, Lastovičia, Slávičia, Senná, Široká, Rovná, Idanská, Bernolákova) pričom niektoré domy existujú ešte aj dnes. Dňa 22. februára 1962 začala výstavba sídliska Nové mesto, ľudovo nazývané Terasa. Na území dnešných Luníkov III. a IV. sa nachádzalo vojenské cvičisko. Výstavba pokračovala do roku 1971.
Kultúra a zaujímavosti.
Ubytovacie zariadenia.
Staršie hotely:
Novšie hotely:

</doc>
<doc id="28085" url="https://sk.wikipedia.org/wiki?curid=28085" title="Agrokruh">
Agrokruh

Agrokruh je systém určený na aplikovanie princípov trvalej udržateľnosti v pestovaní a distribúcii zeleniny, technická súčasť ktorého je zariadenie na obrábanie pôdy v riadku v tvare špirály. Autor systému, vynálezca a konštruktér zariadenia je ekologický pestovateľ zeleniny Ing. Ján Šlinský.
Úvod.
Koncepčne Agrokruh vychádza z mechanizmov súhrne označovaných pojmom agromost. Agromosty prinášajú zásadnú zmenu v racionalizácii práce v zeleninárstve: 
Agrokruh je modifikácia agromosta. V celej miere zachováva výhody uplatnenia tejto techniky, ale jeho konštrukcia je jednoduchá.
Výrazné zjednodušenie konštrukcie sa dosahuje zmenou tvaru obrábanej parcely a organizácie porastu. Agrokruh obrába parcely kruhového pôdorysu, na ktorých vytvára riadok skrútený do tvaru špirály, ktorá vzniká kinematickým spojením kruhového pohybu mostového ramena okolo osi v strede parcely s lineárnym pohybom závesu náradia po dĺžke mostového ramena.
Konštrukcia Agrokruhu.
Agrokruh tvoria tieto konštrukčné celky: 
Rameno mosta tvorí rúrková priehradová zváraná konštrukcia trojuholníkového prierezu. Dĺžka ramena mosta je z pohľadu optimálneho pomeru nákladov na konštrukciu a veľkosti obrábanej plochy 18 m, priemer obrábanej parcely 36 m a plocha 1072 m². 
Pojazdové ústrojenstvo tvorí jednoosovým podvozok uložený na vonkajšom konci ramena mosta. Pohon podvozka zabezpečuje elektromotor s príkonom 0.75 kW cez variátor obrátok, ktorý umožňuje plynulé regulovanie rýchlosti pohybu ramena mosta.
Záves náradia je v podstate vozík, ktorý sa pohybuje po spodnej časti ramena mosta za pomoci valcových nábojov odvaľujúcich sa po jeho spodných pozdĺžnikoch. Stredná časť je napevno uložený podstavec v strede parcely, na ktorom je pripevnená os, okolo ktorej sa rameno mosta krúti. Uloženie ramena mosta je na kužeľových ložiskách. Na osi je uložený rozvádzač závlahovej vody, krúžkový elektricky zberač a pevné reťazové koleso pohonu závesu náradia. Pohonná jednotka (energetický zdroj) môže byť riešená mechanicky alebo živou silou.
Opis činnosti.
Cez spodnú časť ramena mosta sa po celej jeho dĺžke vedie valčeková reťaz cez pevné reťazové koleso na osi v strede parcely a reťazové koleso uložené na vonkajšom konci ramena mosta, ktoré sa krúti voľne. Konce valčekovej reťaze sú pripojené na závese náradia. 
Pohybom ramena mosta sa valčeková reťaz odvaľuje po pevne uloženom reťazovom kolese a ťahá záves náradia. Ten sa pri jednej obrátke ramena mosta, okolo osi v strede parcely posunie na vzdialenosť, ktorá sa rovná obvodu použitého reťazového kolesa, pevne uloženého na osi v strede parcely. Výslednica týchto pohybov je riadok v tvare špirály s maximálne presným rozstupom jej jednotlivých vrstiev. 

</doc>
<doc id="28089" url="https://sk.wikipedia.org/wiki?curid=28089" title="Košice – mestská časť Barca">
Košice – mestská časť Barca

Košice – mestská časť Barca (iné názvy: Košice-Barca, Barca; v minulosti aj "Barča", ) je mestská časť Košíc, súčasť okresu Košice IV. V minulosti to bola samostatná obec, rozširovaním Košíc sa s nimi zlúčila v druhej polovici 20. storočia.
Dejiny.
Pravekí ľudia sa živili zbieraním plodov a najmä lovom mamutov (z tejto činnosti pochádza ich názov - "lovci mamutov") a na sezónnych táboriskách aké poznáme medzi inými z Barce pri Košiciach, si začali budovať chatrče z prútia.
Symboly obce.
Mestské zastupiteľstvo v Košiciach uznesením č. 1201/2006 na svojom XXV. rokovaní dňa 26. októbra 2006 v súlade so zákonom o obecnom zriadení schválilo Všeobecne záväzné nariadenie mesta Košice č. 82 o erbe a vlajke mestskej časti Košice-Barca.
Erb.
V červenom štíte z položeného, hrotom vľavo smerujúceho lemeša vyrastajú tri klasy sprevádzané dvomi hviezdami, všetko zlaté. 
Vlajka.
Vlajka mestskej časti pozostáva z dvoch pozdĺžnych pruhov vo farbách červenej a žltej, list je lemovaný žlto – modro deleným lemom. Vlajka má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Polohopis.
Ulice.
Abovská, Andraščíkova, Barčianska, Borodáčova, Bronzová, Cínová, Cirbusovej, Čkalovova, Fándlyho, Gavlovičova, Hečkova, Horovova, Hraničná, Chrómová,Kapustná, Kostrova, Krátka, Kubíková, Ľanová, Matičná, Medená, Močiarna, Mosadzná, Nám. mladých poľnohospodárov, Niklová, Ovocná, Pokojná, Poničanova, Pri stanici, Pri pošte, Pri vagovni, Radlinského, Strieborná, Svetlá, Svetlá pusta, Teplého, Timravy, Turnianska, Ulica Osloboditeľov, Vozárova, Za školou, Zborovjanova, Zemianska, Zinková.
Vodné toky.
Myslavský potok
Kultúra a zaujímavosti.
Múzeá.
K mestskej časti Barca patrí aj Múzeum letectva a Letisko Košice.
Parky.
Na území mestskej časti sa nachádza park o veľkosti , ktorý v minulosti patril medzi najkrajšie parky bývalej Abovskej stolice. Jeho súčasťou je aj jazierko nachádzajúce sa priamo v parku.
Doprava.
Autobusové linky č. , a električkové linky č. a .

</doc>
<doc id="28090" url="https://sk.wikipedia.org/wiki?curid=28090" title="Košice – mestská časť Juh">
Košice – mestská časť Juh

Košice – mestská časť Juh (iné názvy: Košice-Juh, Juh; pôvodne ) je mestská časť Košíc, súčasť okresu Košice IV.
Polohopis.
Časti obce.
Za socializmu sa vyčleňovali sídliská:
Symboly obce.
Mestské zastupiteľstvo v Košiciach uznesením č. 33/2007 na svojom II. rokovaní dňa 22. februára 2007 v súlade so zákonom o obecnom zriadení schválilo Všeobecne záväzné nariadenie mesta Košice č. 89 o erbe a vlajke mestskej časti Košice-Juh.
Erb.
V modrom štíte tri zlaté ľalie (2,1) a tri strieborné rondely (1,2).
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo štyroch pozdĺžnych pruhov červeného, modrého, žltého a červeného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
História.
Značné časti boli prestavané v 50. - 70. rokoch minulého storočia (Sídlisko Juh, Juhovýchod)
Politika.
Stavby.
Pamiatky.
Najstaršou známou stavbou na území Mestskej časti Košice-Juh je Kostol svätého Ducha (alebo tiež "Špitálsky kostol sv. Ducha"), postavený v roku 1733. Druhým výnamným kostolom je Kostol Kráľovnej pokoja z roku 1939.

</doc>
<doc id="28092" url="https://sk.wikipedia.org/wiki?curid=28092" title="Košice – mestská časť Krásna">
Košice – mestská časť Krásna

Košice – mestská časť Krásna (iné názvy: Košice-Krásna, Krásna; v minulosti "Krásna nad Hornádom" a "Opátska (Opácka)", ) je mestská časť Košíc, súčasť okresu Košice IV.
Prvá písomná zmienka o obci Krásna pochádza z roku 1143. Po druhej svetovej vojne sa stala súčasťou mesta Košice. V Krásnej žije okolo 5 600 obyvateľov a dodnes si sčasti udržiava vidiecky charakter.
Symboly obce.
Mestské zastupiteľstvo v Košiciach uznesením č. 84/2007 na svojom IV. rokovaní dňa 26. a 27. apríla 2007 v súlade so zákonom o obecnom zriadení schválilo Všeobecne záväzné nariadenie mesta Košice č. 90 o erbe a vlajke mestskej časti Košice-Krásna.
Erb.
V modrom štíte vpravo na striebornom kamennom stĺpe strieborné osemspicové koleso, vľavo zlatý lev v rovnakej zbroji, v labách so striebornou tŕňovou bezlistou vetvičkou ukončenou tromi červenými zlatostrednými a striebrokalíšnymi ružami. 
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo šiestich pozdĺžnych pruhov bieleho, modrého, bieleho, modrého, červeného, žltého a červeného. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
Polohopis.
Ulice.
1. mája; Adamova; Baničova; Beniaková; Bezručova; Edisonova; Feketeova pažiť; Goldírova; Golianova; Harčarova; Horná; K majeru; Keldišova; Kertésova; K Hutke; Kladenská; Konopná; Krajná; Križinova; Lackova; Minská; Mozartova; Na pažiti; Na prednom Záhumní; Nábrežná; Ortoviska,Opátska; Orná; Pasienková; Piesočná; Pollova; Prašná; Pri Hornáde; Rehoľná; Rybárska; Smutná; Sv. Gorazda, Štrková; Tatarkova; Ukrajinská (prechádza Krásnou ako pokračovanie Slaneckej cesty z časti Nad Jazerom);Urbárska, Vyšný dvor; Zelená; Žiacka.
Názov.
Vývin názvu obce
Hospodárstvo a infraštruktúra.
Doprava.
Autobusová: linky , 

</doc>
<doc id="28093" url="https://sk.wikipedia.org/wiki?curid=28093" title="Košice – mestská časť Nad jazerom">
Košice – mestská časť Nad jazerom

Košice – mestská časť Nad jazerom (iné názvy: Košice-Nad jazerom, Nad jazerom) je mestská časť Košíc, súčasť okresu Košice IV v Košickom kraji. Názov mestskej časti je odvodený od vodnej nádrže nazývanej Jazero, ktorá bola pôvodne vyhĺbená na ťažbu štrkopieskov. Spočiatku bolo Jazero napájané vodami blízkeho Hornádu, po úpravách je napájanie spodnými vodami.
Symboly obce.
Mestské zastupiteľstvo v Košiciach uznesením č. 273/2007 na svojom 9. zasadnutí dňa 25. októbra 2007 v súlade so zákonom o obecnom zriadení schválilo všeobecne záväzné nariadenie mesta Košice č. 96/2007 o erbe a vlajke mestskej časti Košice-Nad jazerom.
Erb.
V modrom štíte pod zlatým zvlneným brvnom strieborná plávajúca labuť v zlatej zbroji, to všetko prevýšené zlatou ľaliou. 
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo štyroch pozdĺžnych pruhov bieleho, modrého, žltého, a bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
Polohopis.
Situovanie MČ je v južnej časti mesta Košice v cestnom ťahu na Slanec. Hranicu MČ zo západnej a juhozápadnej strany tvorí železničná trať Košice – Rožňava/Košice – Miskolc, severnú a severozápadnú hranicu tvorí rýchlostná cestná komunikácia vonkajšieho okruhu mesta a MČ Vyšné Opátske, severovýchodnú a východnú hranicu tok rieky Hornád a južnú hranicu MČ Krásna.
Ulice.
Irkutská, Čingovská, Dneperská, Sputniková, Gagarinovo námestie, Galaktická, Donská, Levočska, Azovská, Amurská, Čiernomorská, Kaspická, Baltická, Bukovecká, Jenisejská, Uralská, Ladožská, Polárna, Poludníková, Slanecká, Teplárenská, Teslova, Rovníková, Ždiarska, Važecká, Meteorová, Raketová, Námestie kozmonautov, Stálicová, Družicová, Talinská.
Doprava.
Komunikačne je mestská časť spojená s ostatnými časťami mesta cez hlavný rýchlostný obchvat Košíc, na ktorý sa napája na dvoch miestach (Slaneská – Nižné Kapustníky a Slanecká – Južné nábrežie). V severnom smere je prístup na/zo sídliska cez diaľnicný privádzač "Južné nábrežie" a cez "Južnú triedu", v západnom smere cez "Nižné kapustníky" a privádzač "Červený rak". Od severu na juh, na rozhraní priemyselnej a obytnej zóny, prechádza celou mestskou časťou hlavná komunikácia sídliska – Slanecká ulica, ktorá je tiež jedným z južnych vstupov do mesta v smere z Trebišova a ktorá je kapacitne dlhodobo preťažená a miestom každodenných dopravných kolón v rannej a popoludňajšej dopravnej špičke.
Spojenie mestskou hromadnou dopravou je zabezpečené niekoľkými električkovými linkami, ktoré sú predovšetkým v dopravných špičkách výrazne rýchlejšie ako individuálna doprava. Verejnú dopravu zabezpečuje aj niekoľko autobusových mestských a prímestských liniek.
Situovanie.
Mestská časť Nad jazerom patrí medzi mladé mestské časti. Tvorí ju obytná zóna a priemyselná časť. Katastrálne pôvodne patrilo územie pod Košice Juh a Krásnu. Pôvodne územie bolo plánované ako priemyselná oblasť s objektmi potravinárskeho charakteru. V roku 1969 sa začalo s výstavbou obytnej zóny – typickej „panelákovej“ zástavby. Celkove bolo postavené 9 131 bytových jednotiek v pomerne náročných geologických pomeroch. Celá oblasť obytnej zóny je situovaná na štrkovom podloží.
Priemyselná časť.
V priemyselnej oblasti sa nachádza aj viacero menších autoservisov, autobazárov, skladovacích objektov, sídel menších firiem, ale aj veľkosklad potravín.
Obchodné centrá.
V mestskej časti Nad jazerom sa nachádza niekoľko obchodných centier, kde sa nachádzajú obchody s rôznymi službami.
Okrem toho sa v MČ nachádza niekoľko supermarketov:
Rekreácia.
MČ Nad jazerom ponúka vodný lyžiarsky vlek ktorý je spustený počas letnej sezóny. Uskutočňujú sa tu súťaže vo free style lyžovaní a skoku na lyžiach. Blízko jazera sa nachádza aj malá chatová osada, ktorá ponúka možnosť ubytovania. Počas zimnej sezóny, jazero ponúka možnosť zimného korčuľovania.
Na rekreáciu je v letnom období taktiež využívaný lesopark, nachádzajúci sa medzi jazerami a riekou Hornád.
Po okraji rieky Hornád je, na vyvýšenom brehu od hate v strednej časti MČ až po centrum vybudovaný cyklistický chodník, ktorý umožňuje priame spojenie pre cyklistov do centra, čím je vyriešený zákaz prejazdu po súbežnej rýchlostnej komunikácii vonkajšieho okruhu mesta (napojenie na diaľnicu ). Cyklistický chodník je hojne využívaný cyklistami a korčuliarmi počas celej letnej sezóny ako príjemná rekreácia.
Školstvo.
Na ploche bytovej zástavby je situovaných 7 základných škôl s predškolskými zariadeniami. Po prechode náporu na predškolské a školské zariadenia, sú niektoré z nich využívané pre potrebu základných umeleckých škôl s hudobným a výtvarným zameraním a ako centrá voľného času.
Odborné školstvo je zastúpené Obchodnou akadémiou, Súkromnou strednou odbornou školou a Združenou strednou školou odevnou a textilnou, ktorá vznikla zlúčením dvoch škôl – Dievčenskej odbornej školy a Stredného odborného učilišťa textilného. V mestskej časti sa nachádza aj súkromné štvor a osemročné gymnázium.
Základné školy.
Školy v zriaďovateľskej pôsobnosti mesta Košice:
Školy so súkromným zriaďovateľom:

</doc>
<doc id="28094" url="https://sk.wikipedia.org/wiki?curid=28094" title="Košice – mestská časť Šebastovce">
Košice – mestská časť Šebastovce

Košice – mestská časť Šebastovce (iné názvy: Košice-Šebastovce, Šebastovce; v minulosti "Žebeš", ) sú mestská časť Košíc, súčasť okresu Košice IV.
Polohopis.
Ulice.
Šebastovská, Podbeľová, Bazalková, Repíková, Rozmarínová, Prasličková, Papradia, Harmančeková, Ďatelinová, Levanduľová, Šalviová
Vodné plochy.
Močiar, chránené krajinné územie
Dejiny.
Pôvodne samostatná obec neskôr pripojená k mestu Košice.
Politika.
Obecné zastupiteľstvo.
Obecné zastupiteľstvo má 5 poslancov.
Obyvateľstvo.
Veľkou väčšinou slovenskej národnosti a katolíckeho vierovyznania.

</doc>
<doc id="28095" url="https://sk.wikipedia.org/wiki?curid=28095" title="Košice – mestská časť Vyšné Opátske">
Košice – mestská časť Vyšné Opátske

Košice – mestská časť Vyšné Opátske (iné názvy: Košice-Vyšné Opátske, Vyšné Opátske; v minulosti "Opatovce", ) je mestská časť Košíc, súčasť okresu Košice IV.
Symboly obce.
Mestské zastupiteľstvo v Košiciach uznesením č. 1202/2006 na svojom XXV. rokovaní dňa 26. októbra 2006 v súlade so zákonom o obecnom zriadení schválilo Všeobecne záväzné nariadenie mesta Košice č. 83 o erbe a vlajke mestskej časti Košice-Vyšné Opátske.
Erb.
V zlatom štíte nad červenou, strieborným brvnom preloženou dolnou tretinou modrá, jablku podobná slivka na dvojlistej stopke rovnakej tinktúry. 
Vlajka.
Vlajka má podobu v jednej štvrtine od žrde štiepeného listu, ktorého žrďová časť je žlto – modro delená, vejúca časť pozostáva zo šiestich pozdĺžnych pruhov vo farbách modrej, červenej, modrej, bielej, červenej a bielej. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
Dejiny.
Kedysi samostatná obec, dnes mestská časť Košice-Vyšné Opátske.

</doc>
<doc id="28096" url="https://sk.wikipedia.org/wiki?curid=28096" title="Breza papierová">
Breza papierová

Breza papierová alebo breza papierovitá ("Betula papyrifera") je drevina z čeľade brezovité ("Betulaceae"). Má charakteristickú bielu farbu, rastie v pahorkatinách mierného pásma. Je to malý až stredne veľký strom.

</doc>
<doc id="28098" url="https://sk.wikipedia.org/wiki?curid=28098" title="Breza na Mišíkovej ulici">
Breza na Mišíkovej ulici

Breza na Mišíkovej ulici je breza papierovitá, ktorá sa nachádza na Mišíkovej ulici v Bratislave. Je chránená podľa "Všeobecne záväznej vyhlášky KÚ v Bratislave, 1/1996" z hľadiska kultúrneho, historického, vedeckého, krajinotvorného a estetického a pre jej zriedkavý výskyt.

</doc>
<doc id="28107" url="https://sk.wikipedia.org/wiki?curid=28107" title="Alpy">
Alpy

Alpy (z. latinského montes albes = "biele hory". Môže mať aj keltský pôvod: "alb" = vysoký, "alpa" = pohorie) sú najvyššie pohorie Európy, delia sa o ne Francúzsko, Taliansko, Švajčiarsko, Nemecko, Lichtenštajnsko, Rakúsko a Slovinsko.
Alpy sú klimatické a vodné rozhranie medzi strednou a južnou Európou. Vyvrásnili v rámci Alpínsko-himalájskeho vrásnenia v druhohorách a treťohorách. Pohorie naväzuje severne od Janovského zálivu na Apeniny, v širokom oblúku na západ obklopujú Pádsku nížinu, rozdvojujú sa pri Lac du Bourget na francúzsku a švajčiarsku Juru a končia po západovýchodnom výbežku stupňovite na východe pred západopanonskými horami a kopcami na Dunaji pri Viedni. Na severovýchode sú Alpy oddelené od geologicky podobných Karpát Viedenskou kotlinou, na juhovýchode prechádzajú do krasovitého Dinárského pohoria. Na severe klesajú do rakúskeho a nemeckého Predalpska. Na juh je klesanie do Pádskej nížiny strmšie. Celková dĺžka Álp od Janova po Viedeň je asi , šírka 150-, na východe do . Výška vrcholov v západných Alpách je zhruba medzi 3 000 až , vo východných Alpách o niečo nižšia. Najvyšší vrch Álp je Mont Blanc s výškou .
Geológia Álp.
Orogenéza Álp (Alpínske vrásnenie) nastala v dôsledku zrážky Apulskej a Euroázijskej platne, pri ktorej bol uzavretý sedimentačný priestor paniev oceánu Tethys. Najdôležitejšie horotvorné pohyby sa v Alpách udiali počas oligocénu a miocénu. Vrstvy hornín, ktoré sa v tejto oblasti nahromadili v priebehu druhohôr a paleogénu boli silným tlakom vytlačené zo skracujúceho sa priestoru na sever a v menšej miere aj na juh. Tlak spôsobil vznik veľkých prevrátených vrás tvorených hrubými morskými súvrstviami, ktoré sa cez seba kĺzali a vytvorili viacero hrubých príkrovov. Do týchto súvrství boli rovnako zavrásnené staršie (hlavne hercýnske) kryštalické horniny budujúce vyššie časti oblastí Mont Blancu, Matterhornu, Penninských Álp a Vysokých Taur.
Súčasný povrch bol v posledných dvoch miliónoch rokoch najviac ovplyvnený glaciálmi. Najmenej 5 ľadových dôb výrazne ovplyvnilo celú oblasť, vytvorilo množstvo horských jazier, údolí tvaru „U“ a na severe vytvorilo hladko modelovaný reliéf vápencových hôr. Posledných 10 000 rokov však horské ľadovce ustupujú, pričom po celej oblasti zanechávajú obrovské eratické kamene.

</doc>
<doc id="28117" url="https://sk.wikipedia.org/wiki?curid=28117" title="Daphne du Maurierová">
Daphne du Maurierová

Daphne du Maurierová (* 13. máj 1907, Londýn, Spojené kráľovstvo – † 19. apríl 1989, Par) bola britská prozaička a dramatička. Dej jej romantických príbehov prebieha väčšinou na pobreží Cornwallu.
Životopis.
Pochádzala z umeleckej rodiny. Jej otec, Gerald du Maurier, bol hercom a starý otec, George du Maurier, bol spisovateľom. Vyrastala v Londýne a Paríži, kde aj študovala. Keďže bola finančne nezávislá, venovala sa plachteniu a cestovaniu. Popritom písala svoje prvé príbehy. 
V roku 1928 vydala v známom vydavateľstve svoj prvý román "Duch lásky", ktorý jej okrem úspechu priniesol aj pozornosť jej manžela generála Fredericka Browninga. Svetový úspech získala najmä vďaka románom "Rebeka" a "Hostinec Jamajka", ktoré boli preložené do niekoľkých jazykov. Rebeku neskôr sfilmoval Alfred Hitchcock (v slovenčine pod názvom "Rebecca") a jeho filmová verzia bola dokonca úspešnejšia ako jej literárna predloha. Film dostal v roku 1944 Oscara. 
Romány a poviedky Daphne du Maurierovej sa vyznačujú hĺbkou. Využíva gotické, hororové a vedecko-fantastické motívy. Dej jej príbehov je zasadený väčšinou do anglického grófstva Cornwall. Spisovateľka žila v ústraní a od roku 1977 nenapísala žiadne dielo. V roku 1969 jej britská kráľovná udelila titul „dáma“.
Dielo.
Poviedky.
Poviedky Daphne du Maurierovej vyšli v rôznych zbierkach. V tomto zozname sú uvedené tituly podľa ich prvého vydania.

</doc>
<doc id="28118" url="https://sk.wikipedia.org/wiki?curid=28118" title="Rebecca">
Rebecca

Rebecca je americký film, ktorý nakrútil v roku 1940 Alfred Hitchcock podľa románu britskej spisovateľky Daphne du Maurier "Rebeka". Ide o jeho prvý hollywoodsky film.
Dej.
Krásna a mŕtva Rebeka, prvá pani de Winter, dlho vrhá tieň na novú, mladú a neskúsenú paniu zámku v Manderley uprostred krásnej a tajomnej prírody na pobreží juhovýchodného Cornwallu. V dramatickom deji, ktorý sa v poslednej časti priam detektívne ženie k rozuzleniu, sa odhalí pravá príčina Rebekinej smrti.
Pozadie.
Hitchcock mal dlhé roky snahu získať právo nakrútiť film Rebeka, čo sa mu nakoniec podarilo. Ide o jediný Hitchcockov film, ktorý obdržal Oscara za najlepší film. Dostal ho však producent David O. Selznick. Selznick prehľadal celú Ameriku, aby našiel to správne miesto pre nakrúcanie filmu. Keďže sa mu to nepodarilo, bol nútený pracovať s miniatúrami.
Jednou z najstrašidelnejších postáv filmu je bezpochyby pani Danversová, ktorú vo filme stvárnila Judith Andersonová. Na podčiarknutie hrôzostrašnosti postavy využíva chôdzu. Pani Danversová sa akoby vznáša po chodbách a znenazdajky sa objavuje na nečakaných miestach, čím naháňa strach nielen druhej pani de Winter, ale aj divákovi.
O stvárnenie postavy druhej pani de Winter si Hitchcock vyberal medzi herečkami zvučných mien, akými boli Anne Baxterová, či Vivien Leigh, ktorá mala v tom období prežívať búrlivý vzťah s Sirom Laurencom Olivierom, ktorý stvárňoval v Rebeke postavu Maxa de Wintera. Nakoniec bola vybratá Joan Fontaine, ktorá si pri nakrúcaní filmu užila svoje. Na to, aby Hitchcock dosiahol správny výraz na jej tvári, narozprával jej, že ju všetci nenávidia.
Joan Fontaine bola vďaka tejto role nominovaná na Oscara za najlepšiu ženskú hlavnú rolu. Cenu však dostala Ginger Rogersová. 
Ani nominovaná Judith Andersonová, za najlepšiu vedľajšiu rolu, sa nedočkala tohto ocenenia.
Ceny.
1941 - Academy Awards, USA:
Cameo.
Hitchcock sa objavuje za telefónnou búdkou, potom, čo ju Jack Favell opúšťa. Pozri cameo rola.

</doc>
