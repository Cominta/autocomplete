<doc id="25439" url="https://sk.wikipedia.org/wiki?curid=25439" title="Báhoň">
Báhoň

Báhoň (, ) je obec na Slovensku v okrese Pezinok. V obci je rímskokatolícky kostol sv. Františka Assiského z roku 1921.
Poloha.
Obec Báhoň leží v dolnej časti úrodnej trnavskej tabule. Patrí do vinárskej oblasti Malokarpatského regiónu a mikroregiónu Červený Kameň.
Dejiny.
Najstaršia písomná zmienka o obci (villa Bahun) pochádza z roku 1244, počiatky osídlenia však siahajú až do mladšej doby kamennej, čo dokazujú nálezy neolitného sídliska - volútovej a lengyelskej kultúry, rímsko-barbarského a slovanského sídliska i pohrebiska z doby veľkomoravskej. Od polovice 10. až do 13. storočia obec bola kráľovským majetkom patriacim k bratislavskému hradu, od roku 1306 Martinovi synovi Bugára. V stredoveku viackrát zmenila majiteľov. Dejiny Báhoňa od r. 1580 na viac ako tristo rokov ovplyvnila zemianska rodina Jezernických, ktorých potomkovia postupne získali do svojej držby prevažnú časť obce a stali sa patrónmi tunajšej farnosti. V polovici 16. storočia Báhoň bol dvojrečovou nemecko-slovenskou obcou s prevahou nemeckého obyvateľstva, koncom storočia sa tu usadili aj chorvátski osadníci. V roku 1845 život v obci priaznivo poznačilo vybudovanie trate konskej železnice z Bratislavy do Trnavy. Po prvej svetovej vojne sa začala rozvíjať spoločenská činnosť v rôznych spolkoch, ochotníckom divadle a v športe. 
V bývalom kaštieli Jezernických v roku 1930 bol otvorený Kaplického ústav pre slepcov. Areál teraz slúži ako domov sociálnych služieb pre dospelých z celého Slovenska. Pre nevidiacich a ťažko zdravotne postihnutých bola zriadená prevádzka výrobného družstva invalidov a neskôr vybudovaný nový závod výrobného družstva ELEKTRO ĽUDIB. Neskôr sa závod rozdelil na dve samostatné časti. ELEKTRO ĽUDIB je v súčasnosti činný veľmi málo. Druhá časť niesla názov ETI ELB, po rozdelení pokračovala najmä v lisovaní a galvanickom pokovení kovových súčiastok poistiek spolu s následnou kompletizáciou. Firmu neskôr odkúpila slovinská spoločnosť ETI. V spoločnosti ETI ELB pracovalo viac ako sto pracovníkov, najmä robotníkov až do ukončenia prevádzky v auguste 2018. 
V roku 1954 zahájila v obci činnosť Odrodová skúšobňa Ústredného kontrolného a skúšobného ústavu poľnohospodárskeho.
Pamiatky.
Kostol sv. Františka z Assisi postavil v rokoch 1914 – 1921 arch. M. Harminc. V obci sa zachovali dve kaplnky, tri sakrálne prícestné sochy a dva kríže z r. 1874 a 1906. V strede obce je pomník padlým v prvej a druhej svetovej vojne.
Betónová plastika situovaná pred vchodom do výrobného družstva invalidov Elektro ĽUDIB.
Dielo je vyhotovené zo železa, betónu a keramiky. Betón krásne kontrastuje s dúhovou keramickou mozaikou na vrchu, vzájomné pôsobenie svetla a tieňa zvýrazňujú valcovité tvary vyučievajúce z čelnej steny  v strednej časti kompozície.  Autormi sú dvaja akad. maliari – Július Bartek a Jozef Dóka. Vznikla v roku 1987 a nesie názov Práca- Život, čo je aj napísané formou hlások bodového slepeckého písma na samotnej plastike. Obrazne vyjadrujú vnútorný obsah poslania závodu v ktorom ľudia s telesným postihnutím môžu prostredníctvom práce svojich citlivých rúk plnohodnotnejšie vnímať život.
Súčasnosť.
Obec má komplexnú technickú vybavenosť. K športovej činnosti slúži futbalový štadión, tenisové kurty, športové ihriská v areáli školy a pumptracková dráha Panšula Park. V obci je predajňa potravín a viac pohostinstiev. V rámci zdravotného strediska v obci ordinuje všeobecný lekár a zubár, k dispozícii je lekáreň. Detský lekár v súčasnosti v obci neordinuje. 
Rekreačné možnosti poskytujú blízke Slnečné jazerá v Senci a turistické výlety do horského prostredia Malých Karpát. 
V obci sa nachádza viacero spolkov: Záhradkári, vinári, Jednota dôchodcov a iné.

</doc>
<doc id="25440" url="https://sk.wikipedia.org/wiki?curid=25440" title="Limbach">
Limbach

Limbach (historicky , , ) je obec na Slovensku v okrese Pezinok v Bratislavskom kraji.
Obec je známa predovšetkým svojou produkciou vína.
Poloha a prírodné pomery.
Obec Limbach sa rozkladá na južnom podhorí Malých Karpát (západná časť katastra obce zasahuje do Chránenej krajinnej oblasti Malé Karpaty). 
Limbachom preteká Limbašský potok, ktorý na území obce priberá dva prítoky: Račí potok a potok Lúčanka.
V katastrálnom území obce ležia aj dve chránené územia - súčasti CHKO Malé Karpaty - prírodná rezervácia Nad Šenkárkou so vzácnymi rašeliniskovými druhmi rastlín, a prírodná pamiatka Limbašská vyvieračka.
História obce a pamätihodnosti.
Dedina vznikla okolo roku 1350, keď vyľudnené územia po mongolskom vpáde do Uhorska osídľovali nemeckí osadníci na pozvanie kráľa Bela IV. Týchto po roku 1945 deportovali do Nemecka a začali sa tu usádzať obyvatelia slovenskej národnosti.
Pamätihodnosti.
K pamätihodnostiam Limbachu patria dva kostoly, evanjelický z roku 1802 upravený v roku 1930 v klasicistickom štýle, s dominantnou vežou, stojaci priamo v centre obce, a rímskokatolícky Kostol svätého Teobalda, vypínajúci sa na miernom návrší na západnom okraji obce.
Gotický kostol, pochádzajúci z konca 15. storočia, je jedinou sakrálnou stavbou na Slovensku, zasvätenou tomuto svätcovi. Je to jednoloďová stavba s predstavanou vežou. Kostol bol v 17. storočí prestavaný, no zachovali sa pôvodné gotické prvky - napr. oporné piliere na sakristii či zamurovaný gotický portál na prízemí. V roku 2001 sa začala rozsiahla rekonštrukcia kostola, bolí vymaľované exteriéry i interiérové priestory. V roku 2006 prebehla generálna rekonštrukcia oltára.
Dopravné napojenie a hospodársky význam.
Obec Limbach leží západne od okresného mesta a mimo hlavnej cestnej komunikácie spájajúcej obce južného podhoria Malých Karpát. Okrem uvedenej cesty je obec prístupná dvoma turistickými chodníkmi - modro a zeleno značeným. Oba sú odbočkou z chodníka vedúceho hlavným malokarpatským hrebeňom.
Okrem vinohradníctva obec nemá väčší ekonomický význam. 

</doc>
<doc id="25441" url="https://sk.wikipedia.org/wiki?curid=25441" title="Jablonec (okres Pezinok)">
Jablonec (okres Pezinok)

Jablonec (historicky , , ) je obec na Slovensku v okrese Pezinok, neďaleko Trnavy.
Dejiny.
Prvá písomna zmieka o obci je z roku 1342, zo zbierky dokumentov Codex diplomaticus andegavesis, kde sa riešili spory o polia.
Jablonec spadal do panstva Červený Kameň a v roku 1543 bol spísaný prvý urbár obce na základe príkazu Mikuláša Pálfiho, ktorého rod vlastnil toto panstvo.
Existovali spory o to, či Jablonec patrí do farnosti Cífer alebo do farnosti Budmerice, pričom sa jeho príslušnosť menila. V 16. storočí sa skončili posledné spory o to, do ktorej farnosti obce patrí, pripadnutím ku farnosti Budmerice.
V 21. storočí sa obec rozrástla o časť nových domov na severozápade obce a obec bola modernizovaná. Bol vybudovaný chodník a nové autobusové zastávky, vymenené pouličné osvetlenie a vďaka občianskej iniciatíve boli postavené a opravené detské ihriská. Taktiež bol vybudovaný náučný chodník popri rieke Gidra, ktorý je dlhý a je vybavený lavičkami a informačnými tabuľami.
Pamiatky.
V obci sa nachádza socha sv. Floriána z 19. storočia, socha sv. Magdalény z 18. storočia, pomník zosnulým z 1. a 2. svetovej vojny a rímskokatolícky kostol sv. Magdalény z roku 1860.
Kultúra.
V Jablonci sa každoročne uskutočňujú mnohé kultúrne podujatia, aj v spolupráci s materskou a základnou školou, ako napríklad Stavanie mája, hodové slávnosti a Posedenie s dôchodcami.
Šport.
Od roku 1937 sa v Jablonci hráva futbal, pričom v dnešnej dobe ho hrávajú všetky vekové kategórie. Seniori pravidelne organizujú futbalové turnaje v obci a obec sa taktiež zapája do majstrovských súťaží.
V obci tiež funguje občianske hokejbalové združenie, ktoré organizuje turnaje.

</doc>
<doc id="25442" url="https://sk.wikipedia.org/wiki?curid=25442" title="Budmerice">
Budmerice

Budmerice (historicky , , ) je obec na Slovensku v okrese Pezinok, v Bratislavskom kraji. Prvé zmienky o obci sú z roku 1296. Názov obce, vtedy Kerestúr, pochádza zo slovného spojenia Kereszt Úr, z maďarského Kríž Pána. Budmerický kostol je dodnes zasvätený Sv. Krížu.
Počas cisársko – kuruckých bojov boli Budmerice, podobne ako aj iné okolité dediny, vypálené. 11. augusta 1705 v bitke pri Budmericiach, cisárske vojská pod vedením Jána Pálffyho, porazili uhorských povstalcov kniežaťa Františka Rákócziho. Terajší rímskokatolícky Kostol Povýšenia sv. Kríža je z roku 1782. V obci je aj kaštieľ, v ktorého priestoroch sa nachádzal Domov Slovenských spisovateľov. V súčasnosti je v pôsobnosti MK SR, prevádzku expozície, jej ideovú i odbornú prípravu zabezpečuje Slovenské národne múzeum – Múzeum Červený Kameň.
Osobnosti.
Narodil sa tu Rudolf Fabry – slovenský básnik, novinár a kolážista.
Narodil sa tu Fridrich Moravčík – slovenský akademický maliar, pedagóg a publicista
Narodil sa tu Juraj Holček – rímskokatolícky kňaz, národnokultúrny pracovník, včelár.
Budmerické divadlo.
V roku 2012 sa obnovila tradícia ochotníckeho divadla v obci. Divadlo zastrešuje občianske združenie Kasiopea. Divadlo prezentuje hlavne autorské hry Marcela Olšu. Napr. Jak sa Budmerice stali hl. mestom Slovenska I a II, Hra na princeznú.
Kasiopea je organizátorom celoslovenskej divadelnej prehliadky Kasiopeafest, ktorá sa koná v areáli kaštieľa v Budmericiach. V roku 2013 sa prezentovalo na festivale 13 divadiel z celého Slovenska a v roku 2014 až 17. 
Projekt je zameraný na kultúrno-umeleckú prezentáciu divadelných súborov s cieľom osloviť čo najširšie spektrum obyvateľov a návštevníkov a vzájomnú výmenu skúseností divadiel z mnohých častí Slovenska navzájom.
Pamiatky.
"Pozri článok: Zoznam kultúrnych pamiatok v obci Budmerice"
Literatúra.
Je hit "Dievča z Budmeríc" Karola Duchoňa.

</doc>
<doc id="25443" url="https://sk.wikipedia.org/wiki?curid=25443" title="Slovenský Grob">
Slovenský Grob

Slovenský Grob (, ) je obec na Slovensku v okrese Pezinok.
Prvá písomná zmienka o obci je z roku 1214. V 16. storočí patrila panstvu Pezinok a v 18. storočí ju Pálfiovci predali jezuitskému kolégiu v Trnave. 
V obci je rímskokatolícky kostol sv. Jána Krstiteľa z roku 1635 a kaplnky Sedembolestnej Panny Márie z roku 1759 a svätej Anny z roku 1790.
Obec preslávila husacina v Slovenskom Grobe, ktorú gazdinky piekli v hlinených pekáčoch a chlebových peciach. Dnes sa Grob často označuje ako „hlavné mesto husaciny“ a jeho reštaurácie navštevujú gurmáni z celého sveta.

</doc>
<doc id="25444" url="https://sk.wikipedia.org/wiki?curid=25444" title="Štefanová">
Štefanová

Štefanová môže byť:

</doc>
<doc id="25445" url="https://sk.wikipedia.org/wiki?curid=25445" title="Vištuk">
Vištuk

Vištuk (, ) je obec na Slovensku v okrese Pezinok.
Historický vývoj obce.
Predhistória.
Predhistória územia obce Vištuk sa začala písať cca 5 000 rokov pred Kr. v mladšej dobe kamennej. Dokazujú to nálezy volútovej a moravskosliezskej maľovanej keramiky.
Najstaršími nálezmi z tejto doby boli najmenej dva ľudské kostrové pozostatky nájdené náhodne, pri kopaní pivnice v lete 2002. Kosti boli roztrieštené – výskum bol problematický. Pri nich sa našli predmety z doby tzv. kultúry s lineárnou keramikou, čo je mladšia doba kamenná (neolit). Jedným z nich bolo oblúkovité ucho z fľaškovitej nádoby zhotovené z piesčitého materiálu s prímesou organického materiálu, povrch je okrový, lom čierny. Druhý z nálezov pochádza z tela nádoby bez výzdoby, je z rovnakého materiálu ako prvý objekt. Výskumy ukázali, že prvý z ľudských pozostatkov patril dieťaťu vo veku 10 rokov a druhý juvenilnej (mladistvej) osobe pravdepodobne žene. Tiež sa zistilo, že jedinci boli obeťami stravovacieho stresu napr. anémie (nedostatku železa). Tomuto najnovšiemu výskumu sa venovalo Slovenské národné múzeum a vedúci výskumu PhDr. Zdeněk Farkaš, PhD.
Medzi ďalší nález na území obce patria napr. krčahy z neskorogotickej doby a spona z rímskej doby. Tieto nálezy sú dnes uložené v Archeologickom múzeu v Bratislave. V minulosti sa archeologickému výskumu vo Vištuku venoval slovenský archeológ Štefan Janšák, ktorý našiel predmety z doby kamennej, až po prvú písomnú zmienku o Vištuku.
Vištuk existoval pravdepodobne aj v dobe Samovej ríše (623658) a Veľkej Moravy (833906).
Prvá písomná zmienka.
Prvá písomná zmienka o Vištuku pochádza z roku 1244 z kráľovskej listiny uhorského kráľa Bela IV. Zmyslom tejto listiny, ktorej originál sa nedochoval, bolo povolenie pre šľachticov Farkaša a Dávida postaviť kostol na počesť kráľovej sestry sv. Alžbety Durínskej. Tento kostol sa mal stavať v obci Kaplná a zároveň tak mala vzniknúť aj nová farnosť, do ktorej kráľ Belo IV. určil, že by mal patriť aj Vištuk. Toto privilégium malo byť ako výraz vďaky za služby oboch šľachticov, ktoré vykonávali pre jeho sestru, keď sa vydala do Durínska. Je však nevyhnutnosťou uviesť, že rok 1244 nepoukazuje na vznik obce. Je teda pravdepodobné, že pred vyhotovením listiny Vištuk existoval už veľmi dlhú dobu. V tejto listine sa Vištuk spomína ako "Vyscha". Je to prvé známe pomenovanie tejto obce.
V listine sa taktiež uvádza, že Vištuk patril v tej dobe šľachticovi, zemepánovi – Tiburciovi. Bol jobbagiónom na Bratislavskom hrade. Jobbagióni boli šľachtici-zemani, ktorí vykonávali strážnu vojenskú službu na Bratislavskom hrade. Ako odmenu za vernosť dal kráľ Tiburciovi územie Vištuka. Z neskorších listín sa dozvedáme, že obec vlastnil neskôr jeho syn a po ňom zasa jeho potomkovia – Peter a Tomáš. No Tomášovi bola jeho časť v roku 1296 z trestu odňatá. Listina tiež dosvedčuje, že Vištuk patril do obvodu Bratislavského hradného panstva. Z listiny sa dá vyvodiť, že obec musela jestvovať dávno predtým, než bola darovaná Tiburciovi. Dediční vlastníci – Tiburciovci nedali dedine pomenovanie. Tá ho už mala skôr a obyvatelia ho mali tak zafixované, že pretrvalo stáročia.
Za takmer 770 rokov histórie Vištuka – nám známej, prešla obec mnohými zmenami názvu:

</doc>
<doc id="25446" url="https://sk.wikipedia.org/wiki?curid=25446" title="Viničné">
Viničné

Viničné (, ) je obec na Slovensku v okrese Pezinok.
Doložené historické názvy.
1208: "Villa Suslan", 1256: "Susulan", 13. stor. – 1899: "Schweinsbach", "Švajnsbach", 1553: "Swanczpoch", 19. stor.: "Hattyúpatak", prelom 19. a 20. stor.: "Labudová", 1934: "Schweinsbach", 1938: "Švajnsbach", 1948: Viničné
Kultúra a zaujímavosti.
Pamiatky.
V obci je rímskokatolícky kostol sv. Filipa a Jakuba z roku 1622 a kaplnka Najsvätejšej Trojice.
Miestne časti.
Po 1. svetovej vojne bola obec rozdelená na tri miestne časti:

</doc>
<doc id="25447" url="https://sk.wikipedia.org/wiki?curid=25447" title="Šenkvice">
Šenkvice

Šenkvice (maď. "Senkőc", nem. "Schenkwitz") sú obec na Slovensku v okrese Pezinok. Vznikli v roku 1964 zlúčením Malých a Veľkých Čaníkoviec (do roku 1948 nazývaných ako Malé Šenkvice a Veľké Šenkvice). Obec je najväčšou malokarpatskou obcou, súčasne najväčšou obcou okresu Pezinok a jednou z najväčších obcí Bratislavského kraja. Aj napriek výraznému stavebnému rozmachu v poslednom desaťročí sa Šenkvice dlhodobo radia medzi najväčšie obce Slovenskej republiky (v prvej dvadsiatke najväčších).
Poloha.
Obec leží v Trnavskej pahorkatine, podcelku v západnej časti Podunajskej nížiny, 25 km severovýchodne od Bratislavy a 5 km východne od mesta Pezinok. Šenkvice sa rozprestierajú v doline Stoličného potoka a južne od obce sa nachádza Šenkvický háj. Obcou prechádza hlavný železničný koridor Bratislava - Trnava (obec je približne v strede tohto úseku). Šenkvice susedia s týmito sídlami: mesto Modra (cestné spojenie), obec Vištuk (cestné spojenie), obec Báhoň (železničné spojenie), obec Blatné (cestné spojenie), obec Viničné (spoločná katastrálna hranica), okresné mesto Pezinok (cestné i železničné spojenie) a obec Vinosady (spoločná katastrálna hranica).
História.
Okolie Šenkvíc bolo osídlené už v neolite a v lokalite sa nachádzajú nálezy zo staršej doby bronzovej ako i z rímskych čias. Prvá písomná zmienka o obci je z roku 1256 v listine uhorského kráľa Bela IV. Po tatárskom vpáde a vyplienení Uhorska prichádzajú na územie pezinského panstva nemeckí kolonisti. Prvý ponemčený názov známy z listiny vikára ostrihomského arcibiskupa Leonarda de Pansauro je z roku 1390, kde sú vymenované farnosti bratislavského prepošstva. Medzi nimi aj Šenkvice ako "SANKAWYCH" (čítaj „Šankvic“), uvádzané medzi Modrou a Vištukom.
Od roku 1462 do roku 1557 nie je o Šenkviciach žiadna písomná zmienka. V druhej polovici 16. storočia je oblasť kolonizovaná Chorvátmi, ktorí utekajú z domova pred postupom Turkov. Významný historik Uhorska Gabriel Kolinovič Šenkvický zapísal, vychádzajúc z údajov historikov J. Szegedyho a S. Timona, že Šenkvice založili Chorváti medzi rokmi 1544 - 1550. Chorvátskych kolonistov z Kostajnice a okolia priviedol do Šenkvíc Mikuláš Benič (prvý richtár) v čase, keď Turci zničili Kostajnicu. 
V roku 1594 prichádzajú ďalší chorvátski utečenci, tentokrát z chorvátskeho mesta Sisak. Vedľa existujúcej osady založili novú osadu. Tá pôvodne niesla názov Malý Sisak, neskôr bola premenovaná na Malé Šenkvice. Dnes sa táto časť na základe dlhodobej ľudovej tradície označuje ako Cerové. Občanov či rodákov z tejto rázovitej časti Šenkvíc združuje komunitná Facebook stránka Cerové.
Obyvatelia sa zaoberali roľníctvom a poľnohospodárskymi prácami, príchodom Chorvátov došlo k rozvoju vinohradníctva a vinárstva, neskôr tiež ovocinárstva.
V priebehu 40. rokov 19. storočia bola cez obec vybudovaná železničná trať konskej železnice medzi Bratislavou a Trnavou. Táto udalosť je snáď najrozhodujúcejším zlomom v doterajších dejinách obce. V priebehu 70. rokov 19. storočia došlo k zavedeniu parnej trakcie a postupné zrýchľovanie železničnej dopravy viedlo k vzniku viacerých priemyselných podnikov vo vtedajších Veľkých Šenkviciach (Malé Šenkvice sa rozprestierali ďalej od železničnej trate, na vyvýšenom pahorku). V obci existovali dva liehovary, tehelňa, parný plyn (neskôr mydláreň, neskôr závod Palma), druhé najvýkonnejšie poľnohospodárske družstvo v celej vtedajšej ČSSR a taktiež Výskumný ústav vinohradnícky a vinársky so svojou šľachtiteľskou stanicou.
Na začiatku 20. storočia došlo k postupnému rozrastaniu sa pôvodného intravilánu, začali vznikať viaceré z terajších ulíc. V roku 1941 došlo k zdvojkoľajneniu železničnej trate, čo prispelo k ďalšiemu rozmachu obce. Vďaka rozvinutému priemyslu i prosperujúcemu poľnohospodárskemu družstvu došlo na sklonku 50. rokov 20. storočia a v priebehu 60. rokov 20. storočia k nebývalému stavebnému rozmachu. V roku 1964 boli administratívne zlúčené Malé Šenkvice a Veľké Šenkvice, dovtedy presne 370 rokov susediace a samostatné obce.
Stavebný charakter obce a výstavba.
Obec sa nevyznačuje charakteristickou zástavbou - centrom Šenkvíc nepreteká potok. Hlavnú cestu tvoria dve samostatné súbežné cesty s pásom zelene uprostred, vďaka čomu vzniká široké verejné priestranstvo. Obci dominuje farský kostol sv. Anny, ktorého areál je opevnený zachovanými hradbami z čias chorvátskej kolonizácie a obrany proti osmanským vojskám. Do kostola sa vstupuje relatívne netradične - nie cez kostolnú vežu, ale priamo do chrámovej lode.
Pôvodné Malé Šenkvice a Veľké Šenkvice boli ohraničené areálmi pálffyovských (neskôr andrássyovských) majerov. Malé Šenkvice a veľkošenkvické časti „Gorno“, „Sredina“, „Dolno“ a neskoršia „Osada“ sa postupne začali rozvetvovať, využívajúc miestne terénne podmienky a dodržiavajúc vrstevnice či iné terénne fenomény a depresie (napr. početné výmole).
Z najvýznamnejších stavebných počinov v obci môžeme spomenúť: výstavba poschodovej budovy železničnej stanice pre parnú trakciu (1876), výstavba Richtárskeho domu - dnešného Obecného domu (1912), výstavba 8-triednej budovy školy - dnes bytový dom, známy ako „stará škola“ (1932), výstavba Družstevného domu a sály Osvetovej besedy (1948), výstavba 14-triednej budovy školy - „nová škola“ (1960), výstavba nákupného strediska (1966), výstavba Materskej školy na dnešnej Záhradnej ulici (1967 - 1970), výstavba Materskej školy na dnešnej Hornej ulici (1980), výstavba dvojobvodového zdravotného strediska (1982 - 1984) či výstavba budovy školskej jedálne a školskej družiny (1988 - 1991). V chotárnej časti Úzky tálik bola v priebehu 60. rokov 20. storočia zvažovaná výstavba kúpaliska.
Objem novej výstavby dostával početné impulzy - v obci si ,na rodičovských gruntoch" stavali svoje domy desiatky mladých šenkvických rodín, avšak do obce prichádzali stovky nových občanov, prisťahovalcov, a to vďaka dostatku pracovných príležitostí. Tunajšie poľnohospodárske družstvo v čase svojho najväčšieho rozkvetu poskytovalo dokonca výhodné stimuly na výstavbu domov.
Najnovšia (suburbanizačná) výstavba súkromných domov prebieha nielen v nových rezidenčných štvrtiach na Fertáloch a Pocestách, ale tiež v pôvodnom intraviláne, a to zástavbou doposiaľ prázdnych parciel alebo generačnou obmenou domovej zástavby. 
Ulice.
Ako to býva zvykom aj v iných obciach a mestách, viaceré verejné priestranstvá mali svoje ľudové pomenovania už dlhodobo. K oficiálnemu prideleniu názvov ulíc však v obci Šenkvice došlo až v roku 1966. V tomto období zanikli niektoré, dovtedy všeobecne zaužívané názvy - napr. „Hace“ (Záhradná ulica), „Hace“ či „Zahace“ (Vinohradská ulica) alebo „Stanovisko“ (Jánska ulica).
V nasledujúcich desaťročiach pribudli ďalšie ulice a v blízkej budúcnosti sa predpokladá vznik ďalších ulíc, ktoré tak rozšíria už teraz existujúcu komplexnú uličnú sieť. Výnimočnosť Šenkvíc v tomto ohľade spočíva v tom, že obyvatelia Šenkvíc dbali na lokálne, tradičné a z histórie vychádzajúce pomenovania - uličné názvy, ktoré vychádzali z politickej ideológie, kultov osobnosti alebo boli zastúpené po celom Slovensku sa v Šenkviciach buď neudržali dlho alebo neboli vôbec zavedené. Naopak, viaceré zo šenkvických ulíc majú pôvodné chorvátske pomenovanie (Glogovec, Jagned, Kozare, Príka).
Je však potrebné skonštatovať, že vymedzenie viacerých ulíc (Glogovec, Lipová, Nádražná, Pezinská, Trlinská), ako aj číslovanie domov na nich, je chaotické a v budúcnosti bude nutné ho upraviť. Stále existuje polemika o vhodnosti pomenovania jednej z najnovších ulíc ako A. Behunka namiesto pôvodného návrhu „Behunkova“. 
Dnes v Šenkviciach existuje bezmála 40 ulíc a jedno námestie (Nám. G. Kolinoviča): A. Behunka, Agátová, Cerovská, Cintorínska, Domovina, Družstevná, Glogovec, Horná, Hroznová, Chorvátska, Jagned, Jánska, Kostolná, Kozare, Krátka, Lipová, Lúčna, Medzi cesty, Modranská, Nádražná, Paulenova, Pezinská, Poľná, Priečna, Príka, Ružová, Slnečná, Spojná, Sv. Urbana, Školská, Trlinská, Uhliská, Veterná, Vinohradská, Vištucká, Záhradná a Zapotok.
Kultúra a identita obce.
Šenkvice sú povestné bohatým a rozvinutým kultúrnym dianím. Tunajší kultúrny, spoločenský, osvetový, komunitný i občiansky život rozvíjajú nielen obecné ustanovizne, ale tiež tunajšie hudobno-tanečné telesá (dychová hudba, folklórny súbor, detský folklórny súbor, ľudová muzika, Neznámi na trati, 3R Šenkvice - Radosť rozdávaním rastie) či organizácie a občianske združenia (ProKultura Šenkvice, Spolok vinohradníkov a vinárov Šenkvice, Miestny odbor Matice slovenskej v Šenkviciach).
Šenkvičania (sami sebou označovaní ako „Šenkvičáre“ či „Šenkvičári“) sú už odnepamäti hrdí na svoju identitu - hrdo sa k nej hlásia všetky vekové kategórie obyvateľov. Šenkvičania sú v regióne preslávení nielen vínom, ale tiež bohatou úrodou ovocia, obzvlášť čerešní. Preto sú v zmysle frázy „"Šenkvičáre - čerešnáre"“ označovaní ako „čerešnári“. Oproti tomu obyvatelia miestnej časti Cerové, teda bývalých Malých Šenkvíc (ľudovo označovaní ako „Cerované“), sú v zmysle frázy „"Cerované sú slifkáre"“ známi ako „slifkári“, a to vďaka historicky bohatým úrodám sliviek.
Dôležitým prvkom šenkvickej identity je tunajšie nárečie. Každý (správny) Šenkvičan pozná výrazy ako "gerhen, hepa" či "kompábel". Na udržiavaní a zachovávaní šenkvického nárečia v posledných troch desaťročiach mala najväčšie zásluhy šenkvická ľudová rozprávačka Petronela „Babula“ Brunovská (* 1939 - † 2022). V autorskom tandeme s kronikárom a kultúrnikom Martinom Lukáčom (* 1995) spracovali a vydali dve, mimoriadne populárne vydania šenkvického nárečového slovníka. Prvým z nich je "Babulin šenkvicko-slovenský slovník" z roku 2015, ktorý je napriek dvom dotlačiam beznádejne vypredaný. Druhým (oproti prvému doplneným a prepracovaným) vydaním je "Jag nám dzobág naróstol - Šenkvický nárečový slovník" z roku 2019 z dielne občianskeho združenia ProKultura Šenkvice.
Obec a jej reálie sú aktívne prezentované aj na sociálnej sieti Facebook, a to prostredníctvom viacerých stránok, z ktorých môžeme menovať: Kultúra v Šenkviciach, Šenkvice na dobových fotografiách či Pamäť obce Šenkvice.
Šport.
Športový areál na ulici Domovina poskytuje zázemie pre tréningy futbalových mužstiev, družstiev pozemného hokeja (ktorý má v obci dlhoročnú tradíciu) a taktiež tréningy work-out.
V obci sa v areáli bývalej tehelne od 70. rokov 20. storočia nachádza motokrosová trať. V priestoroch bývalého železničného skladu je vybudovaná bikrosová hala.

</doc>
<doc id="25448" url="https://sk.wikipedia.org/wiki?curid=25448" title="Vinosady">
Vinosady

Vinosady je obec na Slovensku v okrese Pezinok.
Poloha.
Obec leží pod úbočím Malých Karpát v nadmorskej výške 170 metrov medzi Pezinkom a Modrou. Od Bratislavy je vzdialená na východ a východne od okresného mesta Pezinok.
Časti.
Vinosady sa skladajú z dvoch častí, ktoré boli do roku 1964 samostatnými obcami:
Pamiatky.
V obci je rímskokatolícky Kostol svätého Martina z 19. storočia
Doložené historické názvy.
Doložené sú tieto historické názvy:
Dejiny.
Archeológovia na území Veľkého Tŕnia objavili zvyšky studne z 9. storočia, ktorú pravdepodobne vyhĺbili starí Slovania a tiež celé veľkomoravské sídlisko (na území Veľkého a Malého Tŕnia). Prvá historická správa o osídlení územia je z roku 1208, keď sa spomína, že Pezinok susedí s obcou "Turdune".
Z listín je zrejmé, že časť územia Turne vlastnili aj grófi zo Svätého Jura a Pezinka.
Na pôvodne jednom chotári sa už koncom 13. storočia vyvinuli dve obce: Kučišdorf (= Čukárovce, dnes: Veľké Tŕnie) a Trlinok (=dnes: Malé Tŕnie).
S Pezinkom spájali obec predovšetkým trhy a jarmoky už od 13. storočia. Trlinok mal s Pezinkom spoločného zemepána do 17.storočia. Azda už od 14. storočia bola v Kučišdorfe fara. V 16. storočí v čase reformácie sa stal Kučišdorf filiou Modry, no od roku 1759 patril k Pezinku. V danej dobe sa zväzky oboch obcí utužovali. Po zrušení Obvodného notariátu v Cajle v roku 1925 pripadli obce Kučišdorf a Trlinok opäť k Modre, no od 1. júla 1931 sa Kučišdorf vrátil do notariátu v Pezinku.
K zblíženiu oboch obcí došlo až v roku 1948, keď názvoslovná komisia Ministerstva vnútra poslovenčila názov Kučišdorf na Veľké Trnie (dnes: Veľké Tŕnie) a názov Trlinok na Malé Trnie (dnes: Malé Tŕnie). Malé Tŕnie a Veľké Tŕnie sa spojili v roku 1964, čím vznikla spoločná obec Vinosady. Obec dnes nesie meno zodpovedajúce starobylej tradícii vinohradníctva a vinárstva. Spojenej obci Vinosady bol vytvorený a pridelený v roku 1998 jeden erb.
Zaujímavosti.
V obci sa nachádza Pálfiho barokový kaštieľ z roku 1776, ktorý bol v roku 1884 prestavaný. Je kultúrnohistorickou pamiatkou, v súčasnosti je však verejnosti neprístupný. Vo Vinosadoch sa nachádza rímskokatolícky kostol svätého Martina z 19. storočia, ktorý bol postavený na mieste starého gotického chrámu. V údolí medzi Kučišdorfskou dolinou a obcou Vinosady je skrytý protitankový val železobetónových zátaras. Tieto nemecké vojenské opevnenia sa začali stavať koncom roku 1944 a pôvodne sa plánovala celistvá obranná línia na čiare Vinosady – Pezinok – Limbach. Za projekt opevnení a jeho realizáciu zodpovedal Pioner Sonderstab 116 pod velením majora Himelkreutzera. Plánovaná línia ale nebola nikdy celá vybudovaná. Dnes tu nájdete zachovaných 26 kociek, ohnisko na opekanie a sochu partizána. Na mieste sú tiež náučné tabule o bojoch a zvieratách žijúcich v okolí valu. Obec okrem toho usporiadáva pamätné ukážkové boje pri sviatku SNP.

</doc>
<doc id="25449" url="https://sk.wikipedia.org/wiki?curid=25449" title="Dubová (okres Pezinok)">
Dubová (okres Pezinok)

Dubová (, ) je obec na Slovensku v okrese Pezinok. 
Polohopis.
Obec leží na západnom okraji Podmalokarpatskej pahorkatiny, geomorfologickej časti Trnavskej pahorkatiny. Západným okrajom vedie hranica Pezinských Karpát a ich časti Homoľské Karpaty. Obcou preteká Dubovský potok.
Prístup do obce zabezpečuje cesta II/502 (Modra – Častá), spojovacia cesta vedie juhovýchodným smerom na Budmerice. Pezinok je vzdialený juhozápadne, Trnava východne, Senec južne a Bratislava juhozápadne.
Pamiatky.
V obci je rímskokatolícky kostol Ružencovej Panny Márie z roku 1907 a kaplnka sv. Vendelína.
Na svahu Malých Karpát nad dedinou je postavená jaskynka Panny Márie s lavičkami a ďakovnými tabuľami. Tomuto miestu sa hovorí Vítkov vŕšok (mapa).
Osobnosti.
Narodil sa tu spisovateľ Vincent Šikula a na miestnom cintoríne je aj pochovaný, hoci zomrel v Modre. Dubová bola pre neho zrejme inšpiráciou pre dedinu Hruškovec, ktorú opisuje vo svojom diele Prázdniny so strýcom Rafaelom. V Hruškovci sa totiž nachádza tzv. "Riziko", kam sa chodí po vodu.

</doc>
<doc id="25450" url="https://sk.wikipedia.org/wiki?curid=25450" title="Brodské">
Brodské

Brodské je obec na Slovensku v okrese Skalica.
Polohopis.
Obec Brodské sa rozprestiera na Záhorí, na ľavom brehu rieky Moravy, ktorá tvorí prirodzenú hranicu s územím Rakúska a Česka. Leží asi 4 km vzdialené od Kútov - významnej dopravnej križovatky, 30 km od mesta Senica a 30 km od okresného mesta Skalica. Okolie dediny dotvárajú lužné lesy pri rieke Morave a z ostatných strán borovicové lesy.
Kultúra a zaujímavosti.
Kultúra.
V Brodskom sa už roky uchovávajú zvyky a tradície prostredníctvom folklórnej skupiny "Bročané", ktorý sa pravidelne a s úspechom zúčastňuje kultúrneho diania v obci ale i mimo nej - napr. na rôznych folklórnych súťažiach. 
Zaujímavosti.
Legenda hovorí, že Brodské bolo miestom, kde sv. Cyril a Metod prvýkrát vkročili na naše územie. Preto aj erb obce Brodské tvoria postavy sv. Cyrila a Metoda, ktorí držia v ruke pergamen a jablko, nad nimi sa vznáša holubica.
Od kostola smerom k rieke Morave sa nachádza veľa uličiek, v ktorých ešte možno vidieť najstaršie obydlia v Brodskom. Nachádzal sa tam i habánsky dvor ako dôkaz prítomnosti habánov v 16. storočí. 
Občianska vybavenosť.
V obci sa nachádza pošta a drobné predajne ako novinový stánok, kvetinárstvo a potraviny. 

</doc>
<doc id="25451" url="https://sk.wikipedia.org/wiki?curid=25451" title="Chropov">
Chropov

Chropov je obec na Slovensku v okrese Skalica.

</doc>
<doc id="25452" url="https://sk.wikipedia.org/wiki?curid=25452" title="Dubové">
Dubové

Dubové môže byť:

</doc>
<doc id="25453" url="https://sk.wikipedia.org/wiki?curid=25453" title="Dubovce">
Dubovce

Dubovce sú obec na Slovensku v okrese Skalica.
Polohopis.
Obcou preteká rieka Chvojnica, ktorá tvorí hranicu medzi obcou a Radošovským a Močidlianskym chotárom, 2 potoky v obci s vydláždeným korytom, rybník na Vidovanskom potoku, umelá vodná nádrž (nefunkčná) na Vlčkovanskom potoku, pri ktorom prameni je Vratišov. 
Dejiny.
Dubovce vznikli zlúčením dvoch samostatných obcí Vlčkovany a Vidovany v roku 1954. Najstarší záznam pochádza z roku 1392 zo Žigmundovej donačnej listiny (ŠÚA Bratislava. Riaditeľstvo cisárskych majetkov vo Viedni – Coborovské písomnosti Nr. 1.). Obec vznikla pri starom keltskom hradisku Zámčisko. Zaniknutá osada (asi ešte pred 14. storočím) Vratišov, názov je podľa zachovaného mikrotoponyma. 
Názov.
Názov Dubovce vznikol podľa toponymických objektov Dubina (les) a Dubník (vrch). Prípona -ovce je analogická podľa vedľajšej obce Radošovce.
Názov Vlčkovian je motivovaný apelatívom vlk. Názov Vidovany podľa M. Jozefoviča je motivovaný menom sv. Víta (potok pretekajúci cez obec pramení pod kopcom s kaplnkou sv. Víta), podľa Krajčoviča ide o majiteľa Vida (Vidov dvor). Vlčkovany – Farkashely; Vidovany – Vidovány oba pomaďarčené názvy napr. z katastrálnej mapy z roku 1911 a 1913.

</doc>
<doc id="25454" url="https://sk.wikipedia.org/wiki?curid=25454" title="Kátov">
Kátov

Kátov je obec na Slovensku v okrese Skalica. 
Polohopis.
Obec leží na východnom okraji do geomorfologického celku Dolnomoravský úval, v podcelku Dyjsko-moravská niva. Južne od obce preteká riečka Chvojnica, západný okraj obce lemuje Výtržina s chráneným areálom Kátovské jazero. Juhovýchodným smerom vedie železničná trať Kúty – Skalica a cesta II/426 (Holíč – Skalica), z ktorej vedie do Kátova dvojica prístupových ciest. Najbližším mestom je južne ležiaci Holíč, okresné mesto sa nachádza severovýchodne a do krajského mesta Trnava je to juhovýchodným smerom.
Dejiny.
Pradávne osídlenie regiónu potvrdzuje nález kamenného driapadla z hnedého radiolaritu, ktoré bolo objavené na vyvýšenej pieskovej dune, východne od obce. Jeho datovanie spadá do staršej doby kamennej (aurignacienská kultúra) a jeho vek je približne 40 tisíc rokov. Strednú a mladšiu dobu kamennú zastupujú nálezy industrie a črepov, potvrdzujúcich prítomnosť ľudí kultúry s lineárnou keramikou, lengyelskej kultúry a bádenskej kultúry. Medzi vzácne nálezy patria črepy a nátepná kamenná doštička, prezentujúce kultúru zvoncovitých pohárov (2900 – 1900 pred Kr.). Doštička je vyrobená z bridlice, má obdĺžnikový tvar s dierkami v rohoch a slúžila na ochranu ciev na zápästí bojovníka pred spätným nárazom tetivy luku. Pripevňovala sa koženými remienkami. Ďalšie nálezy dokladajú osídlenie v dobe bronzovej, halštatskej (pohrebisko) a laténskej. Poloha v blízkosti centra Veľkomoravskej ríše a brodu cez rieku Moravu bola strategickým územím, čo potvrdzujú nálezy stredovekých slovanských črepov a nádob, ako aj nález strieborných mincí z rokov 1628 až 1750.
Do 13. storočia patrilo územie dnešného Kátova mestu Skalica, až kým ho v roku 1210 ako neobývanú zem daroval kráľ Ondrej II. nitrianskemu županovi Tomášovi. Prvá písomná zmienka o osade "Katho" pochádza z donačnej listiny z roku 1392, kedy sa spomína ako majetok Holíčskeho hradu. Listina z roku 1452 uvádza osadu Kaatho ako majetok Pongráca zo Svätého Mikuláša, následne sa koncom 15. storočia dostala do vlastníctva rodu Czoborovcov. V neskoršom období obec vlastnili rody Bakičovcov, Révayovcov a Baršonovcov. V roku 1547 do Kátova prišli Habáni, pričom habánsky dvor dlhé roky slúžil ako nemocnica. Práve táto usadlosť sa stala 15. augusta 1627 cieľom útoku skupiny cisárskych jazdcov, ktorý habánsky dom spustošili. 
V roku 1715 mala obec 8 poddanských a 8 želiarskych usadlostí. V roku 1749 sa panstvo i s obcou stalo majetkom Františka Lotrinského a cisárskej rodiny Habsburgovcov. Súpis z roku 1828 uvádza v obci 64 domov, ktoré obývalo 442 obyvateľov. Kátov bol filiálkou holíčskej farnosti. Po zrušení poddanstva v roku 1848 sa vlastníkmi pôdy stalo dedičným vlastníctvom roľníkov. V roku 1885 sa začala stavať železničná trať Kúty – Skalica, ktorá však v tom čase pri obci nemala zastávku. Koncom 19. storočia Kátov postihlo niekoľko nešťastí; 11. novembra 1862 obec vyhorela, veľké povodne sa do konca storočia vyskytli opakovane až 14 krát. 4. júla roku 1885 široké okolie poničilo krupobitie, nasledované povodňou, ktoré zničili všetku úrodu a priniesli veľkú biedu. Veľká voda zaliala chotár aj v roku 1902, 1906 aj 1908. V 30. rokoch bola neďaleká rieka Morava zregulovaná a tiež boli upravené cesty. 
V obci boli založené viaceré spolky a organizácie; v roku 1926 sa spomína rybársky spolok, o rok neskôr bol založený miestny dobrovoľný hasičský zbor, vzniklo tiež mláťacie a mliekárske družstvo. V roku 1938 mala obec 569 obyvateľov a 121 domov, ktorých život veľmi uľahčila v roku 1944 uskutočnená elektrifikácia. Nasledujúci rok bola vybudovaná na okraji obce železničná zastávka a v roku 1952 bolo založené menšinové Jednotné roľnícke družstvo. Boli opravené cesty a kanály, vybudované garáže požiarnej zbrojnice a zriadená samoobsluha, materská škola i kino a od 22. januára 1962 začalo premávať pravidelné autobusové spojenie. V roku 1961 mala rýchlo sa rozvíjajúca obec už 132 domov a 649 obyvateľov. 
Ani v novodobých dejinách sa obci nevyhýbali živelné pohromy; v roku 1965 už v marci celé okolie zasiahla mohutná víchrica, ktorá zaniesla jarky, priekopy, cestu aj železničnú trať, následne sa vyskytli veľké záplavy, opakujúce sa i v jeseni. Najnovšou bola povodeň v roku 1997, ktorá zasiahla celé povodie Moravy. Veterná smršť narobila veľké škody v roku 1969. Z novších investícií možno spomenúť zriadenie záhradkárskej osady, výstavbu domu smútku a úpravu cintorína, z bývalej školy vznikli rozšírené priestory materskej školy. Pred rokom 1989 bola ukončená plynofikácia a výstavba vodovodu, kanalizácia bola dokončená v roku 2000.
Kultúra a zaujímavosti.
Kultúra.
V obci sa každoročne koná podujatie "Kvetinové dni".
Občianska vybavenosť.
Nachádza sa tu škôlka, autobusová zastávka a vlaková stanica.

</doc>
<doc id="25455" url="https://sk.wikipedia.org/wiki?curid=25455" title="Koválovec">
Koválovec

Koválovec je obec na Slovensku v okrese Skalica.
Dejiny.
Koválovec je počtom obyvateľov najmenšia samostatná obec na Záhorí, ležiaca na úpätí Bielych Karpát, v okrese Skalica. Prvá písomná zmienka o obci pochádza z roku 1394. Obec až do 60-tych rokov 20. storočia mala 2,5 krát viac obyvateľov ako dnes. V rámci socialistického plánovania sa obec dostala do kategórie zánikových obcí, čoho dôsledkom bol rapídny úbytok obyvateľstva. Najmenej obyvateľov mala obec v roku 1991 a 2015 a to 137, respektíve 138. Rozdiel medzi týmito dvomi obdobiami je v tom, že kým v roku 1991 bol v obci vysoký podiel staršieho obyvateľstva, v roku 2015 je to naopak. 

</doc>
<doc id="25456" url="https://sk.wikipedia.org/wiki?curid=25456" title="Letničie">
Letničie

Letničie je obec na Slovensku v okrese Skalica.

</doc>
<doc id="25457" url="https://sk.wikipedia.org/wiki?curid=25457" title="Mokrý Háj">
Mokrý Háj

Mokrý Háj je obec na Slovensku v okrese Skalica. 
Polohopis.
Obec sa nachádza na severozápade Myjavskej pahorkatiny v doline Starohorského potoka, pri meste Skalica. Stred obce sa nachádza v nadmorskej výške 264 metrov. 
Obec sa vyznačuje na severnej strane menším a na juhovýchodnej strane väčším sklonom a svahovito sa končí v Mokrohájskom potoku. Tento potok preteká stredom obce, zo severnej strany sa doň vlieva Starohorský potok. Pôdne zloženie je na tomto malom priestranstve pestré, povrch chotára tvoria mladšie treťohorné štrky a íly, staršie treťohorné ílovce, pieskovce a čiastočne štvrtohorná spraš. Na východnej strane sa nachádza hnedozem, na severnej je naplavená černozem, ktorá spĺňa kritériá veľmi úrodných pôd. V južnej časti územia sa nachádzajú kamenné sloje, kde sa v minulosti ťažil kameň. Západnú časť územia tvoria pieskovce a na naviatych pieskoch vznikli menej úrodné mačinové pôdy. Celková výmera katastrálneho územia obce Mokrý Háj je 687 ha, z čoho 629 ha je úrodnej poľnohospodárskej pôdy strednej úrodnosti a 58 ha nepoľnohospodárskej pôdy. 
Dejiny.
Prvá zmienka o obci je z roku 1569. Bola založená chorvátskym obyvateľstvom, ktoré utekalo z južných častí Uhorska pred tureckou hrozbou. 

</doc>
<doc id="25458" url="https://sk.wikipedia.org/wiki?curid=25458" title="Prietržka">
Prietržka

Prietržka je obec na Slovensku v okrese Skalica.

</doc>
<doc id="25459" url="https://sk.wikipedia.org/wiki?curid=25459" title="Unín (okres Skalica)">
Unín (okres Skalica)

Unín je obec na Slovensku v okrese Skalica. Unín je najvyššie položená obec okresu Skalica (269 m). 
Polohopis.
Unín sa nachádza na západnom Slovensku v Trnavskom kraji. Susedí po cestnej komunikácii s obcami Radimov, Štefanov a Petrova Ves. Obec leží na južnom úpätí Bielych Karpát v Chvojnickej pahorkatine, v juhovýchodnej časti skalického okresu, bokom od hlavných dopravných tepien. Celková výmera obce je 2 273 ha. Obec sa nachádza 12 km od Holíča a 19 km od Skalice.
Prírodné podmienky.
Povrch.
Obec Unín leží na úpätí Bielych Karpát v Chvojnickej pahorkatine. Chvojnická pahorkatina patrí do geomorfologického celku Záhorská nížina. Unín je najvyššie položená obec v skalickom okrese, presnejšie v rozpätí od . V strede obce bolo nameraných 269 m.n.m. Povrch je tvorený treťohornými štrkmi, ílmi, pieskami a štvrtohornou sprašou a je veľmi členitý. Unín leží v doline, čiže je obklopený kopcami. Väčšina pôd v katastri obce sa využíva na pestovanie poľnohospodárskych plodín. Najvyšší bod obce je Zámčisko. Zámčisko má , je to starobylé hradisko s nálezmi z doby bronzovej a z dôb Veľkej Moravy. Cez Unín vedie aj cyklotrasa, ktorá vedie z Radimova cez Zámčisko a napája sa na cyklotrasu medzi Oreským a Radošovcami.
Vodstvo.
Unínsky potok je vodný tok na Záhorskej nížine, na území okresu Skalica. Je to ľavostranný prítok Moravy s dĺžkou 17 km a je tokom III. rádu. Pramení v Chvojnickej pahorkatine, v podcelku Zámčisko, v nadmorskej výške približne 373 m. Od prameňa tečie západným smerom, severne od obce Petrova Ves vytvára oblúk prehnutý na sever. Pod priehradným múrom rovnomennej vodnej nádrže (vodná nádrž Petrova Ves) už tečie na severozápad. Potok sa vlieva do Moravy juhozápadne od obce Kopčany v nadmorskej výške cca . Významná časť preteká intravilánom obce Unín.
Rastlinstvo, živočíšstvo.
Nad obcou sa nachádza relatívne rozsiahly dubový les s prímesou iných väčšinou listnatých stromov. Nižšie položené sú vinohrady, lúky a pasienky. Ostatné plochy boli premenené na ornú pôdu.
Toto územie patrí medzi oblasti, ktoré sa vyznačujú druhovou pestrosťou. V obci sa nachádza spoločenstvo živočíchov žijúcich pri ľudských obydliach. V bezprostrednom okolí obce sú spoločenstvá lesa, lúk a polí. Nad poľami krúži aj dravé vtáctvo ako myšiak hôrny, jastrab a sokol rároh. Na svahoch žije veľa druhov mäkkýšov a hmyzu (roháče, fúzače, bystrušky). Na teplejších miestach sú zastúpené plazy najmä jašterice. V lesoch sa vyskytuje divá zver ako srna, daniel, diviak, líšky či zajace. 
Obyvateľstvo.
Na začiatku roka 2017 mala obec 1 220 obyvateľov, z toho 620 mužov a 600 žien. Z tohto počtu je najviac obyvateľov v produktívnom veku (viac ako 60%), menej v poproduktívnom veku (viac ako 20%) a najmenej je obyvateľov v predproduktívnom veku (okolo 17%). Súčasný nárast obyvateľov v poproduktívnom veku sa obec snaží riešiť predajom stavebných pozemkov pre rodinné domy, ktoré majú prilákať mladé rodiny do obce. 
V rokoch 2008-2010 bol stredný stav obyvateľstva 1 203 občanov. V týchto rokoch sa priemerne živonarodilo 9 detí a zomrelo 17 ľudí. V týchto rokoch bol v obci prirodzený úbytok - 8 obyvateľov. Avšak počet prisťahovaných bol priemerne 22 obyvateľov za rok a počet vysťahovaných 13 obyvateľov za rok. Na základe uvedených skutočností obec mala prirodzený prírastok, i keď minimálny (jedného obyvateľa). 
Väčšina obyvateľov obce sa hlási ku rímskokatolíckemu vierovyznaniu, preto sa v obci nachádzajú dva rímskokatolícke kostoly, ktoré sa obidva využívajú na bohoslužby. 
Kultúra a zaujímavosti.
Turistika.
Hoštečná studienka
V okolí vyviera studienka známa ako Hoštečná. Traduje sa, že sa pred mnohými  rokmi na tomto mieste stal zázrak. Na tomto mieste je z tohto dôvodu vybudovaná kaplnka. 
Zámčisko
Zámčisko je ako podcelok Chvojnickej pahorkatiny viditeľný už z diaľky. Pomerne prudko vyrastá z okolitých rovín a pahorkov. Jeho najvyšší vrch je rovnako Zámčisko (434 m n.m.). Zámčisko  je vôbec najvyšším bodom Záhoria, ak nerátame vrchy v pohorí Malé a Biele Karpaty. Zámčisko sa určite oplatí navštíviť nie len kvôli jeho kráse, ale aj kvôli bohatej histórii. 
Rozhľadňa
Vznikla v roku 2014 v katastri obce Unín. Je vysoká 11,5 metra. Vo vnútri má namiesto schodov kovové rebríky.  Z rozhľadne je vidieť na Biele Karpaty, Pálavu a Malé Karpaty.
Nad obcou sa nachádza Kaplnka Panny Márie, ktorá je východiskovým bodom do unínskych vinohradov, kde sa okrem Poľovníckej chaty (dejisko Unínskych samohybov) nachádza aj kaplnka sv. Urbana a príjemné posedenie pri pitnej studničke. 
Kultúra.
V obci Unín sa organizujú rôzne akcie. Na svoje si prídu aj tí najmenší ale aj starší občania. Medzi pravidelne organizované podujatia patria Unínske hody, ktoré sa viažu k dátumom 15.8 (Nanebovzatie Panny Márie) a 11.11 (Martin).  Pravdepodobne najväčším podujatím sú Unínske samohyby, ktoré sa uskutočňujú v letných mesiacoch a v tomto roku oslávili 15. výročie. V roku 2002 partia nadšencov (dnešný DT klub) pre podomácky vyrobenú techniku po vzájomnom „podpichovaní sa“ o tom, kto má ten najlepší stroj zorganizovala medzi miestnymi majiteľmi tejto techniky, u poľovníckej chaty na tú dobu netradičné preteky v zápolení „samohybov“. 
Obec Unín každoročne pripravuje jednodňovú akciu pre deti - tzv. Rozprávkový pochod. Akcia sa pravidelne uskutočňuje v mesiaci jún za priaznivého počasia. Ďalšie pravidelne organizované akcie sú Fašiangy s pochovávaním basy, Deň matiek, Jasličková pobožnosť, pochod unínskych Mikulášov,diskozábavy, stavanie mája, krojovaná zábava a mnohé ďalšie. 
Hospodárstvo.
V obci sa nachádza Roľnícke družstvo Petrova Ves. Roľnícke družstvo obhospodaruje pozemky v k.ú. Unín, Petrova Ves, Radimov, Letničie. Celková výmera pôdy predstavuje 3 419 ha, z toho poľnohospodárska pôda predstavuje 3 402 ha.
Ťažiskom podnikania je živočíšna výroba a rastlinná výroba. V rastlinnej výrobe družstvo podniká v pestovaní tradičných poľných kultúr ako sú obilniny, olejniny, krmoviny. V živočíšnej výrobe sa zameriava na produkciu mlieka a výkrm ošípaných. 
V obci pôsobí firma Kovovýroba Unín, s.r.o., ktorá sa špecializuje na výrobu kovových konštrukcií a ich častí, výrobu komponentov na svietidlá a ďalšie. V obci sú známe stolárstva ako VAREZ INTERIER, spol. s r.o. a Levil interiér. 
Zo služieb sa v obci nachádza Základná škola s materskou školou, Domov dôchodcov Barborka, zdravotné stredisko s lekárňou, reštaurácia Restaurant &amp; Pizza Bon Appétit, obecná pálenica a ďalšie.

</doc>
<doc id="25460" url="https://sk.wikipedia.org/wiki?curid=25460" title="Trnovec (okres Skalica)">
Trnovec (okres Skalica)

Trnovec je obec na Slovensku v okrese Skalica. 

</doc>
<doc id="25461" url="https://sk.wikipedia.org/wiki?curid=25461" title="Lopašov">
Lopašov

Lopašov je obec na Slovensku v okrese Skalica.

</doc>
<doc id="25462" url="https://sk.wikipedia.org/wiki?curid=25462" title="Vrádište">
Vrádište

Vrádište je obec na Slovensku v okrese Skalica.

</doc>
<doc id="25463" url="https://sk.wikipedia.org/wiki?curid=25463" title="Radimov">
Radimov

Radimov je obec na Slovensku v okrese Skalica. Leží v Chvojnickej pahorkatine 15 kilometrov južne od Skalice. V okolí obce sa nachádzajú obce Unín, Petrova Ves, Dubovce, Radošovce, Kopčany a mesto Holíč.
Polohopis.
Cez obec preteká Radimovský potok.
V blízkosti obce, pri majeri Budkovany, sa nachádza chránený areál Búdkovianske rybníky (3 rybníky a 1 močarisko). Je to chránené územie pre výskyt vzácnych druhov vtákov. V katastrálnom území obce sa tiež nachádza vodná nádrž Veľké Bariny.
Kultúra a zaujímavosti.
Pamiatky.
Medzi pamiatky, ktoré sa nachádzajú v obci, patrí Rímskokatolícky kostol sv. Zuzany. Je to jednoloďová baroková stavba s polygonálnym ukončením presbytéria a predstavanou vežou z rokov 17321734. Úpravou prešiel kostol v 19. storočí. Interiér je zaklenutý krížovými klenbami a valenými klenbami s lunetami. Zariadenie kostola pochádza zo začiatku 20. storočia. Fasády kostola sú členené lizénami a polkruhovo ukončenými oknami. Veža členená lizénami je ukončená trojuholníkovými štítmi a zvonovitou helmicou pokrytou škridľou. 
Kultúra.
Pravidelne sa tu oslavujú fašiangy, kedy mladí chlapci a dievčatá majú krojovú zábavu. Tiež nemožno opomenúť slávne pochovávanie basy, kedy obcou chodí sprievod s maškarami. Na Veľkú noc chlapci chodia od domu k domu s veľkým vlastnoručne upleteným korbáčom a zbierajú od dievčat mašle na korbáč, ktorý bude neskôr povesený na máj stojaci v strede obce. Veľa drobnejších podujatí (ako Radimovské olympijské hry, nohejbalový turnaj, zápasy v Človeče nehnevaj sa, schôdze a iné aktivity s humorným podtextom) sú organizované miestnymi spolkami: Country klub Karas a Radzimovské sací komando. Veľmi obľúbenými akciami v obci sú aj Trnkový deň, Ochutnávka ovocných destilátov a Deň otevrítych sklepú, Advent v Radzimove.
História.
Obec sa prvý krát, písomne spomína v roku 1392. keď sa zapisovala ako Radymow. Názov pochádza od spojenia mena Radim a vlastníctva domu, dvora alebo pozemku. Obec pôvodne patrila k holíčskemu panstvu a postupne jeho najvýznamnejšími vlastníkmi boli Czoborvci a Habsburgovci. Miestni ľudia sa zaoberali poľnohospodárstvom, aj pestovaním konopí. 
Školstvo.
V obci sa nachádza materská škola, ktorá zároveň disponuje jedálňou aj pre miestnych obyvateľov. 

</doc>
<doc id="25464" url="https://sk.wikipedia.org/wiki?curid=25464" title="Petrova Ves">
Petrova Ves

Petrova Ves je obec na Slovensku v okrese Skalica.
Polohopis.
Obec leží v západnej časti Slovenska v malej kotline otvorenej západným smerom do Dolnomoravského úvalu k susednému mestu Gbely a rieke Morave. Z ostatných strán ju obklopujú nevysoké pahorky Chvojnickej pahorkatiny, ktoré na severovýchode a východe prechádzajú do kopcov okolo Unína a Holíča. V okolí Petrovej Vsi sa nachádzajú obce Unín, Radimov, Letničie, Smolinské a mestá Gbely, Holíč, Šaštín-Stráže.
Dejiny.
Najstarší písomný doklad o obci pochádza z roku 1392. Chotár obce bol však osídlený už dávno predtým. Archeologické nálezy tu dokladajú existenciu keltského a rímsko-barbarského sídliska. Týchto vystriedali Slovania a v 9. a 10. storočí patrilo územie obce k Veľkej Morave. Koncom 11. storočia pripadol chotár Petrovej Vsi k uhorskému štátu.
Traduje sa, že v roku 1093 prišiel do petroveského údolia Peter Varády, uhorský šľachtic, a nazval tam nachádzajúcu sa osadu podľa seba Petrovou Vsou, maďarsky Peterlak, latinsky Petrovilla, nemecky Petersdorf.
Po Varádyovcoch pripadla obec zemanom z rodu Báršoni, Farkaš, Thebery a Boltizár. Od roku 1390 obec Petrova Ves patrila Stiborovi z Beckova. O dva roky neskôr pripadla Coborovcom, majiteľom holíčskeho panstva. V roku 1736 prevzali holíčske panstvo aj s Petrovou Vsou Habsburgovci, ktorým patrila až do zrušenia poddanstva, resp. majetky v nej až do roku 1918.
Od konca prvej svetovej vojny, vznikom nového československého štátu nesie Petrova Ves úradný slovenský názov.

</doc>
<doc id="25465" url="https://sk.wikipedia.org/wiki?curid=25465" title="Popudinské Močidľany">
Popudinské Močidľany

Popudinské Močidľany (, ) sú obec na Slovensku v okrese Skalica. Obec vznikla zlúčením obcí Popudiny a Močidľany v roku 1957.
Názov obce.
Vývin názvu obce

</doc>
<doc id="25466" url="https://sk.wikipedia.org/wiki?curid=25466" title="Dojč">
Dojč

Dojč (, hist. slov. "Dojčie") je obec na Slovensku v okrese Senica. 
Polohopis.
Obec leží v strednej časti Myjavskej nivy, geomorfologického podcelku Borskej nížiny. Dojčom preteká Dolinský potok, juhovýchodným okrajom obce preteká Koválovský potok.
Leží na ceste II/500 z Kútov do Senice. Okresné mesto je vzdialené východne, Skalica severne, Malacky juhozápadne a krajské mesto juhovýchodne.

</doc>
<doc id="25467" url="https://sk.wikipedia.org/wiki?curid=25467" title="Hlboké">
Hlboké

Hlboké je obec na Slovensku v okrese Senica.

</doc>
<doc id="25468" url="https://sk.wikipedia.org/wiki?curid=25468" title="Cerová (okres Senica)">
Cerová (okres Senica)

Cerová je obec na Slovensku v okrese Senica. 
Symboly obce.
Erb obce sa skladá z dubu (Dub cerový - Quercus cerris), dvoch liesok a nebeských telies. Cerovú vyznačuje práve spomínaný dub, podľa ktorého dostala aj meno. Lieskové znázorňujú dve malé liesky a Rozbehy znázorňuje polmesiac a hviezda. 
Kultúra a zaujímavosti.
Prvá písomná zmienka o sídle na území dnešnej obce sa spomína v roku 1324. Patrila panstvu hradu Korlátka. Zaoberali sa poľnohospodárstvom a chovom dobytka. Bol tu liehovar.
Infraštruktúra.
Pri miestnej časti Rozbehy je od 10. októbra 2003 v prevádzke Veterná elektráreň Cerová – prvá veterná elektráreň na Slovensku. Inštalovaný výkon je 2,6 MW, celkovo ročne vyprodukuje 4000 MWh energie. 

</doc>
<doc id="25469" url="https://sk.wikipedia.org/wiki?curid=25469" title="Borský Svätý Jur">
Borský Svätý Jur

Borský Svätý Jur je obec na Slovensku v okrese Senica.
Polohopis.
Borský Svätý Jur si v roku 2004 pripomenul 610. výročie prvej písomnej zmienky o obci. Borský Svätý Jur je súčasťou Horného Záhoria, zo severu je táto oblasť ohraničená Bielymi Karpatami, východnou hranicou je pohorie Malých Karpát. Na juhu oblasti leží Záhorská nížina a západnú hranicu tvorí rieka Morava. 
K obci sú pričlenené osady, ako príkad Tomky, Húšky a Dolné Valy. 
Dejiny.
Prvý písomný zápis o obci je z roku 1394, kedy kráľ Žigmund donačnou listinou daroval za poskytnuté služby poľskému veľmožovi Ctiborovi hradné panstvo Ostrý Kameň, ku ktorému patrila aj poddanská obec, v tom čase Svätý Jur. O vzniku obce a jej pomenovaní sa nezachovala žiadna povesť ani písomná pamiatka. Názov pravdepodobne pochádza od mena patróna kostola alebo fary. Najstaršie pomenovania dnes pre nás znejú zvláštne - ako Zenthgwrt (1466), Zenthgergh (1564). Za vlády cisárovnej Márie Terézie bola zavedená pošta. Aby poštové zásielky mohli byť správne doručené, nariadilo sa doplniť názvy obcí s menami svätcov prídavným menom pred slovom svätý, alebo doplniť názov po podstatnom mene. Naša obec v päťdesiatych rokoch 18. storočia dostala názov Búrsky Svatý Jur, Bur Sanct Georg, Búrszentgyörgy, ktoré sa používali vo všetkých troch jazykoch do roku 1918. V období Československej republiky do roku 1926 Búrsky Svätý Jur, od roku 1927 Borský Svätý Jur, od roku 1960 Borský Jur a od 1. Júna 1992 opäť Borský Svätý Jur. Patrónom obce pre veriacich občanov bol a dodnes je sv. Juraj. 
Kultúra a zaujímavosti.
Zaujímavosti.
Borský Svätý Jur je členom ZOZO (Združenie miest a obcí Záhorskej oblasti) - dobrovoľným, záujmovým, na politických stranách a hnutiach nezávislým združením). Hlavným cieľom združenia je v súlade s Európskou chartou miestnej samosprávy, Ústavou a príslušnými zákonmi Slovenskej republiky pozitívne a aktívne pôsobiť ako regionálne združenie ZMOS-u, (Združenie miest a obcí Slovenska)obhajovať záujmy i potreby miest a obcí regiónu Záhorie, ovplyvňovať rozvoj i výkon samosprávnych funkcií, reprezentovať mestá a obce regiónu Záhorie vo vzťahu k euroregiónom, zahraničným inštitúciám a euroinštitúciám, garantovať objektívne hodnotenie. 
Borský Svätý Jur je zapojený do vínnej cesty Záhoria. Priaznivé klimatické podmienky umožnili rozvoj vinohradníctva. Vznikla tu najrozsiahlejšia a najsúvislejšia vinohradnícka oblasť na Slovensku, ktorá dáva tomuto územiu osobitý ráz. Do vínnej cesty je zapojených 42 obcí, 11 vinárov a 8 firiem z regiónu. 

</doc>
<doc id="25470" url="https://sk.wikipedia.org/wiki?curid=25470" title="Borský Mikuláš">
Borský Mikuláš

Borský Mikuláš je obec na Slovensku v okrese Senica v Trnavskom samosprávnom kraji. Obec vznikla zlúčením dvoch pôvodných obcí, Borského Mikuláša a Borského Petra 1. januára 1975.
Prírodné podmienky.
Na území obce sa nachádza málo vodných tokov. V jeho severnej časti preteká rieka Myjava a jej prítoky Ságelský potok a Kalaštavský potok.
V južnej časti sú mierne vŕšky (Lakšárske kopce), najvyšším je Mária Magdaléna (), ďalšie: Dubník (, je na ňom vysoký stožiar televízneho vysielača), Ruženica (), Vinohrádky () a Kravia hora (). Značná časť územia je zalesnená prevažne borovicovým lesom, najmä v katastrálnom území Borský Peter.
Dejiny.
Prvá zmienka o nej pochádza zo 14. storočia. V neskoršej dobe sa sem prisťahovali habáni, ktorých pripomína osada zvaná "Habány".
Ale nálezy z doby rímskej dokazujú, že v chotári obce sa pohybovali ľudia v prvých storočiach nášho letopočtu. Teda v 14. storočí sa spomína Borský Mikuláš ako Zenthmiklos; r. 1773 sa vyskytujú názvy Búr Swatý Mikuláš, Bur Sancti Nicolai, Bur Sancti Petri, Bur-Sankt-Nicklasz, Bur-Sankt-Peter, Bur-Szent-Miklós, Bur-Szent-Péter; r. 1920 sa obec volala Burský Svätý Mikuláš, Burský Svätý Peter; od r. 1960 potom Borský Mikuláš a Borský Peter.
Prvá písomná zmienka o obci pochádza z roku 1394, zo záznamov novozriaďovanej zemepanskej správy, ktorá dopĺňala už fungujúcu cirkevnú správu.
Najstaršia zmienka o obci je vo forme Zenthmiklos a Zenthpeter je na listine Bratislavskej kapituly z 3. júla 1394. Ide o štatúciu pre Stibora zo Stiboríc, ktorou sa mu dáva do držby panstvo Ostriež (Ostrý kameň). Podľa tejto listiny a ďalších dokumentov patril Borský Mikuláš ako poddanská obec hradu Ostriež. Neskôr obec patrila holíčskemu panstvu a jeho vládnucemu rodu Coborovcov, ktorí ju predali Habsburgovcom.
Patrónom obce bol svätý Mikuláš, ktorý sa v 18. storočí dostal aj do znaku obce. Starším symbolom obce bola bežiaca líška pod borovicou. Pečatidlo s týmto znakom sa datuje už od roku 1597 a tento motív bol aj použitý pre súčasný erb obce. Bývalá obec Borský Peter mala v znaku sv. Petra.

</doc>
<doc id="25471" url="https://sk.wikipedia.org/wiki?curid=25471" title="Lakšárska Nová Ves">
Lakšárska Nová Ves

Lakšárska Nová Ves je obec na Slovensku v okrese Senica.
V Lakšárskej Novej Vsi sa nachádza kostol svätého Vavrinca a kaplnka svätého Šimona a Júdu.
Dedina susedí s dedinkou Borský Mikuláš,Mikulášov a Studienka.
V dedine sa nachádza Materská škola a Základná škola. 
Dejiny.
Do písaných dejín obec vstúpila v roku 1392 donačnou listinou uhorského kráľa Žigmunda Luxemburského, ktorou dal do zálohy početné majetky na Záhorí Stiborovi zo Stiboríc, vernému vojvodovi poľského pôvodu, v tom čase župana bratislavského kominátu.
Stibor touto listinou získal okrem iného aj viacero hradov. Medzi nimi bol aj kráľovský hrad Holíč, patriaci medzi najväčšie kráľovské majetky na Záhorí s rozlohou od Skalice na severe po Lakšársku Novú Ves na juhu, a ďalšie hrady, medzi ktoré patril i hrad Ostrý Kameň, pod správu ktorého obec zaznamenaná ako "Allaxar" (Lakšárska Nová Ves) neskôr patrila.
Názov.
Názov vznikol pravdepodobne odvodením od pomenovania potoku Lakšár, ktorý pramení na okraji obce – pod Cigánskym vŕškom. Slovíčko Lakšár je maďarského pôvodu a Slováci ho prebrali od Sikulov resp. Maďarov. Vyskytuje sa v ňom slovo „láp“ čo znamená plytký močiar. Z „láp“-u si obyvatelia pravdepodobne odvodili „lák“.
Vývin názvu obce
Ako obec sa začala spomínať v donačnej listine uhorského kráľa Žigmunda Luxemburského v roku 1392 pod názvom "Allaxar".
Názov obce sa menil v závislosti na obdobie, jazyka oblasti a rôznych faktorov. No podstata pomenovania zostáva takmer nezmenená.

</doc>
<doc id="25472" url="https://sk.wikipedia.org/wiki?curid=25472" title="Smolinské">
Smolinské

Smolinské je obec na Slovensku v okrese Senica, v Trnavskom kraji. 
Polohopis.
Obec Smolinské leží v Myjavskej pahorkatine tri kilometre od Šaštína-Stráží.
Susedné obce.
Šaštín-Stráže, Gbely
Dejiny.
Prvý raz sa spomína v roku 1392 ako Somola. Podľa legendy dostala meno podľa smoliara, ktorého tadiaľ viezol jeden sedliak ukrytého vo voze pod plachtou. A keďže to bol prvý povoz, ktorý prešiel dedinou, obec dostala meno Smolinské. Podľa inej legendy pomenovanie obce je odvodené od smoly (alebo dechtu), ktorá sa tu vyrábala z miazgy borovíc.
Kultúra a zaujímavosti.
Zaujímavosti.
V obci pôsobí kynologický klub Smolinské, Futbalová organizácia Smolinské, Dobrovoľný hasičský zbor Smolinské, Polovnícke združenie Smolinské, Kultúrna komisia a Športová komisia
Školstvo.
V obci sa nachádza základná škola s materskou školou.
Šport.
Účastník majstrovstiev oblasti ObFZ Senica v kategórii dospelí
Turnaj v stolnom tenise, Turnaj v plážovom volleyballe, Futbalový turnaj ulíc, Výročný turnaj v Beer Pongu

</doc>
<doc id="25473" url="https://sk.wikipedia.org/wiki?curid=25473" title="Podbranč">
Podbranč

Podbranč je obec na Slovensku v okrese Senica.
Dejiny.
Prvá zmienka o Podbranči pochádza približne z roku 1394, kedy je uvedená v tvare "Berencz" a dnešná časť Podzámok je spomenutá ako "Podharath". V blízkosti zrúcaniny hradu Branč je "Starý hrad" vo výške 455 metrov nad morom, ktorý bol pravdepodobne osídlovaný 2500 rokov pred Kr. V obci je i nálezisko z mladšej doby kamennej z polohy "Kopanica", našli sa tam kamenné pracovné nástroje pračloveka neandertálskeho typu.

</doc>
<doc id="25474" url="https://sk.wikipedia.org/wiki?curid=25474" title="Sobotište">
Sobotište

Sobotište je obec na Slovensku v okrese Senica.
Časti.
Obec sa skladá z dvoch hlavných častí a to samotného Sobotišťa a Javorca.
Sobotište.
Táto časť sa delí na Horný koniec a Dolný koniec.
Javorec.
Javorec zaberá viaceré osady roztrúsené v Bielych Karpatoch, v údolí Teplice. Väčšina domov je rozložená naľavo od cesty 2.triedy č.500, cca 4 km na sever od stredu Sobotišťa.
Dejiny.
Sobotište (v priebehu stáročí nazývané tiež "Zobódycha", "Zsobotist", "Sobotisscze", "Sobotis", "Ozsombat") je staré viac ako 800 rokov.
Zemepisná poloha obce je priaznivá a bola vždy príťažlivá: pre husitov, ktorí ju obsadili v roku 1428, pre Turkov, ktorí tu plienili a zabíjali v rokoch 1623 a 1650, pre poľských kozákov, ktorí ju vyrabovali v roku 1621, pre prenasledovaných anababtistov (habánov), ktorí si tu založili habánsky dvor v roku 1546 a natrvalo poznačili kultúrny, spoločenský a hospodársky život tohto kraja, ale aj pre humanistické reformačné myslenie 17. storočia, ktoré sa sem šírilo zo západnej Európy. 
Obyvateľstvo sa živilo pastierstvom a roľníctvom, pestovaním ovocia a zeleniny. Nepochybne pod vplyvom zručných habánskych remeselníkov rozkvitalo medzi obyvateľstvom remeslo mlynárske, tkáčske, pytlikárske, mäsiarske, pekárske, obuvnícke, nožiarske, kožušnícke, krajčírske a do dnešných čias slávne hrnčiarske a keramikárske. V roku 1700 bol založený v Sobotišti spoločný cech spomenutých remesiel pre celé branecké panstvo. V roku 1770 bola v Sobotišti založená grófom Nyárym vlnárska manufaktúra.
Sobotište sa hospodársky vzmáhalo (známe sú sobotišské jarmoky, ktoré v roku 1530 povolil kráľ Matej II.), narastal počet krčmárov a obchodníkov. V roku 1831 mala obec 4854 obyvateľov a niekoľko desiatok krčiem.
V roku 1831 sa do obce prisťahoval Samuel Jurkovič, evanjelický učiteľ, vďaka ktorému patrí Sobotište medzi slávne slovenské mestečká. V tom čase tu bolo niekoľko mlynov, menších pivovarov, darilo sa hroznu a vínu, bolo tu veľa zemanov a panských úradníkov.
Kultúra a zaujímavosti.
Zaujímavosti.
Po obci je pomenovaná planétka (26401) Sobotište.
Ministerstvo dopravy, spojov a verejných prác vydalo dňa 8.2.1995 príležitostnú poštovú známku „Gazdovský spolok, Sobotište, 1845“ v nominálnej hodnote 9 Sk.

</doc>
<doc id="25475" url="https://sk.wikipedia.org/wiki?curid=25475" title="Štefanov">
Štefanov

Štefanov je obec na Slovensku v okrese Senica. 
Dejiny.
Prvá zmienka o vzniku obce sa viaže k vojenskej udalosti v roku 1092. Kráľ Ladislav I. sa pochvalne vyjadril o jej udatných bojovníkoch – kresťanoch údajne pokrstených Cyrilom a Metodom. Názov obce sa menil napr. Chepan, Chepanous, Stepano, Stepanov... V 13. a 14. storočí sa Štefanov hospodársky rozvíjal,neskôr v roku 1241 ho zničili mongolo-tatársky vpád. Obec sa začala znovu zveľaďovať. V 16. storočí sa rozšírilo pestovanie vinnej révy a v 17. storočí chov včiel. Dedina bola v roku 1585 zasiahnutá požiarom. Ďalej spomaľovali hospodársky rozvoj turecké výpravy a rôzne vojnové konflikty. Od roku 1848 sa obyvateľstvo živilo prevažne poľnohospodárstvom. Postupne v polovici 18. storočia sa tu začal chov oviec druhu merino. 
Prvá svetová vojna zapríčinila veľa utrpenia, oveľa viac ako druhá svetová vojna. Polia boli neobrobené, obcou sa šírila choroba červienka. Začiatkom 20. storočia bolo v Štefanove veľa vinohradov. Štefanovské víno malo dobrú povesť. Pred 1. svetovou vojnou dosahovala plocha vinohradov 80 ha. Vinohrady zanikli do konca 50. rokov. V 60. rokoch JRD znovu oživilo vinohradnícku tradíciu. Vysadilo približne 20 ha viníc. V obci sa pôsobili rôzni remeselníci ako napríklad krajčíri, remenári, stolári, kolári, kováči, holiči, pekári. Do 1. svetovej vojny bolo v Štefanove 7 páleníc a tiež niekoľko tehelní. V rokoch 1937-1938 obec elektrifikovali. Najkrajším prejavom kultúry boli ľudové zvyky, z ktorých sa zachovali: chodzení herivaškú, chodzení turkú, pochovávaní basy a iné rôzne veselice. 
V minulosti sa v obci ťažili suroviny: nafta, lignit, gazolín, metán. V súčasnosti je obec známa výrobou hasiacich prístrojov. V strede dediny preteká Štefanovský potok. Pri obci sa nachádzajú osady: u Horných, u Božkú a u Hríchú, čo boli bývalé mlyny. Posledným mlynárom bol Ján Štefanovič, ktorý mlel za 2. svetovej vojny na Tomšových mlyne. A taktiež Rómska osada, ktorej obyvatelia v súčasnosti tvoria tretinu obyvateľov obce.

</doc>
<doc id="25476" url="https://sk.wikipedia.org/wiki?curid=25476" title="Jablonica">
Jablonica

Jablonica je obec na Slovensku v okrese Senica. 

</doc>
<doc id="25477" url="https://sk.wikipedia.org/wiki?curid=25477" title="Rovensko">
Rovensko

Rovensko je obec na Slovensku v okrese Senica. 
Polohopis.
Rovensko sa nachádza 4,5 km od Senice. Hraničí s obcami Kunov, Sobotište, Častkov, Rohov, Rybky a už spomínaným mestom Senica. Leží v západnej časti Myjavskej pahorkatiny, ktorá patrí k bielokarpatskej podsústave vonkajšieho pásma Karpát.
Povrch oblasti je rovinný až pahorkatinný. Stred obce je v nadmorskej výške 212 m, okolité oblasti dosahujú nadmorskej výšky 203 až 320 m. V širšom orografickom rámci severne od Myjavskej pahorkatiny sa tiahnu Biele Karpaty, východne Malé Karpaty a južne Záhorská nížina. 
Časti obce.
Územie obce je rozdelené do chotárov: Zelnice, Padjelky, Hájičky, Špice, Diely nad Pivovarom, Splavky, Zezuliny, Kruhy, Kadupky, Močiare, Vinohrady, Háj, Dráhy, Lose, Jabloňové, Záhumenice, Honce, Závlaka, Rybník, Bahni, Pastírna, Záhony, Peštvárka, Jedenásta a Dvanásta.
Prírodné podmienky.
Vodstvo.
Okolie obce odvodňuje Rovenský potok. Pramení v chotárnej časti Jabloňové. Východnú časť územia odvodňuje Vinohradnícky kanál, západnú časť Rybnický kanál. Rovenský potok ústi v Senici do Teplice. Všetky potoky sú chudobné na vodu. Hlavným zdrojom vody sú dažďové a snehové zrážky.
Územie obce je chudobné na podzemnú vodu, pretože sa tu nachádzajú nepriepustné sedimenty. Výnimku tvorí severná časť, kde sú zlepence a štrk, ktoré dobre odvádzajú vodu. Najčastejším druhom pôdy je hnedozem, ktorá je agronomicky výborná. V súčasnosti je rastlinstvo v okolí obce veľmi chudobné, pretože bolo sústavne využívané veľa stáročí.
Fauna a flóra.
Nachádzajú sa tu len riedke pozostatky dubového a agátového lesa. So živočíchmi je to lepšie. Najviac sa darí zajacovi poľnému, srne hôrnej, bažantovi obyčajnému, sýkorke veľkej, drozdovi čiernemu, prepelici poľnej a stehlíkovi obyčajnému.
Podnebie.
Zemepisná poloha a nadmorská výška obce a jej okolia určujú, že klimaticky toto územie leží v teplej oblasti. V rámci nej v okruhu teplom, mierne vlhkom, s miernou zimou. Priemerná ročná teplota vzduchu je 9,5 °C. Najchladnejší mesiac býva január s priemernou teplotou -2 °C. Najteplejší júl, ktorého priemerná teplota je 19 °C. Letných dní, s maximálnou teplotou 25 °C, býva do roka 50-60. Priemerné množstvo zrážok je ročne asi 700 mm, najčastejšie v júli. 
Geológia.
Z hľadiska geologických pomerov povrch územia tvoria horniny mladších treťohôr- /neogénu/ pieskovce, zlepence, štrky a na povrchu štvrťohorné spraše.
Kultúra a zaujímavosti.
Zaujímavosti.
V obci sa nachádzajú tri cintoríny, evanjelický, rímskokatolícky a zvyšky židovského cintorína (pri ceste do obce Rybky). 
Občianska vybavenosť.
V obci sa nachádza moderný rímskokatolícky kostol Panny Márie Nanebovzatej z roku 1994. 

</doc>
<doc id="25478" url="https://sk.wikipedia.org/wiki?curid=25478" title="Sekule">
Sekule

Sekule () sú obec na Slovensku v okrese Senica.
Polohopis.
Obec Sekule leží v severozápadnej časti Borskej nížiny pri sútoku riek Moravy, Dyje a Myjavy. Ráz okolia obce je nížinatý.
Kultúra a zaujímavosti.
Zaujímavosti.
V rokoch 2018, 2019 a 2020 sa v okolí tejto obce odohrávali 3 série reality show Farma.

</doc>
<doc id="25479" url="https://sk.wikipedia.org/wiki?curid=25479" title="Rohov (okres Senica)">
Rohov (okres Senica)

Rohov je obec na Slovensku v okrese Senica
Polohopis.
Obec leží uprostred Myjavskej pohorkatiny, v doline Paseckého potoka. Nadmorská výška je v chotári od 205 po 350 metrov. Pohorkatinný povrch chotára tvoria mladšie treťohorné íly, pieskovce, štrky a na povrchu čiastočne treťohorná spraš. Nachádza sa tu sírnatý prameň.
Dejiny.
Obec, ako sa uvádza v oficiálnych prameňoch, sa spomína v roku 1471 odkedy patrila hradu Branč. Ale Stibor zo Stiboríc (mladší) v testamente, napísanom 5. septembra 1431 na Beckove, ustanovil svojho maršala Adama Bress de Rohov (z Rohova) exekútora testamentu. Najnovšie však pri štúdiu Žigmundových privilegiálnych listín Mgr. Vladimír Petrovič (historik Záhorského múzea v Skalici) zistil v donačnej listine z roku 1392 opisujúcej majetky prináležiace hradu Holíč, že sa tu spomína i "Ekfalwa" – Rohov, i keď v tom čase ako osada spustošená a opustená ("populosis Item desertis"). Je to prvá písomná zmienka o Rohove.
Obec patrila panstvu Branč, od 1569 rodine Amádeovcov, neskôr rodine Gvadányiovcov, Hederváriovcov, Nyáryovcov, Zichiovcov, Esterháziovcov, Erdodyovcov a Horeckých. V roku 1715 mala 4 poddanské a 10 želiarských domácností. Už v roku 1720 boli v obci vinice. V roku1752 žilo v Rohove 18 rodín, 1787 bolo v obci už 60 domov a 333 obyvateľov. V roku 1828 tu bolo 44 domov a 307 obyvateľov. Pôvodne sa zaoberali vinohradníctvom a neskoršie poľnohospodárstvom. V roku 1843 bol Rohov vedený ako slovenská obec, v ktorej žije 302 obyvateľov, z toho 256 katolíkov, 15 evanjelikov a 31 židov. Bol tam vodný mlyn.
Na prelome 19. a 20. storočia vlastnil rohovské majetky veľkostatkár Alfréd Murányi. Ráz obce sa zachoval i po roku 1918, v roku 1924 bol v Rohove veľký požiar.
Do roku 1948 tu pracoval spomínaný mlyn. Odkedy bol v obci sa nevie, zachovala sa však listina v origináli, kde barón Jozef Horecký prenajal mlyn v rokoch 1769 a 1790 rodine Zelenkových.
V roku 1960 sa obec Rohov zlúčila s Rybkami, vznikla obec Rohovské Rybky. V roku 1990 v dôsledku zmien a následným zvýšením právomocí rozhodovania obecných zastupiteľstiev sa Rohovské Rybky rozčlenili.
Názov obce.
Názov Rohov vznikol podľa polohy prvého domu. Stál na rohu lesa a jeho vlastníkom bol mlynár. Z toho zjednodušením vznikol názov Rohov.
Vývin názvu obce
Kultúra a zaujímavosti.
Kultúra.
Ešte začiatkom 20. storočia bolo známe paličkovanie čipiek z hrubších konopných a bavlnených nití do kútnice, úvodnice, na uteráky a obrusy.

</doc>
<doc id="25480" url="https://sk.wikipedia.org/wiki?curid=25480" title="Kuklov">
Kuklov

Kuklov je obec na Slovensku v okrese Senica.

</doc>
<doc id="25481" url="https://sk.wikipedia.org/wiki?curid=25481" title="Šajdíkove Humence">
Šajdíkove Humence

Šajdíkove Humence sú obec na Slovensku v okrese Senica.
Dejiny.
Vznikla v roku 1927 odčlenením od Borského Petra. Obec postupne vznikala spojením stavieb (humien) obyvateľov Borského sv. Petra okolo mlynov na brehoch Bahenského potoka a pri majeri Rákoš a bola ako osada súčasťou tejto obce až do roku 1927.
Občianska vybavenosť.
V obci je moderný rímskokatolícky kostol sv. Augustína z roku 1951 a kaplnka sv. Augustína z roku 2017. V obci sa ďalej nachádza predajňa potravinárskeho tovaru, zariadenie pre opravu motorových vozidiel, telocvičňa, ihrisko, detské ihrisko, pošta, železničná stanica, autobusové zastávky, materská škola, základná škola, obecná tržnica.
Obec je známa hlavne veľkou lesnou škôlkou a jedným z najkvalitnejších kremičitých pieskov v Európe. Nachádza sa tu golfové ihrisko "Penati Golf Resort".
1. septembra 2019 bol slávnostne požehnaný pamätník padlým obetiam zo svetových vojen z obce. Pásku prestrihol vojnový veterán z obce pán Bernard Papánek. 

</doc>
<doc id="25482" url="https://sk.wikipedia.org/wiki?curid=25482" title="Koválov">
Koválov

Koválov je obec na Slovensku v okrese Senica. Obec mala k 31. decembru 2015 spolu 707 obyvateľov.
Polohopis.
Koválov sa nachádza na západnom Slovensku, vzdialený 10 km od okresného mesta Senica. Obec je vzdialená od obce Smrdáky 2 km, od obce Dojč 3 km, od známeho pútnického miesta Šaštín 13 km.
Dejiny.
Prvá písomná zmienka pochádza z roku 1392, príslušenstvo hradu Branč, neskoršie od polovice 15. storočia patril k šaštínskemu panstvu. Prevažná väčšina obyvateľov boli roľníci. Obec má tvar potočnej radovej dediny. 
V minulosti sa spomínajú aj dve časti obce - "Veľké Kovalovo" a "Ondrejská Lehota". Vinohradníci postavili kaplnku sv. Urbana - patróna vinohradníkov, kde každoročne býva krátka pobožnosť, opekačka a občerstvenie. Najstaršia cirkevná matrika je z r. 1785. V roku 1885 bol založený dobrovoľný hasičský zbor, v roku 1920 TJ OROL, v roku 1902 potravinárske družstvo, v roku 1930 dychová hudba, v roku 1932 spevokol, ktorý spieval staré ľudové piesne upravené až trojhlasne, ktoré nacvičil učiteľ Eugen Lehotaj, v roku 1997 Koválovské akordeónové kvinteto.
Kultúra a zaujímavosti.
Kultúra.
V obci pôsobí dychová hudba a akordeónové kvinteto.
Občianska vybavenosť.
V súčasnosti je Koválov modernou, dynamicky sa rozvíjajúcou obcou, je plynofikovaný, má vybudovaný obecný vodovod, sú tu postavené nové domy, upravené priestranstvá, veľa zelene, kultúrny dom, dom smútku, materská škola, ZŠ 1.4. ročník, fitnescentrum s posilovňou, detský raj, poľnohospodárske družstvo, súkromná píla a súkromní podnikatelia.

</doc>
<doc id="25483" url="https://sk.wikipedia.org/wiki?curid=25483" title="Častkov">
Častkov

Častkov je obec na Slovensku v okrese Senica. 
Dejiny.
Prvá písomná zmienka pochádza z roku 1394 v tvare "Chaztow". Nadmorská výška v strede obce je 

</doc>
<doc id="25484" url="https://sk.wikipedia.org/wiki?curid=25484" title="Osuské">
Osuské

Osuské je obec na Slovensku v okrese Senica. 
Polohopis.
Kataster obce susedí s obcami Jablonica, Hradište pod Vrátnom, Prietrž a Hlboké. V katastrálnom území obce Osuské sa nachádza vodná nádrž VN Osuské, ktorá spadá pod MsO Senica. Vodná plocha má rozlohu . a slúži predovšetkým na rybolov. Voda je tu čistá čo využívajú kúpajúci v letných mesiacoch.
Dejiny.
Prvá písomná zmienka o obci Osuské pochádza z roku 1262.
Obec Osuské sa rozprestiera na úpätí Malých Karpát. Pôvodná osada Ropov vznikla pravdepodobne na katastrálnom území v hone Pod kostolíkom, oproti súčasnej záhradkárskej osade Opendáky, pri rieke Myjava. Stála na rozmedzí terajších chotárov obcí Osuské a Prietrž na močaristej pôde. V tejto oblasti, kde má rieka Myjava plytké dno, sa často rieka vylievala zo svojho koryta. Preto sa osadníci rozhodli presťahovať na suché, vyššie položené územie. Toto územie nazvali Osušina. Bolo to asi okolo roku 1100. V 13. storočí obec patrila do majetkov rodu Kunta a pod názvom "Oszusz" patrila hradnému panstvu v Hlohovci. Zemepánmi tu boli Pálfiovci a Aponiovci. 
Neskôr bola obec premenovaná. Maďarská verzia mena obce bola Aszós, Osuska a od roku 1853 Oszuszkó. Dnešný názov "Osuské" obec dostala v roku 1920.
K obci patria osady Ropov, Paseka a v roku 1636 založená osada Rásnik. Bola to pôvodne panská záhrada, ktorú za dobré služby dostal od Pálffyovcov sluha Juraj Barcaj.
Obec bola rozdelená na dve časti, severná strana nazývaná aj Erdúcka patrila pod hrad Branč a južná strana Korlátska pod hrad Korlátko. Každá strana mala svojho richtára i bubeníka. V roku 1852 mala obec 910 obyvateľov. Z toho 27 domácností bolo poddanských a 26 želiarskych. Väčšina obyvateľstva bola rímskokatolíckeho vyznania, 40 obyvateľov bolo židovského vyznania.

</doc>
<doc id="25485" url="https://sk.wikipedia.org/wiki?curid=25485" title="Prietrž (okres Senica)">
Prietrž (okres Senica)

Prietrž je obec na Slovensku v okrese Senica.

</doc>
<doc id="25486" url="https://sk.wikipedia.org/wiki?curid=25486" title="Hradište pod Vrátnom">
Hradište pod Vrátnom

Hradište pod Vrátnom je obec na Slovensku v okrese Senica. Leží v údolí Brezovského potoka na rozhraní Myjavskej pahorkatiny a Malých Karpát.
Prvá písomná zmienka o obci pochádza z roku 1262.

</doc>
<doc id="25487" url="https://sk.wikipedia.org/wiki?curid=25487" title="Moravský Svätý Ján">
Moravský Svätý Ján

Moravský Svätý Ján je obec na Slovensku v okrese Senica.
Polohopis.
Obec Moravský Svätý Ján je hraničnou obcou medzi Slovenskom a Rakúskom. Leží v juhozápadnej časti okresu Senica pri rieke Morava. Cez obec prechádza cesta I/2 z Malaciek do Kútov a železničná trať Bratislava – Břeclav.
Dejiny.
Najstaršia písomná pamiatka o obci pochádza z roku 1449. V 16. storočí sa do obce prisťahovali habáni, známi výrobou keramiky. K najvýznamnejším pamiatkam patrí rímskokatolícky farský kostol Sv. Jána Krstiteľa, z roku 1842, habánska kaplnka Narodenia Pána, z roku 1839, kaplnka Navštívenia Panny Márie, (na Salaši) z roku 1881 a barokový kaštieľ.
Kultúra a zaujímavosti.
Turistika.
Neďaleko obce sa nachádza štátna prírodná rezervácia Čeker - Čertova studňa, zriadená na ochranu prírodných spoločenstiev mŕtveho ramena rieky Moravy.
Oblasť okolo rieky Moravy ponúka značené cyklotrasy po upravených asfaltových komunikáciách v rámci Moravskej cyklistickej cesty až do bratislavského Devína, resp. napojenie cyklotrasy do Rakúska cez most. Obec je aj vyhľadávaným miestom pre ďalších rekreantov a turistov, predovšetkým športových rybárov, poľovníkov a rekreačných športovcov.

</doc>
<doc id="25488" url="https://sk.wikipedia.org/wiki?curid=25488" title="Prievaly">
Prievaly

Prievaly je obec na Slovensku v okrese Senica.
Zemepisná poloha a geografická charakteristika.
Chotár obce sa rozprestiera na západnom úpätí Malých Karpát v severovýchodnej časti Záhorskej nížiny v nadmorskej výške od 195 do Západnú časť tvoria štvrťohorné viate piesky, štrkohlinité nivo-močiarne usadeniny, východná podhorská vrchovina je tvorená prevažne druhohornými vápencami, pieskovcami bridlicami.
Samotný intravilán obtekali dva potoky na severe obce Ambrúvka prameniaca v chotárnej časti Ambrove vŕšky (medzi Osečníkom a samotou U Hrádelov) (niekoľko rokov je v hornej časti toku čiastočne vyschnutý). V mapách je uvádzaný aj ako Chotár (Chotárny potok). V skutočnosti je jeho pravostranným, prítokom, ktorý je čiastočne prirodzenou hranicou s katastrom obce Plavecký Peter. Pod obcou sa spája s Mäsiarskym a Kameneckým potokom, následne sa vlieva do Rudavy. Na juhu obce Hlavinský potok do ktorého je vypúšťaná voda z ČOV. Je ľavostranným prítokom Rudavy. V chotári obce pramení Myjavská Rudava. Do nej sa vlieva pravostranný prítok s názvom Potôčik.
Na Slanisku sa nachádza nevýdatný nevyužívaný minerálny prameň. Množstvo prameňov zaniklo v šesťdesiatich rokoch minulého storočia v dôsledku meliorácie. V súčasnosti je udržovaný jediný prameň pri samote U Heribanov (Horný Olšovský mlyn).
Za horárňou Nádrlenisko pri starej Šaštínskej ceste sa nachádzala zaniknutá pieskovňa. Neďaleko odtiaľ bol Krchňavých mlyn. Na Malvázkych dieloch stála budova zrušených rašelinové závodov, dnes je to hotel Malvázia. Miesto po ťažbe rašeliny je zatopené vybudovanou sústavou lovných rybníkov.
V svahu kopca Hlavina, nad potokom Hlavina v pravo je malá jaskynná diera (Medvedia, alebo aj Jánošíkova jaskyňa), o ktorej sa tradovalo, že je to údajne chodba vedúca z neďalekého hradu Korlátka. Pri hľadaní zbojníckeho pokladu miestny dobrodruh Peter Pavlík prenikol v roku 1938 dovnútra diery (vtedy len širokej), no tajné chodby nenašiel, len kosti zahynutých zvierat. Videl, že podzemné priestory pokračujú ďalej no nie je do nich prístup. Preto pomocou výbušnín nájdených na vojenskej strelnici a ním vykradnutého kameňolomu v Trstíne, odstreľoval skalu a vytvoril štvormetrovú chodbu. Pre početné krádeže, hlavne pre potreby zväčšovania podzemia bol zatknutý a hľadanie pokladu a podzemných priestorov ukončil.
V lokalite Stará tehelňa začiatkom 19. storočia židovský podnikateľ L"ö"fler zriadil tehelňu. Neskôr ju vlastnil podnikateľ Jozef Majzlík, po ňom majiteľ statku Šrámek. Cez Druhú svetovú vojnu bola značne poškodená. V roku 1949 bola majiteľovi Kondlovi znárodnená a neskôr zanikla.
Prírodné podmienky.
V juhozápadnom časti intravilánu v Podmalokarpatskej zníženine sa nachádza chránený areál Rudava a vo východnej časti Chránené vtáčie územie Malé Karpaty. Rozmanité prírodné podmienky od horského pásma Malých Karpát až po močiare a rašeliniská, či rozsiahle duny z viatych pieskov a vodné plochy rybníkov umožňujú život v tej najrozmanitejšej podobe a forme.
Rastlinstvo.
V katastrálnom území obce sa nachádzajú lesy zložené prevažne z drevín ako borovica lesná, agát biely, dub letný, javor, buk lesný, jaseň, hrab,mimo malokarpatského lesa sú hlavne topoľ, jelša, breza, vŕba
Živočíšstvo.
"cicavce:" kuna, tchor, jazvec, bobor, krt, veverica, jež, zajac, líška, diviak, srnec, muflón, jeleň; mýval, netopier,
"vtáky:" vrabec, stehlík obyčajný a konôpka, lastovička, belorítka, škorec, drozd čierny a čvikota, hrdlička záhradná a poľná, vrana, kačica, bažant, jastrab, sokol, myšiak, kaňa močiarna, hus divá, kuvik, trsteniarik, sýkorka, škovránok, bučiak, glezk, holub, krkavec, ďateľ, strnádka, straka, sojka, slávik, sluka, trasochvost, žltochvost,
"plazy a obojživelníky:" korytnačka močiarna, ropucha zelená, rosnička, hrabavka škvrnitá, skokan, jašterica krátkohlavá, slepúch lámavý, užovka obojková, hladká a stromová, mlok, salamandra
"Hmyz a iné bezstavovce:" roháč, nosorožtek, fúzače,
Dejiny.
V 14. storočí bol používaný názov podľa patrícia sv. Juraja "Zenthgwrght", Svätý Juraj pod Vrchom a zároveň bol používaný aj nemecký názov "Schwancendorf", neskôr "Szent Geörgy", "Schanzendor", "Sbantisdorf" (1531), "Szancydorf" (1578), "Sandorf" (1600), "Sandorff" (1733), "Sandorf" (1786), "Schandorf", "Ssandorf", "Schadendorf", "Sündorf" (1800 – 1900), "Sándorfa" (1900 – 1920), "Šandorf" (1920 – 1946), "Prievaly" (od 1946).
Vysťahovalectvo a migrácia za prácou.
Priemyselná sériová výroba znamenala pre drobných remeselníkov tvrdú ranu. Zamestnanie obyvateľov bolo obťažné a pracovných príležitostí málo. Vysťahovalectvo, či na začiatku len odchod za prácou a následný návrat domov, bol logickým vyústením nemožnosti zamestnania sa doma.
Severná Amerika.
Prví pendleri za prácou odišli do Ameriky okolo roku 1880. Pracovali prevažne v uhoľných baniach. Potom ako sa pendleri vracali domov s množstvom ušetrených peňazí, nastal rozmach odchodu za prácou. Postupne sa do USA vysťahovali celé rodiny. Ich destinácia bola skoro výlučne Pensylvánia, Carbon County, mestečko Lansford. V ojedinelých prípadoch to bol aj Cleveland a New Yor.
Za prácou odchádzali aj mladí slobodní muži a dievčatá. Viacerí uzavreli manželstvo v slovenskom kostole v Lasnforde, kde ostali aj žiť. Manželstvá uzatvárali medzi sebou, prípadne s migrantami zo susedných dedín, hlavne z obcí Lieskové, Cerová, Rozbehy, Plavecký Peter a Buková. Deti sa učili hovoriť aj slovensky, nielen z preto, že sami anglicky nevedeli, pretože žili v silnej slovenskej komunite, ale aj preto, že sa niektorí chceli vrátiť po čase domov.
Po úpadku baníctva sa viacerí s podporou vlády USA presťahovali do rôznych častí USA. Potomkovia migrantov už uzatvárali manželstvá bez predsudkov a tak mnohí majú partnerov z iných kultúr a náboženstiev.
V USA dodnes žijú početní potomkovia rodín: Valent, Lisický, Olšovský, Ochránek, Mihál, Petráš, Kovalovský, Janiga, Búran, Hilek, Pavlík, Záviš, Valek, Bilka, Beniak, Škvorec, Krajčírovič, Šír, Obuch, Mráz, Mikulec, Krchnavý, Kalenský, Hlavatý, Janiček, Holič, Adamčík, Pavlík.
Francúzsko.
V čase hospodárskej krízy, bolo získať pracovné povolenie v priemysle v USA nemožné, niekoľkí muži sa preto vybrali za prácou do Francúzska. Boli medzi nimi Eliáš Ožvold, Matin Lukáč, Jozef Imríšek, Adam Kiripolský.
Argentína.
Ďalšia časť dobrodruhov sa vybrala do Argentíny. Viacerí z nich ostali nezvestní. V Argentíne niektorých čakali aj neľudské podmienky, pracovali na úrovni otrokov za žiadnu, alebo mizernú plácu. Nikdy už nedali o sebe vedieť. V roku 1928 do Argentíny odišli Ján Kováč a Anna Uhrinková, 1930 Pavel Mackovič.
Česko-slovenské légie.
Zahraničného vojenského odboja v období prvej svetovej vojny a krátko po nej sa zúčastnili rodáci, či obyvatelia obce. Patrili medzi nich
Židia v obci.
Židovská populácia Sandorfa v roku 1792 mala 27 osôb, v roku 1869 žilo v 24 domoch 138 osôb. V roku 1910 mala už len 59 členov, v roku 1938 len 20 členov. Úbytok Židov súvisel aj s vysťahovaleckou vlnou obyvateľov Záhoria do Ameriky.
Židovskí občania vlastnili a tieto obchody im boli v roku 1940 odobrané:
Počas Holokaustu boli deportovaní a zavraždení títo židovskí rodáci a obyvatelia Šándorfa:
Zoznam obetí nie je konečný.
Dokladom o príkladnom spolužití kresťanov a židov v obci v čase drancovanie ich majetku v revolučnom období roku 1848 je zverejnené poďakovanie Izraelskej komunity farárovi Štefanovi Belicovi v Pressburger Zeitung z mája 1848.
V súčasnosti v Prievaloch nežije žiaden židovský občan. Pamiatky na židovskú komunitu (modlitebňa), boli zbúrané. Židovský cintorín je v dezolátnom stave, po celej ploche zarastený náletom drevín a buriny. Vo svahovitom teréne sú badateľné obrysy oplotenia, prístupovej cesty. Náhrobné kamene sú polámané a pováľané.

</doc>
<doc id="25489" url="https://sk.wikipedia.org/wiki?curid=25489" title="Plavecký Peter">
Plavecký Peter

Plavecký Peter je obec na Slovensku v okrese Senica.
Dejiny.
Prvá písomná zmienka o obci je z roku 1394, kedy získal Plavecké panstvo od kráľa Žigmunda Stibor zo Stiboríc. V roku 1553 patrila Šerédiovcom. V roku 1709 za Rákociho povstania obec vyhorela, podobne ako v roku 1776. V roku 1828 mala obec 105 domov a 770 obyvateľov. Zaoberali sa poľnohospodárstvom. 

</doc>
<doc id="25490" url="https://sk.wikipedia.org/wiki?curid=25490" title="Rybky">
Rybky

Rybky sú obec na Slovensku v okrese Senica. 
Polohopis.
Obec leží vo východnej polovici Chvojnickej pahorkatiny, v severnej časti senického okresu, približne severne od Senice. Obcou preteká Pasecký potok.
Prístup je možný z troch smerov: po ceste III/1146 zo Senice od juhu, rovnako značenou cestou zo severozápadu z obcí Oreské resp. Smrdáky, alebo cestou III/1147 z Rohova zo severozápadného smeru.
Občianska vybavenosť.
V obci je moderný rímskokatolícky kostol Mena Panny Márie.

</doc>
<doc id="25491" url="https://sk.wikipedia.org/wiki?curid=25491" title="Kúty (okres Senica)">
Kúty (okres Senica)

Kúty sú obec na Slovensku v okrese Senica.
Polohopis.
Kúty sa nachádzajú v západnej časti Záhorskej nížiny, asi 4 km východne od rieky Morava a štátnej hranice s Českom. Trojmedzie s Českom a Rakúskom leží asi 8 km juhozápadne. Južne od obce preteká rieka Myjava. 
Obec susedí na severe s obcou Brodské, na východe s obcami Čáry a Kuklov, na juhu s obcami Borský Svätý Jur a Sekule a na západe s moravskou obcou Lanžhot.
Kúty sú významnou dopravnou križovatkou; centrom obce vedie cesta I/2 z Malaciek na Holíč, ktorú tu križuje cesta II/425 na Břeclav a II/500 na Senicu. Západne od obce vedie diaľnica D2 z Bratislavy do Brna. Východný okraj obce lemuje železničná trať Bratislava – Břeclav, na ktorú sa v tunajšej stanici pripájajú trate do Sudoměříc a Trnavy.
Dejiny.
Z roku 1392 pochádza prvá zmienka o Kútoch vo forme "Kuth", v roku 1498 sa objavuje v podobe "Kwhty". Prítomnosť ľudí v tejto časti Slovenska však siaha ďaleko do minulosti, čo dokazujú archeologické nálezy osídlenia z doby kamennej (2000 – 1900 pred Kristom) a z doby bronzovej (1500 – 700 pred Kristom). Mladšie nálezy pochádzajú z doby železnej (500 – 0 po Kristovi), predhradištnej a staršej doby hradištnej a poukazujú na kontinuálne osídlenie okolia sútoku riek Morava a Myjava.
Stredoveká osada bola súčasťou Holíčskeho panstva, neskôr Šaštínskeho panstva. V rokoch 1392 - 1434 patrili Kúty Stiborovi zo Stiboríc a jeho synovi Stiborovi ml. V roku 1489 získali obec ako súčasť Holíčsko - Šaštínskeho panstva do zálohu od Mateja Korvína bratia Martin a Imrich Coborovci. Obec mala v roku 1452 zdanených spolu 17 port (asi 85 - 120 obyvateľov), v roku 1554 tu žilo 33 rodín.V 16. storočí patrili prechodne k zemepánom obce aj Révayovci a Bakičovci. Veľký požiar postihol dedinu v roku 1645, no jej pomerne rýchle obnovenie dokazuje prítomnosť troch mlynov v roku 1678. V rokoch 1736 - 1749 prechádza obec postupne do majetku Františka Štefana Lotrinského, manžela Márie Terézie. Habsburgovcovci boli tunajšími zemepánmi až do zrušenia poddanstva v roku 1848 a patrili im majetky v chotári obce až do roku 1918. 
Správa o prevrate a vzniku Československej republiky sa do obce dostala už poobede 28. októbra 1918. Kúty boli tak prvou obcou na Záhorí a možno i na celom Slovensku, kde sa dozvedeli o vzniku republiky. 
Obec bola v apríli 1945 vypálená počas oslobodzovacích bojov. Zhorelo 7 domov a 110 hospodárskych stavieb. Poškodený bol aj kostol.

</doc>
<doc id="25492" url="https://sk.wikipedia.org/wiki?curid=25492" title="Bílkove Humence">
Bílkove Humence

Bílkove Humence sú obec na Slovensku v okrese Senica. 
Dejiny.
Pôvodne osada nazvaná podľa najrozšírenejšieho priezviska jej obyvateľov (Bilka). Ako samostatná obec vznikla až v roku 1914 odčlenením od Borského sv. Mikuláša.

</doc>
<doc id="25493" url="https://sk.wikipedia.org/wiki?curid=25493" title="Čáry">
Čáry

Čáry sú obec na Slovensku v okrese Senica, v Trnavskom kraji, v regióne Záhorie. 
Poloha.
Obec sa nachádza na severozápade Trnavského kraja, 20 km západne od okresného mesta Senica. Cez obec prechádza cesta II. triedy 500 a v jej blízkosti sa nachádza diaľnica D2 (8 km) a železničné trate Bratislava – Břeclav (4 km), Kúty – Sudoměřice (4 km) a Kúty – Trnava (1 km). 
Prírodné podmienky.
Na území obce sa nachádzajú lesy zložené prevažne z drevín ako borovica lesná, dub letný, javor a buk lesný.
Názov.
Vývin názvu obce
Školstvo.
Prvé presné správy o založení školy v obci Čáry pochádzajú z roku 1812. Bola to škola s jednou triedou. O prvom učiteľovi sa správy nezachovali. Keďže sa počet obyveteľstva v obci zvyšoval a tým aj pribúdalo detí, bolo nutné vytvoriť ešte jednu triedu. Stalo sa tak v roku 1880. V roku 1930 obec dala postaviť novú školskú budovu s jednou triedou a riaditeľským bytom. Spolu teda boli v Čároch tri triedy. Učitelia sa tu striedali takmer každým rokom. Od roku 1946 bol riaditeľom František Kubovič. Od tejto chvíle sú o škole v Čároch vedené dosť presné záznamy, pretože sa začala písať školská kronika. V roku 1960 bola slávnostne otvorená novostavba Základnej školy. Odvtedy je Základná škola Čáry plnoorganizovaná škola.

</doc>
<doc id="25494" url="https://sk.wikipedia.org/wiki?curid=25494" title="Dvorníky">
Dvorníky

Dvorníky sú stará vinohradnícka obec na Slovensku v okrese Hlohovec. V obci je rímskokatolícky kostol Povýšenia sv. Kríža z roku 1788. Prvá písomná zmienka o obci pochádza z roku 1247, ale miestna časť Posádka sa spomína už v r. 1217. Nachádzala sa tu pevnosť chrániaca brod cez rieku Váh. Obec je najväčšia v okrese.
V starých listinách sa o Dvorničanoch píše, že je to ľud veselý a zábavný, i keď rozprávajú veľmi tvrdo a aj povahovo sú tvrdošijní. Táto vlastnosť a nárečie sa zachovalo až dodnes, spolu s pestovaním viniča a výrobou kvalitného vína. Každoročne na jeseň sa koná ochutnávka vín a hodovanie spojené s pitím burčiaku, konzumáciou husaciny a plesnivého syra.

</doc>
<doc id="25495" url="https://sk.wikipedia.org/wiki?curid=25495" title="Tepličky">
Tepličky

Tepličky sú obec na Slovensku v okrese Hlohovec. V obci je rímskokatolícka kaplnka Najsvätejšej Trojice z roku 1834, postavená v klasicistickom štýle. V jej výklenku je obraz najsvätejšej Trojice od maliara Žigmudna Kelemana. Prvá písomná zmienka o obci sa našla z roku 1113. Pôvodný názov obce bol Fornoseg. Predpokladá sa, že osídlenie tu bolo už 3000 rokov pred Kr. V chotári Kičíre sa našiel kel z mamuta, ktorý je vystavený v Balneologickom múzeu v Piešťanoch. Zaujímavý nález našiel na svojom pozemku pán Poitz v roku 1996. Je to rímska medená minca - antoninián Claudius II. Gothicus z roku 268 pred Kr. Minca sa nachádza v depozite vlastivedného múzea v Hlohovci a je evidovaná ako prvá nájdená na Slovensku. Na miestnom cintoríne sa nachádza hrobka pána Šimona Schwitzera, veľkostatkára, ktorý v obci hospodáril do svojej smrti v roku 1937.

</doc>
<doc id="25496" url="https://sk.wikipedia.org/wiki?curid=25496" title="Dolné Zelenice">
Dolné Zelenice

Dolné Zelenice je obec na Slovensku v okrese Hlohovec.
Polohopis.
Obec Dolné Zelenice leží v JZ časti okresu Hlohovec, ktorý je súčasťou Trnavského kraja. Na severovýchode obec susedí s obcou Horné Zelenice, na západe s mestskou časťou mesta Hlohovec, so Šulekovom, juhozápadná hranica je tvorená obcou Siladice a na juhu a východe susedí s obcou Dvorníky.
Obec Dolné Zelenice sa rozprestiera na rozlohe , čo predstavuje 1,014 % z celkovej rozlohy okresu. Obec má 548 obyvateľov (1. 6. 2007), čo je len 1,19 % z celkového počtu obyvateľov okresu Hlohovec.
Obec Dolné Zelenice je sprístupnená cestou III/1320, ktorá ju spája s mestom Hlohovec a na juh s mestom Sereď. So Sereďou je spojená aj železničnou traťou, ktorá spája obec aj s mestom Leopoldov, ktorý je jedným z najdôležitejších železničných uzlov Slovenska.
Z hľadiska geomorfologického do katastra územia zasahuje geomorfologický celok Podunajská pahorkatina, ktorá zo severozápadu susedí s geomorfologickým celkom Malé Karpaty, zo severu s geomorfologickým celkom Považský Inovec, z východu z geomorfologickým celkom Tribeč a z juhu s geomorfologickým celkom Podunajská rovina.
Dejiny.
Koncom 9. storočia územie obce osídlili Maďari. V 12. storočí patrilo územie obce Dolné Zelenice (vtedy nazývané Zela) "hradu Hlohovec", ktorý patril uhorskému kráľovi Kolmanovi. V 13. storočí dochádza k zmene vlastníka a obec Zela sa stáva majetkom "hradu Szolgagyoru", ktorý sa nachádzal na Posádke (časť obce Dvorníky). Úlohou hradu bolo strážiť a kontrolovať pohraničné oblasti, ktoré si Maďari po dobytí Slovenska začali budovať proti západným susedom. Hrad mal pre Maďarov strategicky výhodnú polohu na vyvýšenine a v blízkosti brodu cez Váh. 
Takýmito hradmi boli aj hrad v Trenčíne, v Beckove, v obci Banka, v Hlohovci, v Šintave a v Šali.
Obec Dolné Zelenice sa prvýkrát spomína v roku 1244 pod názvom Zela. Obec bola pôvodne založená úplne pri Váhu, v okolí dnešnej kaplnky. Meno obce je údajne odvodené od blízkeho močiara na severovýchode katastra obce Dolné Zelenice, v ktorom vraj bola voda vždy zelená od drobných rastlín. Kompa pod hradom Szolgagyor slúžila na prepravu obchodníkov cez Váh, pretože tadiaľ viedla obchodná cesta. Váh bol tak zdrojom príjmov pre obyvateľov. Zároveň však pri povodniach ohrozoval majetky i životy obyvateľov obce. Keď sa obchodná cesta posunula ďalej na sever (prechádzala cez Hlohovec), ľudia, aby sa vyhli povodniam, začali si stavať svoje príbytky asi západne od Váhu a to v dvoch častiach vzdialených od seba asi . Takto sa z pôvodnej osady Zelenice vytvorili v roku 1360 dve samostatné obce – severnejšie Horné Zelenice a južnejšie Dolné Zelenice. Prvé domy Dolných Zeleníc stáli pozdĺž súčasnej hlavnej komunikácie vedúcej cez obec.
V 15. – 17. storočí bola obec niekoľkokrát úplne zničená tureckými vpádmi.
14. novembra 1720 sa obec stala majetkom hlohovského pána, Juraja Erdődyho. Erdődyovci boli najstaršou grófskou rodinou bývalého Uhorska. V tomto období nastalo aj pokatolíčtenie obyvateľstva obce, pretože Erdődyovci boli silní katolíci. Erdődyovci však mali často finančné problémy, a preto obec predali rodine Szunyoghovej. 
V roku 1813 bola najväčšia povodeň, ktorá do základov zničila celú obec. Až v roku 1961 bola vybudovaná ochranná hrádza. 
V tomto období začali obyvatelia odchádzať za prácou do zahraničia, najmä do Nemecka, Francúzska, Kanady a USA.
Po 2. svetovej vojne Szunyoghovci bez rozlúčky ušli z obce.
V roku 1947 vzniklo prvé družstvo Repa, ktoré využívalo pôdu niekoľkých roľníkov z Horných i Dolných Zeleníc. V roku 1950 49 roľníkov v Dolných Zeleniciach založilo JRD, ktoré hospodárilo na ploche . Bolo to prvé JRD v okrese Hlohovec. V roku 1950 bola otvorená predajňa Jednoty, hostinec, predajňa mäsa a paliva. V roku 1952 bol slávnostne otvorený Kultúrny dom so stálym kinom, bola zriadená Stredná škola, do ktorej chodili žiaci 6. – 9. ročníka. Stredná škola bola zriadená v budove kaštieľa rodiny Szumyoghovej, v parku.
V roku 1960 sa JRD Dolné Zelenice zlúčilo s JRD Posádka pod spoločným názvom "JRD Dolné Zelenice" s pôdnym fondom . V roku 1964 JRD postavilo modernú "štvorbytovku." V tomto období je v obci Základná (9-ročná) škola, do ktorej dochádzajú žiaci aj z okolitých obcí, Horných Zeleníc a Siladíc.
V roku 1965 JRD začalo pestovať zeleninové semená, z ktorých časť bola určená na export do NSR, Holandska a Anglicka. 
V roku 1972 družstevníci z Horných a Dolných Zeleníc a Siladíc vytvorili "JRD Budúcnosť", z ktorého zlúčením s JRD v Šúrovciach vzniklo 1. januára 1976 "JRD Marka Čulena v Siladiciach."
Geologická stavba územia obce Dolné Zelenice.
Územie obce Dolné Zelenice je tvorené kvartérnymi geologickými sedimentmi. Okolie vodných plôch v juhovýchodnej časti územia je tvorené resedimentovanými pieščitými štrkmi prikoritovej fácie, ktoré sa vyformovali počas holocénu (mladšie štvrťohory). V holocéne sa vyformovali aj litofaciálne nečlenené hliny, hlinité piesky až štrky dolinných nív riek a potokov., ktoré sa vyskytujú na ostatnom území obce. V pleistocéne (staršie štvrťohory) sa vyformovali pieščité štrky, štrky a piesky dnovej akumulácie v nízkych terasách a v nivách, ktoré sa vyskytujú v SV časti katastra. Na území obce sa nachádzajú aj predkvartérne a kvartérne zlomy, ktoré prechádzajú JV a SV časťou územia.
V katastrálnom území obce Dolné Zelenice sa v alúviach Váhu ťažia štrky, štrkopiesky a piesky k stavebným účelom.
Geomorfológia obce Dolné Zelenice.
Katastrálne územie obce Dolné Zelenice patrí z geomorfologického hľadiska do Alpsko-himalájskej sústavy, ktorá sa na území Slovenska člení na 2 podsústavy, a to Karpaty a Panónsku panvu. Územie obce Dolné Zelenice leží v podsústave Panónska panva, v provincii Západopanónska panva, v subprovincii Malá dunajská kotlina, v oblasti Podunajská nížina, ktorej súčasťou je celok Podunajská pahorkatina s podcelkom Dolnovážska niva.
Klímageografická charakteristika obce Dolné Zelenice.
Podľa Končekovej klasifikácie (1980) patrí územie obce do "teplej klimatickej oblasti", ktorá je charakteristická: 

</doc>
<doc id="25497" url="https://sk.wikipedia.org/wiki?curid=25497" title="Dolné Otrokovce">
Dolné Otrokovce

Dolné Otrokovce sú obec na Slovensku v okrese Hlohovec. V obci je rímskokatolícky kostol sv. Michala archanjela z roku 1934.

</doc>
<doc id="25498" url="https://sk.wikipedia.org/wiki?curid=25498" title="Tekolďany">
Tekolďany

Tekolďany sú obec na Slovensku v okrese Hlohovec. V obci je rímskokatolícky kostol Panny Márie Ružencovej z roku 1934.
Prvá písomná zmienka o obci pochádza z roku 1310 pod názvom Tekulchen. Obec patrila Petrovi, synovi Kozmu z rodu Hunt-Poznanovcov a neskoršie panstvu Hlohovec – Forgácsovcom. V roku 1773 sa zmenil názov obce na Tekolgyany, maďarsky Tekold.
Rímskokatolícky kostol Panny Márie Ružencovej.
Kostol, postavený v roku 1936, je inšpirovaný slovenskými sakrálnymi stavbami z 17. storočia. Ide o jednoloďový priestor s polygonálnym presbytériom a asymetricky umiestnenou vežou, ktorá je pristavená k bočnej fasáde lode. Fasády kostola sú hladké, pričom veža je pokrytá ihlancovou strechou.
Erb.
Erb obce pozostáva zo strieborného štítu, v ktorom sú umiestnené z tri bezlisté viniče so siedmimi modrými strapcami hrozna vinúce sa zo zelenej pažite okolo troch zlatých palíc.

</doc>
<doc id="25499" url="https://sk.wikipedia.org/wiki?curid=25499" title="Siladice">
Siladice

Siladice sú obec na Slovensku v okrese Hlohovec. 
Polohopis.
Obec sa nachádza v regióne Dolné Považie, v severnej časti Podunajskej pahorkatiny, na pravom brehu rieky Váh. Siladice ležia juhozápadne od Hlohovca, 7 km severne od Serede a 10 km východne od Trnavy. Severným okrajom obce tečie Horný Dudváh, ktorý v katastri obce ústí do Váhu. Západným okrajom katastra prechádza diaľnica D1, cestné spojenie zabezpečuje cesta III/1324, ktorá odbočuje z cesty III/1320, spájajúcej Leopoldov a Sereď. Západne od obce prechádza aj železničná trať Galanta – Leopoldov, ktorá má severne od obce, pri Dolných Zeleniciach, železničnú zastávku.
Dejiny.
Najstaršia zachovaná písomná zmienka o osade "Saladize" pochádza z roku 1113, kedy patrila pod zoborské opátstvo. V rokoch 14901500 Siladice patrili rodine Sziládiovcov, po roku 1641 Eszterháziovcom. V roku 1663 bola obec spustošená tureckým vojskom, v roku 1831 obyvateľstvo zdecimovali epidémie moru a cholery. V roku 1886 obec zaplavila veľká povodeň, preto sa v roku 1900 začali budovať ochranné násypy popri Váhu. 
V roku 1910 mala obec 882, v roku 1921 už 909 obyvateľov. Pôvodne barokový kostol pochádza z roku 1749, budova cirkevnej školy bola v obci postavená v roku 1856. V roku 1873 začala výstavba železničnej trate, elektriikácia obce započala už v roku 1917 a následne sa rozširovalo aj verejné osvetlenie ulíc. V budove obecného úradu z roku 1934 dnes sídli pošta a zdravotné stredisko, vodovod bol dokončený v roku 1968 a budova kultúrneho domu v roku 1973. Obecný rozhlas je v prevádzke od roku 1950 a o dva roky neskôr bolo v obci založené poľnohospodárske družstvo. 
Siladická keramika.
Siladice sú známe keramikou, ktorej počiatky výroby siahajú do stredoveku a je podobná modranskej a habánskej keramike. Od roku 1962 v obci pôsobila keramická dielňa pod vedením modranských majstrov Františka Polakoviča a Jána Sklenára, o rok neskôr sa k nim pridali mladí učni Stanislav Polakovič a Jozef Dudáš. Charakteristickou sa stala siladická ruža a v súčasnosti tradíciu výroby keramiky udržujú Alexander Sklenár a Roman Polakovič, potomkovia pôvodných majstrov. 
Pamiatky.
V obci je rímskokatolícky kostol Všetkých Svätých z roku 1749.

</doc>
<doc id="25500" url="https://sk.wikipedia.org/wiki?curid=25500" title="Madunice">
Madunice

Madunice sú obec na Slovensku v Trnavskom kraji v okrese Hlohovec.
Poloha.
Madunice ležia približne jeden kilometer od rieky Váh, na jej pravom brehu v údolí. Severne od obce ležia Drahovce, na východ Koplotovce, na juh Červeník a Leopoldov a na západ Pečeňady.
Doprava.
Cez Madunice prechádza cesta I. triedy č. 61. Zároveň je prístupná z diaľnice D1, Exit 72 Červeník. Taktiež sú dostupné na 106,6 km plavebnej dráhy Váhu. V obci sa nachádzajú štyri autobusové zástavky: Madunice - Jednota, Madunice - Mobilier, Madunice - ZŠ a Madunice - Obchodné stredisko. Zastavujú tu autobusy smer Piešťany, Trnava, Hlohovec a Veľké Kostoľany a to aj vybrané diaľkové spoje.
Blízko obce prechádza hlavný slovenský železničný koridor Bratislava – Žilina – Čierna nad Tisou. Modernizácia trate v tomto úseku bola dokončená v roku 2008. V rámci tejto investície bola kompletne zrekonštruované aj rovnomenná železničná zastávka ležiaca kilometer a pol od stredu obce. Úrovňové priecestie bolo zrušené a nahradené podchodom pre peších. Nástupiská sú úplne nové, vyvýšené, podľa súčasných štandardov. Bývalá budova železničnej zastávky bola transformovaná na technický objekt Železníc Slovenskej republiky.
Najbližšie medzinárodné letisko je v 15 kilometrov vzdialených Piešťanoch.
Obecné zariadenia.
Obec je elektrifikovaná, plynofikovaná a má vlastný vodovod. Prebieha stavba obecnej kanalizácie, ktorá je napojená na čističku odpadových vôd. Pravidelne tu prebieha organizovaný zber komunálneho odpadu aj zber triedeného odpadu. Centrom Maduníc je miestne parkovisko, ktoré zastupuje námestie. Nachádza sa tu nový Kultúrny dom, kde je obecný úrad, pošta, reštaurácia, lekáreň a kultúrna sála. Pri parkovisku sa dá oddýchnuť v miestnom parku. Samozrejme je tu bohatá vybavenosť obchodmi a službami. V obci sa nachádza základná škola aj materská škôlka. Je tu aj amfiteáter, kde sa konajú kultúrne podujatia, a futbalový štadión.
Z cirkevných stavieb tu sú aj rímskokatolícky kostol a cintorín.
Na Vážskom kanále sa nachádza Vodná elektráreň Madunice. Na východnom okraji obce má svoj areál poľnohospodárské družstvo. Asi tri štvrte kilometra za obcou sa nachádza „priemyselná zóna“ s rozličnými podnikmi.
Kultúra.
Kostol Narodenia Panny Márie.
Pri hlavnej ceste blízko centra stojí rímskokatolícky kostol z roku 1806. Je to jednoloďová stavba so sakristiou umiestenou vpravo v smere kostola. V kostole sa nachádza oltár vyrobený z duba, pod ktorým skladal svoje básne básnik Ján Hollý. Vedľa kostola bol kedysi cintorín, ktorý bol ale presťahovaný na nové miesto. Pred kostolom je ohradený parčík so sochou Jána Hollého v nadživotnej veľkosti. Teraz (2006) prebieha rekonštrukcia kostola.
Amfiteáter.
Amfiteáter s bufetom a pódiom sa nachádza na východnom kraji obce. Konajú sa tu koncerty rôznych hudobných telies aj Cibuľové slávnosti. V areáli amfiteátra stoja za povšimnutie staré vysoké stromy, niektoré boli však vyrúbané.
Cibuľové slávnosti.
V auguste sa v Maduniciach konajú Cibuľové slávnosti. Tie trvajú tri dni. Konajú sa rôzne hry, napríklad súťaž o najdlhší veniec z cibule. Predvádzajú sa pokrmy z cibule. Do obce prichádzajú kolotočiari a konáva sa parkúr. Obcou prechádza Cibuľový sprievod. V amfiteátri hráva živá hudba.
Ján Hollý.
Ján Hollý prebýval v Maduniciach od roku 1814. Pôsobil tu ako farár. Svoje básne chodil tvoriť do hája zvaného Mlíč, ktorý stával na mieste dnešnej železničnej zastávky. Z duba, pod ktorým skladal svoje básne, boli vyrobené rozličné kusy nábytku. Voľaktoré dosky však boli zachránené a práve z tých bol postavený bočný oltár v madunickom kostole. Na fare je dodnes zachovalá izba Jána Hollého, ktorá je zapísaná na zoznam Národných kultúrnych pamiatok. Po veľkom požiari Maduníc roku 1843 odišiel Ján Hollý na Dobrú Vodu.
Ostatné.
Roku 2003 sa na Vážskom kanáli konali majstrovstvá sveta v rybolove. Sú tu vhodné predpoklady pre rekreačnú cykloturistiku vďaka rovinatému terénu. Ďalej je možné prevádzkovať menovaný rybolov. Možné je aj kúpanie na miestnych štrkoviskách. V roku 1993 bola vydaná kniha "Madunice, 880. výročie 1. písomnej zmienky o obci" od Karola Kabáta.
Služby v obci.
V obci sa nachádzajú nasledovné služby:

</doc>
<doc id="25501" url="https://sk.wikipedia.org/wiki?curid=25501" title="Koplotovce">
Koplotovce

Koplotovce sú obec na Slovensku v okrese Hlohovec.
V obci je rímskokatolícky kostol Návštevy Panny Márie z roku 1743.
Názov.
Názov je motivovaný zátarasmi v podobe okrúhlych silnejších plotov pri vchode cesty do vážskeho brodu.

</doc>
<doc id="25502" url="https://sk.wikipedia.org/wiki?curid=25502" title="Bojničky">
Bojničky

Bojničky sú vinohradnícka obec na Slovensku v okrese Hlohovec. Prvá písomná zmienka o obci je z roku 1113, keď sa obec spomínala v tzv. zoborskej listine. Od roku 1828 majú Bojničky klasicistický rímskokatolícky kostol sv. Alžbety. Objekt bol dvakrát renovovaný v prvej polovici 20. storočia. Prvýkrát v roku 1906 a druhýkrát v rokoch 1932 a 1933, kedy bol kostol aj rozšírený. Zachoval sa v ňom pôvodný organ a hlavný oltár. V obci je tiež moderný kláštor sv. Cyrila a Metoda (kláštor Milosrdných sestier svätého Vincenta), vybudovaný v roku 2000. Nachádza sa tu tiež kaplnka sv. Rócha s plastikou rovnakého svätca, zhotovená v prvej polovici 19. storočia. V súčasnosti má obec približne 1365 obyvateľov. Každoročne sa tu koná Jarný beh obce Bojničky a Beh vinicami Bojničiek a Hlohovca. 

</doc>
<doc id="25503" url="https://sk.wikipedia.org/wiki?curid=25503" title="Žlkovce">
Žlkovce

Žlkovce sú obec na Slovensku v okrese Hlohovec.

</doc>
<doc id="25504" url="https://sk.wikipedia.org/wiki?curid=25504" title="Trakovice">
Trakovice

Trakovice je obec na Slovensku v okrese Hlohovec. V obci je niekoľko historických pamiatok, z ktorých najdominantnejšou je rímskokatolícky kostol sv. Štefana kráľa Uhorska z roku 1700. Názov obce Trakovice vznikol z názvu odevu – Trakov. Samotná obec pred rokmi mala tvar písmena T. Dnes je dedina väčšia. Susediace dediny sú: Malženice, Bučany, Žlkovce a mestečko Leopoldov. V minulosti sa Trakoviciam tiež hovorilo aj: Karkócz, Korkuč a Trakovicze. Začiatom 50. rokov našiel spolupracovník Archeologického ústavu SAV v Nitre na Hrádku dve ohniská, ľudskú lebku, železný predmet podobný kľúču a ostrohu jazdca. Predmety boli odovzdané do archeologického ústavu a tu sa nachádzajú aj ďalšie pamiatky z Trakovického Hradišča.
Pamiatky.
Najvýznamnejšou pamiatkou je kostol sv. Štefana. Pred jeho postavením bola v obci kaplnka. Kaplnka bola zasvätená sv. Alexejovi. Omša sa tu slúžila na sviatok sv. Alexeja a nemala silu odpustkov. V kanonickej vizitácii z roku 1756 sa uvádza i inventár kaplnky, ktorý pozostával z medeného pozláteného kalicha, misála, patény a iných predmetov potrebných k slúženiu omše.
Kostol sv. Štefana kráľa je pôvodne klasicistický a pochádza z roku 1811. Ide o jednoloďový kostol, sakrálny objekt so vstavanou vežou a polkruhovým presbytériom, svätyňou. Kostol má novovystavaný transept - priečnu loď, ktorý je plocho zastropený. Ostatný priestor kostola je zaklenutý pruskou klenbou s medziklenbovými pásmi. Fasády sú hladké, na pôvodnej časti lode sa zachovali pôvodné obrazce. Na strednú os štítového priečelia je situovaná veža kostola, krytá zvonovitou strechou. Podľa neoverených údajov kostol vyhorel v prvej polovici 19. storočia. Veriaci obce sa pokúšali opraviť kostol, no pre finančné problémy sa im dlho nedarilo. Podľa kronikárskych záznamov, raz prechádzal cez obec bohatý a vysokopostavený človek Michal Adamkovič, ktorý daroval 500 zlatých na opravu kostola. Tento sa aj napokon dokončil, či skôr jeho nákladná oprava a zasvätil sa zrejme na žiadosť donátora, ku cti sv. Štefana kráľa.
Ďalšia prestavba sa uskutočnila v rokoch 1934-35, kedy bola vstavaná priečna loď, vybudované sanktuárium a bola presunutá sakristia. Prestavbu realizovali, podľa projektu známeho slovenského architekta Milana Michala Harminca, Ing. Adamec a Strelinger z Trenčianskych Teplíc. Prestavba bola slávnostne posvätená 8. septembra 1935. Pred zásadnou prestavbou kostola bol kostol v roku 1920 vymaľovaný, keď o maľovku objektu sa pričinil pomocný kňaz, maliar Alexander Buzna. Po prestavbe kostola bol interiér objektu vymaľovaný až v roku 1950. Po skončení maliarskych prác bola výmaľba kostola posvätená. Ďalšie opravy kostola sa uskutočnili po roku 1950 a to v roku 1970, kedy sa uskutočnila generálna oprava veže a opravili sa tiež vonkajšie fasády. Kostol bol znova posvätený Júliusom Gábrišom, biskupom trnavským a to v čase birmovky v Trakoviciach. O pätnásť rokov neskôr kostol znova vymaľoval majster J. Medom. O realizáciu maľovky sa zaslúžil vdp. Blažej Kováč a maľba kostola bola posvätená hlohovským dekanom ThDr. Ignácom Havranom. Posledné opravy kostola sv. Štefana sa uskutočnili v roku 1989 a roku 1999.
Vybavenie kostola zväčša pochádza z rokov 1934-35 okrem obrazu sv. Alexeja a oltára sv. Anny. Obraz sv. Alexeja je z roku 1792 a jeho autorom je maliar Jozef Brandt z Hlohovca. v horných dvoch tretinách obrazu je znázornený svätec držiaci kríž v sprievode anjelov, z ktorých jeden drží nad sv. Alexejom svätožiaru. v dolnej časti obrazu je na ľavej strane namaľovaný hlohovský zámok a na strane pravej kláštor františkánov v Hlohovci. Obraz je v dolnej časti ukončený nápisom (Swati Alexius wiwoleny za patrona teito osady Trakoviz roku 1792). Rám obrazu vyhotovil ľudový rezbár Krajčovič, ktorý podľa tradície je aj autorom sochy sv. Anny na pôvodnom bočnom oltári, teraz umiestnenom v kaplnke pod vežou. v kostole sú dva bočné oltáre a to oltár Najsvätejšieho Srdca Ježišovho a Ružencovej Panny Márie. z obdobia stavby hlavného oltára a bočných oltárov (1934-1935) pochádzajú aj drevené lavice a spovednica. Vybavenie interiéru kostola dopĺňa pneumatický organ, pôvodne sa tu nachádzalo iba harmónium, ktorý bol postavený firmou Jozef Melzner z Kutnej Hory v roku 1921. Organ bol posvätený Pavlom Šiškom, dekanom z Hlohovca.
Vo veži kostola sa do roku 1917 nachádzali pôvodné zvony, ktoré boli v tomto roku zrekvirované na vojnové účely. Po vojne boli do kostola zhotovené firmou Fischer z Trnavy nové zvony. Po ich inštalovaní boli hlohovským dekanom Pavlom Šiškom slávnostne posvätené. v súčasnosti sa vo veži kostola nachádzajú tri zvony. Najväčší zvon je zasvätený Najsvätejšej Trojici s patrónom sv. Floriánom, prostredný je zase zasvätený slovanským vierozvestom sv. Cyrilovi a sv. Metodovi s patrónom sv. Vendelínom. Tento zvon venovali Trakoviciam rodáci z obce, bývajúci v USA. Najmenší zvon daroval Spolok katolíckej mládeže - Omladina a je zasvätený Najsvätejšiemu Srdcu Ježišovmu, ktoré je zároveň aj patrónom zvona.
Spolu s kostolom sú pamiatkovými objektami v obci kamenné kríže a sochy. Za obcou smerom na Malženice sa nachádzal pôvodný kríž, opravený hasičským zborom v roku 1904. Na jeho mieste osadili v roku 1990 obyvatelia obce kríž dovezený z Trnavy.
Ďalší kríž je pred kostolom a dal ho postaviť Trakovičan Pavol Žemla. Kríž misionársky z roku 1927 je z dreva.
Najstaršou kamennou plastikou je socha Panny Márie, postavená Pavlom Bučkom v roku 1884, ktorú dal v roku 1999 zreštaurovať jeho vnuk Štefan Bučko.
O rok neskôr bola vybudovaná plastika sv. Vendelína osadená pri potoku Dudváh. Ďalšie sochy sú z dvadsiatych rokov 20. storočia. Je to socha sv. Cyrila a sv. Metoda z roku 1924 a socha Najsvätejšej Trojice postavená v roku 1923 Spolkom sv. Vojtecha.
Pri budove požiarnej zbrojnice je umiestnená plastika sv. Floriána. v obci sa nachádza drobná sakrálna stavba - kaplnka sv. Jána Nepomuckého, ktorá bola v nedávnom období obnovená.
Na miestnom cintoríne majú pamiatkovú hodnotu pieskovcové kríže z 19. a 20. storočia. Pochádzajú z kamenárskych dielní na Dobrej Vode.
Do 80. rokov bola vo výklenku pôvodného domu umiestnená krásna ľudová práca Sedembolestnej Panny Márie. Podľa tradície mal ju vytvoriť miestny ľudový rezbár Krajčovič.

</doc>
<doc id="25505" url="https://sk.wikipedia.org/wiki?curid=25505" title="Ratkovce">
Ratkovce

Ratkovce sú obec na Slovensku v okrese Hlohovec.
V obci je rímskokatolícky kostol Narodenia Panny Márie z roku 1843.
Poloha.
Obec Ratkovce sa nachádza v okrese Hlohovec a spadá do Trnavského kraja. V blízkosti obce sú mestá Hlohovec (cca. 10 km), Trnava (cca. 15 km) a Piešťany (cca. 18 km). Zo susedných dedín sú to Žlkovce, smerom na západ Pečeňady, Veľké Kostoľany, Jaslovské Bohunice a z južnej strany sú to Červeník a Trakovice.
Východnú časť zaberá úrodná nížina – sprašová Trnavská tabuľa. Cez stred územia preteká od severu k juhu rieka Váh, ktorá je dôležitou ťahavou cestou vtáctva. Na území okresu sa nachádza najväčší platanový sad v strednej Európe.
Obec leží na pravom brehu Dudváhu, na aluviálnej nive dolného Považia a na východnom okraji Trmavskej sprašovej tabule v nadmorskej výške 157 m v Podunajskej nížine, na úpätí Považského Inovca a časti Nitrianskej pahorkatiny. K nej sa od Malých Karpát rozprestiera diluviálny útvar, zložený väčšinou z hliny. Za obcou vo vzdialenosti asi 1,5 km smerom na západ sa tiahla stará obchodná cesta – v minulosti významná pre obchod. Na východ je obec otvorená svojou polohou do Považskej doliny. Obec Ratkovce tvorí jedna ulica smerom od Pečeňad, v dolnom konci je ukončená kratšou ulicou tiahnúcou sa smerom od „Gardy“ k Červeníku, ostrou zákrutou je lomená smerom k Žlkovciam.
Katastrálne územie.
Ratkovský chotár má chotárne časti s ľudovým pomenovaním: smerom od dediny na západ Humná, Briežky, Konopnice, Kliny, Nádovky, Predné pole, Prostredné pole, Zadné pole a Hoštácke, smerom od dediny na východ Záhrady, Pažite, Nemecké, Hoperské, Horné lúky, Hájske, Zábisterčie, Hájiček, Pri mlyne, Háj – pole a Háj – stromový porast.
Polovica chotára leží na západ a má hromadný názov „Pole“, časť na východ má názov „Lúky“.
Cez dolnú časť chotára tečie potok Dudváh. Od doliny Manivier, sa tiahne k Dudváhu odvodňovací kanál. Neďaleko od chotárnej medze Žlkovce – Ratkovce sa zachoval na pravom brehu Dudváhu mlyn na spodnú vodu.
Dejiny.
Územie dnešných Ratkoviec je bývalé neolitické sídlisko s volútovou kultúrou a moravsko-slovenskou maľovanou kultúrou, eneolitické s kanelovanou keramikou, starobronzové s maďarovskou kultúrou ako aj neskoro laténske. Neskôr je to rímsko-barbarské pohrebisko a slovanské pohrebisko z čias Veľkej Moravy. Potvrdzujú to dôkazy nájdené v Ratkovciach v chotárnej časti Nádovky – pod cintorínom, ako aj na cintoríne a v Hliníku. V uvedených lokalitách bol vzkonaný archeologický výskum v rokoch 1947 a 1948. Archeologické pamiatky sú uložené v Slovenskom múzeu v Bratislave a v Okresnom múzeu v Hlohovci.
Prvý raz sa obec Ratkovce spomína v písomných listinách z roku 1388 ako Ratkolch, kde sa uvádza ako príslušenstvo Čachtického hradu. Najprv patrí pod majetok hradu, neskoršie sa obec stala cirkevným majetkom trnavskej fary, potom kapituly. Na vysvetlenie ľudový ústny záznam - ten spomína: „Istý poddaný menom Ratko zachránil svojmu pánovi život s nasadením vlastného života. Za odmenu dostal územie dnešných Ratkoviec, postavil si dom a založil si rodinu. K tomu všetkému mal vraj Ratko rád ovce, z čoho ľudový odkaz predpokladá dnešné pomenovanie – Ratkovce.“
V čase tureckých vpádov sa okolie obce Ratkovce nachádzalo v strede trojuholníka Leopoldov - Veľké Kostoľany – Malženice o ktorom je známe, že sa tu zdržiavali turecké vojská. O prítomnosti Turkov svedčia náhodne vykopané pozostatky – kostry ľudí a koňov, ktoré sa našli pri „Božej muke“ v Ratkovciach.
Popri vpádoch nepriateľských hôrd narúšali pokojný život obyvateľov obce epidémie, povodne a požiare.
V rokoch 1581 a 1585 spustošili obec mor a onemocnenia, v rokoch 1678 zúril týfus a v roku 1710 zasa mor. Hladomor zničil obec v roku 1514 a 1610. Cholera postihla obec v roku 1831 a 1866.
Z požiarov ten najväčší, trikrát v roku sa opakujúci, zaznamenali v obci v roku 1860, po ktorom neostalo takmer jediného obytného domu. Cholera vyčínala v Ratkovciach aj v roku 1862, kedy zaznamenali najväčšie obete na životoch. Povodeň na Váhu v roku 1813 zaplavila celé okolie, siahala až po Ratkovce, kde hlavne v dolnej časti chotárov narobila veľké škody. Z novšej histórie najväčšou pohromou bol požiar dňa 15. augusta 1904. Popolom ľahlo 19 domov a 3 veľké stodoly.
20. storočie.
Na bojiskách prvej svetovej vojny padlo 20 Ratkovčanov. Počas 1. svetovej vojny bol zaznamenaný nedostatok mužských pracovných síl, nedostatočné obrábanie polí, neúroda a časté rekvirácie, čo spôsobilo všeobecný nedostatok potravín a v dôsledku toho aj veľkú drahotu.
V predmníchovskej republike v dôsledku svetovej hospodárskej krízy sa prejavovala veľká nezamestnanosť. Nedostatok pracovných príležitostí, kto dostal prácu pracoval obyčajne iba u miestnych roľníkov ako poľnohospodársky robotník za bežnú mzdu 7 – 8 korún denne. Štátnych a verejných zamestnancov bolo málo. Pribúdalo síce tých, čo navštevujú meštiansku školu v Leopoldove, no po jej ukončení sa dostanli iba tí najšťastnejší do učňovského pomeru k výučbe remesla. Na pokračovanie v štúdiu v ďalších školách nemali dostatok finančných prostriedkov. Po roku 1939 ojedinelé pracovné príležitosti znemožňovala dochádzka do vzdialenejšieho zamestnania pre nevhodné komunikačné spojenie“.
Žlkovce a Ratkovce boli vo veľkonočnom týždni roku 1945 svedkom presunu nemeckých vojsk smerom na západ. Krátky boj o obec trval 2. apríla do večerných hodín. V neskorých večerných hodinách dňa 2. apríla 1945 vojaci maršala Malinovského oslobodili obce.
V roku 1948 boli zlúčené školy a v roku 1960 športové jednoty obcí Ratkovce a Žlkovce. 1. januára 1974 došlo k zlúčeniu obce Ratkovce a Žlkovce v jednu politickú obec pod názvom Žlkovce. Neskôr v roku 1991 sa obce opäť rozdelili, a tak je obec Ratkovce samostatnou obcou.
Vývoj školstva.
V období nepovinnej školskej dochádzky chodili deti z tunajších obcí do školy v Malženiciach, kde sa učilo iba čítať a písať. Prvé vyučovanie v Ratkovciach začalo v súkromnom dome obyvateľky obce, ktorá učila deti iba čítať. Prvým učiteľom bol Fiala, ktorý učil už čítať, písať, čiastočne počty v slovenskom jazyku. Druhá trieda bola zriadená v školskom roku 1933/34.
V šk.r. 1948/49 boli školy v Žlkovciach a Ratkovicach zlúčené, a tak vznikla trojtriedna ľudová škola. Neskôr chodili deti z obcí do školy do Leopoldova, ktorú navštevovali od piateho do deviateho ročníka až do roku 1965, kedy sa začala povinná školská dochádzka do Maduníc.
Hospodárstvo.
Hlavným zamestnaním prevažnej väčšiny obyvateľstva bolo poľnohospodárstvo. Pôda chotárov patrila i patrí medzi najlepšie na Trnavskej rovine. Podnebie je mierne a priemerné ročné teploty sú napr.: od roku 1938 do roku 1967 sa pohybovali od 7,3 °C do 10,2 °C. Vodné zrážky v tom istom období sa pohybovali od 394 mm do 816 mm za rok. Výhodné klimatické podmienky umožňujú pestovať všetky druhy obilnín, cukrovú repu, zemiaky, kukuricu, ako i viacročné krmoviny.
JRD (dnešné Poľnohospodárske družstvo) v Ratkovciach bolo vytvorené dňa 3. septembra 1957. Z hospodárskych zvierat sa choval predovšetkým hovädzí dobytok, ošípané a kone. Okrem uvedených zvierat bolo sústredené osivo a krmivo v predpísanom množstve. Na JRD v Ratkovciach sa sústreďovali na 1 hektár tieto množstvá: 150 kg ďateliny, 1700 kg silážnych plodín, 70 kg jadrových krmív a 500 kg slamy. Obrábanie väčších plôch si žiadalo aj modernizáciu práce, a tak sa prvý obilný kombajn na poliach „udomácňuje“ na JRD v Ratkovciach v roku 1961.

</doc>
<doc id="25506" url="https://sk.wikipedia.org/wiki?curid=25506" title="Merašice">
Merašice

Merašice je obec na Slovensku v okrese Hlohovec.
Prvá písomná zmienka o obci pochádza z roku 1390.
V obci je rímskokatolícky kostol sv. Martina z roku 1396. Pod farnosť Merašice patria obce Kapince a Biskupová.
V obci sa narodil akademický maliar Ľudovít Varga.

</doc>
<doc id="25507" url="https://sk.wikipedia.org/wiki?curid=25507" title="Kľačany">
Kľačany

Kľačany sú obec na Slovensku v okrese Hlohovec.

</doc>
<doc id="25508" url="https://sk.wikipedia.org/wiki?curid=25508" title="Horné Otrokovce">
Horné Otrokovce

Horné Otrokovce sú obec na Slovensku v okrese Hlohovec. V obci sa nachádza rímskokatolícky kostol sv. Imricha z roku 1882. V obci sa každoročne koná pochovanie basy a pôsobí v nej futbalový klub OŠK Horné Otrokovce. V obci sa tiež nachádza aj ŽŠ s MŠ Horné Otrokovce. Ochotníci v tejto obci organizujú každoročné pochovávanie basy.
Názov.
V minulosti mala obec viacero názvov: latinský názov "Adradic", čiže predhorie (doslovný preklad, pri koreni - ad radic, pri koreni hôr) je spolu z potokom "aqua Bistric" spomenutý v zoborskej listine z roku 1113. Tu sa vymedzuje majetok zoborského opátstva a doslovný preklad zmienky o obci znie: "zo strany Otrokoviec je medzníkom potok, ktorý sa volá Bystrica". Polia medzi obcou, potokom a Verešom, sa stále nazývajú farské a historici sa domnievajú, že to bol pôvodný názov Stoličného potoka, pretekajúceho obcou. 
V roku 1156 sa obec spomína ako Otroc (CDSI I.Nr.81), v roku 1343 ako Atrakv, Otroky, Attrak (VSO1, s. 439) a už v roku 1400 sa prvýkrát spomínajú Dolné Otrokovce, ktoré vznikli v chotári staršej obce. V roku 1416 (VSO1, s. 337), sa spomínajú ako Alsőatrak a Horné Otrokovce ako Felsőatrak. Názvy obcí boli pomaďarčené, no preklad nie je doslovný a tak prevláda názor, že názov sa asimiloval z latinského Adradic. Rovnako je pravdepodobné, že v obci boli držaní otroci, predávaní v susednom Hornom Trhovišti, kde sa konali trhy s nimi (R. Krajčovič).
Dejiny.
História obce siaha ďaleko pred prvú písomnú zmienku, ktorá je v zoborskej listine z roku 1113. Juhozápadne od obce, v lokalite Terasy, sa nachádza paleolitické sídlisko, kde pri opakovaných zberoch J. Hromada a M. Poláček našli 202 ks kamennej industrie. Medzi nálezmi z patinového silicitu, limnosilicitu a rádiolaritu dominujú škrabadlá, hroty (vrátane hrotu typu La Gravette (listový hrot)) a retušované čepele (tvarovanie kamenného úštepu kosteným retušérom). Nález bol datovaný do mladšieho paleolitu (grattienu - okolo 26 000 pred Kr.).
Na začiatku nášho letopočtu, v rokoch 20 až 50 po Kr. žili na území obce Germáni, pravdepodobne patriaci pod Vanniovo kráľovstvo, našlo sa po nich množstvo črepov, jedna ihlica a unikátna rímska minca.
V časti chotára nazývanom "Stará Hora" sa nachádzajú zvyšky staroslovanského hradiska. Skoro celý areál pokrýva les, no stále sú voľným okom viditeľné umelo vybudované ostré svahy, na ktorých stáli palisády a v lese sú viditeľné zvyšky kamenných základov a umelo vybudované zemné valy, dodnes nazývané staroslovanským výrazom gbalce. Toto hradisko bolo jedno z viacerých, ktoré sa nachádzali na východnom úpätí Považského Inovca (Koplotovce, Nitrianska Blatnica, Bojná a Podhradie).V blízkosti miestneho kostola, sa našiel hrob s keramickou nádobou ktorá bola zdobená charakteristickou vlnovkou.
Po roku 1388 obec patrila viacerým zemepánom: ako prví sú spomenutí Kostolányiovci, po nich Skarlovci zo Skoloviec, Zayovci, Rudnyánszky,Einsteinovci, Koronthályiovci a Vranovichovci. Donáciou z roku 1435 daroval uhorský kráľ Žigmund Luxemburský okrem iných aj majetky v Horných a Dolných Otrokovciach (skôr išlo o potvrdenie skorších majetkových práv) rodine Kostolányiovcov. V roku 1598 bola obec spolu s celým okolím spustošená tureckým vojskom a vypálená. 
Po súdnom spore o deľbe dedičného majetku, ktorý sa konal v roku 1772 v Pešti, predala rodina Koronthaly majetky v Horných a Dolných Otrokovciach. V druhej polovici 18. storočia kúpil panstvo na tú dobu moderne zmýšľajúci a vzdelaný "gróf Vranovich", ktorý prestaval kostol,pôvodne opevnený renesančný kaštieľ,na barokový, okolo ktorého nechal vysadiť anglický park. Vybudoval tiež pec na pálenie vápna, tehelňu, moderné maštale pre dobytok s napájačkami, skleník so závlahou, dom s bazénom pre správcu či studne s parnou strojovňou. Väčšina týchto objektov bola zničená koncom šesťdesiatych a začiatkom sedemdesiatych rokov minulého storočia. Začiatkom 19. storočia boli za spomenutého grófa vykonané aj rozsiahle meliorácie, pri ktorých sa v močaristej časti Bystrice (aqua Bistric), medzi obcou a Verešom,na miernej vyvýšenine, našli pozostatky kolových stavieb prvotných osídlencov. Išlo o osadu z mladšej doby kamennej a osadníci patrili k ľudu Lengyelskej kultúry,pri archeologickej prospekcii za poľnohospodársky družstvom sa našlo množstvo črepov lineárnej keramiky,štiepanej hladenej industrie a sedem kusov kamenných sekier, taktiež v roku 1988 objavený rondel v lokalite Berinová zo spomenutej doby. Spomenutá rodina Vranovich je pochovaná v pohrebnej kaplnke pri vstupe do obce od Hlohovca, a po smrti grófa predala vdova Vranovich panstvo grófke Győkiovej.

</doc>
<doc id="25509" url="https://sk.wikipedia.org/wiki?curid=25509" title="Horné Zelenice">
Horné Zelenice

Horné Zelenice je obec na Slovensku v okrese Hlohovec. Obec bola v minulosti poľnohospodárska usadlosť známa aj pestovaním vínnej révy. 
Názov.
V minulosti sa obec nazývala Zela (1244), Zeuldwar (1332), Zela Pentechfala (1440), neskôr iba "Zelenice".
História.
V obci je rímskokatolícky, pôvodne románsky kostol sv. Martina z druhej štvrtiny 13. storočia (zachovala sa len veža) a evanjelický, neskorobarokový kostol postavený v roku 1792, ktorý bol prestavaný v 19. storočí. Interiér neskorobarokového kostola pozostáva z klasicistického oltára z roku 1797 s ústredným obrazom Anjela vyslobodzujúceho apoštola Petra z väzenia, drevenných chórov z troch strán a klasicistického organu z roku 1797. Jeho veža je z roku 1803.
V roku 1928, na desiate výročie založenia prvej republiky, vysadili na mieste malého močiara pred evanjelickým kostolom stromy slobody. V tomto roku aj po celom Slovensku pribúdali stovky stromov slobody, vyrastali aj jubilejné háje na oslavu vzniku Československa. Na tomto mieste v obci postavili Pamätník česko-slovenskej vzájomnosti, ktorý v rokoch druhej svetovej vojny miestni ľudáci zbúrali. V období socializmu na jeho ruinách „svietila“ červená plechová hviezda. Pozostatky z neho dodnes ležia v parku pred evanjelickým kostolom a v priľahlej priekope pri cintoríne.
Významné osobnosti.
Hornozelenický ev. v. farár Karol Adamiš pochoval v neďalekom Šulekove dvoch hurbanovských dobrovoľníkov väznených v Hlohovci – Viliama Šuleka popraveného 20. októbra 1848 a Karola Holubyho popraveného 26. oktôbra 1848.
V Horných Zeleniciach sa narodil v roku 1804 spisovateľ, prekladateľ a zberateľ Imrich Lauček (✝ 1881, Tisovci). 2. októbra 1923 sa tu narodila Anna Bartková, rodená Jurčová, ktorá publikovala básne pod pseudonymom Anna (Hana) Zelenická. Neskôr žila v Bratislave, kde v roku 2007 zomrela a je pochovaná v sektore XIII na cintoríne v Slávičom údolí.

</doc>
<doc id="25510" url="https://sk.wikipedia.org/wiki?curid=25510" title="Jalšové">
Jalšové

Jalšové je obec na Slovensku v okrese Hlohovec. 
Poloha.
Obec leží na Dolnom Považí, na výbežku Podunajskej nížiny. Nachádza sa na ľavom brehu Váhu a západnom okraji Krahulčích vrchov, podcelku Považského Inovca. Cez Jalšové prechádza cesta II/507, spájajúca Piešťany a Hlohovec.
Pamiatky.
Najvýznamnejšou pamiatkou je pôvodne románska rotunda postavená niekedy v 12. alebo 13. storočí v areáli stredovekého hradiska. Začiatkom 19. storočia bola k rotunde pristavaná z východnej strany nová loď a presbytérium. 

</doc>
<doc id="25511" url="https://sk.wikipedia.org/wiki?curid=25511" title="Sasinkovo">
Sasinkovo

Sasinkovo (do roku 1948 "Šág", v 19. stor. aj "Šahy") je obec na Slovensku v okrese Hlohovec.

</doc>
<doc id="25512" url="https://sk.wikipedia.org/wiki?curid=25512" title="Červeník">
Červeník

Červeník je obec na Slovensku v okrese Hlohovec. Jej pôvodný názov bol Bin alebo Ben (1113 Bin, 1208 – 9 Ben) a odvodzuje sa z domáckej podoby mena Benedikt (Beno). Na pôvodný názov obce upozorňuje aj názov lokality Binovské v smere na Veľké Kostoľany. V stredovekom Červeníku mal postavený hrádok uhorský feudál Abrahám Rufus (lat. "rufus", maď. "vörös" = červenkavý), ten však neskôr vyhorel (1295 Rufum castrum – teda *Rufusov hrad, čomu významovo zodpovedá aj maďarský názov Vörösvár). Pôvodná obec, ktorá sa nachádzala pri cintoríne v Leopoldove, bola zničená pri požiari okolia pevnosti Leopoldov v roku 1683 spolu so starým Beregsegom (Šulekovo). Súčasnú obec a kostol v nej počas Slovenského povstania a bojov o pevnosť Leopoldov (1848 – 49) čiastočne poškodilo bombardovanie. 
V obci je rímskokatolícky Kostol obetovania Panny Márie vystavaný v rokoch 1726 – 87. V roku 1848 bol rozstrieľaný a musel prejsť renováciou. Hlavný oltár pochádza z konca 18. storočia. V objekte je aj bočný klasicistický oltár sv. Ignáca z Loyoly a kazateľnica s reliéfom. V obci sú viaceré kamenné plastiky. Medzi najhodnotnejšie patria kríž s plastikou Sedembolestnej Panny Márie z roku 1760 a Trojičný stĺp z roku 1772.
V chotári obce sa nachádzajú dva chránené areály. Sú to CHA Dedova jama (vzácny výskyt bledule letnej) a CHA Malé Vážky (blatniak tmavý).

</doc>
<doc id="25513" url="https://sk.wikipedia.org/wiki?curid=25513" title="Pastuchov">
Pastuchov

Pastuchov je obec na Slovensku v okrese Hlohovec.
Obec Pastuchov leží približne 10 km od mesta Hlohovec, v juhozápadnej časti Nitrianskej sprašovej pahorkatiny v nadmorskej výške asi 200 m. Pozdĺžnu os jej katastrálneho územia tvorí dolina potoku Blatina, tečúceho juhovýchodným smerom, na severe zasahuje aj do doliny potoku Trhovišťského. V okrajových častiach chotára najmä severozápadnej a severovýchodnej časti sa nachádzajú dubovo-hrabové lesy.
V obci sa nachádza rímskokatolícky kostol Všetkých svätých z roku 1846 a evanjelický kostol, ktorý bol po zničení nanovo postavený a v roku 1959 vysvätený. 
Školstvo.
V obci sa nachádza základná škola spojená s materskou školou. ZŠ navštevuje 111 žiakov (stav zo školského roku 2009/2010) v ôsmich triedach (dva ročníky na prvom stupni sú spojené), MŠ 23 žiakov (stav zo školského roku 2009/2010) v jednej spoločnej triede. Súčasná budova bola postavená v roku 1959.

</doc>
<doc id="25514" url="https://sk.wikipedia.org/wiki?curid=25514" title="Dolné Trhovište">
Dolné Trhovište

Dolné Trhovište je obec na Slovensku v okrese Hlohovec. V obci so 596 obyvateľmi stojí pôvodne románsky kostol sv. Juraja (13. stor.), historické sedliacke domy, športový areál (ihrisko), v časti "Jelenová" neskoroklasicistický kaštieľ (1855). Kaštieľ je sídlom pošty a kultúrneho domu, nachádza sa tu vináreň. K obci patrí aj časť "Podlakša" kde sa nachádza obrovská farma pre nosnice s voľným výbehom. Obec je písomne známa od roku 1156.

</doc>
<doc id="25515" url="https://sk.wikipedia.org/wiki?curid=25515" title="Horné Trhovište">
Horné Trhovište

Horné Trhovište je obec na Slovensku v Hlohovec. V obci je rímskokatolícky kostol sv. Bartolomeja z roku 1230 a kaplnka Sedembolestnej Panny Márie z roku 1760.

</doc>
<doc id="25516" url="https://sk.wikipedia.org/wiki?curid=25516" title="Báč">
Báč

Báč (, ) je obec na Slovensku v okrese Dunajská Streda v Trnavskom kraji. 
Dejiny.
V roku 1319 sa obec prvýkrát spomína ako "Bachfalua", v roku 1321 ako "Boch", v roku 1406 ako "Bochfolua". V roku 1725 tu bola postavená kaplnka ako spomienka na vtedy zúriaci mor, neskôr okolo nej vznikol cintorín. V rokoch 1857 a 1866 bola veľká časť Báču zničená požiarom a v roku 1862 ho postihli záplavy. Obec bola pričlenená k Československu po prvej svetovej vojne, medzi rokmi 1938 až 1944 patrila Maďarsku a po druhej svetovej vojne opäť Československu, od roku 1993 potom Slovensku. 
Obyvateľstvo.
Národnostné zloženie.
Podľa sčítania z 1910 tu žilo 321 obyvateľov, prakticky len maďarskej národnosti, v roku 2011 mal Báč 553 obyvateľov, z ktorých 394 sa hlásilo k maďarskej národnosti a 149 k slovenskej.
Občianska vybavenosť.
Báč má vlastnú poštu, najbližšou železničnou stanicou je Veľká Paka. V blízkosti obce je vybudovaný profesionálny golfový areál GC Welten s hotelom a reštauráciou v kaštieli Welten.
Šport.
V sezóne 2005 – 2006 hral futbalový klub Báču v druhej najvyššej futbalovej súťaži. 

</doc>
<doc id="25517" url="https://sk.wikipedia.org/wiki?curid=25517" title="Baka">
Baka

Baka (, ) je obec na Slovensku v okrese Dunajská Streda. 
Polohopis.
Dolnožitnoostrovská obec leží na brehu vodného diela Gabčíkovo. 
Dejiny.
Prvá písomná zmienka o Bake pochádza z roku 1264. V dávnej histórii bola osadou kráľovských dvorníkov. Podľa sčítania z roku 2001 je 92,50% obyvateľov maďarskej národnosti. 
Šport.
V obci pôsobí futbalový klub FC Baka, hrajúci v I. triede Oblastného futbalového zväzu Dunajská Streda. Založený bol v roku 1931 pod názvom BFC. Pre finančné problémy sa tento v minulosti úspešnejší klub prepadol až do oblastných súťaží. Najväčším úspechom bolo 2. miesto v 4. lige JV ZsFZ v sezóne 2004/05 za ŠK Močenkom.

</doc>
<doc id="25518" url="https://sk.wikipedia.org/wiki?curid=25518" title="Blahová (okres Dunajská Streda)">
Blahová (okres Dunajská Streda)

Blahová () je obec na Slovensku v okrese Dunajská Streda. 
Polohopis.
Rozprestiera sa na Žitnom ostrove pri ramene Malého Dunaja. V obci je futbalový klub, v ktorom hrajú aj hráči z vedľajšej obce Bellova Ves.
Obyvateľstvo.
Národnostné zloženie.
Podľa sčítania v roku 2011 žilo v obci 356 obyvateľov. 199 (56%) slovenskej, 112 (31%) maďarskej a 45 (13%) inej a nezistenej národnosti. V obci sa hovorí prevažne slovenským jazykom.
Občianska vybavenosť.
Obec má vlastnú škôlku, detské ihrisko, obchod, aj futbalové ihrisko. 

</doc>
<doc id="25519" url="https://sk.wikipedia.org/wiki?curid=25519" title="Vieska (okres Dunajská Streda)">
Vieska (okres Dunajská Streda)

Vieska () je obec na Slovensku v okrese Dunajská Streda.
Polohopis.
Najbližším mestom je Dunajská Streda vo vzdialenosti 11 km. Nachádza sa v strede Žitného ostrova (medzi Malým Dunajom a Dunajom), na ceste medzi Bratislavou a Komárnom, v strede kruhu zapísaného do trojuholníka Viedeň, Ráb a Bratislava. Susedné dediny sú Orechová Potôň (maď. Dióspatony), Lúč na Ostrove (maď. Lúcs) a Kráľovičove Kračany. 
Obyvateľstvo.
Bývajú tu ľudia slovenskej a maďarskej národnosti. Podľa náboženstva najmä rímski katolíci a reformovaní. Dnes má samostatnú samosprávu, predtým patrila k Orechovej Potôni. V poslednom období počet obyvateľov znova narastá, ale aj tak väčšinu obyvateľov tvoria ľudia medzi 40. a 70. rokmi. V minulosti dedina mala meno "Dunakisfalud". V 90. rokoch sa obyvatelia obce živili najmä poľnohospodárstvom, dnes už viacerí (najmä mladší) chodia za prácou do hlavného mesta (Bratislava) a aj do zahraničia (Rakúsko, Maďarsko, Česko). 
Občianska vybavenosť.
Neďaleko obecného úradu sa nachádza materská škola a futbalové ihrisko. Kultúrne a slávnostné podujatia sú organizované v kultúrnom dome. 
Obec Vieska má aj dobrovolný hasičský zbor, ktorý sa pravidelne zúčastňuje vo viacerých súťažoch. V roku 2014 získali 2. miesto v západoslovenskej hasičskej lige.
Šport.
Vieska má futbalové mužstvo, ktoré hráva juhozápadnú 5. ligu s mužstvami Veľký Meder a Tešedíkovo od roku 2001. V roku 2006 skončili na druhom mieste 5. ligy a postúpili do 4. ligy. Dedina má aj dorast a mužstvo mladších žiakov.

</doc>
<doc id="25520" url="https://sk.wikipedia.org/wiki?curid=25520" title="Vrakúň">
Vrakúň

Vrakúň () je obec na Slovensku v okrese Dunajská Streda.
Kultúra a zaujímavosti.
Prírodné zaujímavosti.
Národná sústava chránených území a zároveň aj Európska sústava chránených území (Natura 2000):

</doc>
<doc id="25521" url="https://sk.wikipedia.org/wiki?curid=25521" title="Trnávka (okres Dunajská Streda)">
Trnávka (okres Dunajská Streda)

Trnávka (, ) je malá obec na Slovensku v okrese Dunajská Streda. 
Dejiny.
Prvý raz sa jej meno písomne spomína v podobe Tarnuk roku 1275, kedy uhorský kráľ Ladislav IV. daroval, v tom čase ešte neosídlené územie dnešnej obce deťom Andrása Olgyayho, Petrovi a Wolfgangovi za služby, ktoré ich otec vykonal korune. Ďalšie zmienky sú z rokov 1345 a 1355. Podoby mena obce: Tarnok, Tárnok, Csallóköztárnok, Trnávka na Ostrove a Trnávka. V písomnosti z roku 1349 sa obec spomína už ako osídlená. V rokoch 1553-1787 je obec vedená v portálnom súpise ako majetok staro-budínskych mníšok, a to až do doby, kým tento ženský rád nebol cisárom Jozefom II. rozpustený. Roku 1787 Trnávka prechádza do držby kráľovskej pokladnice. Neskôr tu získali majetky aj rôzne šľachtické rody. Medzi známejšie patria: Esterháziovci, Zičiovci, Baldáčiovci, Baťánovci a začiatkom 20. storočia grófska vetva rodu Pongrác. Majetky tu však mali aj príslušníci drobnej šľachty (Kont, Tóth, Tárnoki, Németi atď.). V revolučných rokoch 1848-1849 sa v chotári obce utáborili povstalecké vojská.
Škola.
Dnes v obci škola neexistuje, avšak písomnosti zaznamenávajú, že už roku 1873 na území tejto malej obce bola postavená prvá vzdelávacia inštitúcia pod názvom Rímskokatolícka cirkevná ľudová škola. V 30. rokoch 20. storočia sa škola stala dvojjazyčnou - vyučovalo sa maďarsky aj slovensky. Roku 1981 sa základná škola v Trnávke zrušila. V obci dodnes úspešne pracuje materská škola.
Požiarny zbor.
Časté požiare, ktoré niekoľkokrát vyčíňali v tejto obci (záznamy o požiaroch z rokov 1869, 1871, 1883, 1886 atď.) si vynútili založenie spoločnej požiarnej ochrany obyvateľstva. K založenia požiarneho zboru došlo roku 1880. Tento požiarny zbor fungoval ešte spoločne s požiarnym zborom v susednej obci Rohovce. Spolupráca susedných obcí trvala zhruba dva roky, potom sa požiarníci z Trnávky osoamostatnili a vytvorili vlastnú protipožiarnú ochranu. Prvým veliteľom požiarníkov v trnávke sa stal Mester Márk. 
Obyvateľstvo.
Národnostné zloženie.
Podľa sčítania obyvateľov v roku 1991 mala obec celkovo 395 obyvateľov, z toho 340 hlásiacej sa maďarskej národnosti, 55 k slovenskej. 
Podľa sčítania obyvateľov v roku 2001 mala obec celkovo 428 obyvateľov, z toho hlásiacich sa k maďarskej národnosti 348, k slovenskej 72, k inej 1 občan a neznámej národnosti je 7 obyvateľov.
Kultúra a zaujímavosti.
Tradičné ľudové zvyky.
V obci sa okrem už typických zvykov, ktoré sa zachovali celkovo na Žitnom ostrove, objavujú aj ojedinelé ľudové zvyky ako napríklad plieskanie bičom a strieľanie v deň Vianoc. Naj zaujímavejším je však zvyk navyháňať v sobotu na poludnie voly na polia. Vraj sa v minulosti stávalo, že ak sa gazda zabudol na poliach v práci a začul poludňajší zvon, pustil voly domov a sám sa do jarma zapriahol. Tento zvyk vznikol pravdepodobne nejakou chorobou madzi rožným statkom a gazdovia z obce verili, že ak zvieratá nazapriahnu v sobtou na poludnie, tak ostanú zdravé. 

</doc>
<doc id="25522" url="https://sk.wikipedia.org/wiki?curid=25522" title="Gabčíkovo (okres Dunajská Streda)">
Gabčíkovo (okres Dunajská Streda)

Gabčíkovo (historicky , , ) je mesto na Slovensku v okrese Dunajská Streda. 
Polohopis.
Mesto sa nachádza v centrálnej časti Podunajskej roviny, cca 10 km južne od Dunajskej Stredy, 40 km juhovýchodne od Bratislavy a 3 km severne od rovnomenného vodného diela. Mestom preteká Čiližský potok a v okolí je viacero zavlažovacích kanálov.
Dejiny.
Usadlosť s názvom "Beys" sa spomína už v roku 1102, čím sa radí k najstarším sídlam v regióne. V roku 1264 sa v listinách nachádza názov "Terra castri Zolgageur Bews", v preklade Bews územie hradu Szolgagyőr. Spomínaný hrad Szolgagyőr ležal pri Malom Blahove, no zanikol počas vpádu Mongolov do Uhorska v roku 1241. V čase vzniku najstaršej osady územie obývali Pečenehovia, ktorí strážili brod cez Čiližský potok na ceste z Győru. Belo IV. daroval obec Amadeovcom a tak jej obyvatelia boli až do roku 1848 ich poddanými. V spisoch sa objavujú rôzne podoby názvu, v 14. storočí sa spomína ako "Bess". V roku 1468 udelil kráľ Matej dedine "Bős" právo poriadať týždenný jarmok. 
Opevnený kaštieľ s vodnou priekopou a baštami, stojaci dodnes, sa spomína v roku 1402. Po prisťahovaní nemeckých kolonistov v 16. storočí sa postupne začínajú používať dva názvy; v roku 1565 listiny uvádzajú Magyarbős ( a "Németbős", ). V katastri obce sa nachádzalo niekoľko mlynov, no tiež liehovar, pivovar a cukrovar, ktorý patril v rokoch 18551876 k najväčším v Uhorsku. V rokoch 1861 a 1867 obec zasiahli požiare.
Po rozpade Uhorska a vzniku prvej ČSR sa používal názov obce "Beš", ktorý bol po roku 1948 zmenený na počesť Jozefa Gabčíka, ktorý v operácii Anthropoid vykonal atentát na zastupujúceho ríšskeho protektora Protektorátu Čechy a Morava, Reinharda Heidricha.. V povojnovom období bol Gabčíkovu odňatý mestský štatút a tým sa stalo strediskovou obcou miestneho významu. Verejnosti známou sa vtedajšia obec stala po začatí výstavby vodného diela, sprevádzanej medializovaným medzinárodným sporom s Maďarskom. K 1. januáru 2016 sa Gabčíkovo stalo opäť mestom.

</doc>
<doc id="25523" url="https://sk.wikipedia.org/wiki?curid=25523" title="Hviezdoslavov">
Hviezdoslavov

Hviezdoslavov (oficiálne po maďarsky "Vörösmajor", hovorovo tiež "Hviezdoslavfalva") je obec na Slovensku v okrese Dunajská Streda, ležiaca na západe Žitného ostrova, v blízkosti okresu Senec.
Dejiny.
V chotári dnešnej obce bola v stredoveku obec s názvom Sok, ktorá sa spomína aj v pápežskom desiatkovom registri z rokov 1332 až 1337. 
Obec patrila najprv panstvu Éberardovcov a neskôr Szentgyörgyovcom.
Prvá písomná zmienka o obci Hviezdoslavov je z roku 1924 ako o kolónii. Vznikla však v roku 1921 z bývalého Pállfyho majera, časti obcí Štvrtok na Ostrove a Mierovo. Meno dostala po slovenskom básnikovi Hviezdoslavovi, ktorý v roku 1921 aj zomrel.
V kolónii Hviezdoslavov bola zriadená prvá slovenská škola na Žitnom ostrove.
Obec ako správna jednotka vznikla v roku 1936 zlúčením osád Vörösmajor (pôvodne Apponyiovský, neskôr Pálffyovský majetok), Jozefmajor a Németšók (majetok Wienerovcov-Weltenovcov). Na tieto osady, ktoré sa nachádzali pôvodne v katastrálnych územiach obcí Štvrtok na Ostrove a Mierovo, bolo v rámci prvej pozemkovej reformy dosídlených 69 rodín kolonistov.
Obec sa v rokoch 1938 – 1945 stala súčasťou obce Štvrtok na Ostrove. Ako samostatná obec opäť vznikla v roku 1945.
Pozornosť si zasluhujú v obci budovy Pálffyho majera, pomník Hviezdoslava z roku 1971 a budovy majera Wienera-Weltena.
V roku 2021 bola otvorená Cirkevná spojená škola sv. Martina so zložkami základnou školou a základnou umeleckou školou.
Polohopis.
Obec sa nachádza v miernom pásme a v rastlinnom pásme Žitného ostrova. Leží v Podunajskej nížine v západnej časti Žitného ostrova. Pôda je úrodná, černozemná.
Časti obce.
Obec má tri časti:
Súčasťou pôvodnej obce Hviezdoslavov je i sídlisko Hviezdne bývanie (ležiace na uliciach Hviezdna a Mesačná).
Samospráva.
Na čele obce stojí starosta Ing. František Kavecký.
Obyvateľstvo.
Národnostné zloženie.
V Encyklopédii miest a obcí Slovenska sa píše, že v roku 1924 bol počet obyvateliek a obyvateľov obce 180, ale už v roku 1929 stúpol na 310.
V roku 1938 zo 69 tu žijúcich rodín bolo 21 slovenských, 18 moravských, 15 českých, 14 maďarských a 1 nemecká.
V roku 2013 mala obec 803 obyvateliek a obyvateľov, z toho 406 bolo slovenskej národnosti (51 %) a 86 maďarskej (11 %). Pri 120 osobách osobách národnosť nebola udaná alebo zistená (15 %).
Obec prechádza rýchlou urbanizáciou a počet jej obyvateľstva rýchlo narastá; ide o jednu z najrýchlejšie rastúcich obcí na Slovensku.
Podľa výsledkov sčítania k roku 2021, v ktorom sa prakticky sčítalo 100 % obyvateľstva, sa jeho počet zvýšil na 2 472, z toho k slovenskej národnosti sa prihlásilo 2 100 osôb (85 %) a k maďarskej 181 (7 %). 116 osôb národnosť neudalo alebo nebola zistená (5 %). Zvyšok sa prihlásil najčastejšie k českej, ukrajinskej, ruskej, rusínskej, arabskej a inej národnosti.
V obci však reálne žije približne o 2 000 obyvateľov viac, ktorí v nej nemajú trvalý pobyt.
Vierovyznanie.
V obci sa taktiež prihlásilo 1 042 osôb k rímskokatolicizmu (42 %) a za osoby bez náboženského vyznania sa považuje 1 000 osôb (41 %). K evanjelickej cirkvi augsburského vyznania sa prihlásilo 78 osôb (3 %) a rovnaký počet taktiež ku gréckokatolicizmu.
Doprava.
Obec Hviezdoslavov susedí s obcou Kvetoslavov, cez ktorú prechádza jednokoľajná trať 131 zo železničnej stanice Bratislava-Nové Mesto do Komárna. V blízkosti sa nachádza rýchlostná cesta R7, ktorej privádzač Šamorín-Sever je na ceste II/503 v smere na Šamorín.

</doc>
<doc id="25524" url="https://sk.wikipedia.org/wiki?curid=25524" title="Jahodná (okres Dunajská Streda)">
Jahodná (okres Dunajská Streda)

Jahodná () je obec na Slovensku v okrese Dunajská Streda.
Polohopis.
Preteká cez ňu rieka Malý Dunaj, cez ktorý tu prechádza točený most.
História.
Obec sa prvýkrát spomína v roku 1552. Pri sčítaní ľudu v roku 1553 bolo v obci 5 port vo vlastníctve Ondreja Bátoriho. V listine sa tiež spomína, že v tom čase tu bolo 10 manželských, 6 neobývaných a 3 panské parcely. Začiatkom 17. storočia obec vlastnil Michael Turzo a v roku 1640 ju získali Esterházyovci. Kostol sv. Petra a Pavla dal postaviť v roku 1747 Karol Esterházy, neskorší egerský biskup. V roku 1825 bola otvorená rímskokatolícka ľudová škola. V roku 1877 bol kostol spolu s časťou obce vážne poškodený požiarom a v roku 1882 bol prestavaný. V roku 1896 gróf Michael Esterházy kúpil starú budovu oproti kostolu a založil v nej školu, ktorá fungovala až do roku 1961, keď bola postavená nová škola. V obci hospodárili viaceré šľachtické rodiny (napr. Mórocz z Veľkého Blahova, Szüllő, Krascsenics , Csiba z Veľkého Blahova, Egrÿ, Üregÿ, Nagy a iné).
Časti obce.
Patrí do nej rekreačná a chatárska oblasť Majer Biffar, chatárska a rekreačná oblasť Albarégia a malá osada Čótfa.
Alba Régia.
Alba Régia je chatová oblasť obce Jahodná. Je tu postavených asi sto chatiek. Leží pri jednom meandri Malého Dunaja, priamo pri hladine. Táto časť je často (približne tri roky) postihnutá záplavami. Je tu peší most ponad koryto Malého Dunaja. Blízko sú veľké lužné lesy.
Občianska vybavenosť.
Nachádza sa tu základná škola a kultúrny dom, kde prebiehajú rozličné akcie. Nachádza sa tu aj štrkovisko, kde sa chodia miestni ľudia cez leto osviežiť.

</doc>
<doc id="25525" url="https://sk.wikipedia.org/wiki?curid=25525" title="Jurová">
Jurová

Jurová () je obec na Slovensku v okrese Dunajská Streda.

</doc>
<doc id="25526" url="https://sk.wikipedia.org/wiki?curid=25526" title="Kľúčovec">
Kľúčovec

Kľúčovec () je obec na Slovensku v okrese Dunajská Streda. Je to obec s najvyšším percentuálnym zastúpením maďarskej národnosti. Pri sčítaní v roku 2001 sa k nej prihlásilo 365 obyvateľov, čo predstavuje 98,12% obyvateľov obce.

</doc>
<doc id="25527" url="https://sk.wikipedia.org/wiki?curid=25527" title="Dobrohošť (okres Dunajská Streda)">
Dobrohošť (okres Dunajská Streda)

Dobrohošť (, ) je obec na Slovensku v okrese Dunajská Streda.
Obyvateľstvo.
Národnostné zloženie.
Podľa štatistiky vykonanej v roku 2001 sa k maďarskej národnosti prihlásilo 91,37% a k slovenskej 8,63% občanov.

</doc>
<doc id="25528" url="https://sk.wikipedia.org/wiki?curid=25528" title="Boheľov">
Boheľov

Boheľov () je obec na Slovensku v okrese Dunajská Streda.
Občianska vybavenosť.
V obci sa nachádza moderný reformovaný kostol z roku 1995.

</doc>
<doc id="25529" url="https://sk.wikipedia.org/wiki?curid=25529" title="Baloň">
Baloň

Baloň () je obec na Slovensku v okrese Dunajská Streda. 

</doc>
<doc id="25530" url="https://sk.wikipedia.org/wiki?curid=25530" title="Okoč">
Okoč

Okoč () je obec na Slovensku v okrese Dunajská Streda.

</doc>
<doc id="25531" url="https://sk.wikipedia.org/wiki?curid=25531" title="Povoda">
Povoda

Povoda () je obec na Slovensku v okrese Dunajská Streda.

</doc>
<doc id="25532" url="https://sk.wikipedia.org/wiki?curid=25532" title="Padáň">
Padáň

Padáň () je obec na Slovensku v okrese Dunajská Streda.

</doc>
<doc id="25533" url="https://sk.wikipedia.org/wiki?curid=25533" title="Pataš">
Pataš

Pataš () je obec na Slovensku v okrese Dunajská Streda.

</doc>
<doc id="25534" url="https://sk.wikipedia.org/wiki?curid=25534" title="Oľdza">
Oľdza

Oľdza () je obec na Slovensku v okrese Dunajská Streda. 
Dejiny.
Roku 1239 sa spomína obec ako "Olgia", roku 1259 ako "Ouga". V listine z roku 1251 sa spomínajú "Iobagio castri de Ovga", čiže poddaní obce "Ovga" (vyslovovalo sa zrejme podľa miestneho nárečia ako "Óďa"). Podľa J. Stanislava môže ísť o názov odvodený z predpokladaného slovanského slova "Oldza", ale presvedčivé dôkazy neexistujú. Názov mohol byť odvodený aj od osobného mena. Usadlosť vznikla medzi 10. a 12. storočím v hraničnom pásme uhorského štátu. Pred rokom 1851 ju obývalo 297 rímskych katolíkov a 34 židov, všetci sa hlásili k maďarskej národnosti. V tých časoch sa o obci píše, že chotár je málo úrodný, lebo pôda je piesčitá a kamenistá, ale má bohaté pasienky, ktoré sú základom chovu dobytka.
Zemepánom od nepamäti bola rodina Olgyayovcov, neskôr sa hrdila svojou kúriou v Oľdzi vdova po Lajosovi Udvarnokym. Podľa iného prameňa patrí roku 1251 bratislavskému hradu a spomína sa ako "Ouga" alebo "Ougya" a bratislavský podžupan Puer jej časť daroval istému majstrovi Böjtösovi. V 14. storočí je spomínaný v listinách rodiny Olgyayovcov. V listine kráľa Mateja z 29. mája 1488 je spomínaná pod menom "Ogya".
Neskôr boli jej vlastníkmi rodiny Udvarnokyovcov a Bacsákovcov. V prvej polovici 19. storočia mali v chotári obce významné majetky Olgyayovci Karol, Žigmund a Vendelín Bacsák. Zaujímavé sú chotárne názvy "Félnyárasd", "Longordócz" a "Macsola".
Na začiatku 20. storočia obec tvorilo 48 domov s 248 rímsko-katolíckymi obyvateľmi, napospol maďarskej národnosti. Obec nemala kostol, poštu, telegraf ani železničnú stanicu. Tieto služby obyvateľom zabezpečovali susedné obce. Slovenský názov Oľdza bol zavedený v roku 1948.
V súčasnosti sa na rozsiahlom území vo veľkom stavajú rodinné domy, ktoré majú vplyv na nárast počtu obyvateľov (2018: 503 obyvateľov). V obci žije 41,68% maďarskej populácie, ktorá je na ústupe. 
Hospodárstvo.
V katastrálnom území obce sa nachádzajú významné zásoby štrkopieskov nadregionálneho významu na báze riečnych náplavov Dunaja a Malého Dunaja. V oblasti, kde leží obec Oľdza, sú lokalizované aj významné zdroje kvalitnej pitnej vody vo väčšej hĺbke (katastrálne územie obce patrí do Chránenej vodohospodárskej oblasti Žitný ostrov).

</doc>
<doc id="25535" url="https://sk.wikipedia.org/wiki?curid=25535" title="Nový Život">
Nový Život

Nový Život (historicky , ) je obec na Slovensku v okrese Dunajská Streda.

</doc>
<doc id="25536" url="https://sk.wikipedia.org/wiki?curid=25536" title="Mierovo">
Mierovo

Mierovo (, ) je obec na Slovensku v okrese Dunajská Streda.

</doc>
<doc id="25537" url="https://sk.wikipedia.org/wiki?curid=25537" title="Mad">
Mad

Mad () je obec na Slovensku v okrese Dunajská Streda.

</doc>
<doc id="25538" url="https://sk.wikipedia.org/wiki?curid=25538" title="Macov">
Macov

Macov () je obec na Slovensku v okrese Dunajská Streda.

</doc>
<doc id="25539" url="https://sk.wikipedia.org/wiki?curid=25539" title="Kvetoslavov">
Kvetoslavov

Kvetoslavov (historicky , , ) je obec na Slovensku v okrese Dunajská Streda.
Polohopis.
Najbližšie veľké mesto je hlavné mesto Slovenska Bratislava, vzdialená 15 km, od hraníc s Maďarskom je obec vzdialená 7 km. Najbližšie mesto Šamorín leží vzdialené len 3 km. Kvetoslavov sa nachádza v miernom pásme, v rastlinnom pásme Žitného ostrova. Obec leží v Podunajskej nížine v západnej časti Žitného ostrova. Chotár má rozlohu , tvoria ho štrky a piesky s vrstvami dunajských naplavenín, miestami naviate piesky. Pôda je úrodná, černozemná. Nadmorská výška mimo záplavového územia Žitného ostrova.
Dejiny.
Na mieste obce je doložené Rímsko-barbarské sídlisko. Obec sa prvýkrát spomína roku 1230. Patrila viacerým majiteľom:
V roku 1715 mala obec 6 daňovníkov. Zaoberali sa poľnohospodárstvom. V roku 1869 mala obec 182 obyvateľov. V rokoch 19381945 bola obec pripojená k Maďarsku. Po oslobodení sa do obce presídlili Slováci z Maďarska. Z národnostného hľadiska je skladba obyvateľstva obce slovensko-maďarská.
V obci bola šľachtiteľská stanica zeleniny a ovocia – Šľachtenie a výroba semien Kvetoslavov.
Obyvateľstvo.
Počet obyvateľov pri sčítaní v roku 2021 bol 1744.
Národnostné zloženie.
Národnostné zloženie v roku 2011: Slováci 576 (60,7%), Maďari 310 (32,7%), ostatní 63.
Vývoj počtu obyvateľov:
Školstvo.
V obci je poskytované plnohodnotné predprimárne aj primárne vzdelávanie v Materskej škole aj plnoorganizovanej Základnej škole.
Doprava.
Kvetoslavov leží na jednokoľajnej trati 131 z Bratislavy-Nového Mesta do Komárna. V obci sa nachádza železničná zastávka v 22,438 km a železničná stanica v kilometri 23,921.
Cez kataster obce prechádza rýchlostná cesta R7, ktorej privádzač Šamorín-Sever je na ceste II/503 v smere na Šamorín.
V obci sa nachádza neverejné letisko Kvetoslavov s trávnatým povrchom určené najmä pre športové a rekreačné lietanie.

</doc>
<doc id="25540" url="https://sk.wikipedia.org/wiki?curid=25540" title="Ňárad">
Ňárad

Ňárad () je obec na Slovensku v okrese Dunajská Streda.

</doc>
<doc id="25541" url="https://sk.wikipedia.org/wiki?curid=25541" title="Medveďov">
Medveďov

Medveďov () je obec na Slovensku v okrese Dunajská Streda. 
Polohopis.
Obec Medveďov leží na brehu Dunaja, pár kilometrov dole tokom pod najväčším vodným dielom na Slovensku, vodným dielom Gabčíkovo.
Príroda.
V obci je jedno bocianie hniezdo. V 2013 boli štyri, v 2014 a 2015 dve mláďatá.

</doc>
<doc id="25542" url="https://sk.wikipedia.org/wiki?curid=25542" title="Michal na Ostrove">
Michal na Ostrove

Michal na Ostrove (, ) je obec na Slovensku v okrese Dunajská Streda.

</doc>
<doc id="25543" url="https://sk.wikipedia.org/wiki?curid=25543" title="Štvrtok na Ostrove">
Štvrtok na Ostrove

Štvrtok na Ostrove (historicky , , , ) je obec na Slovensku v okrese Dunajská Streda.
Polohopis.
Leží v Podunajskej nížine v západnej časti Žitného ostrova. Nachádza sa 22 km juhovýchodne od Bratislavy, 23 km severozápadne od Dunajskej Stredy, 11 km severne od Šamorína a 18 km južne od Senca. Susedí s obcami Čakany, Hubice, Lehnice, Mierovo, Hviezdoslavov, Miloslavov, Most pri Bratislave a Tomášov. Cez obec prechádza cesta II/572.
Dejiny.
Prvá písomná zmienka o Štvrtku na Ostrove pochádza z obdobia panovania Ondreja II. Prvýkrát sa písomne spomína v r. 1206 ako "Stwrtok" a roku 1217 kráľ potvrdzuje pre Szentgyörgyiovcov z rodu Hunt-Pázmány vlastnícke práva obce, ďalej jarmočné právo pre obec a tiež prisudzuje časť z mýtnych príjmov pre comesa Sebesa, potomka uvedeného rodu. Dokumenty z týchto období obec spomínajú ako "Cheturtuc", "Cheturtuckheil", "Chetertekhel", neskôr ako "Oppidum Chetertek", na základe čoho je možné, že obec v skoršom období mala iný názov, ktorý však bol zabudnutý a nový názov vznikol na základe udelenia jarmočného práva na štvrtok, namiesto pôvodnej nedele. Nemecký názov obce — "Villa Liupoldi", "Leopoldsdorf" — sa objavil v dokumentoch až v 15. storočí.
Je pravdepodobné, aj keď sa o tom nezachovali žiadne písomné dokumenty, že prví usadlíci na území obce prišli ešte v časoch panovania Svätého Štefana. V miestnej kronike v roku 1677 miestny farár György Náray uvádza, že Svätý Štefan nariadil vybudovať v tejto časti Podunajska 12 kostolov a na základe toho sa Štvrtok stal „kostolným miestom“. Prvá písomná zmienka o kostole však pochádza až z roku 1333, keď Bratislavská kapitula vo svojej správe pre kráľa uvádza: „Je známe, že západná časť obce "(villa) Chuturtuk" a domy na nej pripadajú majstrovi Sebesovi a východná časť obce zase zostane u Pétera. Kostol síce leží v Péterovej časti, ale slúži veriacim z oboch častí obce“. Informácie Nárayho napriek tomu môžu byť pravdivé, o čom svedčí nález z roku 1956, keď počas rekonštrukcie kostola objavili jeho „portále“, teda vstupnú bránu, ktorá bola vybudovaná v románskom štýle, bohato ozdobená a umiestnená medzi dvoma vežami kostola. Na oboch stranách „portálu“ sú po dva okrúhle, nahladko spracované stĺpy, ktoré sa nachádzajú v zemi pod kostolom, avšak dodnes neboli prebádané.
Štvrtok cez stáročia zohrával významnú rolu v rozvoji Horného Žitného ostrova. Nielen preto, že mal jarmočné právo, ale aj kvôli tomu, lebo toto právo zároveň znamenalo aj možnosti na rozvoj obchodníctva a remeselníctva. A keďže z tohto pohľadu centrom týchto hospodárskych činností bola pre celé územie blízka Bratislava, tak tým pádom mali veľký význam aj cesty. Keďže Žitný ostrov mal močaristý charakter, tak práve cez Štvrtok viedla významná cesta, o čom svedčí aj správa Bratislavskej kapituly z roku 1385, v ktorej pre kráľa označuje cestu cez Štvrtok ako „veľkú cestu územia“. Štvrtok na základe týchto skutočností v súlade s rozvojovými trendmi daného obdobia sa začal rozvíjať ako oppidum, teda zemepanské mesto.
Svedčí o tom aj rozhodnutie kráľa Ľudovíta Veľkého z roku 1363, ktorým reagoval na zlú situáciu v určitých oblastiach štátu v dôsledku slabej úrody obilnín. Súčasťou rozhodnutia bolo aj to, že kde všade treba vyhlásiť jeho nariadenia „každú nedeľu do odvolania“, pri tom vyzdvihol z uvedených miest „Bratislavský komitát a v ňom mesto Bratislava, Scamária (Šamorín), Chuturtukhel a Sench“ (Senec). V procese rozvoja Štvrtka ako zemepanského mesta bolo rozhodnutie kráľa o možnosti využívania „ius gladií“, teda práva meča. Kráľ Ľudovít Veľký v roku 1363 umožnil Petrovi Szentgyörgyimu a jeho synom Tomášovi, Jánovi a Petrovi aby „oni vo svojej obci Cheuteurteuk, ktorá sa nachádza v župe Challokeuz v komitáte Bratislava, v obci alebo priľahlých územiach postavili šibenicu”. Pridelením práva meča získal zemepán úplné sudcovské práva, na základe ktorých mal možnosť vyniesť rozsudok smrti a dbať o jeho vykonanie. Nie je však jasné, kedy sa stal oppidom, teda zemepanským mestom Štvrtok. V každom prípade listina kráľa Žigmunda z roku 1430 už spomína Leopoldzdorf ako mesto popri takých usídleniach ako Bratislava, Trnava, Šamorín.
Rozvoj „oppida” Štvrtok sa značne spomalil v prvej polovici 16. storočia, keď posledný zemepán z rodiny Szentgyörgyi, menovite Krištof umrel bez mužského potomka. Celý obrovský majetok Szentgyörgyiovcov pripadol kráľovi, ktorý mohol s ním voľne narábať. Ferdinand I. v roku 1544 sa rozhodol prenajať statok a to tak (na nešťastie Štvrtočanov), že rozdelil aj samotnú obec na dve časti. Pričom jedna časť cez pána hradu vo Svätom Jure sa stal majetkom Gašpara Serédyho, kým druhá časť ako súčasť hradu Éberhard (Malinovo) pripadla Michalovi Méreymu. Neutešený stav trval zhruba tri storočia, pričom k rozvoju Štvrtka bránili aj nájazdy Turkov a ich ostré boje s cisárskymi vojskami a neskôr aj revolúcia vedená Františkom Rákóczim v prvých rokoch 18. storočia, keď oblasť Horného Žitného ostrova bola miestom ostrých bojov medzi „kurucmi a labancami“, to znamená slobodných povstaleckých vojsk a vojenskými jednotkami rakúskeho cisára. Štvrtok si formálne zachoval práva zemepanského mesta, avšak jeho vplyv a centrálne postavenie v regióne boli značne oslabené. O osude a postavení Štvrtka v tom čase výrečne píše známy historiograf obdobia Matej Bél, keď tvrdí, že je to „bezvýznamné zemepanské mesto, hodnotiac stav budov je oveľa chudobnejšie ako Šamorín“. Štvrtok v tom čase zaostával aj v počte obyvateľov, keď podľa súpisu z roku 1761 tu žilo len 419 osôb.
Nový rozvojový nádych nastal až v období reforiem a týkalo sa to tak hospodárskeho ako aj spoločenského života. Pôdohospodárska výroba prešla modernizáciou a popri obchodníkoch sa značne posilnili vo Štvrtku aj remeselníci. Charakteristické je na toto obdobie aj rýchly rozvoj a určitá zmena v počte a zložení obyvateľov Štvrtka. Kým v roku 1815 žilo tu len 490 osôb ako po stáročia rímskokatolíckeho vierovyznania a maďarskej národnosti, tak výsledok sčítanie ľudu z roku 1867 už hovorí o 664 obyvateľoch, z ktorých 21 sa hlásil k židovskému, 13 k protestantskému a jeden k evanjelickému vierovyznaniu a vedľa občanov maďarskej národnosti sa usadilo vo Štvrtku už aj niekoľko nemeckých rodín. V tomto období bola vo Štvrtku aj škola. Najväčšiu zmenu však priniesla reforma verejnej správy z roku 1871: Štvrtok stratil štatút zemepanského mesta aj z právneho hľadiska, avšak získal postavenie „veľkoobce“, čo podľa nových pravidiel fungovania verejnej správy znamenalo, že riadiace orgány obce, teda predstavenstvo a „prvého človeka obce“, teda richtára volili občania obce, ktorí mali povinnosť a právo platiť dane. Postavenie „veľkoobce“ znamenalo to, že richtár a volené predstavenstvo získali právo na výkon všetkých administratív a správnych úkonov vrátane zabezpečenia podmienok hospodárskeho života obce. Volené vedenie obce zrejme spravovalo veci verejné dobre, o čom svedčí prudký nárast obyvateľstva obce a ďalšie zmeny jeho skladby. Výsledky sčítania ľudu z roku 1900 ukázali, že v obci v tom čase žilo až 1092 obyvateľov, z ktorých ku katolíckej cirkvi sa hlásilo 1078 ľudí, k protestantskej a evanjelíckej cirkvi po 8 a židovskej 24, pričom popri 991 občanoch, hlásiacich sa k maďareskej národnosti žilo v obci 20 Nemcov, 19 Slovákov a 88 „iných“ (podľa dobových dokumentov vo väčšine občanov „cigánskeho pôvodu“). Zo všetkých občanov až 605 vedelo písať a čítať, čo znamená, že mali minimálne základné vzdelanie.
Po prvej svetovej vojne, v roku 1918 obec bola pridelená do nového štátneho útvaru Československej republiky. Vtedy dostala meno Štvrtok na Ostrove. Patrila do Bratislavskej župy a v rámci nej do okresu Šamorín. Po reforme verejnej správy v roku 1961 Štvrtok na Ostrove sa stal súčasťou okresu Dunajská Streda a zároveň Západoslovenského kraja. Ďalšia zmena z tohto pohľadu nastala v roku 1997, keď obec bola zaradená spolu s okresom Dunajská Streda do Trnavského samosprávneho kraja.
Dnes má Štvrtok na Ostrove poľnohospodársky charakter. V obci sa nachádza materská škola, základná škola s vyučovacím jazykom maďarským a slovenským. Občianska vybavenosť je veľmi dobrá. Okrem rôznych obchodov a služieb sa tu nachádzajú aj pohostinstvá, zdravotné stredisko či priemyselné areály. V poslednej dobe sa obec môže popýšiť aj najväčším adventným vencom na Slovensku s priemerom 15 m a 2-metrovými sviečkami.
Obyvateľstvo.
Národnostné zloženie.
V roku 1880 z 939 obyvateľov bolo 823 Maďarov a 18 Slovákov. 
V roku 1890 z 847 obyvateľov bolo 804 Maďarov a 19 Slovákov. 
V roku 1900 z 1118 obyvateľov bolo 991 Maďarov a 19 Slovákov. 
V roku 1910 z 1259 obyvateľov bolo 1228 Maďarov a 11 Slovákov. 
V roku 1921 z 1333 obyvateľov bolo 1287 Maďarov a 26 Čechoslovákov. 
V roku 1930 z 1054 obyvateľov bolo 971 Maďarov a 61 Čechoslovákov. 
V roku 1941 z 1481 obyvateľov bolo 1464 Maďarov a 8 Slovákov.
V roku 1970 z 1705 obyvateľov bolo 1616 Maďarov a 87 Slovákov. 
V roku 1980 z 1665 obyvateľov bolo 1551 Maďarov a 101 Slovákov. 
V roku 1991 z 1545 obyvateľov bolo 1369 Maďarov, 128 Slovákov, 36 Rómov, 9 Čechov a 3 Moravania. 
V roku 2001 z 1679 obyvateľov bolo 1391 Maďarov, 207 Slovákov, 56 Rómov a 10 Čechov. 
Národnosť (2011) spolu: 1 770 obyv.

</doc>
<doc id="25544" url="https://sk.wikipedia.org/wiki?curid=25544" title="Trstená na Ostrove">
Trstená na Ostrove

Trstená na Ostrove () je obec na Slovensku v okrese Dunajská Streda. 
Občianska vybavenosť.
V obci je rímskokatolícka kaplnka Sedembolestnej Panny Márie.

</doc>
<doc id="25545" url="https://sk.wikipedia.org/wiki?curid=25545" title="Lúč na Ostrove">
Lúč na Ostrove

Lúč na Ostrove () je obec na Slovensku v okrese Dunajská Streda.
Polohopis.
Obec leží v Podunajskej nížine, v centrálnej časti Žitného ostrova. Jej chotár je rovinný, odlesnený, tvoria ho mlado-treťohorné štrky a piesky s vrstvami štvrtohorných riečnych usadenín Dunaja. Má lužné pôdy a je tu rašelinisko. Južne od obce sa nachádza zavlažovací kanál Dobrohošť - Kračany.
Symboly obce.
Erb.
Erb obce tvorí neskorogotický strieborný štít, v ktorom na zlatom stolci sedí strieborno-zeleno odetá sv. Anna v červenom plášti, na kolenách so striebornou otvorenou knihou, pravicou vinie k sebe zlato-odetú Pannu Máriu.
Dejiny.
Obec Lúč na Ostrove () vznikla zlúčením obcí Malá Lúč () a Veľká Lúč () v roku 1960.
Kultúra a zaujímavosti.
Prírodné zaujímavosti.
Významné krajinné prvky územného systému ekologickej stability okresu Dunajská Streda (RÚSES DS):

</doc>
<doc id="25546" url="https://sk.wikipedia.org/wiki?curid=25546" title="Blatná na Ostrove">
Blatná na Ostrove

Blatná na Ostrove () je obec na Slovensku v okrese Dunajská Streda.

</doc>
<doc id="25547" url="https://sk.wikipedia.org/wiki?curid=25547" title="Vojka nad Dunajom">
Vojka nad Dunajom

Vojka nad Dunajom () je obec na Slovensku v okrese Dunajská Streda. Nachádza sa medzi dvomi ramenami Dunaja. 
Dejiny.
Obec je prvýkrát písomne doložená v roku 1186 v podobe názvu "Vayka". Neskôr bolo v rokoch 1254-1255 bolo meno obce zapísané ako "Woyka". Podľa legiend si obec vyslúžila meno i svoje postavenie záchranou prvého uhorského kráľa Štefana, ktorého pohanské meno bolo Vajk. Zastrelil tu jeleňa, ktorý spadol do vody. Pri jeho vyťahovaní spadol do vody aj Vajk, ale zachránili ho dvaja rybári. Za odmenu im daroval zem. Rybári z vďaky nazvali obec Vajkou.
Obyvateľstvo Vojky neustále sužovali povodne, po nich sa v okolí vytvárali nové ostrovy. Značná časť obyvateľov Vojky sa živila rybolovom a výnosným povolaním bolo aj ryžovanie zlata a poľnohospodárstvo. V roku 1828 mala obec 1 101 obyvateľov.
V roku 1940 bola k Vojke pričlenená obec Kyselica, no v roku 1981 bola kvôli stavbe prívodného kanála opätovne oddelená. Súčasnú podobu, i počet obyvateľov ovplyvnila výstavba Vodného diela Gabčíkovo v blízkosti tejto obce.
Od roku 1992 po napustení nového prívodného kanála Dunaja sa Vojka ocitla na ostrove (spolu s Dobrohošťom a Bodíkmi) medzi prívodným kanálom vodného diela a starým korytom Dunaja. Do obce sa dá dostať troma spôsobmi: kompou z Kyselice, cestnou dopravou od Čunova a od Gabčíkova.
Občianska vybavenosť.
V blízkosti obce sa nachádza materiálová jama, ktorá vznikla ťažením štrkopieskov a využíva sa ako prírodné kúpalisko s rozlohu 72 hektárov. 

</doc>
<doc id="25548" url="https://sk.wikipedia.org/wiki?curid=25548" title="Trhová Hradská">
Trhová Hradská

Trhová Hradská (, ) je obec na Slovensku v okrese Dunajská Streda. 
Dejiny.
V rokoch 1960–1990 bolo Horné Mýto zlúčené s Trhovou Hradskou do obce s názvom Trhové Mýto. Po roku 1990 obec Trhové Mýto zanikla a obce sa vrátili k svojim pôvodným názvom.

</doc>
<doc id="25549" url="https://sk.wikipedia.org/wiki?curid=25549" title="Veľká Paka">
Veľká Paka

Veľká Paka (, ) je obec na Slovensku v okrese Dunajská Streda.
Dejiny.
Historické súvislosti a prvé zmienky o tejto relatívne malej obci nie sú jasné. Obec je písomne známa od roku 1222, podľa iných zdrojov od roku 1250. Z historického hľadiska sú zaujímavé aj hrobové nálezy maďarovskej kultúry zo staršej doby bronzovej, ktoré sa tu našli. Obec v dnešnej podobe vznikla zlúčením s obcami Čukárska a Malá Paka v roku 1941. Obec má tri miestne časti: Čukárska Paka, Malá Paka a Veľká Paka.
Obyvateľstvo.
Národnostné zloženie.
Podľa sčítania v roku 2011 v obci žilo 879 osôb. Z toho 478 (55 %) slovenskej, 335 (38 %) maďarskej a 71 osôb (8 %) inej alebo nezistenej národnosti.
Občianska vybavenosť.
V obci sa nachádza moderný kultúrny dom, penzión a rybník.

</doc>
<doc id="25550" url="https://sk.wikipedia.org/wiki?curid=25550" title="Horná Potôň">
Horná Potôň

Horná Potôň () je obec na Slovensku v okrese Dunajská Streda.
Dejiny.
Prvá písomná zmienka o Hornej Potôni pochádza z roku 1255 v tvare Superior Potun, neskôr v tvare Felsew Pathon (1435), možno však, že pôvodne nešlo o samostatnú obec, ale o pomenovanie časti potonskej zeme, alebo predchodkyňu neskoršej obce Lőgér Patony, pretože v prameňoch často alternuje s pomenovaním Leuger Pathon (1553) či Lögör Patony (1773). Horná Potôň v dnešnej podobe vznikla v roku 1940, keď k nej bola pričelená obec Benkova Potôň a v roku 1960 Čečínska Potôň. V rokoch 1940 až 1960 patrila k obci Michal na Ostrove.
Osobnosti obce.
Rodáci.
Ľudovít Pollák (* 1909 – † 1981), slovenský a česko-slovenský politik, člen KSČ a poslanec Národného zhromaždenia ČSR 

</doc>
<doc id="25551" url="https://sk.wikipedia.org/wiki?curid=25551" title="Kyselica (obec)">
Kyselica (obec)

Kyselica (, ) je obec na Slovensku v okrese Dunajská Streda.

</doc>
<doc id="25552" url="https://sk.wikipedia.org/wiki?curid=25552" title="Orechová Potôň">
Orechová Potôň

Orechová Potôň () je obec na Slovensku v okrese Dunajská Streda. 
Dejiny.
Pod názvom Orechová Potôň je obec známa od roku 1808, keď vznikla spojením pôvodnej Orechovej Potône s Förgeho Potôňou.
Občianska vybavenosť.
Pri obci bol od septembra 2008 do októbra 2009 postavený motoristický okruh s názvom Slovakia Ring.

</doc>
<doc id="25553" url="https://sk.wikipedia.org/wiki?curid=25553" title="Dunajský Klátov">
Dunajský Klátov

Dunajský Klátov (, do roku 1948 ) je obec na Slovensku v okrese Dunajská Streda.

</doc>
<doc id="25554" url="https://sk.wikipedia.org/wiki?curid=25554" title="Horné Mýto">
Horné Mýto

Horné Mýto () je obec na Slovensku v okrese Dunajská Streda. 
Dejiny.
V rokoch 1960–1990 bolo Horné Mýto zlúčené s Trhovou Hradskou do obce s názvom Trhové Mýto. Po roku 1990 obec Trhové Mýto zaniklo a obce sa vrátili k svojim pôvodným názvom.
Kultúra a zaujímavosti.
Prírodné zaujímavosti.
Národná sústava chránených území:
Európska sústava chránených území (Natura 2000):
Chránené stromy:

</doc>
<doc id="25555" url="https://sk.wikipedia.org/wiki?curid=25555" title="Čiližská Radvaň">
Čiližská Radvaň

Čiližská Radvaň () je obec na Slovensku v okrese Dunajská Streda. V roku 2001 bolo z 1 218 obyvateľov 1 162 maďarskej a 47 slovenskej národnosti. 
Polohopis.
Rozprestiera sa na Žitnom ostrove, juhovýchodne od Dunajskej Stredy a juhozápadne od Veľkého Medera. 
K obci patrí osada Vrbina. 
Na juhu susedí s dedinou Kľúčovec, na juhozápade s dedinou Medveďov, na západe s dedinou Baloň, na severe s dedinou Pataš a na východe s mestom Veľký Meder. 
Čiližská Radvaň s rozlohou 21,41 km² sa nachádza v nadmorskej výške 110113 metrov nad morom. 
Cez obec vedie cesta 586 spájajúca Veľký Meder (7 km) s Dunajským mostom v Medveďove (6 km). 
Obec je po vedľajších cestách spojená s obcami Pataš (6 km), Kľučovec (4 km) a Baloň (1,5 km). 
Dejiny.
Prvá zmienka o dedine sa nachádza v súpise majetkov Zoborského opátstva z roku 1252.
Obyvateľstvo.
V roku 1910 mala 979 obyvateľov, väčšinou maďarských. 
V roku 1921 malo 958 obyvateľov, z toho 887 (92,6%) Maďarov a 58 (6,1%) Slovákov. 
V roku 2001 bolo z 1218 obyvateľov 1162 (95,4%) Maďarov a 47 (3,9%) Slovákov. Zároveň mala obec 519 rímskokatolíkov, 469 reformovaných a 9 obyvateľov luteránov. 
V roku 2011 mala 1205 obyvateľov, z toho 1128 Maďarov a 65 Slovákov.
Samospráva.
Erzsébet Janík - Starostka
Obecné zastupiteľstvo:

</doc>
<doc id="25556" url="https://sk.wikipedia.org/wiki?curid=25556" title="Kostolné Kračany">
Kostolné Kračany

Kostolné Kračany () sú obec na Slovensku v okrese Dunajská Streda.

</doc>
<doc id="25557" url="https://sk.wikipedia.org/wiki?curid=25557" title="Janíky">
Janíky

Janíky () sú obec na Slovensku v okrese Dunajská Streda.
Polohopis.
Obec Janíky sa nachádza na južnej časti Slovenska, na severozápadnej časti Žitného ostrova. Jej severnou hranicou je Malý Dunaj. Nachádzajú sa asi 20 km od hlavného mesta Bratislavy. 
Dejiny.
História obce sa datuje do doby bronzovej. Prvé písomné pamiatky pochádzajú z listu kráľa Ladislava IV. z roku 1287. V tejto dobe toto územie patrilo rodine Janokovcov a nazývali ho Januk, Janyk. Zdroje z 14. storočia už spomínajú tri názvy obcí: Horné Janíky, Dolné Janíky a Malé Janíky (dnes Búštelek). V 15-16. storočí územie dnešných Janíkov patrilo mníškam zo Starého Budína. V 17. storočí Dolné a Horné Janíky boli nevoľnícke dediny. V 19. storočí boli vo vlastníctve rodiny Esterháziovcov, neskôr Zičiovcov. V tomto čase obec rátala 400 duší. 97% obyvateľstva malo rímskokatolícku vieru. V 19. storočí Búštelek bol jednou z najmenších obcí Bratislavskej župy (12 domov, 62 obyvateľov). Počas storočí sa stal majetkom rôznych šľachtických rodín (Dóka, Jankó, Szabó). Neskôr ho pripojili k Horným Janíkom. Obyvateľstvo sa živilo poľnohospodárstvom, rybárstvom a poľovníctvom. Na toto poukazuje aj erb dediny, ktorý zobrazuje jeleňa a ďatelinu. V roku 1940 zlúčili tri dediny a doteraz existuje pod názvom Janíky. V súčasnosti sa vďaka priaznivej polohe sťahuje väčšie množstvo rodín za vidieckym životom a pokojom, ktoré dedina ponúka. Plusom Janíkov nie je len priaznivá lokalita, ale aj Malý Dunaj, ktorý sa nachádza asi 1 km od dediny. Brehy rieky ponúkajú veľké množstvo rekreačných príležitostí. 

</doc>
<doc id="25558" url="https://sk.wikipedia.org/wiki?curid=25558" title="Vydrany">
Vydrany

Vydrany (historicky , ) je obec na Slovensku v okrese Dunajská Streda.

</doc>
<doc id="25559" url="https://sk.wikipedia.org/wiki?curid=25559" title="Zlaté Klasy">
Zlaté Klasy

Zlaté Klasy (historicky , , ) sú obec na Slovensku v okrese Dunajská Streda.

</doc>
<doc id="25560" url="https://sk.wikipedia.org/wiki?curid=25560" title="Topoľníky">
Topoľníky

Topoľníky () sú obec na Slovensku v okrese Dunajská Streda.
Kultúra a zaujímavosti.
Monitorovacia stanica.
V obci sa nachádza monitorovacia stanica kvality ovzdušia, ktorú prevádzkuje SHMÚ v sieti NMSKO, ktorý je zároveň aj v európskej sieti EMEP.

</doc>
<doc id="25561" url="https://sk.wikipedia.org/wiki?curid=25561" title="Rohovce">
Rohovce

Rohovce (historicky , , ) sú obec na Slovensku v okrese Dunajská Streda.
Polohopis.
Obec leží v Podunajskej nížine, v južnej časti Žitného ostrova.
Dejiny.
Prvá písomná správa o obci je z roku 1250, keď sa spomína ako Zeroa. Dnes používaný slovenský úradný názov dostala obec po roku 1948. Obec pôvodne patrila kráľovským dvorníkom. V stredoveku tu nadobudli majetky rodiny Bazini a Szentgyörgyi. Neskôr patrila obec viacerým šľachtickým rodinám. Časť dnešnej obce, pôvodne pod názvom Nagyszarva, patrila Sárkányovcom, ktorí tu v 15. storočí postavili vodný hrad. Neskôr patrila Ilešházoovcom, ktorí tu mali sídlo svojho panstva. 
Symboly obce.
Symboly obce sú zapísané v Heraldickom registri SR. Erb je zapísaný v tejto podobe: v zelenom štíte na oblej čiernej, striebrom šikmo mrežovanej pažiti zlatý obrátený pluh so striebornými radlicami, sprevádzaný vľavo hore úzkym zlatostriebrone štvrteným zahroteným svätoondrejským krížom. Vlajka obce pozostáva z 5 pozdĺžnych pruhov vo farbách zelenej (3/9), žltej (1/9), bielej (1/9) a zelenej (3/9). Vlajka má pomer strán 2“3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
Národnostné zloženie.
Počet obyvateľov bol v roku 2011 pri sčítaní obyvateľstva 1192 (v roku 2001 bol počet obyvateľov 1037, tj. prírastok 155 obyvateľov medzi rokmi 2001-2011). Podľa národnosti v roku 2011: slovenská 204 obyvateľov (17,11%), maďarská 852 obyvateľov (71,48%), ostatné + nezistené národnosti 135 obyvateľov (cca 10%), pre porovnanie v roku 2001 sa k slovenskej národnosti prihlásilo 120 obyvateľov a k maďarskej národnosti 909 obyvateľov.

</doc>
<doc id="25562" url="https://sk.wikipedia.org/wiki?curid=25562" title="Potônske Lúky">
Potônske Lúky

Potônske Lúky () sú obec na Slovensku v okrese Dunajská Streda. Vznikla roku 2002 odčlenením od obce Horná Potôň.

</doc>
<doc id="25563" url="https://sk.wikipedia.org/wiki?curid=25563" title="Lehnice">
Lehnice

Lehnice (, ) sú obec na Slovensku na Žitnom ostrove v okrese Dunajská Streda.
Obyvateľstvo.
Národnostné zloženie.
Národnosť (2011) spolu: 2527 obyv.

</doc>
<doc id="25564" url="https://sk.wikipedia.org/wiki?curid=25564" title="Ohrady">
Ohrady

Ohrady (historicky , ) sú obec na Slovensku v okrese Dunajská Streda.
Šport.
Pôsobí tu futbalový klub OFK Rapid Ohrady.

</doc>
<doc id="25565" url="https://sk.wikipedia.org/wiki?curid=25565" title="Kútniky">
Kútniky

Kútniky () je obec na Slovensku v okrese Dunajská Streda. V obci sú dve dediny: Blažov a Kútniky.
Polohopis.
Obec leží v Podunajskej nížine v centrálnej časti Žitného ostrova. 
Dejiny.
Kútniky v dnešnej podobe vytvorili v roku 1960, keď k nim pripojili "Blažov" a "Povodu" (Povoda sa odčlenila v roku 1990). Prvá písomná zmienka o obci (Ethe) je z roku 1250. Prvé osídlenie obce sa viaže ku kráľovským dvorníkom. V chotári tejto lokality sa postupne vyvinulo až 7 obcí. Patrili rôznym šľachticom, najmä "Zomorovcom" a "Kondéovcom". Obec Blažov sa po prvý raz spomína vo falošnej listine z roku 1260. v stredoveku tu mali majetky najmä "Pókatelekiovci" a "Kondéovci", v novoveku "Oroszovci" a v osade "Enyed" patriacej k obci od druhej polovice 19. storočia "Fuchsovci". Kútniky boli do roku 1948 známe pod názvom "Hegybenéte".
Kultúra a zaujímavosti.
Zaujímavosti.
Sídlo starostu je v dedine Kútniky, napriek tomu, že nie je najväčšia, ale je na hlavnej komunikácii BA-KN. Kuriozitou je označenie železničnej zastávky. V minulosti, keď železničnú zastávku pomenovali „Kútniky“, časť obce Blažov – presnejšie jednu polovicu ulice, kde sa táto železničná zastávka nachádzala – pričlenili ku Kútnikom, hoci ju od Kútnikov delí pole a asi 500 m. 

</doc>
<doc id="25566" url="https://sk.wikipedia.org/wiki?curid=25566" title="Bodíky">
Bodíky

Bodíky (, , doslova ) sú obec na Slovensku v okrese Dunajská Streda.
Občianska vybavenosť.
V obci je rímskokatolícka kaplnka Božského Srdca Ježišovho a moderný kostol Nepoškvrneného Srdca Panny Márie z roku 1991.

</doc>
<doc id="25567" url="https://sk.wikipedia.org/wiki?curid=25567" title="Holice (okres Dunajská Streda)">
Holice (okres Dunajská Streda)

Holice (do roku 1948 "Gala"; ) sú obec na Slovensku v okrese Dunajská Streda.

</doc>
<doc id="25568" url="https://sk.wikipedia.org/wiki?curid=25568" title="Kráľovičove Kračany">
Kráľovičove Kračany

Kráľovičove Kračany () sú obec na Slovensku v okrese Dunajská Streda.

</doc>
<doc id="25569" url="https://sk.wikipedia.org/wiki?curid=25569" title="Malé Dvorníky">
Malé Dvorníky

Malé Dvorníky () sú obec na Slovensku v okrese Dunajská Streda 
Polohopis.
Obec je vzdialená od Dunajskej Stredy približne 3 km. V minulosti bola zlúčená s obcou Veľké Dvorníky do obce Dvorníky na Ostrove. Má 1 090 obyvateľov. Nachádza sa tu najvyšší bod nad hladinou mora Žitného ostrova. V obci prevažujú občania maďarskej národnosti. 
Dejiny.
Spisy uložené v budapeštianskom archíve dokladajú, že obec bola už v roku 1252 známa ako osadlosť dvoranov slúžiacich na bratislavskom hrade. Od roku 1356 sa obec objavuje ako šľachtická osada už pod svojím dnešným názvom ODOUR (dvor). Hovorí sa, že obec v 6. storočí, v čase nadvlády Avarov, sa nenachádzala na svojom súčasnom mieste, ale pri hlavnej ceste vedúcej cez Dunajskú Stredu. Násyp zeme, ktorý sa tiahol pri hraniciach obce, pozostatok Ringu, existuje až dodnes. Na tejto vyvýšenine sa dnes nachádza obecný cintorín a rímskokatolícky Kostol Najsvätejšej Trojice z roku 1953, po ktorej nesie táto vyvýšenina názov „Kápolnadomb“. Archeológovia tu počas vykopávok v roku 1946 našli viacero cenných nálezov z obdobia Keltov a Avarov. Časť z nich je aj v súčasnosti vystavená v Žitnoostrovskom múzeu.
Občianska vybavenosť.
Nachádza sa tu materská a základná škola s vyučovacím jazykom maďarským. 
Šport.
Miestne ženské futbalové družstvo Malodvornícky FK Malé Dvorníky hrá najvyššiu slovenskú futbalovú súťaž.

</doc>
<doc id="25570" url="https://sk.wikipedia.org/wiki?curid=25570" title="Čakany">
Čakany

Čakany (, ) sú obec na Slovensku v okrese Dunajská Streda.

</doc>
<doc id="25571" url="https://sk.wikipedia.org/wiki?curid=25571" title="Čenkovce">
Čenkovce

Čenkovce () je obec na Slovensku v okrese Dunajská Streda. 
Dejiny.
V rokoch 1960-1993 bola začlenená do Zlatých Klasov. V roku 1993 sa odčlenila od Zlatých Klasov.

</doc>
<doc id="25572" url="https://sk.wikipedia.org/wiki?curid=25572" title="Hubice">
Hubice

Hubice () sú obec na Slovensku v okrese Dunajská Streda.
Dejiny.
Obec je doložená z roku 1293 ako Gumba, z roku 1948 ako Hubice; maďarsky Gomba, Nemesgomba. Obec sa spomína z roku 1293. Časť patrila viacerým zemianskym rodinám, časť bola kmeňovým majet­kom Gombayovcov, ktorý tu mali opevnený kaštieľ, v roku 1553 Araňošiovcom, Čorbovcom, Zomorovcom, Molnárovcom, Beelyovcom, v 17. storočí väčšina arci­biskupovi Selepčénimu, do 20. storočia tu mal veľ­kostatok Wiener-Welten. V roku 1553 mala obec 7 port, v roku 1828 mala 28 domov a 197 obyvateľov. V roku 1666 tu arcibiskup zriadil manufaktúru na výrobu súkna (ktorá po jeho smrti zanikla), dal vybudovať rybníky a zaviedol rozsiahly chov oviec. Wiener v 19. storočí postavil žrebčín a zaviedol chov koní. V rokoch 1938-1945 bola pripojená k Ma­ďarsku.

</doc>
<doc id="25573" url="https://sk.wikipedia.org/wiki?curid=25573" title="Veľké Dvorníky">
Veľké Dvorníky

Veľké Dvorníky () sú obec na Slovensku v okrese Dunajská Streda.
Občianska vybavenosť.
V obci je rímskokatolícky kostol Mena Panny Márie z roku 1954.

</doc>
<doc id="25574" url="https://sk.wikipedia.org/wiki?curid=25574" title="Dolný Bar">
Dolný Bar

Dolný Bar () je obec na Slovensku v okrese Dunajská Streda.

</doc>
<doc id="25575" url="https://sk.wikipedia.org/wiki?curid=25575" title="Horný Bar">
Horný Bar

Horný Bar () je obec na Slovensku v okrese Dunajská Streda. 

</doc>
<doc id="25576" url="https://sk.wikipedia.org/wiki?curid=25576" title="Bellova Ves">
Bellova Ves

Bellova Ves () je obec na Slovensku v okrese Dunajská Streda.
Polohopis.
Obec sa nachádza na území Podunajskej nížiny. V blízkosti obce sa nachádza lovný rybník s názvom Štrkovisko Viten a približne vzdialený Malý Dunaj. Teplota počas roka tu dosahuje najvyššie priemerné teploty a aj vďaka kvalitnej pôde je vhodná na pestovanie čohokoľvek – od hrozna až po zemiaky. Úhrn zrážok je jeden z najnižších na západnom Slovensku.
Dejiny.
Obec vznikla na začiatku 20. storočia spojením viacerých statkov moravských prisťahovalcov. Neskôr bola Bellova Ves pripojená k obci Blahová, aby sa neskôr znova osamostatnila. Na rozdiel od okolitých obcí s vysokým počtom obyvateľov maďarskej národnosti majú Bellova Ves a Blahová menšie zastúpenie tejto národnosti, a to najmä z radu starších obyvateľov. K novembru 2015 bolo prihlásených k trvalému pobytu 272 obyvateľov, reálne číslo je vyššie vďaka obyvateľom, ktorý majú trvalý pobyt v blízkej Bratislave pričom bývajú v obci. Prisťahovalectvo v obci v posledných 5 rokoch zažíva rozmach, keď sa sťahujú najmä mladé rodiny z Bratislavy, kupujú víkendové chaty alebo novostavby. 
Obyvateľstvo.
Národnostné zloženie.
Sčítanie ľudí 2011: 229 obyvateľov.
Z toho 122 (53%) slovenskej, 56 (24%) maďarskej a 51 (22%) inej a nezistenej národnosti
Infraštruktúra.
Vzhľadom na počet obyvateľov nie je infraštruktúra v obci rozvinutá. Obec nemá plynovú prípojku a ani kanalizáciu. Vodovod bol vybudovaný z fondov EÚ a po napojení na artézsku studňu je spustený. Lokalita Žitného ostrova sa vyznačuje veľmi kvalitnou vodou čo mnohí využívajú odnepamäti na vŕtanie vlastných studní. Vykurovanie domov je drevom, uhlím alebo elektrickou energiou. V obci je tradične dedinská krčma a potraviny. Najbližšia škola je v vzdialených Lehniciach, kde premáva pravidelný autobusový spoj. Autobusové spojenie je na slabej úrovni a cez víkend autobusy nepremávajú, preto bez auta sa tu nezaobídete. Aj napriek tomu je táto obec neuveriteľne tichá, zelená (veľa stromov) a cez týždeň tu nestretnete okrem poštára a starostky takmer nikoho, preto je vyhľadávaná ľuďmi, ktorí chcú najmä oddych od rušného hlavného mesta. Po vybudovaní R7 sa očakáva, že atraktivita obce sa zvýši a aj zlepší rýchlosť cesty autom do centra Bratislavy, ktorý je teraz počas ranných zápch na úrovni 45 minút.

</doc>
<doc id="25577" url="https://sk.wikipedia.org/wiki?curid=25577" title="Veľké Blahovo">
Veľké Blahovo

Veľké Blahovo (, do roku 1948 "Veľký Aboň") je obec na Slovensku v okrese Dunajská Streda.
História.
Územie dnešnej obce bolo po stáročia močaristým, rákosovým územím. Obec vznikla na pozemku, ktorý kráľ Štefan III. daroval osadníkom z Česka. V roku 1162 sa prvýkrát spomína vo forme "„terra Oboni“". Neskôr sa v písomných prameňoch spomína ako "Fulobon, Csukár-Nagy Abony, Felabony, Nemesabony, Csallóköz-Abony" . Jej meno pochádza zo staromaďarského osobného mena Aba. Lakói boli hradní poddaní Bratislavského hradu, ktorým kráľ Ondrej II. udelil výsady, ktoré v roku 1236 potvrdil aj Belo IV. V roku 1298 kráľ Ondrej III. daroval Veľké Blahovo majstrovi Petrovi, synovi Ondreja Olgyaya za zásluhy v bojoch pri Rýne. V roku 1299 kráľ povýšil do šľachtického stavu aj hradných nevoľníkov z Veľkého Blahova.
V roku 1356 kráľ Ľudovít I.potvrdil, že šľachtici z Veľkého Blahova sú povinní ísť do vojny v prípade nepriateľského útoku. V roku 1425 bolo Veľké Blahovo rozdelené na 8 rovnakých častí. Veľké Blahovo počas svojej histórie vlastnilo viacero šľachtických rodov. Medzi spoločných vlastníkov obce patrili rody Csiba, Mórocz, Csomor, Rácz, Gazdagh, Rényi, Varga, Fehér a Nagy. Kaštieľ Ordódyovcov postavili v rokoch 1760 až 1765.
Podľa dr. Evy Straubovej ""Nádvár, ktorý bol na hranici obce, bol zničený v dôsledku tureckých bojov. (Nagy) Abony bola kedysi šľachtickou obcou, pripojila sa k végvárskemu systému a zohrávala dôležitú vojenskú úlohu tým, že zabezpečovala nepretržitú obrannú pripravenosť“."

</doc>
<doc id="25578" url="https://sk.wikipedia.org/wiki?curid=25578" title="Sap">
Sap

Sap (, v rokoch 19481990 "Palkovičovo") je obec na Slovensku v okrese Dunajská Streda.
Polohopis.
Obec je vzdialená od Dunajskej Stredy asi 19 km južným smerom. Obyvatelia sú prevažne maďarskej národnosti. Je vybudovaná cyklistická dráha cez Gabčíkovo až do Bratislavy. V rokoch 1948 až 1990 sa obec volala Palkovičovo.
Občianska vybavenosť.
V obci je okrem reformovaného kostola aj moderná rímskokatolícka kaplnka sv. Terézie z Ávily.

</doc>
<doc id="25579" url="https://sk.wikipedia.org/wiki?curid=25579" title="Bardoňovo">
Bardoňovo

Bardoňovo je obec na Slovensku v okrese Nové Zámky. 
Dejiny.
Prvá písomná zmienka o obci je z roku 1269 pod názvom Barakcha, neskôr Brakcha (1298), Baracha (1327), Nogbrakcha (1394), Barachko (1395), Baracžka (1773), Baracska (1920), Bardoňovo (1948).
Maďarský názov bol Barsbaracska. Lokalita obce bola osídlená už dávno pred týmto obdobím, a to na sklonku mladšej doby kamennej, ktorá tu zanechala svoje stopy. Na území obce je archeologicky doložené sídlo čačanskej a velatickej kultúry z mladšej doby bronzovej a rímsko – barbarské sídlo.
V roku 1291 získali silnejší, poprípade vážnejší obyvatelia majetok a osídlenci ich nazvali zemepánmi. Obec patrila zemanom z Baračky, z Berše, Klačian, Šimonovian. 
V roku 1395 zemepán Barakchai Ján daroval svoju časť Malú Barakchu opátstvu kláštora v Hronskom Beňadiku, ktoré sa stalo podielnikom v chotári obce.
V roku 1601 mala majer a 44 domov, v roku 1715 mala vinice a 23 daňovníkov, v roku 1828 mala 84 domov a 591 obyvateľov. Obyvatelia sa zaoberali poľnohospodárstvom a vinohradníctvom. Za I. ČSR boli v obci veľkostatky Kelcsényiho a Hoffera. V rokoch 1938–1945 bola obec pripojená k Maďarsku.
Obyvateľstvo.
Pri sčítaní v roku 2021 mala obec 682 obyvateľov. Z toho národnosť slovenská 458 obyvateľov (67,2%), maďarská 200 (29,3%), česká 3 (0,4%) a nezistená 21 (3,1%)
Pri sčítaní v roku 2011 mala obec 786 obyvateľov. Z toho národnosť slovenská 454 obyvateľov (57,8%), národnosť maďarská 233 (29,6%) a česká 5 obyvateľov, ostatní 94.

</doc>
<doc id="25580" url="https://sk.wikipedia.org/wiki?curid=25580" title="Brestovec (okres Myjava)">
Brestovec (okres Myjava)

Brestovec je obec na Slovensku v okrese Myjava.

</doc>
<doc id="25581" url="https://sk.wikipedia.org/wiki?curid=25581" title="Chvojnica (okres Myjava)">
Chvojnica (okres Myjava)

Chvojnica je obec na Slovensku v okrese Myjava. V roku 2011 tu žilo 373 obyvateľov. Obec oficiálne vznikla roku 1957 zlúčením viacerých častí kopaníc patriacich k Vrbovciam, Sobotišti a Častkovu.

</doc>
<doc id="25582" url="https://sk.wikipedia.org/wiki?curid=25582" title="Jablonka (okres Myjava)">
Jablonka (okres Myjava)

Jablonka je obec na Slovensku v okrese Myjava.

</doc>
<doc id="25583" url="https://sk.wikipedia.org/wiki?curid=25583" title="Hrašné">
Hrašné

Hrašné je obec na Slovensku v okrese Myjava.
Polohopis.
Leží v severovýchodnej časti Myjavskej pahorkatiny 5 km od Starej Turej. Nadmorská výška obce je 340 m. Obec Hrašné nepredstavuje jeden monolitný celok sústavne zastavenej plochy (obec). Osídlenie je kopaničiarskeho charakteru. Jednotlivé kopanice, osady a samoty sú roztrúsené po celom obvode chotára.
Dejiny.
Obec Hrašné vznikla 20. marca 1955 odčlenením od obce Kostolné. Pôvodný názov ešte súčasti Kostolného bol Hrašný vrch. Spolu tak nad Kostolným bolo päť kopaníc nazvaných vrch (Černochov vrch, Hodulov vrch, Hrašný vrch, Polákov vrch a Babulicov vrch). V deň svojho vzniku mala obec 986 obyvateľov. Celá obec mala 13 lokálnych osídlení pomenovaných poväčšine podľa obyvateľov, ktorých mená sa často vyskytovali s názvami: Hodulov vrch, Polákov vrch, Žadovec, U Rumankov, U Taranov, U Václavkov, Bánov, U Biesov, U Zábojníkov, U Vravišov, U Štefíkov, U Tomišov, U Malkov. Niektoré názvy z dôvodu zániku osídlenia zanikli, iné sa zachovali dodnes. Pretekajú tu potoky Rudník a Kostolník. Nosí sa tu variant západoslovenského typu ľudového odevu tzv. myjavský.

</doc>
<doc id="25584" url="https://sk.wikipedia.org/wiki?curid=25584" title="Krajné">
Krajné

Krajné je obec na severozápadnom Slovensku v okrese Myjava, v Trenčianskom kraji. Osada Dobrá Mer, ktorá patrí k obci, bola v marci 1945 čiastočne vypálená nemeckými vojakmi za pomoc partizánom. Zhorelo 5 budov.
Polohopis.
Skladá sa z 39 kopaníc. V jej blízkosti sa nachádza vodná nádrž Matejovec. Tečie cez ňu potok Korytárka a Jablonka. Leží v Juhovýchodnom cípe Myjavskej pahorkatiny.
Kultúra a zaujímavosti.
Tylová paličkovaná čipka.
V 80. rokoch 19. storočia sa v obci Krajné, asi na vtedajšej kopanici Podkylava, usadili dve sestry - čipkárky z východočeského mesta Vamberk. Čipky plietli na zárobok. Od nich sa to postupne naučili ženy z iných obcí. Prvá publikovaná zmienka o pletení tylových čipiek v tejto oblasti je z roku 1911. Obdobím najväčšieho rozšírenia pletenia tylovej čipky boli roky 1940–1950. Čipkárky plietli čipky pre svoju potrebu, najmä do svadobnej výbavy, alebo na predaj. Dievčatá sa vtedy učili pliesť čipky vo veku 14-15 rokov od vydatých žien.

</doc>
<doc id="25585" url="https://sk.wikipedia.org/wiki?curid=25585" title="Kostolné">
Kostolné

Kostolné je obec na Slovensku v okrese Myjava.
Polohopis.
Obec Kostolné leží vo východnej časti Myjavskej pahorkatiny v dolinke potoka Kostolník medzi Malými Karpatami a Bielymi Karpatami. Pahorkatinný povrch chotára tvoria mladšie treťohorné zlepence a pieskovce a staršie treťohorné pieskovce a ílovce. Celková plocha chotára zaberá 1011 ha. Stred obce sa nachádza v nadmorskej výške V roku 1970 mal 598 obyvateľov plus obyvatelia žijúci na kopaniciach. Prevládajú hnedé lesné pôdy.
Dejiny.
V lokalite obce Kostolné bolo odkryté žiarové pohrebisko lužickej kultúry z mladšej doby bronzovej. Prvá písomná zmienka o tejto obci pochádza z roku 1392, kedy kráľ Žigmund daroval Čachtické panstvo spolu s 20 dedinami, medzi nimi i Kostolné (Koztolna), Ctiborovi zo Ctiboríc. Obyvateľstvo sa delilo na 3 skupiny: sedliaci, želiari a podželiari. V poľnohospodárskej výrobe bolo v Kostolnom rozšírené pestovanie prosa, konope, chmeľu a šafranu, chov hovädzieho dobytka a oviec. Dôležitú úlohu zohrávalo tkáčstvo. V dedine sa nachádzali 2 mlyny. V strede obce bol v roku 1785 dostavaný evanjelický kostol, jediný kostol v obci, odtiaľ pochádza i názov obce. 
V období národného obrodenia tu pôsobil významný evanjelický farár Ján Trokan, ktorý sa priatelil so štúrovcami, o čom svedčí i Štúrova skala umiestnená na skalnatom brale v chotári obce a vo veľkej miere prispieval do časopisov novín a almanachov. Pôsobili tu i nositelia kultúry a vzdelanosti, napr.: Ján Sidor, Šimon Medvecký, Jozef Záhon a.i. Počas I. svetovej vojny tu zahynulo 35 ľudí, ktorým bol na počesť postavený v strede obce pamätník. V roku 1950 bolo založené JRD v Kostolnom a v roku 1957 JRD v osade Babulicov Vrch ("Babulicéch vrch"). Neskôr nasledovalo obdobie úpadku družstiev. V súčasnosti sa potočná radová zástavba vyvíja na hromadnú, chalupy sa postupne rekonštruujú chalupármi z väčších miest, hlavne z Bratislavy.

</doc>
<doc id="25586" url="https://sk.wikipedia.org/wiki?curid=25586" title="Stará Myjava (obec)">
Stará Myjava (obec)

Stará Myjava je obec na Slovensku v okrese Myjava.
Polohopis.
Obec leží na severe Myjavskej pahorkatiny pri úpätí Bielych Karpát v masíve Javorina. 
Dejiny.
Stará Myjava sa vyvíjala ako kopaničiarska obec. Osamostatnila sa v roku 1955. Obyvateľstvo sa zaoberalo hlavne tkaním plátna a vriec a poľnohospodárstvom. Od roku 1960 časť jej obyvateľov pracovala v JRD a väčšina dochádzala za pracou do myjavských podnikov.

</doc>
<doc id="25587" url="https://sk.wikipedia.org/wiki?curid=25587" title="Podkylava">
Podkylava

Podkylava je obec na Slovensku v okrese Myjava.
Polohopis.
Obec leží na juhovýchode Myjavskej pahorkatiny, v podhorí Malých Karpát, na nive Podkylavského potoka. 
Dejiny.
Podkylanské kopanice sa spomínajú v roku 1709. Patrili panstvu v Čachticiach (panstvu hrad v roku 1708 vyhorel). V roku 1866 tu mali menší majer aj "Zayovci" (panstvo z Bučan). Obyvateľstvo sa zaoberalo poľnohospodárstvom a chovom dobytka. Toto ich tradičné remeslo pretrvalo i počas 1. ČSR. Ženy sa venovali náročnému paličkovaniu vzácnych čipiek ešte v polovici 20. storočia.

</doc>
<doc id="25588" url="https://sk.wikipedia.org/wiki?curid=25588" title="Polianka">
Polianka

Polianka je obec na Slovensku v okrese Myjava.
Polohopis.
Kopaničiarska obec Polianka leží uprostred Myjavskej pahorkatiny. 
Dejiny.
Obec vznikla v roku 1955 odčlenením kopaníc od Myjavy. Obyvateľstvo sa zaoberalo poľnohospodárstvom, stolárčinou, ženy výšivkárstvom. Počas SNP pôsobili v okolí obce partizánske skupiny. Obec bola začiatkom apríla 1945 čiastočne vypálená počas oslobodzovacích bojov. Zhorelo 12 domov a 22 hospodárskych budov.
V roku 1956 založili JRD. Za socializmu časť obyvateľstva pracovala v priemyselných podnikoch na Myjave a v Brezovej pod Bradlom.

</doc>
<doc id="25589" url="https://sk.wikipedia.org/wiki?curid=25589" title="Poriadie">
Poriadie

Poriadie je obec na Slovensku v okrese Myjava.
Polohopis.
Obec leží na severe Myjavskej pahorkatiny pri úpätí Bielych Karpát v masíve Veľká Javorina. 
Dejiny.
Poriadie vzniklo v roku 1955 odlúčením niekoľkých kopaníc od Myjavy. Obyvateľstvo sa zaoberalo poľnohospodárstvom, ešte začiatkom 20. storočia aj výrobou dreveného riadu, náradia a kolovratov. Počas SNP pôsobili v okolí obce partizánske skupiny. V roku 1958 založili JRD. Za socializmu časť obyvateľstva pracovala v priemyselných podnikoch na Myjave, v Starej Turej a inde.

</doc>
<doc id="25590" url="https://sk.wikipedia.org/wiki?curid=25590" title="Priepasné">
Priepasné

Priepasné je obec na Slovensku v okrese Myjava v Trenčianskom kraji.
Polohopis.
Obec Priepasné sa rozprestiera v západnej časti Slovenska na 48°50' severnej zemepisnej šírky a 17°30' východnej zemepisnej dĺžky. Územne je začlenená do okresu Myjava v Trenčianskom kraji.
Reliéf obce je členitý, v obci sa striedajú pohoria s výškou približne s dolinami. Juhozápadnú hranicu tvorí hrebeň pohoria Bradlo dosahujúci nadmorskú výšku 544 m n. m. Na tomto vrchu sa nachádza národná kultúrna pamiatka, mohyla Milana Rastislava Štefánika, rodáka z obce Košariská.
Najnižšia výška na území obce je 300 m n. m. Ide o miesto na hraniciach územia U Minárčiných a druhé na hraniciach územia Pod Mierkovým. Rozloha obce je , z toho 500 ha tvorí lesný porast. Obec má cestné spojenie cez susednú obec Polianku s okresným mestom Myjava, vzdialeným . Ďalej západným smerom s mestom Brezová pod Bradlom, ktoré je vzdialené a smerom na východ s obcou Košariská vzdialenou .
Obec Priepasné nepredstavuje jeden monolitný celok sústavne zastavenej plochy (dedina). Osídlenie je kopaničiarskeho charakteru. Jednotlivé kopanice, osady a samoty sú roztrúsené po celom území obce.
Obec má celkovo 19 lokálnych osídlení pomenovaných väčšinou podľa obyvateľov, ktorých mená v danej kopanici prevládajú, prípadne prevládali v minulosti: Batíková, Dlhý Vršek (miestne sa rozdeľuje na Haluzice, Pažite a Výhon), Jandech Dolina, Jurčatári, Končiny, Podmynárová, U Bachárov, U Bielych, U Blatniakov, U Čúvalov, U Hrajnohov, U Kázikov, U Kopeckých, U Markov, U Mosnáčkov, U Petráši, U Potúčkov, U Ševcov a U Zubákov.
Cez obec preteká v rokoch 1962-1963 zregulovaný potok, miestne nazývaný "Priepasňanský potok".
Hranicu obce smerom východným tvorí chotár obce Krajné, smerom na juh až juhovýchod sa rozprestiera územie obce Košariská, na juhozápad až západ sa rozprestiera hranica mesta Brezová pod Bradlom a severnú hranicu hranica obce Polianka. Územné hranice sú riešené v súlade s prírodnými hranicami, ktoré tvorí reťaz pohorí. Najvýznamnejšie z nich sú Bradlo, Batková a Lipovec.
Dejiny.
Postupné začiatky rozrastania sa obce sú datované ako súčasť Brezovej, pretože Priepasné spolu s Košariskami patrili k Brezovej až do roku 1926. Cirkevne sa však Košariská-Priepasné odčlenili od Brezovej už v roku 1870, kedy obyvatelia Košarísk dali na súdne trovy v Prahe 150 000 korún, aby dostali povolenie vytvoriť si samostatnú cirkevnú obec, nezávislú od Brezovanov. Samostatná obec vznikla až v roku 1957 odčlenením od susednej obce Košariská.
Názov.
Názov Priepasné pochádza od slova „pasenie“. Meno obce úzko súvisí s menom obce Košariská, kde sa v dávnej minulosti pásli ovce a tieto ovce sa cez obec Priepasné pásli (prepásali), odtiaľ názov obce Priepasné. Mnoho ľudí si mýli obec Priepasné s menom Priepastné, ako by pomenovanie bolo odvodené od slova priepasť.
Symboly obce.
Prvý znak zaznamenávame na pečatidle z roku 1786, keď sa kopanice Košarísk a Priepasného prvýkrát odčlenili od obce Brezová a utvorili spoločnú obec. V priebehu 18. storočia zanikla, znova bola utvorená v roku 1926 opäť ako obec Košariská-Priepasné. Znakom obce bola stojaca holubica s ratolesťou v zobáku. 
Typáriá.
Súčasné symboly obce Priepasné boli zaevidované v roku 1996 v Heraldickom registri Slovenskej republiky pod signatúrou P-66/96 a slávnostne dané do užívania na zasadnutí Obecného zastupiteľstva v Priepasnom.
Erb obce.
Erb obce tvorí v zelenom štíte strieborná pec.
Kultúra a zaujímavosti.
Zaujímavosti.
Od roku 1999 je v obci pamätník gen. Dr. M. R. Štefánika, ktorý bol postavený v roku 1999 pri príležitosti 80. výročia jeho smrti. Pamätník naprojektoval Prof. Ing. Arch. Ľudovít Jendreják. Na pamätníku sa nachádzajú mená občanov obce, ktorí padli v I. a II. svetovej vojne. Pamätník sa nachádza pri Obecnom úrade v Priepasnom.
Kultúra.
Výraznejšie sa kultúra formuje v obci po prvej svetovej vojne, kedy sa na celom okolí formovali prvé slovenské spolky. V roku 1928 vznikol Slovenský národný bratský spolok a v roku 1929 vznikol Slovenský národný sesterský spolok. Prvé divadelné predstavenia sa v obci hrávali už v roku 1880, kedy bola postavená prvá škola v obci. 
Spoločenské organizácie.
V našej obci pôsobí v súčasnej dobe sedem spoločenských a záujmových organizácií, ktoré obohacujú spoločenský a kultúrny život v obci.
Školstvo.
Na území obci sa nachádzali štyri školy, tri z nich sa ešte zachovali, ale v súčasnej dobe funguje len jedna, v ktorej je dnes materská škola.
Šport.
Zo športu v obci dominuje futbal a turistika. 
Vznik futbalu siaha do roku 1934, keď sa tu odohrali prvé futbalové zápasy pod vedením učiteľa Ondreja Senku.
V obci sa v roku 1959 založila Telovýchovná jednota Slovan Priepasné. Každoročne sa zúčastňujú majstrovských futbalových súťaží. V súčasnosti hrajú III. triedu – juh.
V roku 1979 bol v obci vybudovaný lyžiarsky vlek, ktorý využívali i lyžiari z okolia. V súčasnosti už nie je v prevádzke a ani zariadenie nezodpovedá dnešným požiadavkám. Možnosť lyžovania poskytuje neďaleké Bradlo, kde je i lyžiarsky vlek.
V roku 1989 sa v obci vybudovalo športové zariadenie na ihrisku v roku 1989, kde pribudli šatne, sprchy a ubytovacie priestory pre asi 45 ľudí. Zriadila sa i posilňovňa. 

</doc>
<doc id="25591" url="https://sk.wikipedia.org/wiki?curid=25591" title="Vrbovce">
Vrbovce

Vrbovce je obec na Slovensku v okrese Myjava.

</doc>
<doc id="25592" url="https://sk.wikipedia.org/wiki?curid=25592" title="Košariská (obec)">
Košariská (obec)

Košariská sú kopaničiarska obec na Slovensku v okrese Myjava. Dedina leží na rozhraní Malých Karpát a Myjavskej pahorkatiny pri štátnej ceste z Brezovej pod Bradlom do Piešťan.
Dejiny.
Najstarším dôkazom ľudského osídlenia na území obce sú nálezy kamennej škrabky a úlomkov pazúrika z kamennej doby.
Prvá písomná zmienka o obci pochádza z roku 1786.

</doc>
<doc id="25593" url="https://sk.wikipedia.org/wiki?curid=25593" title="Bukovec">
Bukovec

Bukovec môže byť:

</doc>
<doc id="25594" url="https://sk.wikipedia.org/wiki?curid=25594" title="Bukovec (okres Myjava)">
Bukovec (okres Myjava)

Bukovec je obec na Slovensku v okrese Myjava. 

</doc>
<doc id="25595" url="https://sk.wikipedia.org/wiki?curid=25595" title="Haniska">
Haniska

Haniska môže byť:

</doc>
<doc id="25596" url="https://sk.wikipedia.org/wiki?curid=25596" title="Bratislava – mestská časť Jarovce">
Bratislava – mestská časť Jarovce

Bratislava – mestská časť Jarovce (iné názvy: Bratislava-Jarovce, Mestská časť Jarovce, Jarovce; , , ) sú mestská časť Bratislavy v okrese Bratislava V.
Nachádzajú sa medzi Rusovcami a Petržalkou v blízkosti štátnej hranice s Rakúskom - neďaleko od obce je situovaný hraničný priechod Jarovce - Kittsee.
Prvá písomná zmienka o obci sa nachádza v donačnej listine kráľa Ondreja II. z roku 1208, ktorou potvrdzuje založenie benediktínskeho opátstva v Lebényi (Uhorsko, dnešné Maďarsko). Táto sa ale nezachovala a odkazujú na ňu už iba nasledujúce listiny, z ktorých najstaršou je donačná listina kráľa Ľudovíta I. Veľkého z roku 1359, vydaná v Pécsi (Päťkostolí). Potvrdzuje ňou výsady pôvodnej listiny kráľa Ondreja II. a vkladá sem aj donácie zeme a osád, ktoré pôvodná listina neobsahovala.
Obec je súčasťou Slovenska od roku 1947, keď bola na základe dohody s Maďarskom pripojená k Česko-Slovensku (spolu s Rusovcami a Čunovom). Dôvodom bola výstavba bratislavského Dunajského prístavu. V tom čase v obci jasne prevažovalo chorvátske obyvateľstvo. Aj veľká časť súčasnej populácie sa hlási k tejto národnosti a zachováva reč svojich predkov a folklórne obyčaje. V rokoch 1947-1950 obec administratívne patrila pod susedné Rusovce.
Mestskou časťou Bratislavy je od 1. januára 1972.
Kostol sv. Mikuláša v Jarovciach.
Pôvodom najstarší kostol v petržalskej oblasti stojí v kostolnej záhrade v blízkosti domu smútku v Jarovciach. Tento neskorobarokový farský kostol pochádza z rokov 1763 - 1765. K výstavbe kostola sa viaže nápisová tabuľa na fasáde vpravo od vchodu s textom "SUB // SEBASTIANO // PAUHOFF // PAROCHO // ANNO // 1765" (t.j. za farára Sebastiána Pauhoffa v roku 1765). Kostol bol pôvodne postavený bez veže, ktorú postavili až v roku 1884. K veži (ale aj k výstavbe kostola) sa zas viaže nápisová tabuľa nad portálom s textom "I // Ecclesia haec a Principe Patrono // Esterhazi aedificata. Anno 1765. // II // Turris est triumphus crucis Christi. // Turris haec monumentalis nutu ac. // expensis S. Sedis Consistoriali Asses // soris ac Parochi Zanchichi Andreae. // nec non localis Communitatis aedi. // ficata, ac novis Campanis provisa. // Anno 1884." (t.j. Tento kostol bol postavený v roku 1765 za patróna kniežaťa Esterházyho. Veža je triumfom Kristovho kríža. Táto veža bola vystavaná a novým zvonom vybavená v roku 1884 z vôle a na náklady Andreja Zančiča, konzistoriálneho prísediaceho sv. Stolice a farára, ako aj z vôle a na náklady miestneho spoločenstva). Pred koncom druhej svetovej vojny 3. apríla 1945 ju ustupujúce nemecké vojská vyhodili do povetria. Riadna rekonštrukcia kostola sa začala až v roku 1970. Jednou z najdôležitejších prác bola výstavba novej veže, ktorá trvala dva roky. Do nej potom umiestnili dva zvony (tzv. veľký Sv. rodiny a umieračik sv. Ondrej) ktoré sa tu nachádzajú dodnes. V roku 2019 boli v septembri posvetene a v decembri na vezu umiestnene dalsie dva zvony velky sv. Mikulas a stredny Panna Maria. Mariazellska. V rokoch 1972 - 1974 postavili v kostolnej záhrade dom smútku a drôtené oplotenie nahradil železný plot. Na pamiatku občanom Jaroviec, ktorí padli počas bojov v 1. a 2. svetovej vojne, bol pri Kostole sv. Mikuláša v roku 1992 vybudovaný pomník. Koncom 90. rokov boli na kostole urobené posledné úpravy.

</doc>
<doc id="25597" url="https://sk.wikipedia.org/wiki?curid=25597" title="Abranovce">
Abranovce

Abranovce () sú obec na Slovensku v okrese Prešov, v Prešovskom kraji.
Polohopis.
Abranovce ležia na západných svahoch Slanských vrchov v severnej časti Košickej kotliny.
Dejiny.
Existencia obce bola prvýkrát písomne doložená v roku 1320 pod menom Abram. Neskôr sa jej názov úvádza v týchto podobách: Kysabran, Naghabran, v roku 1786 Abrahamowcze a 1808 Abranowcze. Obyvatelia sa zaoberali lesníctvom a poľnohospodárstvom.
Kultúra a zaujímavosti.
Turistika.
Turistom je obec známa žltou turistickou značkou, ktorá značkuje turistickú trasu na hrad Bodoň. Celá trasa z obce Abranovce až do Temného lesa pri Zlatej Bani trvá 2 hodiny a 15 minút. Smer pochodu: obec Abranovce (nadmorská výška 492 metrov), Raslavkameň (nadmorská výška 600 metrov), Bodoň (nadmorská výška 855 metrov), Temný les (Zlatá Baňa ) (nadmorská výška 666 metrov). Úsek z Abranoviec po hrad Bodoň je možné zvládnuť za 1 hodinu a 10 minút.
Školstvo.
V Abranovciach je malotriedna základná a materská škola. V školskom roku 2007/2008, 2008/2009 dosiahla v rámci Slovenska v súťaži Supertrieda 1. a 2. miesto.
V roku 2009 žiaci prihlásili svojho učiteľa Juraja Platka do prestížnej súťaže učiteľov Zlatý Amos, kde získal od novinárov cenu Amos press.
Šport.
V obci existuje stolnotenisový klub.

</doc>
<doc id="25598" url="https://sk.wikipedia.org/wiki?curid=25598" title="Šarišské Bohdanovce">
Šarišské Bohdanovce

Šarišské Bohdanovce sú obec na Slovensku v okrese Prešov. 
Polohopis.
Šarišské Bohdanovce ležia v Košickej kotline, v dolnej časti údolia východného prítoku Torysy.
Občianska vybavenosť.
V obci sa okrem rímskokatolíckeho kostola nachádza aj moderný evanjelický kostol z roku 1968.

</doc>
<doc id="25599" url="https://sk.wikipedia.org/wiki?curid=25599" title="Štefanovce (okres Prešov)">
Štefanovce (okres Prešov)

Štefanovce sú obec na Slovensku v okrese Prešov. Leží v západnej časti okresu, v Šarišskej vrchovine. 
Dejiny.
Sídlisko založil šoltýs s roľníckymi usadlíkmi okolo roku 1320. Patrila k panstvu Svinia.

</doc>
<doc id="25600" url="https://sk.wikipedia.org/wiki?curid=25600" title="Teriakovce">
Teriakovce

Teriakovce sú obec na Slovensku v okrese Prešov.
Polohopis.
Obec Teriakovce leží medzi dvoma potokmi, ktoré sú tzv. hranicou medzi mestskou časťou Prešova – Šalgovíkom a obcou Ruská Nová Ves. Na juhozápadnej strane obec Teriakovce susedí s mestskou časťou Solivar. Zo severovýchodu susedí s obcou Vyšná Šebastová.
Obec leží od krajského mesta Prešov na východ. Vzdušná čiara je asi 4 až , po ceste . Obec sa začína na konci vicinálnej cesty (odbočka) Solivar – Ruská Nová Ves – Teriakovce. Obec je na miernom svahu medzi dvoma malými potokmi, čo tečú na východ a na západ.
Teriakovce ležia v priemernej nadmorskej výške (rozsah 400 – ). V katastrálnom území prevládajú hnedé lesné pôdy, severnú časť tvoria súvislé lesné porasty, ktoré naznačujú začiatok Slanských vrchov. Územie odvodňujú potoky Šalgovícky a Čerešňovský.
Dejiny.
Prvá písomná zmienka o obci Teriakovce pochádza z roku 1385. Presné historické udalosti o vzniku obce neboli v obecnej kronike zachované z dôvodu jej straty počas druhej svetovej vojny. V súčasnosti sa obec snaží o získanie archívnych informácií a o obnovu obecnej kroniky.
Väčšina chotára obce v 19. storočí patrila zemepánovi Péchymu, ktorý tu síce nesídlil, ale vlastnil tu liehovary a patril mu aj vodný mlyn.

</doc>
<doc id="25601" url="https://sk.wikipedia.org/wiki?curid=25601" title="Varhaňovce">
Varhaňovce

Varhaňovce sú obec na Slovensku v okrese Prešov.
Polohopis.
Varhaňovce ležia v Košickej kotline pod západnými výbežkami Slanských vrchov, 22 kilometrov od okresného mesta Prešov, v nadmorskej výške okolo 270 m. Obcou preteká Olšavec potok.
Symboly obce.
Erb obce Varhaňovce tvorí v zelenom poli štítu skrížené (v kosej a šikmej polohe) biele (strieborné) hrable a kosa so žltými (zlatými) násadami a medzi nimi umiestnený biely (strieborný) kosák so žltou (zlatou) rukoväťou.
Štít: španielsky
Podkladom pre tento návrh bola obecná pečať, pochádzajúca z roku 1867. Odtlačok typária je uložený v zbierke mestských a obecných pečatí v Krajinskom archíve v Budapešti. Na pečati je vyobrazené toto obecné znamenie: skrížené hrable s kosou (umiestnené koso a šikmo) a medzi nimi vo zvislej polohe kosák. Okolo uvedeného symbolu je kruhopis: SÁROS MEGYE VÁRGONY KÖZSÉG 1867 (Šarišská župa obec Varhaňovce 1867). Vzhľadom na autentickosť tohoto znamenia bolo odporúčané, aby sa obec v súčasnosti vrátila k svojmu pôvodnému symbolu.
Vyfarbenie erbu bolo zvolené tak, aby zodpovedalo základnému heraldickému pravidlu pre používanie farieb a kovov, ako aj estetickým požiadavkám. V návrhu je použitý španielsky štít, v obecnej a mestskej heraldike najpoužívanejší.
Návrh sa stal platným erbom obce Varhaňovce po jeho odsúhlasení obecným zastupiteľstvom.
Dejiny.
Najstaršia správa o obci je v listine z roku 1393 o vymedzení chotára Brestova, susediaceho s varhaňovským majetkom. Chotár okrem iného pretínal cestu vedúcu do Varhaňoviec. Z obsahu listiny je zrejmé, že Varhaňovce už jestvovali dlhšie pred rokom 1393.
V písomnostiach zo 14. až 16. storočia sa vyskytujú pod názvom Wargon, ktorý zostal maďarským názvom dediny. Pôvodne to bolo osobné meno, resp. prezývka. Ak zmena g na h v slovenskom názve nastlala v 12. storočí, potom maďarský názov s g dosvedčuje, že dedina jestvovala pred 13. storočím. Nemožno však vylúčiť, že názov je odvodený od mena prvého šoltýsa. V tom prípade bola dedina založená usadlíkmi podľa zákupného práva koncom 13. storočia, prípadne v prvej polovici 14. storočia. V 14. až 16. storočí Varhaňovce postupne patrili šľachticom z Ploského, Žehne a v 16. storočí aj Bátoriovcom a Várkoniovcom.
Tunajšie sedliacke domácnosti boli v roku 1427 zdanené daňou kráľovi od 17 port, takže Varhaňovce boli stredne veľkou dedinou. Neskôr sa postupne sedliaci odsťahovali.
V druhej štvrtine 16. storočia sídlisko nejestvovalo. Nové sídlisko založili usadlíci so šoltýsom v polovici 16. storočia. V rokoch 1567 a 1588 sedliakov zdanili od 2, resp. 1 porty, pričom v roku 1567 hospodárili len štyri domácnosti na polovičných usadlostiach. Pravda, žila tu aj domácnosť šoltýsa a v tých rokoch aj po päť domácností želiarov. V 80. 90. rokoch 16. storočia sa tu usadili nové rodiny, lebo v roku 1600 malo sídlisko 14 obývaných poddanských domov.
Koncom 16. storočia boli Varhaňovce opäť stredne veľkou dedinou. Okrem rodiny šoltýsa tu bývalo len poddanské obyvateľstvo.
Hospodárstvo a infraštruktúra.
V obci je vybudovaný obecný vodovod s vodojemom. Obec je plne plynofikovaná. Miestne plynovody sú navrhované tak, aby boli schopné zabezpečiť dodávku plynu aj pri zvýšenom náraste spotreby než je uvažovaný. Dodávka elektrickej energie pre obec je zabezpečovaná vzdušnými 22 kV prípojkami z rozvodne Prešov. Obec má aj verejné osvetlenie, telefónny rozvod, miestny rozhlas. Obec zabezpečuje vývoz tuhého komunálneho odpadu firmou A.S.A.
V obci prevláda vidiecke osídlenie. Vidiecke prostredie patrí medzi územie, ktoré si vyžaduje osobitnú ochranu a starostlivosť, preto že doterajší vývoj životných podmienok viedol k degradácii tejto častí sídelnej štruktúry. Obec a obyvateľstvo, ktoré žije na tomto území predstavuje podstatný potenciál duchovného a hmotného bohatstva spoločnosti, ktorý má zmysel práve v tomto prostredí. Obec je prevažne monoštrukturálne orientovaná. Tradičné remeslá sú na ústupe, služby nie sú dostatočne rozvinuté. Rozvoju obce je potrebné venovať pozornosť vzhľadom k jej polohe a osídleniu. Obec má dobré, nie plne využité možnosti pre rozvoj. Jej veľkou šancou je rozvoj malého a stredného podnikania, vidieckej turistiky, agroturistiky, založenej na miestnych špecifikách, kultúrnom a prírodnom dedičstve.
Zvýšenú starostlivosť je potrebné venovať ochrane životného prostredia, pre zachovanie prírodných krás obce a príťažlivosť pre turistov. Z hľadiska ochrany prírody je potrebné venovať zvýšenú pozornosť, ktorá so sprievodnou drevitou a bylinnou vegetáciou tvorí významný koridor regionálneho významu viazaný na hodnotnú a druhovú vzácnu živočíšnu i rastlinnú zložku.
Doprava.
Obcou prechádza štátna cesta, ktorá plní funkciu tranzitnej dopravy. Súčasne plní aj funkciu vnútro obecnej dopravy a vytvára hlavnú komunikačnú os obce, na ktorú nadväzujú ostatné komunikácie. Na ňu je napojená miestna komunikácia, ktorá prechádza časťou zastavaného územia obce.

</doc>
<doc id="25602" url="https://sk.wikipedia.org/wiki?curid=25602" title="Seniakovce">
Seniakovce

Seniakovce sú obec na Slovensku v okrese Prešov. 
Polohopis.
Obec leží vo výške 
Politika.
Obyvateľstvo.
Obec má v súčasnosti 166 obyvateľov.

</doc>
<doc id="25603" url="https://sk.wikipedia.org/wiki?curid=25603" title="Sedlice (okres Prešov)">
Sedlice (okres Prešov)

Sedlice sú obcou na východnom Slovensku v okrese Prešov. Prvá doložená písomná zmienka o obci je z roku 1329.
Polohopis.
Obec sa nachádza v doline prítokov potoka Sopotnica, vo výške ,
na južnom okraji Šarišskej vrchoviny, pod hrebeňom Čiernej hory s dominantou Roháčka (). Katastrálne územie obce tvorí rozhranie medzi územím regiónov Šariša a Spiša. Je jednou z obcí mikroregiónu Čierna hora. Tunajší podhorský kraj pre svoju krásu rád maľoval aj akademický maliar Anton Sučka.
Geografia.
Všeobecná charakteristika.
Územie obce Sedlice leží v sústave alpsko-himalájskej, v podsústave Karpaty, v provincii Západné Karpaty. Toto územie po geomorfologickej stránke spadá do dvoch subprovincii. Severná časť katastra Sedlíc je súčasťou subprovincie Vonkajšie Západné Karpaty, oblasti Podhôľno–magurskej, celku Šarišskej vrchoviny a časti Sedlická brázda. Južná polovica katastra je súčasťou subprovincie Vnútorné Západné Karpaty, oblasti Slovenské Rudohorie, celku Čierna hora a podcelku Sopotnické vrchy.
Názov.
Časti obce podľa miestnych názvov.
Ňezabudka, Chornadske luki, Jeleňče, Somarje, Poľana, Do jedľa, Stara smola, Suchi verch, Rokicina, Gerlachov, Mľina huora, Koňišov, Prokopov mľin, Sopotňica, Kuncov, Šajbi, Kňižova doľinka, Pri Olajošovi, Hricova uboč, Mala ubočka, Skalka, Ľješče, Za Skalku, Tahovske, Puľski verch, Tofeľ, Maťiašov dolek, Žeľarske, Medžiškaľe, Brežinki, Za mostek, Za luki, Pod Zajaču huoru, Pri židovskim cintorine, Kaparov dol, Kotlova huora, Vežiski, Doli, Za Doli, Pod ľipu, Šedlo, Panski dol, Kotel, Do kotla, Skotňik, Ortaše, Strakovska, Za Strakovsku, Varich, Pod Varichom, Za Varichom, Ošikov, Ukušova huora, Križik, Ňičov, Kopce, Rešetkov, Kamena, Kľempeškov jarek, Višeľče, Za Višeľče, Farske, Suchodoľanska ubočka, Pechov jarek, Gerov jarek, Pri suchodoľanskim križu. Názvy sú písané v miestnom šariškom nárečí. Pomenovanie Valal v Sedliciach znamená návsie, čiže priestor v prostriedku dediny, dedinské námestie. Bezpečnosť a poriadok v obci pomáhajú kontrolovať, v roku 2017 nainštalované bezpečnostné kamery.
Pôvod názvov má rôznu históriu. Napríklad pomenovanie pahorka Višeľče má asi pôvod v tom, že tento pahorok je na východnom okraji obce Sedlice a vždy nad ním vychádza Slnko. Preto aj "Višeľec" – "Višeľče", čiže miesto kde čosi vyšlo (Vyšelec), v našom prípade tým vyšelcom je Slnko. Toto zrejme ovplyvnilo aj vznik mena pre ľavý prítok Sedlického potoka "Viselec". Z miestnych názvov časti chotára sa dá takmer s určitosťou prijať záver, že ľudia v tejto obci od nepamäti používali pri dorozumievaní šarišský dialekt.
Ulice.
Miestne názvy v šarišskom nárečí:
Vodné toky.
Cez obec preteká Sedlický potok, do ktorého sa v obci zľava vlieva Viselec a sprava krátky prítok priekajúci zo západu. Sedlický potok sa vlieva asi južne od obce, v lokalite Pri Olajošovi, do potoka Sopotnica, ktorý je vodným tokom miestneho významu. Pramení nad obcou Klenov. Má ľavé prítoky v katastroch obcí: Sedlice a Suchá Dolina. Tečie údolím na rozhraní pohoria Čierna hora a Šarišská vrchovina v celkovej dĺžke asi 15 kilometrov. Pod vrchom Tlstá 687 metrov nad morom sa pri južnom okraji obce Veľká Lodina vlieva do rieky Hornád. Po celej dĺžke toku je lesná cesta, ktorú s obľubou využívajú cykloturisti a peší turisti. Na trase je niekoľko hájovní a zvyšky po vodných mlynoch.Prechádza tade aj časť turistickej trasy Cesta hrdinov Slovenského národného povstania, ktorá je súčasťou medzinárodnej diaľkovej turistickej trasy E8. 
V lete je obľúbeným miestom relaxu tunajších obyvateľov okrem okolia Sopotnického potoka, aj blízka rieka Hornád a Ružínska priehrada kde sa dá člnkovať a rybárčiť. Vodná plocha nie je vhodná na kúpanie.
Geológia.
Mierne členitý vrchovinný povrch zväčša zalesneného chotára tvoria kryštalické druhohorné a flyšové horniny. Chotár má hnedé lesné pôdy, vyluhované rendziny a nivné karbonátové pôdy. Na hornatom severnom a južnom obvode dediny je jedľovo-smrekový a bukovo-hrabový les. V blízkom kameňolome Sedlice sa ťaží dolomitický vápenec.
Poveternostné podmienky.
Celkový ráz poveternostných podmienok je daný polohou obce v miernom pásme na prechode prímorského charakteru západnej a kontinentálneho charakteru východnej Európy. Aj keď z klimatického hľadiska je územie malé a nemožno hovoriť o vlastných odlišnostiach, v rámci Slovenska sa na východe vyskytuje často úplne iné počasie ako na ostatnom území. Je to spôsobované stretávaním sa dvoch rozdielnych poveternostných typov. Rozhraním býva pohorie Branisko, ktoré svojou polohou prehradzuje dlhé pasy horstiev na severe a juhu. Prevažný smer vetrov je severný so striedaním južného, s častým smerovaním od západu, odkiaľ sem prichádzajú vlahonosné prúdy. Východné smery prúdenia sú zriedkavejšie, charakterizujú suché a ustálené počasie. Najteplejším mesiacom je júl, s priemerom okolo 18 °C, najchladnejší január s teplotou −4 °C. Priemerné ročné zrážky sa pohybujú v rozmedzí 550 až . Najdaždivejším mesiacom je júl, najsuchším február. Priemerný počet dní so snehovou pokrývkou sa pohybuje od 120 do 140 v roku. Maximum hrúbky snehovej pokrývky býva od 25 do .Územie možno na základe klimatických charakteristík zaradiť do mierne teplej klimatickej oblasti, ktorá je mierne teplá, vlhká až veľmi vlhká so studenou zimou, reprezentovanej mierne teplým, vlhkým, vrchovinovým okrskom (klimatické znaky – priemerná júlová teplota ≥ 16 °C, počet letných dní &lt; 50).
Rastlinstvo.
Z chránených druhov flóry hodno spomenúť črievičník papučkový, poniklec veľkokvetý, prvosienku, šafran spišský a ďalšie.
Živočíšstvo.
Skladbu fauny podmieňuje značná členitosť terénu. Zo zoologického hľadiska má veľký význam potok Sopotnica, ktorý slúži ako migračný chodník viacerým živočíšnym skupinám. Zo vzácnejších druhov sa tu vyskytuje myšovka vrchovská, výr skalný, bocian čierny, krkavec čierny a celá škála poľovnej zveri.
Symboly obce.
Erb.
Erb obce Sedlice, tvorí v modrom poli španielskeho štítu biela stojaca postava drevorubača, ktorý drží v pravej ruke sekeru a v ľavej ruke veľkú ručnú pílu. Tieto pracovné nástroje sú žltej farby. Podkladom pre vytvorenie erbu bola pečať z roku 1787. Motív erbu symbolizuje, historicky potvrdené, drevorubačské tradície obyvateľov obce. Farebné zladenie erbu zodpovedá základným heraldickým pravidlám na vytvorenie jasného a zrozumiteľného obecného erbu.
Vlajka.
Vlajka obce Sedlice, farebne ladí s erbom obce a tvorí ju päť zvislých pruhov bielo-žlto-modrej farby. Biely a dva žlté pruhy sú širšie a dva modré pruhy užšie. Poradie pruhov zľava je žltý, modrý, biely, žltý, modrý. V spodnej časti vlajky sú dva výstrihy v podobe rovnostranných trojuholníkov.
Pečať.
Pečať obce je okrúhla, v jej strede je vyobrazený erb obce Sedlice. Okolo erbu je kruh a v ňom kruhopisom umiestnený nápis obec Sedlice.
Kronika obce.
Základným literárno-historickým dokumentom obce Sedlice, ktorý je stále prístupný na obecnom úrade, je Kronika obce Sedlice. Na obecnom úrade sú dve knihy píšuce o histórii obce. Začiatok písania prvej knihy, ktorá nesie názov "Pamätná kniha obce Sedlice" je datovaný od 19. novembra 1933 a obsahuje zápisy o rokoch 1914 až 1946. Táto kronika má 300 očíslovaných strán, ale zapísaných je iba 62 strán. Druhá kniha má názov "Kronika obce Sedlice" a bola písaná od 1. decembra 1956. Opísané je v nej obdobie počnúc rokom 1946. Posledný zápis bol z roku 2009. Celkový počet očíslovaných strán je 596 z toho už zapísaných 528. Zápisy sú písané atramentovým perom, cvičeným rukopisom týmito kronikármi:
Jozef Ovary – 1933 až 1942, Andrej Šubják – 1943 až 1946, Ján Fodor – 1955 až 1957, Elena Petrigallová – 1958 až 1962, Ružena Timková – 1963 až 1969, Albína Stachurová – 1970 až 1989; 1995 až 2001, Jana Gumanová –1990 až 1994, Monika Makarová – 2002 až 2005, Mgr. Miriam Gumanová – od 2006
Technické údaje o kronikách. Prvá kniha je tmavohnedej farby, viazaná v tvrdej väzbe, prešitá trojfarebnou šnúrkou a má tieto rozmery: x x . Váha: . Druhá kniha je v tvrdej, tmavozelenej koženkovej väzbe a má tieto rozmery: x x . Váha: .
Z ich najstarších zápisov tu uvediem aspoň niekoľko, málo známych zaujímavosti, ktoré kroniky v sebe ukrývajú.
Prvá kniha:
Cesta bola budovaná v r. 1880 – 82 v dobe hladu za kukuricu a volá sa preto hladová cesta. V posteliach slamníkov nemali. Slamu naložili do postele, prikryli jednou plachtou, potom položili tri alebo štyri záhlavky a perinu. V roku 1918 boľševici starostovi Jánovi Kotuličovi zastrelili vola, proti tomuto sa pravda postavil a za túto smelosť, vopred ho zbili kolbou a potom mal byť postavený pred vojenský súd.
Po vyhlásení mobilizačnej vyhlášky o vojne v roku 1914 prví záložníci rukovali poslušne a v tupej oddanosti a tí druhí boli radi, že na nich ešte nedošlo. Poštový úrad bol v roku 1930 v Mereticiach. Listonoša obec nemá. Po poštu chodia sami občania podľa domových čísiel a to v utorok, štvrtok a sobotu. V roku 1941 chlapi, ktorí ostali doma mali sa cvičiť v takzvanej Hlinkovej garde a v Brannej výchove. Hlinkova garda v Sedliciach nemala priaznivcov, preto ani žiadnych členov.
Druhá kniha:
Obecná kronika v Sedliciach bola už písaná od roku 1918 do roku 1946. V roku 1946 prišiel úradný zákaz o písaní obecných kroník, no od toho času došlo mnoho smerníc o písaní obecných kroník, bolo zvolených mnoho kronikárov no nikto sa do tejto vážnej práce nepustil.20. januára 1945 predpoludním prešli našou obcou poslední nemeckí vojaci a odpoludnia o 15.00 hodine prišli prví sovietski vojaci v sile dvoch družstiev, ktorí oslobodili našu obec. Občania ich vítali a tešili sa ich príchodu. Na slávnostnom zapínaní elektriny dňa 16. novembra 1946 sa zúčastnili všetci občania i občania z okolitých obcí. Po posviacke transformátora a slávnostnom zapnutí elektriny bola slávnosť.V roku 1949 bolo zriadené obvodné zdravotné stredisko. Prvým lekárom v Sedliciach bol Dr. Skalský.
Obyvatelia obce sú úprimní, úctiví a ich nezlomná duševná sviežosť, optimistický náhľad na život prekvapí každého cudzinca. Dosiaľ v Sedliciach rodinný život sa zakladá na pevnom odhodlaní – spolu žiť do smrti. Rozvodov nie je. Na jar vznikol požiar, ktorý zapríčinili deti, ktoré sa hrali v stodole so zápalkami. Zhoreli na celej Žabskej ulici stodoly a zo štyroch domov vrchy.
Už sa nenosia krásne kroje ani bielizeň z domáceho plátna. Muži zanechali nosenie krojov už asi pred štyridsiatimi rokmi. Ženy ešte do roku 1950 nosili polo kroje. Dnes už mládež oblieka sa podľa najnovšej módy.Na medzinárodný deň žien, 8. marca, Čestný odznak materstva dostala Mária Tlumačová, matka 10 detí.V roku 1961 trikrát týždenne premietajú sa filmy zábavné a náučné, sú tiež predstavenia pre detí a mládež. Ľudia rozprávajú čistou šariščinou „On len pjel, pjel a ženu bjel, bjel“.
V roku 1963 bola veľmi tuhá zima. Začala sa v novembri a trvala až do polovice apríľa. Pritom napadlo vyše jedného metra snehu. Žatva v roku 1964 bola ukončená za 9 dní, čo sa dosiaľ nestalo. 21. januára 1965 do našej malej dedinky zavítala Janka Guzová, ktorá svojimi ľudovými piesňami pobavila občanov.
Z povier bolo známe napr. Chlapci do jedného roku sa nesmeli učesať hrebeňom, lebo by nevedeli hovoriť, nesmeli sa pozrieť do zrkadla, aby sa neutopili v studni. Mládenci si brali dievky len zo svojej dediny a keď sa dievka už nemohla vydať odišla do Ameriky.Dávnejšie sa ľudia veľmi báli richtára a ukrývali sa pred nim.Ešte v roku 1965 sme sa mohli popýšiť posledným domčekom so slamenou strechou, z dreva a hliny, vnútri s hlinenou dlážkou a kozubom. Bývala v ňom vdova po kováčovi Petrovi, nazývaná „Petraňa“ (cigánka).Jednotné roľnícke družstvo v roku 1966 za 1 q nazbieraných zemiakov dávalo navyše prémiu 1 kilogram zemiakov alebo 1 korunu.
Augustové udalosti v roku 1968 prekvapili občanov aj v našej obci, pretože u nás nik vôbec nič netušil a každý bol vo svojej práci.Základná deväťročná škola v roku 1973 mala 420 žiakov, ktorí pochádzali z miestnej časti Suchá Dolina, Miklušoviec, Ľubovca a Klenova.
Dejiny.
Po 19. storočie.
Obce Sedlice, Ľubovec, Radačov, Cemjata, Šarišské Lužianky, Kojatice, Chmiňany patria do skupiny slovansko slovenských dedín Šariša, ktoré v tomto regióne existovali už pred 11. storočím. Prvá doložená písomnosť o obci je až z roku 1329. V nej 15. mája 1329 šarišský podžupan Dominik, predvoláva pred župný súd dvoch obyvateľov obce Zedlice. Uvediem aj ďalšie historické názvy obce Sedlice: v roku 1330 Selic, Telic, Sedlicz, Sedlicze, roku 1386 Sednicha, 1427 Tedleche, 1773 Sedlicze. 
 Historické administratívne členenie: Šarišská župa; okres Prešov, kraj Prešov do roku 1960; okres Prešov, Východoslovenský kraj; v súčasnosti okres Prešov, Prešovský kraj. 
Je zrejmé, že názov Sedlice korení v slove sedlo a vyjadroval skutočnosť, že tu oddávna sedelo, teda sídlilo obyvateľstvo. Skupina hlások -dl- nezvratne dokazuje, že slovo bolo slovenského, resp. západoslovenského pôvodu. Niektorí ľudia odvodzujú názov obce od toho, že Sedlice ležia v údolí, ktoré je ako sedlo. Starobylý názov Sedlíc a ich sídliskovo-spoločenská rozvinutosť začiatkom 14. storočia vedú k predpokladu, že tunajšie sídlisko jestvovalo už pred 11. storočím. Sedlice boli nepochybne najstaršou dedinou v povodí Sopotnice, resp. spomedzi susediacich dedín. Boli sídlom farnosti. V miestnom kostole v tridsiatych rokov 14. storočia, postupne pôsobili farári Ján a Štefan. Kostol sv. Michaela a sedlická farnosť jestvovala aj v 15. a 16. storočí. Je predpoklad, že tu bol drevený kostol, ktorý asi v 18. storočí vyhorel. Na jeho mieste dnes stojí budova materskej škôlky. Z iniciatívy šľachticov z Drienova, sa začiatkom 14. storočia v Sedliciach usadili nové sedliacke domácnosti so šoltýsom podľa zákupného práva, čím sa podstatne zväčšil počet domov, domácností a obyvateľov Sedlíc. V roku 1346 sedlický šoltýs Valter predal zdedené šoltýstvo Mikulášovi, synovi hrabkovského šoltýsa, za 50 hrivien grošov. Šoltýstvo pozostávalo z dvoch slobodných lánov poľa, mlyna, sladovne, lúk a časti súdnych poplatkov miestnych poddaných a v Sedliciach jestvovalo v 15. storočí. Začiatkom 14. storočia Sedlice patrili drienovskej vetve Abovcov. Kráľ Karol Róbert pre akési výčiny šľachticov Kajula a Tomáša Sedlice skonfiškoval a daroval Drugethovcom. Neskôr však previnilcov omilostil a šľachtici z Drienova sa v roku 1332 snažili opäť získať Sedlice. Napokon ešte v tom istom roku drienovskí šľachtici Sedlice s Miklušovcami a Klenovom predali palatínovi Drugethovi. Drugethovcom patrili len krátko, lebo už pred rokom 1370 boli majetkom kráľa. 
Kráľ Žigmund ich v roku 1386 daroval šľachticovi Jánovi z Drienova. Napriek tejto donácii ten istý kráľ v roku 1391 daroval Sedlice šľachticom zo Sečoviec, ktorým patrili aj v prvej polovici 15. storočia. Od roku 1460 a v prvej polovici 16. storočia boli v držbe Zápoľskovcov. Po krátkom období koncom prvej polovice 16. storočia, keď boli v držbe Košíc, v druhej polovici 16. storočia postupne patrili šľachticom Salmovcom (Grófovcom) a Turzovcom. Keď šľachtic Gál zo Sečoviec nadobudol v roku 1391 Sedlice, do darovacej listiny kráľa Žigmunda sa dostala aj veta, že s dedinou získava aj právo tunajšieho trhu. Bol to však len zámer šľachtica Gála, aby trhom zvýšil vlastné príjmy zo Sedlíc. Trh sa tu však neudomácnil. Sedlické sedliacke domácnosti boli v roku 1427 zdanené daňou kráľovi od 66 port. Sedlice boli veľkou dedinou, najväčšou v okolí. V druhej polovici 15. a 16. storočia sa väčšina sedliakov odsťahovala alebo schudobnela, upadnúc medzi želiarov.
Súčasťou obce bola aj osada Sopotnica, ktorá patrila Somosyovcom. Osada je doložená z roku 1386 ako Sapothnicha. V roku 1828 v nej bol jeden dom s 18 obyvateľmi. 
V rokoch 1551, 1567 a 1588 sedliakov zdanili rovnako od deviatich port, pričom v roku 1567 richtár a päť domácností hospodárilo na celých, a osem domácností na polovičných usadlostiach. V rokoch 1567 a 1588 tu žilo 17, resp. 8 želiarskych domácností. Ich počet sa v druhej polovici 16. storočia zmenšoval. V roku 1600 bolo v sídlisku 30 obývaných poddanských domov. Pravda, stál v ňom aj kostol, fara, škola, prípadne mlyn. V druhej polovici 15. storočia a v 16. storočí počet obývaných poddanských domov tu postupne klesal. Okolo roku 1600 boli Sedlice stredne veľkou dedinou. Okrem osadenstva fary tu žilo len poddanské obyvateľstvo. Sedličania boli známi stolári, kolári, drevorubači, povozníci, chovali dobytok, pálili vápno, obchodovali s obilím.
Obec postihlo niekoľko nešťastí a katastrôf. Napríklad v roku 1739 to bol nákazlivý mor ale nie menším nešťastím bol iste aj požiar, pri ktorom bola 6. augusta 1824 zničená celá dedina.
Od 20. storočia.
Po roku 1918 sa obyvatelia zaoberali poľnohospodárstvom, tkáčstvom, zhotovovaním výrobkov z dreva. V obci boli mlyny, píly a kameňolom. Jednotné roľnícke družstvo založili v obci v roku 1959. 
Začiatok elektrifikácie, prvý obecný rozhlas a prvé premietanie filmu v prvom dedinskom kine v Prešovskom kraji – rok 1947. Zriadenie strednej školy pod názvom – Štátna obvodná meštianska škola – 1. septembra 1948. Otvorenie autobusovej linky Prešov – Sedlice 24. septembra 1948. Slávnostné otvorenie prvého dedinského kúpaliska v okrese Prešov 5. júla 1949. Zavedenie prvej telefónnej prípojky – rok 1950. Založenie jednotného roľníckeho družstva I.typu – rok 1950, ktoré sa ale v dôsledku nepriaznivej hospodárskej i politickej situácie roku 1953 rozpadlo. Slávnostné znovuzaloženie jednotného roľníckeho družstva 15. mája 1959. Otvorenie obvodného zdravotného strediska – rok 1959. Vznik detského folklórneho súboru Sedličan – rok 1973. Založenie folklórneho súboru dospelých Sedličan – 12. júna 1983. Plynofikácia obce 1987.
Vojnové udalosti.
Z obdobia tesne po 1. svetovej vojny, konkrétne z boja o Slovensko (apríl – júl 1919) sa na starom cintoríne nachádzali, podľa fotografie z roku 2006,dva vojenské hroby. O jednom hrobe sú základné informácie známe a to vďaka údajom z ústrednej evidencie vojnových hrobov. Je v ňom pochovaný vojak Jozef Trojan, príslušník revolučnej maďarskej Červenej armády, ktorý padol pri obci Sedlice v júni 1919. Dátum jeho narodenia a smrti je neznámy. Takisto nie je známe ani presné miesto jeho smrti. Registračné číslo tohto hrobu je 52515400001. Druhý hrob patrí neznámemu vojakovi, a nie je evidovaný. Obidvaja padlí boli maďarskej národnosti a zahynuli v boji s Československou armádou pri obci Sedlice. Zo Sedlíc pochádzal aj voj. Ondrej Makara (nar.3.10.1900), ktorý sa v čase prvej svetovej vojny stal členom česko-slovenských légií.
V 2. svetovej vojne, tak ako uvádza Ústav pamäti národa aktívne medzi ukrajinskými partizánmi bojoval Ján Kupčík, (narodený roku 1920 v obci Sedlice), bol zaradený na funkciu strelník- 101. peší pluk, Zaisťovacia divízia slovenskej armády v ZSSR. 10. 5. 1943 sa vzdialil od svojej jednotky. 17.5.1943 bol pri bombardovaní Tulgoviči ranený. Pôsobil medzi ukrajinskými partizánmi. Vojnu prežil.
Podľa údajov z vojenského archívu v Trnave (Č.p.:VaT-1-61-317/2002-Kbš), bojoval od 21.3.1945 vo funkcii, zdravotník - zberač ranených, v radoch 2. československej samostatnej paradesantnej brigády, Jakub Kotulič (narodený 25.7.1923, Sedlice). Z vojenskej služby bol prepustený 8.3.1946.
Z údajov Ústavu pamäti národa v stati: „Osudy slovenských Židov 1939-1945, Súpis Židov (1942) “ sa môžeme dozvedieť aj to, že v obci Sedlice bolo k 6. marcu 1942 evidovaných 132 domov, 806 obyvateľov a z nich bolo 7 Židov. Jeden ich dom stal na Valale a druhý na Nižnom konci. Po skončení Druhej svetovej vojny sa do obce nevrátil ani jeden z nich. Ich osud ostal dodnes neznámy. Keďže medzi obcami Sedlice a Miklušovce sú zvyšky židovského cintorína, uvediem aj počty Židov z okolitých obcí: Bajerov – 3, Hrabkov – 12, Klenov – 2, Meretice - 7 , Miklušovce – 4, Žipov– 8. 
Obec Sedlice bola od nemeckých okupačných vojsk oslobodená 21. januára 1945. Oslobodili ju vojaci Červenej armády.
Poznámka. Počas vojny matriky viedla gréckokatolícka farnosť Miklušovce. Po vojne boli mená niektorých padlých zapísané do kroniky obce (zväzok I., zápis z rokov 1946 – 1947). Záznamy deportovaných židov sú potvrdené v databáze Holocaust Slovakia (USC Shoah Foundation).
Obete vojen z obce Sedlice.
Počas prvej a druhej svetovej vojny zahynulo viacero obyvateľov obce Sedlice (okres Prešov), ktorí padli na frontoch alebo sa stali obeťami represálií a deportácií. 
Podľa archívnych záznamov farnosti Miklušovce, miestnej kroniky a databáz vojnových strát išlo najmenej o 16 až 20 osôb.
Prvá svetová vojna (1914 – 1918)
Ján Kolesár (1892) – padol pri Przemyśli (Poľsko), 1915.
Michal Dugas (1895) – padol pri rieke Piave (Taliansko), 1916.
Andrej Seman (1890) – nezvestný od roku 1917.
Jozef Hricko (1894) – padol na ruskom fronte, 1916.
Pavol Bujda (1891) – zomrel na následky zranenia, 1918.
Štefan Harčár (1889) – zomrel po vojne v nemocnici v Prešove.
Ján Makara (1894) – zomrel na maláriu v zajateckej nemocnici.
Jozef Pavlovič (1896) – padol na fronte v Haliči.
Druhá svetová vojna (1939 – 1945)
Juraj Farkaš (1918) – nezvestný pri Dukle, 1944.
Štefan Harčár ml. (1919) – padol pri Komárne, 1945.
Jozef Harčár (1921) – nezvestný od 1944.
Karol Majerník (1913) – padol na východnom fronte, 1944.
Ján Mikluš (1922) – nezvestný od 1945.
Cyril Kaľavský (1920) – padol 21. 8. 1942 pri Suchaja Cica.
Andrej Kotulič (1917) – zomrel, hrob č. 50744000016, cintorín Piešťany.
Obete holokaustu
Anna Weissová (1920) – deportovaná do Osvienčimu, 1942.
Jozef Klein (1910) – deportovaný, nezvestný.
Jakub Klein (1908) – deportovaný, nezvestný.
Mária Kleinová (1912) – deportovaná spolu s deťmi.
Samuel Grünfeld (1905) – obchodník, deportovaný 1942.
Leopold Sameth (1898) – obchodník zo Sedlíc, židovského pôvodu, deportovaný z Prešova do Osvienčimu v máji 1942, kde zahynul.
Pamiatka obetí
V obci nie je žiadny samostatný pamätník pripomínajúci tieto obete. Starý cintorín obsahuje niekoľko vojnových hrobov bez mena, ktoré sú označené ako „nezvestní vojaci 1914–1918“.
Živelné pohromy.
Obec postihlo niekoľko prírodných katastrof, nešťastí a živelných udalostí. Zaznamenané boli tieto: 
Obecné cintoríny.
Z rozprávania kronikárky pani Albíny Stachurovej, rodenej Pavlovič, ako aj z obecných kroník, sa môžeme dozvedieť, že obec mala najmenej 5 známych miest na pochovávanie svojich občanov. Zrejme najstaršie pohrebisko bolo pri dnešnej budove materskej školy, kde okolo roku 1840 ešte stal drevený chrám a pri ňom bol cintorín. Druhé miesto kde Sedličania pochovávali nebožtíkov, bol priestor na Miklušovskej ulici v časti Macijovka. Tretí cintorín, z ktorého dodnes ostal jeden náhrobný kríž s maďarským nápisom, bol v dolnej časti dnešného cintorína. Štvrtý je terajší, tzv. Starý cintorín, ktorý je stále obcou udržiavaný, hoci sa tam už nepochováva. Piaty cintorín je ten, čo dnes slúži obci na pochovávanie zomrelých, a je to tzv. Nový cintorín, na ktorom stojí aj dom smútku . Sedličania ešte poznajú aj miesto, kde boli kedysi pochovávaní Židia. Ide o zvyšky cintorína Za lúkami, ktorý ale patrí do katastra obce Miklušovce. 
Obyvateľstvo.
V roku 1787 mala obec 81 domov a v nich 617 obyvateľov. V roku 1828 to už bolo 101 domov a 759 obyvateľov. V súčasnosti odchádzajú ľudia za prácou do vzdialeného mesta Prešova, alebo odchádzajú do okolitých dedín kde pracujú najmä v poľnohospodárstve. Niektorí obyvatelia pracujú aj v Košiciach, Spišskej Novej Vsi a podobne. V súčasnej dobe má obec o málo viac ako 1040 obyvateľov a viac ako 270 domov.
Podľa sčítania obyvateľstva boli v roku 2001 zistené nasledujúce demografické ukazovatele: 
V obci sa v roku 1995 nachádzali najčastejšie tieto priezviská:
Timková 60×, Timko 55×, Kotuličová 31×,Kotulič 30×, Pavlovič 18×, Adzimová 17×, Dubecká 16×, Dubecký 16×, Pavlovičová 14×, Adzima 14×, Vargová 14×, Fedor 14×, Varga 13×, Fiľakovský 13×, Makara 12×, Petrenčák 12×, Makarová 12×,Palko 11×, Fedorová 11×, Kollarčíková 10×, Tlumač 10×, Petrenčáková 10×, Palková 9×, Vaško 9×, Guman 9×, Šoltésová 9×, Vargošková 9×, Prokopová 8×, Fiľakovská 8×, Chomjaková 8×, Onofrejová 8×, Šoltés 8×, Lacko 8×, Kollarčík 7×, Krajňák 7×, Senčáková 7×, Sýkora 7×, Lacková 7×, Onofrej 7×, Tlumačová 7×, Prokop 7×, Stachurová 7×, Maďar 6×, Dzurendová 6×, Chomjak 6×, Stachura 6×, Sýkorová 6×, Hudák 6×, Gumanová 6×, Vargoško 5×, Lyzáková 5×, Štefko 5×, Popadičová 5×, Hudáková 5×, Šoltesová 5×, Mrúzová 5×, Kupčiková 5×, Svat 5×, Skybová 5×, Mrúz 5×, Rusnáková 5×, Maričaková 4×, Vašková 4×, Jurková 4×, Bačiková 4×, Dolinský 4×, Dolinská 4×, Kollarčiková 4×, Ivan 4×, Huňady 4×, Čandová 4×, Semančík 4×, Rončík 4×, Sykora 4×, Skyba 4×, Liba 4×, Martonová 4×, Sikora 4×, Kočiščáková 4×, Libová 4×, Popadič 4×, Kočiš 4×, Bačik 4×, Maričák 4×, Svatová 4×, Krajňáková 3×, Feč 3×, Harčárová 3×, Hedvigová 3×, Bartko 3×, Šebeš 3×, Mitrík 3×, Slávová 3×, Čuchta 3×, Fedorková 3×, Husák 3×, Štefková 3×, Fedorko 3×, Jurčák 3×, Pavlíková 3×.. V obecnej kronike sú zaznamenané aj tieto židovské priezviska: Blayer, Friedmann a Sameth. V archívnych záznamoch sa uvádzajú aj židovské priezviská Klein, Weiss a Spitzer (v niektorých prameňoch aj Krausz).
Partnerské obce.
Ðurđevo (Ďurďov) v Srbsku a juhočeské mesto Sedlice okres Strakonice.
Ocenenia udelené obci.
Obci Sedlice ju odovzdal 9. mája 2006 počas osláv Svätého Floriána na pešej zóne v Prešove minister vnútra SR Martin Pado.
Kultúra a zaujímavosti.
Obecná knižnica.
bola v Sedliciach založená už v roku 1969. Knižnica poskytuje knižnično-výpožičné
a internetové služby pre obyvateľov obce, ale aj blízkeho okolia. Pre používateľov knižnice je
k dispozícii približne 10 000 kníh, denná tlač (Pravda, Korzár), časopisy (Burda, Slovenka, Rebeca, Zdravie, Katarínka, Nápady a rady), 4 počítače s pripojením na internet, laserová tlačiareň, počítač s knižničným programom na rýchle vyhľadávanie kníh a čitateľský kútik.
Fotografie o obci.
Najviac čiernobielych obrázkov o obci, z ktorých je väčšina v súkromných archívoch, pochádza z obdobia medzi vojnami. Sú to čiernobiele obrázky, ktoré hoci v mnohých prípadoch nemajú potrebnú kvalitu a boli veľmi malých rozmerov, ( 5x4 cm a najväčší 12x8 cm) sú cenné najmä ako foto-dokumentačný materiál o histórii obce. Určite treba spomenúť, že je to zásluhou najmä pána Imricha Pavloviča, ktorý bol jedným z prvých vlastníkov fotoaparátu v obci. Druhým zanietencom, ktorému vďačíme za množstvo historických fotografií o obci Sedlice, bol Metod Kaľavský. A opomenúť nesmieme ani pána farára Kerna, ktorý v povojnovom období zvečnil väčšinu obyvateľov obce, lebo na fare mal malý fotoateliér.
Od roku 2006 začal masívne svoje fotografie o obci Sedlice uverejňovať na celosvetovom portáli Commons Ing.Mgr.Jozef Kotulič , ktorého zásluhou sa dovtedy neznáma obec zviditeľnila na celom svete. Vďaka tomu, stránka o obci bola preložená už do 23 cudzích jazykov.
Divadlo.
Začiatky ochotníckeho divadelného súboru siahajú až do roku 1918 kedy vznikla 1. Československá republika. Za pomoci vtedajších učiteľov bol pri Osvetovej besede založený prvý divadelný ochotnícky krúžok Poľana.
Hudba, spev a tanec.
K úspechom súborov patrí:
Pozoruhodné stavby.
Svoje priestory tu majú nasledujúce ustanovizne : obecný úrad, matrika, obradná sieň, spoločenská sála, kinosála s javiskom, pošta, miestna knižnica, obvodné zdravotné stredisko, kaderníctvo a holičstvo, hasičská zbrojnica, maloobchodné predajne. 
Chránené územie.
Dunitová skalka.
Dunitová skalka je prírodná rezervácia v Sedliciach. Prvá zdokumentovaná zmienka o tejto lokalite siaha až do roku 1869, keď tam vykonal prvý vedecký výskum, významný slovenský geológ Dionýz Štúr. V chotári Sedlíc je od roku 1964 na ploche prírodná rezervácia Dunitová skalka so vzácnym povrchovým výskytom horniny dunitu (peridotit – hlbinná vyvretá hornina obsahujúca prevažne olivín, malé množstvo pyroxénu, amfibolu, biotitu, augitu, magnetitu a i.), s typickými hadcovými rastlinnými spoločenstvami.
Volovské vrchy.
Katastrálne územie obce Sedlice patrí do národného zoznamu chránených vtáčích území s názvom Volovské vrchy.
Je tu preukázané hniezdenie druhov bocian čierny ("Ciconia nigra"), včelár lesný ("Pernis apivorus"), sova dlhochvostá ("Strix uralensis"), žlna sivá ("Picus canus"), ďateľ čierny ("Dryocopus martius"), muchárik červenohrdlý ("Ficedula parva") a muchárik bielokrký ("Ficedula albicollis"). Pravidelne tu hniezdi viac ako 1% národnej populácie druhov výr skalný ("Bubo bubo"), orol skalný ("Aquila chrysaetos"), tetrov hoľniak ("Tetrao tetrix"), tetrov hlucháň ("Tetrao urogallus"), jariabok hôrny ("Bonasa bonasia"), prepelica poľná ("Coturnix coturnix"), rybárik riečny ("Alcedo atthis"), ďateľ bielochrbtý ("Dendrocopos leucotos"), ďateľ prostredný (Dendrocopos medius), krutihlav hnedý ("Jynx torquilla"), penica jarabá ("Sylvia nisoria"), hrdlička poľná ("Streptopelia turtur"), muchár sivý ("Muscicapa striata"), orol krikľavý ("Aquila pomarina"), kuvik kapcavý ("Aegolius funereus"), kuvik vrabčí ("Glaucidium passerinum"), ďateľ trojprstý ("Picoides tridactylus") a strakoš červenochrbtý ("Lanius collurio").
Dobrovoľný hasičský zbor.
V roku 1924 bol z iniciatívy 20 občanov založený dobrovoľný hasičský zbor. Za veliteľa zboru si zvolili Imricha Dubeckého. 5. júna 2011 bola do činnosti slávnostne uvedená nová Hasičská stanica v Sedliciach.
Poľovnícke združenie Sopotnica.
Prvé písomné zmienky o poľovníctve v Sedliciach sú z roku 1936, kedy bol založený Lovecký spolok, ktorého revír siahal od Sedlíc až po Čiernu horu. V roku 1994 bolo vytvorené terajšie Poľovnícke združenie Sopotnica, ktoré má prenajatý poľovný revír o celkovej výmere . Táto výmera je tvorená lesnými a poľnými poľovnými plochami v katastroch obcí Sedlice, Suchá Dolina, Ľubovec, Janov, Bzenov, Rokycany, Bajerov a Kvačany. V revíri je možné bežne stretnúť srnčiu, jeleniu, diviačiu zver a samozrejme líšku. Menej sa vyskytuje jazvec, zajac, bažant a jarabica. Ojedinele sa v revíri zdržiava vlk a rys.
Výsledky dobrej starostlivosti poľovníkov o prenajatý revír a zver v ňom sú každoročné prezentované na chovateľských prehliadkach trofejí.
Zaujímavosti.
Publikácie o obci.
Obsahuje predslov o období 1. svetovej vojny a záznamy z rokov 1933 – 1946
Obdobie rokov 1944 – 1950 a záznamy z rokov 1958 – 2015.
Najucelenejší obraz o obci ponúka 248-stranová publikácia z roku 2014 , ktorú editoval Mgr. Bohumil Kaman v úzkej spolupráci so širokým autorským kolektívom. Fotografiami prispel Ing. Mgr. Jozef Kotulič.
Druhé vydanie publikácie je od roku 2018 dostupné na internete Univerzitnej knižnice Prešovskej univerzity. Autori: Ing.Mgr. Jozef Kotulič, doc.Ing.Rastislav Kotulič, PhD.
Biografia rodáka Mgr. Metoda Kaľavského z roku 2004.
Spevník z roku 1993, obsahuje 40 ľudových piesní a tzv. pripoviedky, ktoré v sedlickom nárečí zaspievala a vyrozprávala Mária Makarová, rod. Kotuličová. Zostavili ho PhDr. František Matúš a doc. Ing. Miloslav Kotulič , CSc.
Knihu napísali Eduard Mikita, Ján Palko a Michal Parrák v roku 1986.
Vedecká jazykovedná štúdia z roku 1957, ktorú napísal PhDr. Izidor Kotulič, CSc.
Perličky.
Viete, že
Miestne zvyky a tradície.
Kroje – Sedlická výšivka.
Sedlická výšivka bola jedným zo znakov odlíšenia regionálnej diferencovanosti a je typická pre oblasť Šarišskej vrchoviny. Dekoratívne pôsobila najmä na košeliach, zásterách, čepcoch a šatkách. Tak ako inde na Slovensku aj v Sedliciach sa dievčatá už od detstva učili jednotlivým technikám vyšívania. Vyšívať vedela takmer každá žena. Inšpiráciu na motívy výšiviek hľadali najmä v okolitej krásnej prírode – kvety, listy, plody, stromy, atď. Jednou zo šikovných výšivkáriek bola za mladí aj pani Veronika Kotuličová, rod. Fedorová.
V obci aj v dnešnej dobe miestne, staršie ženy denne nosia šarišský kroj. Mladí len pri veľkých slávnostiach. Kroje starších žien sú spravidla v tmavých farbách. Kroje mladých ľudí sú vo farbách živých a veselých. Túto pestrosť krojov je možné posúdiť najmenej raz v roku, obyčajne v prvú augustovú nedeľu, keď je v obci sviatok, v miestnom názvosloví – hostina, a to pri príležitosti cirkevného sviatku Premenenia Pána. V tento deň sa v obci obyčajne konajú folklórne slávnosti. Spoločne sa tu stretávajú nielen miestni obyvatelia, ale aj rodáci a pozvaní hostia.
Stavanie májov.
Každý rok v sobotu pred Rusadľami je zvyk, keď najmä mládenci stavajú pred domy, na výdaj súcich diev, živé stromy – briezky, ktoré sú bohato ozdobené papierovými farebnými stuhami. Pre každého, kto aspoň raz v nedeľu ráno na Rusadle, išiel do kostola po takto ozdobenej dedine je to zážitok na celý život.
Vinšovačky.
Na Viliu, čiže v miestnom zvyklosloví na Štedrý deň a Nový rok, chodia cez deň, najmä detí svojim príbuzným a známym vinšovať. Večer na Štedrý deň, ešte pred odchodom do kostola na Polnočnú omšu, je zaužívaný zvyk chodiť po spievaní kolied a vinšovaní. Uvediem len niektoré z vinšovačiek, v originálnom miestnom šarišskom nárečí.
A ja vam vinčujem na totu svatu Viľiju i novi rok 
Žebi vam Pam Boh pomoh 
Tote švjatki prežic
Druhe dožic
S menšima hrjechami
S vekšu radoscu
S Božu miloscu
Od Pana Boha lasku
Od sušedoch prjaznosc
Na poľu dobru urodu 
Vo dvore dobri prichod
V chiži ščesce zdravje a hojne boske požehnaňe
Ešči vam vinčujem
Co vi sebe sami
Od mileho Pana Boha požadace
Visľiš Paňe Bože! 
Na zasmiatie.
Jeden vtip z 18.4.1915 pre .. „pre vichodnoslovenski ľud“...
Dobre trime šľub
A.: Preco piješ z fľaški ?
B.: Šľuboval som žeňe, že še pohara ňikda ňedotkňem.
Kulinárske špeciality.
Potrebujeme: zemiakov, kyslej kapusty,10 dg domácej údenej slaniny, 20 dg domácej údenej klobásky, 1 veľkú cibuľu.
Postup: zemiaky v šupke umyjeme a uvaríme ako na zemiakový šalát. Údenú slaninu a klobásku nakrájame na kocky a na panvici opekáme. Očistíme cibuľu, pokrájame na drobno a spolu so slaninou a klobáskou zapeníme. Do tejto zmesi pridáme kyslú kapustu a pri občasnom premiešaní, asi 10 minút spolu dusíme. Zemiaky očistíme od šupky, nakrájame na menšie štvrťky dáme do väčšej misy kde pridáme pripravenú kapustovú zmes. Všetko premiešame, alebo po šarišský "strešeme" a máme chutné a výdatné jedlo. Recept nám poskytla pani Verona Kotuličová.
Potrebujeme: 5 kusov rožkov, 2 dl mlieka, štipku soli, 1 vajce a výberovú múku na riedke cesto.
Postup: z mlieka, múky a celého surového vajca urobíme riedke cesto, pridáme soľ a rozmiešame. Pokrájané rožky dáme do pripraveného cesta. Zmes spolu premiešame a necháme stať pol hodiny. Takto odležané cesto rozdelíme na polovice, vytvarujeme knedľu, ktorú obalíme výberovou múkou a necháme znova stať pol hodiny. Knedle vložíme do vriacej vody a varíme 10 minút na každej strane. Uvarenú knedľu necháme mierne vychladnúť. Pokrájame ju na asi 1 centimeter hrubé plátky a podávame ako prílohu k hlavným, najmä mäsitám jedlám s kapustou alebo omáčkou.
Recept nám poskytla pani Mária Čekanová
Potrebujeme: 2 litre pitnej vody, 2 väčšie tekvice, 1/2 dl octu, citrodeko podľa chuti, 80 dg cukru, 3 kusy umytých citrónov. Postup: tekvicu zbavíme šupy a jadrovníka. Pokrájame na kocky. Z vody, octu, cukru, citrodeka a šťavy z dvoch citrónov urobíme sladkokyslý nálev. Pokrájanú tekvicu a jeden pokrájaný cintrón aj s kôrou zalejeme týmto nálevom a necháme stať 24 hodín. Po tejto dobe celú zmes krátko povaríme a po miernom ochladnutí nalievame do 0,7 litrových zavareninových skleníc. Sklenice uzatvoríme a dáme sterilizovať. Takto naloženú tekvicu podávame ako kompot k hlavným jedlám so zemiakovou prílohou. Recept nám poskytla pani Verona Kotuličová.
Potrebujeme: 3/ výberovej múky, 1 kilogram vykôstkovaných čerešní, celé surové vajce, 2 hrste cukru, štipku soli, droždie, 1 dl mlieka, vanilku, maslo a olej. Múku, vajce, droždie, mlieko a štipku soli zapracujeme do cesta, ktoré necháme vykysnúť. Po vykysnutí cesto dáme na vymastený plech, urovnáme ho a navrch poukladáme vykôstkované čerešne. Z masla, cukru a vanilkového cukru urobíme posýpku s ktorou cesto na plechu posýpeme. Dáme do vyhriatej rúry a pečieme asi 30 minút. Podávame po hlavnom jedle ako zákusok. Recept nám poskytla pani Mária Čekanová.
Hospodárstvo a infraštruktúra.
Doprava.
Obec má len autobusové spojenie. Prvý autobus na trase Prešov – Sedlice začal premávať 24. septembra 1948. Vybudované cestné komunikácie sú udržiavané v zjazdnom stave aj v zime. Autobusy majú východiskovú stanicu Prešov a pri včasných ranných spojov aj Sedlice a Klenov. Zástavky autobusovej trasy: Prešov autobusova stanica – Prešov ul. Levočská – Cemjata – Bzenov – Janov – Radatice – Ľubovec rázcestie Ruské Pekľany – Ľubovec stred obce – Ľubovec poľnohospodárske družstvo – Suchá Dolina – Sedlice základná škola – Sedlice stred obce – Sedlice poľnohospodárske družstvo – Sedlice kameňolom – Miklušovce – Klenov – Margecany železničná stanica.Celá trať meria asi 41 kilometrov. Na trati sú vybudované, zastrešené a udržiavané autobusové zástavky.
Do obce sa tiež môžete dostať aj z komunikácie Prešov – Žipov  – Margecany odbočením z rázcestia Klenovský vrch doľava. 
Od rýchlikovej železničnej stanice Kysak je v lete zjazdná a udržiavaná 
cesta na trase Kysak – Obišovce – Ruské Pekľany – Ľubovec – Suchá Dolina – Sedlice. Podobne je v lete zjazdná ale neudržiavaná 
cesta Chminianska Nová Ves – Chmiňany – Hrabkov – rázcestie Žipov – doprava na – rázcestie Klenovský vrch – tu doľava na – Sedlice. 
Cesty sú tu pomerne úzke a v úseku Kameňolom Sedlice – Prešov v pracovných dňoch aj značne preťažené nákladnou dopravou. Cez víkendy je trasa Prešov – Sedlice – Klenovský vrch – Žipov – Rokycany – Prešov obľúbenou cyklotrasou. Na ceste je mnoho zákrut s veľkými prevýšeniami a veľa neprehľadných úsekov. Cez všetky obce je obmedzená rýchlosť na /hod. V obci Sedlice to kontroluje digitálny merač rýchlosti.
Miestne firmy.
Prvé súkromné podnikanie v obci, začalo ešte pred vznikom Československa. V roku 1902 pôsobil v obci mlynár Karol Prokop, krčmár Ján Onofrej, obchodník Šalamon Blayer a krčmárka vdova po Izákovi Friedmannovi. Po vzniku Československa roku 1921 získal živnosť na zriadenie výčapu občan Sedlíc, Michal Safko. 13.6. 1928 bol do Živnostenského registra zapísaný Andrej Bačik s predmetom podnikania - mlátenie obilia benzínovou mláťačkou. Známy bol aj miestny židovský podnikateľ Jakub Jozef Sameth, ktorý od roku 1931 prevádzkoval miestny obchod so zmiešaným tovarom a krčmu. Z tohto obdobia je možné spomenúť aj ďalších drobných živnostníkov: Helena Kaľavská - predaj zmiešaného tovaru; Michal Vaško, Michal Fedor - pálenie a obchod s vápnom; rodina Prokopova - mlynárstvo; Ján Dubecký - kováčstvo; Ján Pavlovič - stolárstvo. Súkromné podnikanie v Sedliciach, tak ako aj všade inde v Československu, násilne zaniklo po roku 1948. Znovu bolo obnovené až od roku 1990. 
Mliečny automat.
Obec Sedlice je jednou z mála obcí v prešovskom okrese, ktorá po vzájomnej dohode s miestnym Poľnohospodárskym družstvom podielnikov v roku 2010 dala do užívania moderný mliečny automat priamo v centre obce. O jeho výhodnosti sa denne presviedčajú nielen obyvatelia obce Sedlice ale aj obyvatelia z okolitých obcí.
Verejné ustanovizne.
Farský úrad Sedlice.
Farský úrad má Farnosť Sedlice s kostolom Premenenia Pána z roku 1859. Filiálne obce: Suchá Dolina. Kostol sv.Cyrila a Metoda z roku 1925, Miklušovce a Klenov. V týchto obciach nie je rímskokatolícky kostol, sú v nich gréckokatolícke cerkvi.
Kostol je majetkom rímskokatolíckej cirkvi v Sedliciach, no užívajú ho aj veriaci gréckokatolíckeho obradu, a to v presne stanovených dňoch a každú tretiu nedeľu v mesiaci. V r. 2001 po vzájomnej dohode kňazov oboch obradov bola uzavretá zmluva, ktorú podpísali aj biskupi oboch obradov. Veľký vplyv na občanov obce mal vdp. Anton Dujsík a vdp. Ján Pál, ktorí najmä v čase I. a II. svetovej vojny mnohým ľuďom pomohli pri záchrane životov.
Obvodné zdravotné stredisko.
Otvorené bolo v roku 1959 a chodili sem pacienti zo spádových obcí Sedlice, Klenov, Miklušovce, Suchá Dolina, Ľubovec, Ruské Pekľany. Sídli v centre obce v bývalom kultúrnom dome. Má ambulanciu praktického lekára a ambulanciu zubného lekára. Najbližší detský lekár je v obci Bzenov. V pamäti občanov tohto regiónu sa svojim prístupom k pacientom nadlho uchovajú lekárske osobnosti MUDr. Ondrej Uhriňák, MUDr. Cecília Bohačíková, MUDr. Ralbovský a zdravotná sestra Mária Čuchtová.
Základná škola s materskou školou (Sedlice, okres Prešov).
Základná škola sídli v dvojposchodovej budove postavenej v roku 1960. Areál školy tvorí ucelený územný celok kde sa nachádza hlavná budova školy, samostatná budova telocvične, objekt školskej jedálne, vlastný zdroj pitnej vody, kanalizácia, futbalové ihrisko, školský pozemok s ovocnými a okrasnými drevinami. Do plne organizovanej základnej školy chodia deti zo spádových obcí Sedlice, Klenov, Miklušovce, Suchá Dolina a Ľubovec. 
Materská škôlka sídli mimo areálu základnej školy.Jej história siaha až do roku 1947. Je umiestnená v historickej budove bývalej ľudovej školy, ktorá bol postavená v roku 1899. Škôlka má vlastné detské ihrisko a priľahlý ovocný sad. Navštevujú ju deti predškolského veku zo Sedlíc a okolitých dedín.
Komunitné centrum profesionálnej pomoci.
Obec má vlastné priestory pre „Komunitné centrum profesionálnej pomoci“. Centrum je určené pre občanov obce a má im pomáhať pri riešení ich ťažkostí spôsobených najmä dlhodobým pôsobením negatívnych vplyvov chudoby.
Šport.
História organizovaného športu sa v Sedliciach začala písať až po Druhej svetovej vojne. Športové dianie sa sústreďovalo najmä okolo bývalého futbalového oddielu Sokol Sedlice. Aktívny bol aj turistický oddiel, ktorý vlastnil drevenú zrubovú chatu Nezábudka. Chata po požiari už nebola obnovená. V súčasnosti sa športová činnosť sústreďuje v dvoch športových kluboch. 
Československá spartakiáda.
Sedlickí žiaci sa pravidelne zúčastňovali jednotlivých kôl československej spartakiády. Posledná spartakiáda sa konala 19. mája 1985 na ihrisku miestnej Základnej deväťročnej školy.
ŠK Sedlice.
Športový klub Sedlice má futbalový oddiel a od roku 2006 aj stolnotenisový oddiel.
Horal Sedlice.
V obci bol v roku 2009 založený turistický oddiel „Horal Sedlice“, ktorý je členom Klubu slovenských turistov.

</doc>
<doc id="25604" url="https://sk.wikipedia.org/wiki?curid=25604" title="Radatice">
Radatice

Radatice sú obec na Slovensku v okrese Prešov. Vznikla zlúčením bývalých obcí Meretice a Radačov. V oboch týchto bývalých obciach stoja stredoveké kostoly z obdobia okolo roku 1300. Tri km od obce je minerálny prameň. 
Polohopis.
Obec sa nachádza v údolí riečky Svinka v juhovýchodnej časti Šarišskej vrchoviny. Z okolitých hôr tečú do obce potoky Kujava a Žarinec, ústiace do Svinky. 
Prístup do obce zabezpečuje cesta III/3460, vedúca údolím Svinky z Obišoviec do Bzenova, kde končí zaústením do cesty II/546. Prešov je vzdialený severovýchodným smerom, Košice južne a Margecany západne.
Vodné toky.
Cez obec Radatice preteká rieka Svinka, ktorá tu priberá potoky Kujava a Žarinec.
Dejiny.
Radatice vznikli v roku 1964 spojením obcí Meretice a Radačov. Meretice sú spomínané už v roku 1332, ešte o niečo starší je tunajší kostol, pochádzajúci z 12. storočia. Obec patrila šľachticom z Drienova a v roku 1427 tu bolo 25 poddanských domácností. V roku 1600 mala obec 8 poddanských domov, mlyn, evanjelický kostol a faru, pri sčítaní ľudu v roku 1828 tu stálo 43 domov a tie obývalo 334 obyvateľov. Podobný počet – 323 obyvateľov, tu žilo aj v roku 1961.
Radačov sa spomína už v roku 1261 a už v to čase bol majetkom miestnych zemanov, neskôr ich príbuzným, no začas aj mestu Košice. V roku 1427 tu bolo 25 poddanských domácností, v roku 1600 40 poddanských domov, mlyn, kostol, fara aj škola. V roku 1828 mal Radačov 470 obyvateľov, žijúcich v 62 domoch, v roku 1961 bol počet obyvateľov 595. 
Zlúčená obec Radatice mala v roku 1970 dovedna 981 obyvateľov, ich väčší nárast zastavila stavebná uzávera z roku 1980. Plánovaná vodná nádrž pri Obišovciach pozastavila výstavbu rodinných domov i celkový rozvoj postihnutých obcí. Uzávera bola v roku 1994 pozmenená, čím sa zmiernili jej negatívne vplyvy na región a umožnila výstavba rodinných domov. 
V noci 28. decembra 1944 bolo v blízkosti obce zasiahnuté britské lietadlo Handely Page Halifax Mk. V, ktoré sa následne zrútilo na Hájnikovej lúke. Pamiatke ôsmich obetí je venovaný pomník v parčíku pred budovou Obecného úradu, 8. mája sa pri kaštieli každoročne koná malý spomienkový pietny akt. Na mieste pádu lietadla bol v roku 2002 vztýčený kríž.
Kultúra a zaujímavosti.
Pomníky.
Pred obecným úradom sa nachádza pamätník poľským letcom Royal Air Force, ktorí zahynuli pri havárii štvormotorového bombardéra Handley Page Halifax 28. decembra 1944 v lokalite Hájnikova lúka neďaleko obce.

</doc>
<doc id="25605" url="https://sk.wikipedia.org/wiki?curid=25605" title="Rokycany (okres Prešov)">
Rokycany (okres Prešov)

Rokycany je obec na východnom Slovensku, nachádza sa v okrese Prešov

</doc>
<doc id="25606" url="https://sk.wikipedia.org/wiki?curid=25606" title="Pušovce">
Pušovce

Pušovce sú obec na Slovensku v okrese Prešov. 
Polohopis.
Pušovce ležia na južnom okraji Nízkych Beskýd, v hornej časti údolia východného prítoku Sekčova a Tople v nadmorskej výške okolo 330 m. n. m. Mierne zvlnený pahorkatinný povrch odlesneného chotára tvoria horniny bradlového pásma štvrtohorné svahové hliny. Cez obec preteká potok Ladianka.
Erb.
V roku 1994 bol schválený erb obce Pušovce, ktorý tvorí: modrý štít nad strieborným kosákom so zlatou rukoväťou, zlatý obilný snop sprevádzaný po bokoch striebornými heraldickými ľaliami Panny Márie.
Dejiny.
Od polovice 13. storočia patril pušovský majetok zemanovi Germanovi ako súčasť chmeľoveckých majetkov. Jedným z chmeľoveckých zemanov na prelome 13. a 14. storočia bol aj zeman menom Puš. Patrila mu časť chmeľoveckého majetku, na ktorom si vybudoval obydlie a nové sídlisko dostalo názov odvodený od jeho mena. Prvý doklad o ňom je z roku 1352. v 14. storočí sa tu postupne usadili aj sedliacke domácnosti. V roku 1427 ich bolo sedem. Neskôr väčšina sedliakov pozemky stratila a upadla medzi želiarov. V roku 1600 sídlisko pozostávalo z deviatich obývaných poddanských domov a jednej až dvoch kúrií tunajších zemanov. Koncom 16. storočia boli Pušovce malou dedinou. Od 17. po 19. storočia patrili Pušovce Stankaiovcom. V roku 1727 mala obec už 24 domov a 154 obyvateľov, ktorí boli roľníci. Obec má rozlohu katastrálneho územia 4,370 km, poľnohospodárskej pôdy 2,370 km, z toho ornej pôdy 1,710 km, lesná pôda 1,640 km, ostatná plocha 0,36 km .
Politika.
Obecná samospráva.
Obecné zastupiteľstvo obce Pušovce je orgánom samosprávy obce a zastupiteľským zborom obyvateľov obce. Má 5 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstva a podpisuje ich uznesenia. Má jedného zástupcu starostu obce.
Školstvo.
Budova školy bola postavená v roku 1928 a po prvýkrát bola opravená v roku 1951. V roku 1957 bolo zavedené prezúvanie žiakov. Toto opatrenie pre nepochopenie mnohých občanov museli po roku trvania odvolať. O dva roky neskôr sa vyučovalo striedavo v jednej učebni. Počet žiakov bol 59, v roku 1961 bol názov školy „NÁRODNÁ ŠKOLA“ zmenený na „ZÁKLADNÁ DEVAŤROČNÁ ŠKOLA“. V roku 1967 bol v školstve zavedený 11-dňový cyklus. Boli zavedené voľné soboty, a to každú druhú sobotu sa nevyučovalo. V roku 1975 chodilo do ZDŠ 29 žiakov a vyučovalo sa v jednej triede, kde boli štyri oddelenia (1. – 4. ročník). Riaditeľom školy bol v tom roku Štefan Oľha. V roku 1985 bola v Pušovciach jednotriedna škola s 1., 2. a 3. ročníkom. Do školy chodilo spolu 32 žiakov a riaditeľom bol František Smolko až do roku 1994, keď odišiel do dôchodku. Dnes je škola rozdelená na dve časti. Jedna časť (1. a 2. ročník) je umiestnená na Obecnom úrade a druhá časť (3. a 4. ročník) je v budove školy.
Šport.
26. mája 1985 bolo odovzdané do užívania nové futbalové ihrisko nachádzajúce sa medzi obcami Pušovce a Proč. V roku 1988 boli postavené nové šatne, sprchy, klubovňa a garáž pre autobus. V súčasnosti sa okrem futbalového ihriska v obci nachádza aj tenisový kurt a volejbalové ihrisko.

</doc>
<doc id="25607" url="https://sk.wikipedia.org/wiki?curid=25607" title="Podhorany (okres Prešov)">
Podhorany (okres Prešov)

Podhorany sú obec na Slovensku v okrese Prešov.
Polohopis.
Obec leží na juhozápadných svahoch Nízkych Beskýd. Povrch odlesneného chotára je mierne zvlnený až mierne členitý. Nadmorská výška je v strede obce 350 m, v chotári 300–640 m. Najvyšší vrch nad obcou sa volá Haľagoš a má 642 m. Obec zo severu lemujú väčšinou zmiešané lesy.
Obec je vzdialená 13 km od krajského mesta Prešov. Cez obec prechádza cesta 3. triedy č. 3456. Z východu susedí s obcou Chmeľovec. Ďalšie obce sú vzdialené niekoľko kilometrov. Smerom na západ sa dá prejsť po staršej neudržiavanej ceste do obce Tulčík a južným smerom z obce sa dá cestou III./3456 prejsť do obce Kapušany.
Dejiny.
Vznik obce.
Prvá písomná zmienka pochádza z roku 1283. V spomínanej listine išlo o darovací dekrét uhorského kráľa Ladislava IV. zemanom, ktorí boli bývalí hájnici kráľovských lesov. Obec existovala už v 12. storočí, kedy ju založili hraničiari. Začiatkom 14. storočia patrila obec panstvu Šebeš.
Od roku 1828 bola obec rozdelená na 2 obce Nižný a Vyšný Ažgut (Podhorany) až do začiatku 20. storočia.
Názov.
Vývin názvu obce
1808 – 1902 – rozdelená na obce Nižný Hažgut a Vyšný Hažgut.
Obyvateľstvo.
Náboženstvo a vierovyznanie.
Rímskokatolícka cirkev.
Obec je samostatnou farnosťou s farským kostolom svätého Alojza Gonzágu a s filiálkami Chmeľovec a Šarišská Trstená, pričom zároveň patria do "Košickej arcidiecézy" a dekanátu "Prešov - východ".
Gréckokatolícka cirkev.
Jurisdikčné patrí pod "Farnosť Fulianka".
Politika.
Obecná samospráva.
Obecné zastupiteľstvo obce Podhorany je orgánom samosprávy obce a zastupiteľským zborom obyvateľov obce. Má 7 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstva a podpisuje ich uznesenia. Má jedného zástupcu starostu obce.

</doc>
<doc id="25608" url="https://sk.wikipedia.org/wiki?curid=25608" title="Petrovany">
Petrovany

Petrovany sú obec na Slovensku v okrese Prešov.
Polohopis.
Obec Petrovany leží južne od Prešova. So svojou výhodnou polohou a počtom obyvateľov patrí medzi veľké obce východoslovenského regiónu. V obci sídli niekoľko podnikateľských subjektov.

</doc>
<doc id="25609" url="https://sk.wikipedia.org/wiki?curid=25609" title="Ovčie">
Ovčie

Ovčie je obec na Slovensku v okrese Prešov.
Žije tam okolo 700 obyvateľov.
Dejiny.
Obec Ovčie sa spomína v jednej z listín už v roku 1318. V roku 1320 si štyria synovia zemana Beňadika rozdelili zdedené majetky, pričom Ovčie pripadlo Dominikovi. V spojitosti s deľbou vznikla ďalšia správa o tejto dedine. Z obsahu oboch vyplýva, že Ovčie jestvovalo už pred rokom 1318. V listine z roku 1320 sa vyskytuje pod latinským názvom "Wytex Noua" v zmysle Nový Víťaz, z čoho je zrejmé, že Ovčie bolo mladou dedinou, mladšou ako Víťaz a vzniklo na majetku Víťaza. V písomnostiach z 15. – 16. storočia vyskytuje sa pravidelne pod maďarským názvom "Kysvitez" v zmysle Malý Víťaz.
Už v 16. storočí sa do písomností dostal slovenský názov Ovčie, ktorý je obsahovo úplne iný ako latinský, resp. maďarský názov a pôvodne ako chotárny názov sa vzťahoval k miestu, na ktorom vzniklo sídlisko. Chotárny, resp. miestny názov Ovčie svedčí, že obyvatelia Víťaza tam pásli ovce pred 14. storočím.
V stredoveku obec patrila Szinyeyovcom, neskôr Hedryovcom, Bertóthyovcom a v 19. storočí Tahyovcom.
Ovčie v 14. – 16. storočí postupne patrilo zemanom zo Širokého, Bertotoviec a Fričoviec. V roku 1600 obec mala 15 obývaných domov. Počas prvého sčítania ľudu, roku 1787 mala obec 31 domov a 178 obyvateľov, v roku 1828 – 34 domov a 281 obyvateľov. V roku 1910 v nej žilo 276 ľudí. V súčasnosti je počet obyvateľov v obci 670.
Obyvatelia sa v minulosti zaoberali tradičným poľnohospodárstvom, chovom dobytka, lesnými prácami a domácim remeslom (výroba metiel).
Do roku 1918 obec administratívne patrila do Šarišskej stolice. Obec Ovčie leží na južnom okraji Šarišskej vrchoviny, na styku s Čiernou horou v nadmorskej výške okolo 480 m.

</doc>
<doc id="25610" url="https://sk.wikipedia.org/wiki?curid=25610" title="Ondrašovce">
Ondrašovce

Ondrašovce sú obec na Slovensku v okrese Prešov.

</doc>
<doc id="25611" url="https://sk.wikipedia.org/wiki?curid=25611" title="Nemcovce (okres Prešov)">
Nemcovce (okres Prešov)

Nemcovce sú obec na Slovensku v okrese Prešov.
Polohopis.
Časti obce.
Obec nie je členená ulicami, okrem hlavnej časti tvoria územie aj miestne časti Majerisko a Záhumnie.
K obci patrí aj osada Zimná Studňa, ktorá je od Nemcoviec vzdialená 2 km.
Vodné toky.
Ladianka
Dejiny.
V dvanástom až trinástom storočí – v období po tatárskom vpáde nastalo osídlenie terajšieho Slovenska nemeckými osadníkmi. Pravdepodobne z tohto obdobia pochádza aj názov obce Nemcovce, podľa národnej príslušnosti osadlíkov . Už prvá písomná zmienka o obci z roku 1364 hovorí o tomto názve. Pôvodne obec tvorilo niekoľko osád – „Gerendeľ, Hydekut a Mlynica“, kým sa obyvatelia neusadili na terajšom mieste. Podľa niektorých zdrojov história siaha až do obdobia Veľkomoravskej ríše, čo dokazujú početné vykopávky v katastrálnom území obce.
Politika.
Obecné zastupiteľstvo.
Približne na začiatku obce sa nachádza obecný úrad spojený s kultúrnym domom.
Susedné obce.
Obec susedí s obcami, priamo či nepriamo: 
Obyvateľstvo.
Počas niekoľkých storočí obec prešla mnohými zmenami až k terajšiemu stavu. V súčasnej dobe má obec cca 110 obytných domov, v ktorých žije 469 obyvateľov (podľa sčítania ľudu z 31.12.2015). Obec tvorí cca 249 rímskokatolíkov a cca 220 evanjelikov a. v. vyznania.
Náboženstvo.
Evanjelická cirkev a. v..
Cirkevný zbor v Šarišsko-zemplínskom senioráte, do roku 1952 v Šarišskom senioráte. Vznikol v druhej polovici 16. storočia, pravdepodobne ako fília Prešova, Kapušian a Chmeľova, ako samostatný zbor od roku 1636. Prvý kostol používal zbor do roku 1786, druhý kostol, vybudovaný roku 1786, pre zlý stav v roku 1914 zbúraný, terajší kostol postavený 1961. Fara bola vybudovaná v roku 1989. Filiálky cirkevného zboru: Lada, Kapušany, Šarišská Poruba, Lipníky a Zimná Studňa.
Kultúra a zaujímavosti.
Pomníky.
V strede obce je postavený pamätník šiestim občanom zastreleným počas druhej svetovej vojny nemeckými fašistami.
Parky.
Uprostred obce sa nachádza malý park, ktorý stratil svoju bývalú podobu.
Občianska vybavenosť.
Nachádza sa tu evanjelický a.v. kostol (1961) s farou (1989) a rímskokatolícky Kostol sv. Cyrila a Metoda, postavený v roku 1969.
Šport.
V obci sa nachádza futbalové ihrisko, tenisový kurt a v zime aj 2 klziská.
Doprava.
Stredom obce vedie asfaltová cesta až po osadu Zimná Studňa.
Okolo obce vedie železničná trať.

</doc>
<doc id="25612" url="https://sk.wikipedia.org/wiki?curid=25612" title="Ličartovce">
Ličartovce

Ličartovce sú obec na Slovensku v okrese Prešov.
Polohopis.
Obec Ličartovce leží v údolí rieky Torysy v nadmorskej výške okolo 243 metrov nad morom. Obec Ličartovce má dobrú polohu, leží približne v prostriedku medzi mestami Košice a Prešov. Občania využívajú autobusovú aj vlakovú dopravu. Obec patrí do Košicko-prešovskej aglomerácie, čo je najväčšia aglomerácia na Slovensku a kde žije 555 800 obyvateľov.
Prírodné podmienky.
Ličartovce ležia v Košickej kotline v doline Torysy. Nadmorská výška v strede obce je a v chotári 213
Rovinatý až vrchovinný povrch chotára tvoria štvrtohorné náplavy Torysy, uloženiny centrálnokarpatského flyšu; prvohorné zlepence, bridlice, droby a druhohorné kremence. 
Chotár je odlesnený iba vo východnej časti, v západnej časti je súvislý les (dub, buk, breza). Má nivné illimerizované, hnedozemné a hnedé lesné pôdy. Je tu sírouhlíkový minerálny prameň.
Pri kaštieli je dendrologická rezervácia v malom, pomerne dobre zachovanom prírodnom parku z roku 1836 s početnými cudzokrajnými druhmi. Park v roku 2019 prešiel zásadnými úpravami.
Obyvateľstvo.
Náboženstvo.
Doklady o cirkevnom živote miestnych obyvateľov pochádzajú z archívu košickej Arcidiecézy. V rokoch 1749 – 1755 rímskokatolícky kostol sa v obci nenachádzal. Veriaci sa zhromažďovali na bohoslužby a obrady v kaplnke veľkostatku, ktorú spravovala grófka Juliana Medňanská. Sväté omše prichádzal vysluhovať kaplán z Drienova. Príslušnosť miestnych obyvateľov k náboženskému vyznaniu bola v tom čase nasledovná:
V obci bol v tej dobe drevený gréckokatolícky chrám (cerkev). Vybudovali ho evanjelici bez zasvätenia patrónovi. Bol v ňom kamenný oltár, lavice neboli, chórus bol drevený bez orgánu, zvonica bola drevená.
Rímskokatolícky kostol zasvätený sv. Martinovi, biskupovi bol postavený v roku 1820 v tradíciach barokovo-klasicistického slohu, renovovaný v roku 1861 a v roku 1937. V roku 1937 zakúpili občania hlavný oltár Sv. Martina. Vyhotovil ho bardejovský majster P. Grešák. Celú sumu si občania zložili z dobrovoľných darov. Pred kostolom je postavený drevený a poniže kostola kamenný kríž. V roku 1946 bolo do kostola zavedené elektrické osvetlenie, v roku 1957 bola vykonaná oprava kostola a to: výmena krovu v zadnej časti a bol daný nový plech na strechu. Na podlahu bola daná keramická dlažba. Tiež bola vyspravená vonkajšia omietka a nástrek vonkajšej fasády.
Z iniciatívy správcu fary vdp. Jána Sedláka rád Kapucínov za prispenia občanov Ličartoviec aj susedných obcí zakúpil dom č. 113 pre potreby rehole. Dňa 5.9.1996 bola slávnostná vysviacka Domu kapucínov.
Podľa sčítania v roku 2011 je obec väčšinovo katolícka. 80% obyvateľov obce sa hlási ku rímskokatolíckej cirkvi a 4% sa hlásia ku gréckokatolíckej cirkvi. Menšinovými konfesiami sú pravoslávie, luteranizmus a kalvinizmus. 5 percent občanov sa nehlási ku žiadnemu vierovyznaniu. U približne desatiny nebolo vierovyznanie zistené.
Dejiny.
Ličartovce teda patria k starobylým slovenským dedinám, jestvujúcim pred 9.11. storočím. Je predpoklad, že na blízkom mieste Ihriska sa aj tunajší obyvatelia zúčastňovali predkresťanských kultových obradov v uvedenom období. V 14. a v prvej polovici 15. storočia patrili Ličartovce drienovskej vetve Abovcov. V roku 1427 boli sedliacke domácnosti okrem richtárovej zdanené od 10 port (resp. domov), takže Ličartovce boli stredne veľkou dedinou. V roku 1600 malo sídlisko 9 obývaných poddanských domov. Po miernom úbytku domov boli Ličartovce koncom 16. storočia malou dedinou s výlučne poddanským obyvateľstvom.
Prvý raz sa spomína obec Ličartovce v listine z roku 1249, v ktorej kráľ Belo IV. daroval istému zemanovi majetok v doline Svinky, ktorý na východnej strane susedil s chotárom Ličartoviec. Z tejto správy ale vyplýva, že miestne sídlisko už jestvovalo dávnejšie, keď pred rokom 1249 k nemu patril susediaci majetok.
Prehistória obce.
Archeologickým prieskumom boli odhalené stopy po slovanských sídliskách a črepy slovanskej keramiky pri Drienove, Kendiciach a Ličartovciach z 10.12. storočia. O slovanských predkoch na území Ličartoviec existujú tiež doklady z 8.9. storočia. Ako tvrdí profesor Budinský-Krička: "“Na hradištnú – slovanskú kultúru sa tu prišlo v Drienove, v Kendiciach, Šváboch, Prešove Šarišských Michaľanoch, Finticiach, Kapušanoch, Geraltove, na Hradisku a najnovšie v Mirkovciach, Šarišských Sokolovciach a Ostrovanoch. Nad kotlinou Svinky susediacej sprava s Toryskou kotlinou sa zistilo slovanské osídlenie na hradisku „Stráže“ nad Obišovcami a v Ličartovciach“."
Do 11.12. storočia sa v tomto priestore nachádzajú hradiská – valmi opevnené vyvýšené plošiny, ktoré slúžili ako útočištia pred nepriateľmi aj ako kultové obradné miesta predkresťanského slovanského náboženstva. Doklad o takýchto náboženských obradoch konaných na ihriskách sa doteraz zachoval iba v názve miesta pri Ličartovciach. Je teda predpoklad, že na blízkom mieste Ihriska sa tunajší obyvatelia zúčastňovali na predkresťanských obradoch.
Prvá písomná zmienka.
Prvý raz sa spomína obec Ličartovce v listine z roku 1249, v ktorej kráľ Belo IV. daroval istému zemanovi majetok v doline Svinky, ktorý na východnej strane susedil s chotárom Ličartoviec. Z tejto správy ale vyplýva, že miestne sídlisko už jestvovalo dávnejšie, keď pred rokom 1249 k nemu patril susediaci majetok.
Ďalej sú Ličartovce spomenuté v listine z roku 1284 kedy Ladislav IV. vrátil Petrovi z Drienova majetky, ktoré mu údajne zobrali vlastníci susedných majetkov. Medzi vrátenými bol aj majetok "Igliche", na ktorom mohlo byť sídlisko. Tento majetok je spomenutý ešte aj listinou z roku 1435, ktorá uvádza jeho názov presnejšie ako "Igricze". Podľa uvedených správ majetok patril šľachticom z Drienova, v okolí ktorého sa nachádzal. Prieskumom chotárnych názvov sa zistilo, že doteraz živý názov Ihriska sa vzťahuje na majetok v chotári Ličartoviec.
Stredovek a novovek.
V 14. a prvej polovici 15. storočia patrili Ličartovce drienovskej vetve Abovcov. Neskôr boli ich vlastníkmi šľachtici z Budimíra, Ploského, rodina Muladiovcov a mesto Košice. V roku 1427 boli sedliacke domácnosti okrem richtárovej rozdelené do desiatich port takže Ličartovce v tom čase boli stredne veľkou dedinou. Neskôr väčšina sedliakov stratila pozemky a stali sa z nich želiari. V rokoch 1567 a 1588 sedliakov zdanili od 3,5 a 1,5 porty pričom v roku 1567 tri domácnosti hospodárili na celých a tri na polovičných usadlostiach, v tých rokoch tu žilo aj šesť želiarských domácností. Na konci 16. storočia boli teda Ličartovce iba malou dedinou.
V roku 1792 bola táto dedina majetkom kráľovského fiškusa, od ktorého odkúpil tento majetok Koloman Piller, ktorý ho vlastnil až do vyvlastnenia po druhej svetovej vojne. V roku 1736 bola prestavaná a rozšírená pôvodná budova budúceho kaštieľa. Je postavený na spôsob východoslovenských renesančných kaštieľov s nárožnými vežami a atikami. Má barokovo-klasicistickú fasádu a neskôr zabudovaný erb. V dvore sa nachádza aj pomerne vzácna neoklasicisticko-secesná socha ženy – Vesny z liatej kameniny, ktorej autorom je L. Keiser z Zurichu. Počas 2. svetovej vojny tu bol ubytovaný nemecký generálny štáb a po roku 1945 je v ňom zriadená ozdravovňa, neskôr nemocnica a napokon psychiatrické oddelenie pre mužov, ktoré pod rôznymi názvami funguje dodnes.
Druhá svetová vojna.
V roku 1941 bol do koncentračného tábora deportovaný jediný ličartovský žid s rodinou – Lazar Beck. O svoju živnosť bol pripravený v roku 1941
S výstavbou novej MŠ na pozemku v blízkosti ZŠ sa začalo v roku 1977. Dňa 1. 9. 1981 bola daná do užívania moderná MŠ.
Najnovšie dejiny.
V priebehu roku 1943 vystaval občan Ján Sabol, obchodník a krčmár novú budovu, v ktorej zriadil obchod a krčmu. V tom istom roku bola vykonaná regulácia obecného potoka, zároveň bola opravená štátna cesta cez obec. V roku 1947 začína do obce pravidelne dochádzať pošta a bol tiež zavedený telefón. Sčítaním ľudu k 1.3.1950 bol zaznamenaný počet obyvateľov obce 535. V roku 1953 sa v údolí rieky Svinka začína s výstavbou rekreačných chát jednotlivcami aj podnikmi. V roku 1959 sa rozšírilo nepostačujúce verejné osvetlenie v obci a o rok neskôr prebehla výstavba rozhlasu po celej obci, taktiež bol zradený obchod so samoobsluhou. V roku 1962 pokračuje výstavba telefónnej siete v obci. Ústredňa je montovaná do novej školy pre 30 účastníkov. Zdravotné stredisko pre občanov Ličartoviec bolo k dispozícii v Drienovskej Novej Vsi, pri Tehelni. Na odborné vyšetrenia a pre hospitalizáciu im slúžila nemocnica v Prešove. V roku 1964 bol v investičnej akcii Jednoty Prešov postavený pri kultúrnom dome hostinec o rozmere 6 x .
Problémy s pitnou vodou.
V roku 1972 sa objavili problémy s nevyhovujúcou vodou v škole, ale aj v celej obci. V roku 1973 bolo potrebné rozšíriť telefónnu sieť a napojiť obec priamo na sídlo okresu Prešov.
Keďže Ličartovcanov dlho trápi problém kvalitnej vody, obecný úrad podal v roku 1993 žiadosť o vydanie stavebného povolenia na výstavbu vodovodu a kanalizácie. Bol vypracovaný projekt, ktorý uvažoval s napojením na Starinu, nakoľko aj ďalšie vrty nepriniesli očakávaný výsledok. V roku 1995 bol existujúci projekt na výstavbu vodovodu prehodnotený so zmenou napojenia na vodný zdroj, nakoľko v obci bol získaný vyhovujúci vodný zdroj a bol znížený finančný náklad. V roku 1996 bola začatá výstavba obecného vodovodu, ktorá v súčasnosti pre nedostatok finančných prostriedkov stagnuje. V roku 1998 Obecný úrad Ličartovce objednal vypracovanie projektu na výstavbu kanalizácie a čističky odpadových vôd, ktorý rieši odkanalizovanie nielen domácností, ale aj všetkých subjektov, ktoré sa v obci nachádzajú. Od roku 1995 prebieha výstavba Domu smútku na miestnom cintoríne. Na túto stavbu OcÚ účelové prostriedky neboli pridelené.
Diaľničný úsek D1.
Koncom roku 1977 sa začala výstavba diaľničného úseku D1 medzi Prešovom a Košicami. Boli vyvlastnené mnohé poľnohospodárske majetky. Malou satisfakciou boli vzniknuté pracovné príležitosti.
Kultúra a zaujímavosti.
Kultúra.
Kultúrny a spoločenský život v Ličartovciach sa odvíjal od činnosti miestnych správcov školy, učiteľov ale aj od aktivity občanov, ktorá k nemu mali vrelý vzťah. V roku 1937 majú občania preplatené tieto noviny a časopisy: Svätá rodina, Mladý život, Plameň, Pútnik, Naše noviny, Srdiečko, Slov. Orol, Apoštolát, Posol, Božské Srdce, Azet, Novosti, Hlas slovenských železničiarov, Jednota slovenských železničiarov, Slovenský ľud, Slovenský včelár, Lovec, Hlasy z misií, Serafínsky svet, Svojpomoc, Slovák a Slovenská pravda v počte 161 výtlačkov.
Ochotníci hrali hrali divadelné predstavenia, so záujmom boli vypočuté prednášky a počúvali rozhlas, ktorý bol v miestnej škole.
V novembri 1939 bola utvorená miestna kultúrna komisia Matice Slovenskej v obci. Jej úlohou bolo starať sa o ľudovýchovu podľa smerníc Matice slovenskej. Od roku 1950 sa v obci začali premietať filmy z čsl. štátneho filmu s cieľom kultúrneho povznesenia obce. Na vianoce roku 1951 miestna mládež zahrala divadelnú hru „Statočný valach“. V roku 1956 dvakrát mesačne dochádza do obce pojazdné kino. Premietalo sa v miestnej škole za veľkej účasti občanov. Prvý televízny prijímač pre obec zakúpilo JRD v roku 1959 (bol umiestnený v škole).
Dňa 20.1.1961 vyšlo prvé číslo miestnych novín pod názvom „Ličartovský spravodaj“. Vychádzali 2x mesačne v počte 150 výtlačkov.
V roku 1962 MNV otvoril stále kino, v ktorom sa premietali filmy pravidelne 2x týždenne, vo štvrtok a v nedeľu večer pre dospelých, v nedeľu popoludní pre deti. Premietalo sa v starej škole.
Počnúc rokom 1993 z iniciatívy členov MS každoročne v máji občania Ličartoviec si pripomínajú a oslavujú Deň matiek. Slávnosť pripravuje obecný úrad spolu s miestnym výborom Matice Slovenskej. Začína sa na cintoríne Májovou pobožnosťou a položením kytičiek na hroby matiek a ostatných mám, príbuzným účastníkov osláv. Slávnosť pokračuje kultúrnym programom s milými príspevkami detí z MŠ a ZŠ, ktoré s nimi nacvičia ich učitelia a učiteľky.
Zaujímavosti.
Kronika obce.
Kronika obce Ličartovce je písaná od 1.5.1934. Prvým kronikárom bol správca školy Š. Bachinger, od roku 1942 do roku 1947 kroniku viedol riaditel tunajšej školy J. Tatran.
Občianska vybavenosť.
Domov sociálnych služieb.
DSS sa nachádza priamo v obci v malebnom prostredí parkov a alejí. Účelom zariadenia je poskytovanie komplexnej sociálnej starostlivosti, t. j. stravovanie, zaopatrenie, poradenstvo, záujmová činnosť, kultúrna činnosť, pracovná terapia, rekreačná a rehabilitačná činnosť.
Sociálna starostlivosť pre klientov sa v našom zariadení poskytuje od 1.9.1966, kedy Okresným národným výborom v Prešove bol zriadený Ústav sociálnej starostlivosti pre dospelých. Súčasným zriaďovateľom je Prešovský samosprávny kraj.
DSS Ličartovce pozostáva z dvoch navzájom prepojených pavilónov /pavilón "A" a pavilón "B"/. Pavilón "A" bol postavený v roku 1973 a k nemu následne v roku 1998 realizovaná nadstavba a zároveň novostavba pripojená v pravom uhle, kde vznikol pavilón "B". Táto stavba je architektonicky veľmi pekne pričlenená k jestvujúcemu objektu a spolu s pôvodnými stavbami, upraveným parkom a ovocným sadom vytvára krásny komplex, na ktorý môžeme byť právom hrdí. Do roku 1998 patril k zariadeniu aj priľahlý kaštieľ, na ktorý si v rámci reštitúcie uplatnili nárok pôvodní majitelia.
Zariadenie poskytuje sociálnu starostlivosť 100 klientom (mužom), prevažne s duševnými poruchami a poruchami správania, ktorým rodina nie je schopná zabezpečiť ich opodstatnené nároky v prirodzenom prostredí. Na základe diagnostikácie sú klienti zaradení do skupín, v ktorých je poskytovaná sociálno-readaptačná činnosť, spojená s rozvojom ich možností a schopností. Klientom je poskytované ekonomické zabezpečenie a slušná životná úroveň. Každý klient na základe solventnosti má právo na plnenie nadštandardných požiadaviek /špeciálne nákupy, návštevy kultúrno-spoločenských športových podujatí a iné/. 
Proces transformácie, ktorý prebieha v tomto štádiu chápeme ako zmenu filozofie k profesionálnemu prístupu poskytovania sociálnej pomoci a prostredníctvom našich služieb sa pripájame k cieľom požadovanej úrovne stupňa reprezentácie Prešovského samosprávneho kraja.
Školstvo.
Základná škola.
Od roku 1883 do roku 1931 bola v Ličartovciach Rímskokatolícka erárna cirkevná škola. Školská budova stále v strede obce. Bola to malá stará budova nevyhovujúca pre výučbu. V roku 1931 Ministerstvo školstva a národnej osvety vyhovelo žiadosti obecného zastupiteľstva a povolilo zriadiť dvojtriednu Štátnu ľudovú školu v Ličartovciach. Bola naďalej umiestnená v starej budove, ktorá bola v roku 1934 opravená.
Pozemok na stavbu novej školy bol obci pridelený z veľkostatku Dr. D. Pillera, ktorý sa ho chcel dobrovoľne vzdať, Štátnym pozemkovým úradom na základe výnosu najvyššieho správneho súdu o výmere 2000 štvorcových siah.
O 1. 9. 1944 do 1. 3. 1945 bola škola obsadená nemeckými vojakmi, takže výuka v tom čase bola prerušená. Počas prechodu frontu boli školské pomôcky a učebnice zničené. S vyučovaním sa začalo 1. 3. 1945, takže v školskom roku 1944/45 sa vyučovalo iba 4 mesiace.
Od roku 1991 pracoval na škole folklórny krúžok po vedením manželky riaditeľa školy Ľ. Križovenskej.
Materská škola.
Toto predškolské zariadenie v Ličartoviciach začalo svoju činnosť 1. 11. 1952 v miestnosti Národnej školy s dennou dochádzkou 20 detí. Po otvorení novej školskej budovy v roku 1962 bola daná dňom 17. 4. 1963 do prevádzky dvojtriedna MŠ s celodennou opaterou a stravou s kapacitou 50 detí.
Šport.
Samostatná stránka o futbale v Ličartovciach 
Zo zachovaných písomných záznamov zisťujeme, že v Ličartovciach sa mládež mala možnosť venovať športu v rámci športového klubu už v roku 1930. V obecnej kronike je zaznamenané, že v novembri 1950 založila miestna mládež športový klub SOKOL, ktorý mal na začiatku 40 členov. V roku 1959 bolo zriadené nové ihrisko na ploche v južnej časti obce. Úpravu ihriska si robila mládež brigádnicky. V roku 1962 je mládež organizovaná v TJ Družstevník Ličartovce. V okresnej súťaži obsadil futbalový oddiel 3. miesto.
V roku 1973 pri oslavách 40-teho výročia TJ v obci bolo do užívania odovzdané dobre vybavené futbalové ihrisko, šatne, umývarne a klubovňa.
Na začiatku roka 1992 TJ Družstevník Ličartovce stratila svoju identitu a prešla pod firmu PLASTT Ličartovce. O rok neskôr firma PLASTT žiada OcÚ o finančnú výpomoc na výstavbu osvetlenia ihriska. Poslancami navrhnutá čiastka 100.000,- Sk bola v skutočnosti aj poskytnutá pre tento účel.

</doc>
<doc id="25613" url="https://sk.wikipedia.org/wiki?curid=25613" title="Lipníky">
Lipníky

Lipníky sú obec na Slovensku v okrese Prešov.
Polohopis.
Obec sa nachádza asi severovýchodne od mesta Prešov na ceste I triedy smerom do Vranova nad Topľou.
Obec Lipníky vznikla 28. augusta 1990 spojením susediacich osád: Lipníky, Podhrabina a Taľka.

</doc>
<doc id="25614" url="https://sk.wikipedia.org/wiki?curid=25614" title="Lipovce">
Lipovce

Lipovce sú obec na Slovensku v okrese Prešov.
Polohopis.
Obec Lipovce leží v Lipoveckom údolí na rozhraní dvoch pohorí – Braniska a Bachurne. Vysoké prírodné hodnoty potvrdzuje aj chránená prírodná oblasť Salvátorské lúky s plniarňou stolovej minerálnej vody Salvator. Obec je vzdialená 30 km od Prešova a má viac než 500 obyvateľov. Nadmorská výška v strede obce je Známa je aj tým, že v jej katastri leží národná prírodná rezervácia a zároveň chránené územie európskeho významu Kamenná Baba, ktorého rozloha je asi 340 hektárov. 
Dejiny.
Vznik obce Lipovce sa predpokladá už v 13. storočí, v písomných prameňoch sa však po prvýkrát spomína až v roku 1320 pod názvom Lypouch v súvislosti s rozdelením dedičných majetkov šľachtica Mikuláša zo Svinej. Majetkovou súčasťou tohto panstva zostala nepretržite aj v 14. – 16. storočí, až na krátke obdobie okolo roku 1427, keď patrila Detrichovi z Brezovice. Obec v roku 1600 pozostávala z 25 obývaných poddanských domov, majerských budov, mlyna, pivovaru, kostola, fary a školy. Koncom 16. storočia boli Lipovce stredne veľkou dedinou s takmer výlučne poddanským obyvateľstvom. Názvy obce: 1320 – Lypouch, 1773 – Lipowecz, 1786 – Lipowce.
Poloha obce je v doline potoka Lipovec, ktorý je prirodzenou hranicou Šarišskej vrchoviny a Braniska. Obec sa radí medzi typické podhorské obce so zameraním na poľnohospodárstvo, so zvýšeným chovom dobytka a ťažbou dreva. Popri poľnohospodárstve sa tu vyrábali šindle, laty, odkvapové rúry a pálilo sa drevené uhlie. Povozníctvo vo väčšej miere slúžilo na odvoz dreva a minerálnej vody Salvator.
Lačnov.
Prvá písomná zmienka o osade je z roku 1389. Až do roku 1991 bol Lačnov samostatnou obcou. Odvtedy bol po miestnom referende pričlenený k obci Lipovce. Časť chotára osady siaha do národnej prírodnej rezervácie Kamenná baba. Známy je aj Lačnovský kaňon (745 m nad morom). V chotári osady ležia horské vrcholy Bučie (1006 m n. m.), Magura (1064 m n. m.) a Bachureň (1081 m n. m.). V roku 1996 bol Lačnov zapísaný do zoznamu pamiatkových zón Slovenskej republiky s 5 národnými kultúrnymi pamiatkami. Jednou z nich je aj miestny kostol. Národná kultúrna pamiatka, Chrám svätého Michala archanjela bol vysvätený v roku 1907. Celá oblasť je rajom pre milovníkov prírody, turistiky a športu.
Kultúra a zaujímavosti.
Múzeá.
Pamätná izba.
V obci je zriadená pamätná izba venovaná ThDr. Jánovi Andraščíkovi, ktorý svojou literárnou činnosťou a širokým záberom na poli hospodárskeho, sociálneho, kultúrneho a národného povznesenia pospolitého ľudu si právom zaslúži, aby jeho svetlá pamiatka bola aj v jeho rodisku oživená.
Pamätná izba nezabúda ani na prírodné zvláštnosti, ktorými obec Lipovce vo svojom okolí oplýva. Najvýznamnejšie sú Prírodná rezervácia Kamenná baba a svetoznámy prameň minerálnej vody Salvator. S krásou bizarných útvarov skál rezervácie rovnako súperí aj vegetácia s množstvom vzácnych druhov zákonom chránených rastlín.
Prírodné pamiatky.
Štátna prírodná rezervácia Kamenná Baba.
je jedinečný vápencovo-dolomitový kaňon Lačnovského potoka v pohorí Branisko pri Lipovciach. Dominujú mu skalné útvary: Mojžišov stĺp, Kamenná baba, Komín a Vrátnica. Ide o veľmi pôsobivú krajinu so vzácnou kvetenou. 
Salvátorské lúky.
sú štátnou prírodnou rezerváciou, ktorú tvorí pásmo mokrých lúk a krovín v okolí minerálnych prameňov Salvátor v Lipovciach. Na tomto mieste sa hojne vyskytuje najmä jazyčník sibírsky. 
Občianska vybavenosť.
V obci sa nachádza ZŠ, ktorá slúži obciam Lipovce, Šindliar a Lačnov.

</doc>
<doc id="25615" url="https://sk.wikipedia.org/wiki?curid=25615" title="Ľubotice">
Ľubotice

Ľubotice sú obec na Slovensku v okrese Prešov. Do roku 1948 sa obec nazývala Kelemeš. Patrí k nim aj miestna časť Šarišské Lúky.
Dejiny.
Prvá písomná zmienka o obci pochádza z roku 1298, keď je uvedená v podobe "Kellemes". V rokoch 1971 – 1990 bola obec súčasťou aglomerácie mesta Prešov, ako jeho miestna časť. S Prešovom je v súčasnosti prakticky zrastená a na tejto časti sa nachádza sídlisko Pod Hájom, mnoho ďalších obytných domov či nízko energetických domov.
Nová história obce sa začala písať až po administratívnom oddelení od mesta Prešov. Bol opäť zriadený obecný úrad, zvolený bol starosta i obecné zastupiteľstvo.
Symboly obce.
Každá obec, v ktorej sa časom vyvinula nejaká administratívna činnosť, snažila sa signovať svoje písomnosti vlastným znakom a pečaťou. Bol symbolom vyjadrujúcim jej určité individuálne špecifiká odlišujúce ju od ostatných obcí. Ľubotice patria k tým 700 obciam na Slovensku, ktoré si za pečatný znak zvolili mariánske patrocínium, a to miestneho rímskokatolíckeho kostola z roku 1806, t. j. Narodenia Panny Márie.
Súčasné symboly obce Ľubotice sú erb, pečať a vlajka, od ktorých je odvodená aj zástava a štandarda starostu.
Pečať.
Historická pečať Ľubotíc je v Altenburskej zbierke pečatí (fond Šariš) z Maďarského štátneho archívu v Budapešti. Na kruhovej pečati s kruhopisom N.P.M.K (ellemes) 188?. Je zobrazená od pása nahor Panna Mária v náručí s malým Ježišom.
Erb.
Autorkou výtvarného spodobenia erbu Ľubotíc je akad. maliarka Anna Gregorová.

</doc>
<doc id="25616" url="https://sk.wikipedia.org/wiki?curid=25616" title="Medzany">
Medzany

Medzany sú obec na Slovensku v okrese Prešov.
Polohopis.
Obec sa rozprestiera v Šarišskom podolí na strednom toku rieky Torysy. Charakteristickú panorámu chotára obce tvorí Šarišský hradný vrch () sopečného pôvodu, tvorený mladotreťohornými amfibolicko pyroxénickými andezitmi.
Občianska vybavenosť.
Okrem rímskokatolíckeho kostola sa v obci nachádza aj evanjelická modlitebňa.

</doc>
<doc id="25617" url="https://sk.wikipedia.org/wiki?curid=25617" title="Miklušovce">
Miklušovce

Miklušovce sú obec na Slovensku v okrese Prešov.
Symboly obce.
Pečať.
Obec Miklušovce používala na potvrdzovanie svojich písomností obecnú pečať z roku 1786. Je to najstaršia známa pečať obce zachovaná na písomnosti. Prvýkrát bola použitá 25. marca 1787. V kruhopise je majuskulným písmom uvedené: POS (sessio): MIKLOSVAGAS: 1786. V pečatnom poli je vyobrazený doprava otočený jeleň s výrazným parožím, stojací na zadných nohách. Predné má zdvihnuté, ako pri výskoku.
Erb.
Obec Miklušovce bola od roku 1751 vo vlastníctve šľachticov Šemšejovcov. Tí majú v svojom rodovom erbe vyobrazeného jeleňa vo výskoku, držiaceho na predných nohách malý oválny štít. Ak porovnáme symbol rodového a obecného erbu nachádzame pozoruhodnú podobnosť. Domnievame sa, že rytec pri zhotovovaní obecného pečatidla v roku 1786 prevzal z rodového erbu vtedajších majiteľov obce základný symbol jeleňa a znázornil ho v obecnom typáriu.
Erb obce Miklušovce - v modrom štíte strieborný vzpínajúci sa jeleň so zlatou zbrojou. 
Vlajka.
Vlajka obce Miklušovce pozostáva z troch pozdĺžnych pruhov vo farbách žltej (l/5), bielej (3/5) a modrej (1/5). Má pomer strán 2:3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
Symboly obce Miklušovce sú zaevidované v Heraldickom registri Slovenskej republiky pod signatúrou M/96. 
Obyvateľstvo.
V roku 1970 žilo v obci 497 obyvateľov. Koncom roku 2004 mala obec 340 (obyvateľov.

</doc>
<doc id="25618" url="https://sk.wikipedia.org/wiki?curid=25618" title="Mirkovce">
Mirkovce

Mirkovce sú obec na Slovensku v okrese Prešov.
Polohopis.
Obec je situovaná približne 12 km juhovýchodne od Prešova v Košickej kotline, kde obec obklopujú Slanské vrchy.
V obci žije približne 1 400 obyvateľov. Mirkovce si zachovávajú tradičný charakter, hoci veľká časť obyvateľov dnes pracuje v okolitých mestách, najmä v Prešove a Košiciach.
Dejiny.
Prvá zmienka o Nižných Mirkovciach pochádza z roku 1320, kde sú označované ako „Myrk“ alebo „Mirkowcze“ a patrili myšlianskemu prepošstvu. Vyšné Mirkovce sa prvýkrát spomínajú v roku 1764 pod názvom „Felső Merk“. Obe tieto časti sa v roku 1944 zlúčili do jednej obce Mirkovce.
V roku 1949 obec zasiahla povodeň, ktorá spôsobila vážne škody a úmrtie štyroch osôb. V roku 1958 bolo v obci založené Jednotné roľnícke družstvo (JRD), čím sa posilnil poľnohospodársky charakter obce.

</doc>
<doc id="25619" url="https://sk.wikipedia.org/wiki?curid=25619" title="Lemešany">
Lemešany

Lemešany sú obec na Slovensku v okrese Prešov v Prešovskom kraji.
Dejiny.
V prvé dni po vyhlásení vzniku Česko-slovenska v roku 1918 bola situácia na Slovensku neprehľadná. Na výzvy maďarských orgánov mali byť v mestách a dedinách zakladané maďarské národné výbory no v Lemešanoch došlo k opačnému procesu. Na výzvu maďarských orgánov tu vznikla okresná národná rada ako orgán slovenského ľudu. V obci sa zišli zvolení zástupcovia ľudu a za jej predsedu zvolili Jána Hysku, evanjelického farára z Obišoviec. Zhromaždenia, ktoré vyjadrilo požiadavku pripojenia sa k Česko-slovensku, sa zúčastnili početné zástupy ľudí. Ľudia v obci privítali vznik nového štátu aj tím, že okrem strhania maďarských nápisov vyhnali z obce obvodného notára a rekvírovali miestnych statkárov. 

</doc>
<doc id="25620" url="https://sk.wikipedia.org/wiki?curid=25620" title="Lažany (okres Prešov)">
Lažany (okres Prešov)

Lažany sú obec na Slovensku v okrese Prešov.

</doc>
<doc id="25621" url="https://sk.wikipedia.org/wiki?curid=25621" title="Krížovany">
Krížovany

Krížovany sú obec na Slovensku v okrese Prešov.

</doc>
<doc id="25622" url="https://sk.wikipedia.org/wiki?curid=25622" title="Kvačany (okres Prešov)">
Kvačany (okres Prešov)

Kvačany sú obec na Slovensku v okrese Prešov.

</doc>
<doc id="25623" url="https://sk.wikipedia.org/wiki?curid=25623" title="Kokošovce">
Kokošovce

Kokošovce sú obec na Slovensku v okrese Prešov.

</doc>
<doc id="25624" url="https://sk.wikipedia.org/wiki?curid=25624" title="Kojatice (okres Prešov)">
Kojatice (okres Prešov)

Kojatice, do roku 1948 Kojetice, sú obec na Slovensku v okrese Prešov.
Časti obce.
Časti obce: Šarišské Lužianky, Kojatická Dolina

</doc>
<doc id="25625" url="https://sk.wikipedia.org/wiki?curid=25625" title="Kendice">
Kendice

Kendice sú obec na Slovensku v okrese Prešov, v Prešovskom kraji.
Polohopis.
Kendice ležia v severnej časti Košickej kotliny v doline Torysy.
Obec má výhodnú zemepisnú polohu voči dvom východoslovenským metropolám, Košice ( – južne) a Prešov ( – severne).
Vodné toky.
Torysa
Kultúra a zaujímavosti.
Divadlo.
Ochotnícky divadelný súbor "Etudy".
Folklór.
Kendičan – folklórna spevácka skupina
Pravidelné podujatia.
V Kendzicoch vešelo (folklórna prehliadka)
Kendické kapustové slávnosti (súťaž o najkrajšiu kapustu a vo varení kapustových jedál)
Katarínska zábava (farský ples)
Vianočný bazár (charitatívna akcia)
Doprava.
Premáva tam autobusová aj železničná doprava.

</doc>
<doc id="25626" url="https://sk.wikipedia.org/wiki?curid=25626" title="Kapušany">
Kapušany

Kapušany sú obec na Slovensku v okrese Prešov. Leží tam Kapušiansky hrad.
Polohopis.
Obec Kapušany leží na styku severného okraja Slanských vrchov so Šarišskou vrchovinou v doline rieky Sekčova.
Obyvateľstvo.
Graf nižšie zobrazuje vývoj počtu obyvateľov v obci Kapušany. Dolná označuje časovú líniu od roku 1880 po súčasnosť. Ľavá os zobrazuje celkový počet obyvateľov obce.
Politika.
Obecná samospráva.
Obecné zastupiteľstvo obce Kapušany je orgánom samosprávy obce a zastupiteľským zborom obyvateľov obce. Má 9 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstva a podpisuje ich uznesenia. Má jedného zástupcu starostu obce.
Kultúra a zaujímavosti.
Pravidelné podujatia.
Kapušianske folklórne dni

</doc>
<doc id="25627" url="https://sk.wikipedia.org/wiki?curid=25627" title="Chminianske Jakubovany">
Chminianske Jakubovany

Chminianske Jakubovany sú obec na Slovensku v okrese Prešov.
Polohopis.
Územie obce Chminianske Jakubovany leží v juhozápadnej časti Šariša, v západnej časti pohoria Šarišská vrchovina. Podľa administratívneho členenia patrí do Prešovského kraja a okresu Prešov. Takmer celé územie obce je budované centrálnokarpatským paleogénom.
Dejiny.
Obec založili na zákupnom práve začiatkom 14. storočia.
Obec patrila panstvu Svinia, od 15. storočia Peréniovcom. V roku 1427 mala obec 30 port. Zemepánmi boli v 17. storočí Hedryovci, Péchyovci a iní, v 19. storočí tu bol veľkostatok Bujanovičovcov. V roku 1828 mala obec 70 domov a 535 obyvateľov. Boli roľníci, známi pestovaním čerešieň, vozili soľ zo Solivaru do Smižian.
Za I. ČSR to bola poľnohospodársko-ovocinárska obec. Jednotné roľnícke družstvo bolo založené v roku 1959 a v roku 1966 prešlo do Štátneho majetku.
Časť obyvateľstva pracovala v priemyselných podnikoch v Krompachoch, Košiciach a Prešove.
Názov.
Vývin názvu obce.
Maďarsky "Németjakabvágás", "Jakabvágása"; nemecky "Jakobsdorf"
Obyvateľstvo.
V obci žije v súčasnosti 2 112 obyvateľov, z toho v osade okolo 1579 Rómov. Presný počet Rómov však nemožno určiť, pretože mnohí z nich nie sú evidovaní na obecnom úrade ani s trvalým, ani s prechodným pobytom. Práve rozvoju tejto komunity sa venujú dve organizácie s pôsobiskom v Jakubovanoch a to špeciálna základná škola a Komunitné centrum pre Rómov. Obidve inštitúcie poskytujú voľnočasové aktivity pre deti a mládež. V obci okrem spomenutých inštitúcií existuje Dobrovoľný hasičský zbor a poľovnícke združenie.

</doc>
<doc id="25628" url="https://sk.wikipedia.org/wiki?curid=25628" title="Hermanovce">
Hermanovce

Hermanovce sú obec na Slovensku v okrese Prešov. 
Polohopis.
Obec leží v doline Hermanovského potoka. Názov je pravdepodobne odvodený od mena nemeckého zakladateľa obce, šoltýsa Hermana. Rozloha katastrálneho územia je .
Dejiny.
Hermanovce sa spomínajú už pred rokom 1320 ako "villa Hermani" na území panstva Svinia. V roku 1373 ako "Nagy Hermany". V roku 1373 na jej území mala rodina Synka na svojom majetku 18 poddaných robotníkov. V roku 1869 už v obci žilo 660 obyvateľov, v roku 1990 – 832, v roku 1961 – 1329, 1970 – 1416 a pri ostatnom sčítaní ľudu v roku 2001 už 1452 obyvateľov. V roku 1828 bolo v obci 88 domov, v roku 1984 – 350 a v roku 2005 už 400.
Zachovala sa povesť o tom, že Grejtákovci, Lechmanovci, Plačkovci, Koneční a Vaňovci boli prvými obyvateľmi dediny, ktorá bola na sever od terajšej polohy obce. Keď raz boli v meste svoje domy nenašli – dedina sa prepadla. 
Majiteľmi obce boli viaceré rodiny – najstaršie mená z roku 1373 sú Synka a Chirke. Neskôr Semšey, Soos, Sebesy, Bertoty, Uzs a Sztankay. V roku 1754 Hermanovce patria Réveszovi, neskôr Semsey. Od roku 1772 sa objavuje aj meno Pechy. Zaujímavosťou obce je, že za Rakúsko-Uhorska ju tvorili dve obce, ktoré navzájom delil potok Hermanka. Ešte do polovice 19. storočia mala aj dve pozemkové knihy. Po pravej strane potoka boli Sztankay–Hermanovce a po ľavej zasa Semšey-Hermanovce. Údajne v obci boli aj dvaja richtári.
Obyvatelia sa v prevažnej miere zaoberali poľnohospodárstvom, chovom dobytka, ovčiarstvom, plátenictvom a zaznamenalo sa i pálenie kolomaže. 
V dedine býval zeman Adam Semšey a jeho synovia Richard a Pavel. Odišli z obce v roku 1905 a ich majetok bol rozobraný. Kaštieľ kde donedávna sídlila základná škola bol práve ich. Neskôr, až do roku 1945 ho vlastnil Alexander Pechy – zomrel v liečebnom ústave vo Vyšných Hágoch 11. februára 1945. Jeho syna Juraja odviezli ruskí vojaci po prechode frontu na Donbas do Ruska, kde zomrel. Dosiaľ žije jeho manželka Klára. Časom prešli kúpou i ostatné kaštiele – starý kaštieľ Semšeyovcov v roku 1911 kúpili Ján Šeliga, Antona a Terézia Kauzlaričová a Tomáš Pavlič. Druhý kaštieľ odkúpili rodiny Kravcová a Hrabčaková. Tretí na prostriedku obce Jozef Adam a Matej Adam. 
Kronika zachytáva aj fakt, že základná škola v obci bola od založenia cirkevná – rímskokatolícka. Zoštátnená bola v roku 1945. Od roku 1947 bola z pôvodne 4-triednnej školy vytvorená meštianska škola, ktorú navštevovali aj deti z okolitých obcí – až do roku 1980. Materská škola vznikla v roku 1946.
Obec mala ako prvá vo vtedajšom Sabinovskom okrese, v roku 1948, postavenú budovu Potravného družstva. Dnes je v nej kultúrny dom. Každý člen družstva dával vklad 2 000 korún – Ústredný zväz potravných družstiev dotoval stavbu sumou 650 000 korún. 
Roľnícke družstvo v obci vzniklo v roku 1959. 
K novodobej histórii obce Hermanovce nerozlučne patrí aj meno Prof.ThDr. Štefana Hlaváča, profesora, biskupského radcu, veľkého ľudomila a priateľa mládeže, ale taktiež aj antisemita a arizátor židovského majetku v Michalovciach, ktorý bol od 17. decembra 1957 až do 11. februára 1983 správcom fary v Hermanovciach.

</doc>
<doc id="25629" url="https://sk.wikipedia.org/wiki?curid=25629" title="Hendrichovce">
Hendrichovce

Hendrichovce sú obec na Slovensku v okrese Prešov.

</doc>
<doc id="25630" url="https://sk.wikipedia.org/wiki?curid=25630" title="Gregorovce">
Gregorovce

Gregorovce sú obec na Slovensku v okrese Prešov.
Obyvateľstvo.
Počet obyvateľov k 31.12.2006:

</doc>
<doc id="25631" url="https://sk.wikipedia.org/wiki?curid=25631" title="Fričovce">
Fričovce

Fričovce sú obec na Slovensku v okrese Prešov. Nachádza sa v Šarišskej vrchovine. Obcou preteká rieka Svinka.

</doc>
<doc id="25632" url="https://sk.wikipedia.org/wiki?curid=25632" title="Fintice">
Fintice

Fintice (nárečovo "Fincice") sú obec na Slovensku, v okrese Prešov. Chotár obce sa rozprestiera na severovýchodnom okraji Šarišskej vrchoviny, na pravom brehu rieky Sekčov, osem kilometrov od centra Prešova.
Polohopis.
Obec sa nachádza na východe Slovenska, na severe Košickej doliny, zo severovýchodu susedí s krajským mestom Prešov, nachádza sa juhovýchodne od vrchu Stráž a východne od Kapušianského hradu.
Zo západu administratívne susedí s mestskou častou Kanaš mesta Veľký Šariš, zo severu s obcou Záhradne, z východu s obcou Kapušany a z juhu s mestskou častou Nižná Šebastová mesta Prešov.
Obec patrí do regiónu Šariš.
Miestne časti.
Gribľovec.
Gribľovec je miestna časť, južne od centra obce, ktorá bola dňom 30. novembra 2011 územne odčlenená od obce Kapušany. Od severnej „hlavnej“ časti obce je oddelená riekou Sekčov a rýchlostnou cestou R4, ktorej úsek je vo výstavbe.
V tejto lokalite (miestne, nie administratívne ohraničenej) bol v roku 2015 vykonaný výskum na parcele jedného pozemku. Parcela ležala v mestskej časti Prešova – Nižná Šebastová blízko hranice katastra Fintíc. Najvýznamnejším nájdeným nálezom bol nález mazenice z doby bronzovej.
Prírodné podmienky.
Vodstvo.
Cez obec preteká Fintický potok, ktorý sa v katastri obci vlieva ako pravostranný prítok do rieky Sekčov.
Záplavy.
Záplavy sa zvyknú vyskytovať:
Geológia.
Mineralógia.
V katastri je výskyt minerálov:
Fauna.
Vyskytujú sa tu chránené živočíchy:
Užívateľ revíru "Fintice" je "Poľovnícke združenie STRÁŽ Fintice".
Flóra.
Je súčasťou:
Vyskytuje sa tu vzácna rastlina kosatec bezlistý uhorský ("Iris aphylla subsp. hungarica").
Náboženstvo a vierovyznanie.
Rímskokatolícka cirkev.
Farnosť.
Obec je samostatnou farnosťou s farským kostolom „Navštívenie Panny Márie“ s apsidou, ktorá patrí do dekanátu "Prešov - východ" a do "Košickej arcidiecézy".
Odpust je k sviatku Návšteva preblahoslavenej Panny Márie (2. júl). Výročie posviacky chrámu je každoročne 17. novembra.
V roku 1961 sa filiálka Fintice, patriaca do farnosti obce Nižná Šebastová, pričlenená ku farnosti Záhradné. Dňa 1. júla 2002 sa osamostatnila na samostatnú farnosť.
Gréckokatolícka cirkev.
Jurisdikčné patrí pod "Farnosť Fulianka".
Dejiny.
Podľa archeologických nálezov žili v tejto oblasti ľudia bukovohorskej kultúry v období neolitu. Z neskoršieho obdobia sa tu našli stopy po osídlení badenskej kultúry (napr. archaická keramika) a halštatskej kultúry.
Prvá písomná zmienka o obci je z roku 1272 v donácií od kráľa Štefana V. veliteľom Jánovi a Štefanovi synom grófa "Bied". Predtým boli jeho obyvateľmi pohraničníci v kráľovských službách a v tom čase sa tam pravdepodobne nachádzala strážna veža. Kostol a kňaz menom Pavol sa už spomínajú v pápežskom desiatkovom súpise vypracovanom medzi rokmi 1332 a 1337. V r. 1427 bolo napočítaných 50 portov platiacich dane. Gotický kaštieľ dal postaviť majiteľ rodiny Fintai. V r. 1493 sa v listine opäť spomína dedinský farár. V 40. rokov 16. storočia sialo vo Finticiach mesto Košice. Koncom 16. storočia vlastnili majetok rod Darholciovcov, ktorí kaštieľ prestavali v renesančnom slohu. Vymretím rodu Darholc v r. 1662 sa stal majetkom rodu Pethő. Začiatkom 18. storočia získali panstvo Dessewffyovci, a v tom čase už v obci fungoval mlyn. V r. 1787 v 80 domoch žilo 573 obyvateľov, väčšinou zemanov. V r. 1797 už fungovala katolícka škola v obci.
Na konci 18. storočia o ňom András Vályi napísal:
V r. 1828 mala obec 112 domov a 833 obyvateľov. Domáci sa zaoberali poľnohospodárstvom a lesnými prácami.
Elek Fényes vo svojom zemepisnom slovníku vydanom v 1851 píše o obci takto:
Teľacia, kravská a hovädzia koža sa vyrábala na tzv. ruskú juchtu a na podražkovinu. Vlastnikom manufaktúry bol gróf Desewffy. "„Pôvodne bola založená (roku 1812) v Sabolčskej stolici, no pre nedostatok vody sa presťahovala sem. Vyrábalo sa v nej sedem rôznych druhov kože, ktorá sa predávala na jarmokoch v Debrecíne, v stálych skladoch v Košiciach a Pešti, ako aj priamo na mieste rôznym obuvníkom, sedlárom, remenárom, taškárom 221 a pod. Výroba bola sústredená do jednej veľkej budovy, ktorá bola dlhá 25 siah. Bolo tu miesto pre prácu 12—18 tovarišov a viacerých nádenníkov, ktorí ročne spracovali 6500 koží rôzneho druhu.“"
V diele "Słownik geograficzny Królestwa Polskiego" vydanom v r. 1880 sa píše:
Pred r. 1920 patrilo do okresu Prešov a do Šarišskej župy.
Kultúra a zaujímavosti.
Kultúra a folklór.
Tance.
V 20. storočí boli vo Finticiach tance: "Krucena", "Koleso", "Košický verbunk", "Čerana", "Ceperka", "Šariskú karičku", "Medvecka", "Čardas" a chorovod "Hoja ďunďa".
Vo Finticiach sa tancuje takzvaná „polka valašským skokom“. Tzv. „"Hopspolka"“ „sa polka valaským skokom mení až vo zvláštny valaský skok zanožovaný, tancuje sa v otvorenom držaní a len smerom dopredu /bez krútenia/.“
Piesne.
Z obcí pochádza ľudová pieseň "„Ej, hoscina, hoscina…“".
Film.
V obci sa natáčali nasledovné filmy:
Školstvo.
V obcí sídli "Základná škola s materskou školou", ktorá v aktuálnej forme vznikla v roku 01.09.2014 a navštevuje ju 250 detí, a tiež "Cirkevná materská škola sv. Márie Goretti" zriadená 01.09.2014. V obci je tiež „Školský klub detí ako súčasť Základnej školy s materskou školou“ a "Elokované pracovisko ako súčasť Základnej umeleckej školy Jána Pöschla."
Doprava.
Obcou prechádza cesta III. triedy č. 3431, ktorej správcom je Prešovský samosprávny kraj a ktorá spája obec: od juhu s Nižnou Šebastovou (časť Prešova) a od severu s obcou Záhradné. Poľné cesty vedú do obce Kapušany a mestských časti Surdok (Prešov) a Kanaš (Veľký Šariš).
Obec obsluhujú:
Cez obec prechádza „KARPATSKÁ CYKLOTRASA medzinárodna trasa č. 015 červená“.
V južnej časti obce je vo výstavbe úsek severného obchvatu mesta Prešov – rýchlostná cesta R4 Prešov, Sever – Kapušany.
Intenzita dopravy na najviac zaťažených prieťahoch ciest I. a II. triedy na území okresu Prešov v roku 2005:
Priemysel a služby.
V r. 2021 bola obec elektrifikovaná, plynofikovaná, s verejným vodovodom, ale bez verejnej kanalizácie.
V obci malo ku dňu 18. 9. 2023 sídlo 49 obchodných subjektov a 29 prevádzkarní so živnostenským oprávnením.
Územím prechádza vysokotlakové plynové potrubie "VTL DN 100/300 PN 4,0 MPa Prešov – Fintice- Kapušany – Lipníky – hranica okresu Vranov nad Topľou".
Šport.
Futbal.
V obci je "Obecný športový klub Fintice", ktorý vznikol 7. 6. 2016, a hraje v nasledujúcich súťažiach (stav k septembru 2023):

</doc>
<doc id="25633" url="https://sk.wikipedia.org/wiki?curid=25633" title="Čelovce (okres Prešov)">
Čelovce (okres Prešov)

Čelovce sú obec na Slovensku v okrese Prešov.
Polohopis.
Od okresného mesta je vzdialená smerom na Giraltovce.
Obyvateľstvo.
Graf nižšie zobrazuje vývoj počtu obyvateľov v obci Čelovce. Os X označuje časovú líniu od roku 1880 po súčasnosť. Ypsilónová os zobrazuje celkový počet obyvateľov obce.
Politika.
Obecná samospráva.
Obecné zastupiteľstvo obce Čelovce je orgánom samosprávy obce a zastupiteľským zborom obyvateľov obce. Má 5 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstva a podpisuje ich uznesenia. Má jedného zástupcu starostu obce.

</doc>
<doc id="25634" url="https://sk.wikipedia.org/wiki?curid=25634" title="Brežany">
Brežany

Brežany sú obec na Slovensku v okrese Prešov. 
Polohopis.
Obec leží v Šarišskej vrchovine, v údolí prítoku riečky Svinky, v nadmorskej výške okolo 370 metrov nad morom. 
Dejiny.
Do roku 1956 sa obec nazývala Bujakov, predtým Buják. Najstaršia písomná správa o Brežanoch je z roku 1329. Dedina vznikla s najväčšou pravdepodobnosťou už v druhej polovici 13. storočia. Aj v minulosti i teraz patrili Brežany medzi malé osady. Boli a sú filiálkou starobylej gréckokatolíckej farnosti Klenov o čom svedčí aj záznam v súpise z Mukačevskej gréckokatolíckej eparchie z roku 1788. Obec je v súčasnej dobe aj filiálkou rímskokatolíckej farnosti v blízkom Bajerove.

</doc>
<doc id="25635" url="https://sk.wikipedia.org/wiki?curid=25635" title="Bretejovce">
Bretejovce

Bretejovce sú obec na Slovensku v okrese Prešov.
Polohopis.
Obec sa nachádza na ceste medzi Košicami a Prešovom.

</doc>
<doc id="25636" url="https://sk.wikipedia.org/wiki?curid=25636" title="Bertotovce">
Bertotovce

Bertotovce sú obec na Slovensku v okrese Prešov.
Polohopis.
Obec leží v regióne Šariš, v okrese Prešov a v Prešovskom kraji. Od Prešova je obec vzdialená 18 km. Popri obci vedie diaľnica D1 a cesta I/18. 
Názov.
Vývin názvu obce

</doc>
<doc id="25637" url="https://sk.wikipedia.org/wiki?curid=25637" title="Župčany">
Župčany

Župčany sú obec na Slovensku v okrese Prešov.
Polohopis.
Obec sa rozprestiera v juhovýchodnej časti Spišsko-šarišského medzihoria v jeho podcelku Šarišské podolie, asi 4 km západne od Prešova. Cez obec preteká potok Čadaj.
Dejiny.
Hoci prvá písomná zmienka o obci pochádza z roku 1248, lokalita bola osídlená už v 11. storočí. Poloha na ceste od Šarišského hradu na Spiš znamenala čulý obchod už v 13. storočí, keď celé okolie spravoval neďaleký hrad, v tom čase vo vlastníctve uhorských kráľov. V 15. a 16. storočí už Župčany vlastnil rod Šóšovcov zo Solivaru, no obdobie poznamenal postupný úpadok. Koncom 16. storočia bola v obci okrem kostola a fary už aj škola a na jej čele bol richtár, menovaný zemepánom. Po zrušení poddanských povinností v roku 1848 sa začali vytvárať sedliacke hospodárstva, ktorých bolo v Župčanoch v počte 22.
Kultúra a zaujímavosti.
Parky.
Obecný park
Hospodárstvo a infraštruktúra.
Južným okrajom obce prechádza cesta I. triedy č. 18, ako aj diaľnica D1. Severozápadným okrajom prechádza spojnica Veľkého Šariša a Svinej.

</doc>
<doc id="25638" url="https://sk.wikipedia.org/wiki?curid=25638" title="Adidovce">
Adidovce

Adidovce (do roku 1927 "Adzidovce", ) sú obec na Slovensku v okrese Humenné.
Polohopis.
Obec leží v údolí riečky Udava v Nízkych Beskydách. Nachádza sa tu prírodná rezervácia Iľovnica.
Dejiny.
Prvá písomná zmienka o obci je z roku 1543, v roku 1568 sa uvádza pod menom Adzudocz. V roku 1944 počas II. svetovej vojny tu v okolí prebiehali boje partizánov proti Nemcom.

</doc>
<doc id="25639" url="https://sk.wikipedia.org/wiki?curid=25639" title="Chmiňany">
Chmiňany

Chmiňany sú obec na Slovensku v okrese Prešov.
Polohopis.
Obec Chmiňany leží na južnom okraji Nízkych Beskýd a na ľavostranných prítokoch Dlhého potoka. 
Celková výmera chotára je 753 ha, z toho je 188 ha ornej pôdy a 260 ha lesov. 
Obyvateľstvo.
Postupný nárast počtu obyvateľov je zaznamenaný až koncom 18. storočia, kedy mala obec 275 obyvateľov a v roku 1869 to bolo už 430 obyvateľov. Tí sa zaoberali okrem tradičného poľnohospodárstva aj plátenníctvom, furmankou a predajom dreva v Prešove. 
Obec Chmiňany má 1 069 obyvateľov, z toho 344 občanov rómskeho pôvodu. V obci je 113 obývaných domov a 2 bytovky. Jedna je šesťbytová a druhá osembytová v rómskej osade. 
Symboly obce.
Obec má erb a pečiatku, v ktorých je znázornený sv. Michal archanjel. Vlajka je žlto-čierno-bielej farby. 
Odtlačok pečatidla pochádza z roku 1893. 
Dejiny.
Južne od obce bolo slovanské hradisko spred 11. storočia.
Najstaršia priama písomná správa o obci je z roku 1332, v ktorej sa uvádza, že v miestnom kostole pôsobil farár Martin. Existencia kostola však dokazuje, že obec jestvovala už niekoľko desaťročí pred najstaršou písomnou správou. Od polovice 16. storočia bola obec v záložnej držbe Prešova. Neskôr patrili Chmiňany šľachticom z Bertotoviec a Fričoviec. 

</doc>
<doc id="25640" url="https://sk.wikipedia.org/wiki?curid=25640" title="Bajerov">
Bajerov

Bajerov je obec na Slovensku v okrese Prešov.

</doc>
<doc id="25641" url="https://sk.wikipedia.org/wiki?curid=25641" title="Brestov (okres Prešov)">
Brestov (okres Prešov)

Brestov je obec na Slovensku v okrese Prešov.

</doc>
<doc id="25642" url="https://sk.wikipedia.org/wiki?curid=25642" title="Baškovce">
Baškovce

Baškovce môžu byť:

</doc>
<doc id="25643" url="https://sk.wikipedia.org/wiki?curid=25643" title="Bzenov">
Bzenov

Bzenov je obec na Slovensku v okrese Prešov. V obci žije 779 obyvateľov.

</doc>
<doc id="25644" url="https://sk.wikipedia.org/wiki?curid=25644" title="Baškovce (okres Humenné)">
Baškovce (okres Humenné)

Baškovce sú obec na Slovensku v okrese Humenné. 
Polohopis.
Obec leží na južnom úpätí Beskýd v doline Ondavky, v nadmorskej výške 190-315 metrov, 14 km na severozápad od okresného mesta.
Dejiny.
Obec pravdepodobne vznikla v 14. – 15. storočí na základe zákupného práva a bola pomenovaná podľa šoltýsa. Od založenia a aj počas 17. storočia patrila Drugetovcom.

</doc>
<doc id="25645" url="https://sk.wikipedia.org/wiki?curid=25645" title="Červenica (okres Prešov)">
Červenica (okres Prešov)

Červenica je obec na Slovensku v okrese Prešov. 

</doc>
<doc id="25646" url="https://sk.wikipedia.org/wiki?curid=25646" title="Demjata">
Demjata

Demjata je obec na Slovensku v Prešovskom samosprávnom kraji, konkrétne v okrese Prešov. 
Polohopis.
Obec sa nachádza 19 km od krajského mesta Prešov, metropoly Šariša. 
V západnej časti katastrálneho územia obce sa nachádza prírodná rezervácia vápenné Demjatské kopce nazývané Vápenníky. Obcou preteká rieka Sekčov a menší potok. Cez obec prechádza frekventované cestné aj vlakové spojenie Prešov - Bardejov.
Kultúra a zaujímavosti.
Prvá písomná zmienka.
Demjata sa prvýkrát spomína v knihe "Monumenta Vaticana Hungariae" kde sa uvádza kňaz Matej (Mathias) de Mata, ktorý tu pôsobil v roku 1332.
Šport.
FK Demjata (Futbalový klub Demjata) je futbalový klub pôsobiaci v obci. Bol založený v roku 1952. Štadión klubu má kapacitu 350 ľudí na sedenie. V roku 2020 hrá FK Demjata IV. ligu Sever VsFZ. Okrem seniorského má klub i žiacky a dorastenecký tím.
V obci pôsobí dobrovoľný hasičský zbor, ktorého členovia úspešne reprezentujú obec v hasičských súťažiach v okrese.

</doc>
<doc id="25647" url="https://sk.wikipedia.org/wiki?curid=25647" title="Drienov">
Drienov

"O rovnomennom hrade pozri Drienov (hrad) (Obišovský hrad, hist. castrum Somus). "
Drienov je obec na Slovensku v okrese Prešov.
Polohopis.
Obec leží v Košickej kotline medzi Košicami a Prešovom. 
Ulice.
Kvetná, Revolučná, Žižkova, Jarná, Záhradná, Krátka, Májová, Mierová, Osloboditeľov, Partizánska, Tehelná, Námestie Kapitána Nálepku, Košická, Okružná, Jarková, Mlynská, Letná, Pod Dvorom
Vodné toky.
rieka Torysa, Drienovský potok
Symboly obce.
Erb obce tvorí v modrom štíte v zelenej pažiti stojaca žena v strieborných šatoch s červeným ľajblíkom a červenou, zlato prepásanou zásterou, v zlatej šatke a zlatých čižmičkách, s ľavicou vbok, v pravici so zelenolistou vetvičkou s dvomi červenými drienkami.
Dejiny.
Podľa archeologických nálezov a historických prameňov, patrí obec Drienov k najstarším a najvýznamnejším obciam Šariša. Existovala už vo veľkomoravskom období, aj keď prvá písomná zmienka o nej je z roku 1283/1284, pod názvom Somus. Predpokladá sa, že názov Drienov je odvodený od pomenovania krovitého stromu drieňa čiže drienky.
V prvom období Uhorského štátu obec patrila šľachticom z chazarskeho etnika (Kabari), rodu Abovcov. Abovci dali pred rokom 1300 postaviť hrad Drienov (castrum Somus), nachádzajúci sa v katastri obce Obišovce, na kopci Zamčisko nad údolím rieky Svinky.
5. septembra 1449 sa odohrala pri Drienove bitka, v ktorej Jiskrovi vojaci porazili Huňadyho oddiely vedené Tomášom Székelym.
Pravdepodobne na rozhraní 17. a 18. storočia splynulo s Drienovom osídlenie Židova, nachádzajúce sa na hornom konci obce.
V 2. svetovej vojne bola obec oslobodená sovietskou armádou dňa 19. januára 1945.
Politika.
Obecné zastupiteľstvo.
Voľby starostu obce a poslancov Obecného zastupiteľstva v Drienove 2. decembra 2006
Výsledky
Z 1585 oprávnených voličov sa volieb zúčastnilo 887. Odovzdaných bolo 859 platných hlasov. Volebná účasť bola 55,96%.
Starosta:
Ing. Jozef Petro: 628 hlasov
Poslanec:
 Ing.plk. Lukáš Vanca Bc.
Volí sa 9 poslancov.
Kultúra a zaujímavosti.
Pomníky.
Pomník vojakom padlým v 1. a 2. sv. vojne
Hudba.
Nachádza sa tu pobočka CZUŠ sv.Mikuláša. Každý rok usporadúva koncerty, na ktorých si môžete vypočuť nielen krásne skladby od rôznych autorov na rôznych nástrojoch, ale ponuka sa vám aj vstup do galérie umeleckých prác študentov a taktiež tanečné predstavenia.
V máji sa koná Chrámový koncert - v kostole sv. Šimona a Júdy.
Prírodné pamiatky.
Národná prírodná rezervácia Gýmešský jarok je národná prírodná rezervácia v správe štátnej ochrany prírody Prešov.
Nachádza sa v katastrálnom území obce Drienov v okrese Prešov v Prešovskom kraji. Územie bolo vyhlásené v roku 1981 na rozlohe 20,6200 ha. Ochranné pásmo nebolo určené.
Predmetom ochrany je: "NPR je vyhlásená na ochranu lesných spoločenstiev brezových dúbrav a oglejených bukových dúbrav v Košickej kotline na vedecko-výskumné, náučné a kultúrno-výchovné ciele."[1]
Referencie:
Štátny zoznam osobitne chránených častí prírody SR
http://uzemia.enviroportal.sk/main/detail/cislo/535
Pravidelné podujatia.
Hudobné koncerty, plesy, ...

</doc>
<doc id="25648" url="https://sk.wikipedia.org/wiki?curid=25648" title="Drienovská Nová Ves">
Drienovská Nová Ves

Drienovská Nová Ves je obec na Slovensku v okrese Prešov.
Prírodné podmienky.
Vodné toky.
Obcou preteká Novoveský potok, ktorý pramení v bukovom lese pod Nižnou Ščerbovou horou v nadmorskej výške . Na podrobnejších mapách je aj pod menom Bučinový jarok. Potok tečie západo-východným smerom a vlieva sa do Torysy. Bučinový jarok má dva pravostranné prítoky a je 3 –  dlhý. Na potoku sa nachádzajú dve protikalové hrádze, z ktorých jedna (horná) je súčasne (r. 2007) upravená na odkaľovaciu vodnú nádrž. V dolnej tretine toku bola vybudovaná regulácia, ktorá pár metrov pred vliatím sa potoka do Torysy je zakončená trojmetrovým vodopádom. V hornej tretine je popri toku niekoľko prameňov, z ktorých jeden je zachytený, využívaný a cenený pre čistotu vody.
Východne od obce, asi od zástavby, tečie rieka Torysa. Rieku od zastavaného územia obce okrem polí oddeľuje aj diaľnica. K brehom Torysy sa dá dostať cez diaľničný nadjazd. V rokoch 2004 a 2006 najnižšie položené stavby v obci zaplavila storočná povodňová vlna.
Na opačnom konci chotára obce je horný začiatok strmých svahov Doliny Svinky ozvučenej hučiacou vodou rovnomennej rieky.
Hospodárstvo.
Dôležité firmy.
V dedine leží sklad minerálnych vôd, asi 200 metrov na juhovýchod od železničnej zastávky. V časti Tekeryš je firma, ktorá sa zaoberá prevažne stavebníctvom. V obci je aj veterinár, ktorý vykonáva operácie zvierat.
Školstvo.
V obci sa nachádza základná škola od 1. po 4. ročník navštevovaná aj rómskymi a mentálne zaostalými deťmi, ktorým pedagógovia pomáhajú pri vyučovaní. Základná škola má aj nultý ročník, kde pracujú s deťmi, ktoré by inak prišli do školy bez absolvovania predškolskej prípravy. Základná škola je veľmi dobre vybavená didaktickými pomôckami. V obci je aj materská škola.
Doprava.
V obci leží autobusová (pri hlavnej ceste) aj železničná (na východ od autobusovej) zastávka, vlaky a autobusy premávajú pravidelne priemerne každú až každé dve hodiny.

</doc>
<doc id="25649" url="https://sk.wikipedia.org/wiki?curid=25649" title="Dulova Ves">
Dulova Ves

Dulova Ves (, do roku 1948 "Guľvas") je obec na Slovensku v okrese Prešov. V roku 2013 mala obec 851 obyvateľov, aktuálne aj so všetkými časťami má obec okolo 1700 obyvateľov. Prvá písomná zmienka o obci je z roku 1414 pod názvom Gywlwez(Gulvas).
Časti obce.
Delí sa na 4 časti: Stará časť obce, Vlčie Doly, Košariská a Čergov.
Vodné toky.
Prírodný potok Delňa.
Šport.
V obci je aktívny futbalový klub TJ ŠM Dulova Ves a stolnotenisový oddiel. 
Bežci z Dulovej Vsi dosahujú v Prešovskom regióne, ale aj v celoslovenskom meradle kvalitné výsledky na polmaratónskych tratiach.

</doc>
<doc id="25650" url="https://sk.wikipedia.org/wiki?curid=25650" title="Chminianska Nová Ves">
Chminianska Nová Ves

Chminianska Nová Ves je obec na Slovensku v okrese Prešov.

</doc>
<doc id="25651" url="https://sk.wikipedia.org/wiki?curid=25651" title="Chmeľovec">
Chmeľovec

Chmeľovec je obec na Slovensku v okrese Prešov. Najvýznamnejšou pamiatkou je románsky evanjelický kostol z prvej polovice 13. storočia.
Polohopis.
Obec leží na juhozápadných svahoch Nízkych Beskýd. Povrch odlesneného chotára je mierne zvlnený až mierne členitý. Nadmorská výška je v strede obce 350 m, v chotári 300–640 m. Najvyšší vrch nad obcou sa volá Haľagoš a má 642 m. Obec zo severu lemujú väčšinou zmiešané lesy.
Obec je vzdialená 13 km od krajského mesta Prešov. Cez obec prechádza cesta 3. triedy č. 3456. Zo západu susedí s obcou Podhorany a z východu s obcou Šarišská Trstená. Južne sa dá prejsť poľnou cestou aj do obcí Nemcovce a Lada.
Dejiny.
Vznik obce.
Obec bola založená ako sídlisko v 11. storočí z iniciatívy uhorských kráľov. Založili ju vojenskí strážcovia krajinskej cesty a pohraničia. Samotná obec vznikla približne v 2. polovici 12. storočia. Prvá doložená písomná zmienka sa datuje k roku 1251, kde je obec označovaná ako Cumlous. Približne v 13. storočí sa obec stala strediskom panstva zemanov. Uhorský kráľ Belo IV. v tomto čase povýšil rytiera Germana do vyššieho šľachtického stavu za verné služby. Do panstva spadali aj susedné obce Šarišská Trstená, Nemcovce, Čeľovce, Pušovce, Kuková, Lúčka. Z tohto obdobia pochádza aj dnes významný románsky kostol. Pôvodne bol zasvätený sv. Kozmovi a Damiánovi a spadal pod rímskokatolickú cirkev. V prvej štvrtine 15. storočia bol kostol vyzdobený freskami. Neskôr v čase reformácie kostol prešiel pod Evanjelickú cirkev, ktorá má kostol v správe do dnešného dňa.
15. – 19. storočie.
V roku 1427 patrila obec Bánovcom. V roku 1600 malo sídlisko 30 poddanských domov, kuriu zemanov, evanjelický a.v. kostol, faru a školu. V rokoch 1715 až 1720 tu postupne hospodárilo 23 až 10 poddanských domácností, v roku 1828 bolo 42 domov a 329 obyvateľov, v roku 1900 bolo 268. Zaoberali sa poľnohospodárstvom a chovom dobytka.
20. storočie.
Chmeľovec je stále poľnohospodárskou obcou. Po vzniku prvej Česko-Slovenskej republiky došlo k zmene názvu na "Malý Chmeľov" ale používal sa aj pôvodný maďarský názov Komlóš. V roku 1927 došlo k úplnému poslovenčeniu na terajší názov Chmeľovec. Zmena prebehla na celom Slovensku a dotkla sa aj okolitých obcí.
II. svetová vojna.
Sčítanie obyvateľstva z roku 1940 obec mala 323 obyvateľov a 57 domov. V obci žilo aj 5 obyvateľov židovskej národnosti. V rámci procesu arizácie na Slovensku sa v roku 1942 robil súpis židov.
Samotná obec bola oslobodená spod fašistickej okupácie spolu s mestom Prešov a okolitými obcami 19. januára 1945 červenou armádou. Oslobodenie prebiehalo bez boja. Ozbrojené jednotky nacistického Nemecka Wehrmacht sa stiahli ešte deň pred príchodom osloboditeľskej armády.
Vznik JRD a násilná kolektivizácia.
Jednotné roľnícke družstvo (JRD) bolo založené v roku 1959. Časť obyvateľstva pracovala v priemyselných závodoch v Prešove. Obec bola súčasťou Šarišskej župy, potom do roku 1960 patrila do okresu Prešov a Prešovskéhokraja. Po roku 1968 bola súčasťou Východoslovenského kraja a okresu Prešov.
Od 1989 – súčasnosť.
Po páde komunistického režimu prešlo JRD do konkurzu a neskôr zaniklo. Po vzniku miestnej samosprávy v roku 1990 sa stal prvým starostom Jozef Majirský. V obci sa realizovalo viacero projektov, kde patrila oprava škôlky, hasičskej zbrojnice, rekonštrukcia obecného úradu.
Názov.
Vývin názvu obce
Obyvateľstvo.
Graf nižšie zobrazuje vývoj počtu obyvateľov v obci Chmeľovec. Os X označuje časovú líniu od roku 1789 po súčasnosť. Ypsilónová os zobrazuje celkový počet obyvateľov obce.
V rokoch 1715 až 1720 tu postupne hospodárilo 23 až 10 poddanských domácností. V roku 1789 bolo v obci 304 obyvateľov, v roku 1828 mala 42 domov a 329 obyvateľov, 1880 – 303 obyvateľov, v roku 1900 bolo 268, v roku 1940 – 57 domov a 323 obyvateľov, v roku 1970 – 369 obyvateľov.
Politika.
Obecná samospráva.
Obecné zastupiteľstvo obce Chmeľovec je orgánom samosprávy obce a zastupiteľským zborom obyvateľov obce. Má 5 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstva a podpisuje ich uznesenia. Má jedného zástupcu starostu pobce.

</doc>
<doc id="25652" url="https://sk.wikipedia.org/wiki?curid=25652" title="Chmeľov">
Chmeľov

Chmeľov je obec na Slovensku v okrese Prešov.
Dejiny.
Počiatky obce sa spájajú s rehoľníkmi z rádu strážcov Sv. Hrobu, ktorí tu mali svoj kláštor už pred rokom 1212. Pamiatkou na nich je ranogotický evanjelický kostol.

</doc>
<doc id="25653" url="https://sk.wikipedia.org/wiki?curid=25653" title="Hrabkov">
Hrabkov

Hrabkov je obec na Slovensku v okrese Prešov.
Dejiny.
Najstaršia správa o Hrabkove je v registri pápežského desiatku z roku 1332. Vtedy a aj v nasledujúcich rokoch v miestnom kostole pôsobil farár Sigfrid.

</doc>
<doc id="25654" url="https://sk.wikipedia.org/wiki?curid=25654" title="Brestov">
Brestov

Brestov môže byť:

</doc>
<doc id="25655" url="https://sk.wikipedia.org/wiki?curid=25655" title="Haniska (okres Prešov)">
Haniska (okres Prešov)

Haniska je obec na Slovensku v okrese Prešov.
Polohopis.
Obec sa nachádza na rozhraní Košickej kotliny a Šarišskej vrchoviny, zväčša na ľavom brehu Torysy. Stredom obce prechádza cesta I/20 na Košice, ako aj železničná trať Kysak – Prešov. Centrum Prešova je vzdialené a Košice .
Ulice.
Bajzova, Martinská, Lemešianská, Vrbová, Pod Furčou, Veterná, Kendická, Krompašská, Tesárska
Vodné toky.
Tesne nad Haniskou v smere od Prešova sa zlievajú rieky Torysa a Delňa. Cez Hanisku potom tečie už len Torysa.
Dejiny.
Najstaršia zachovaná písomná zmienka o Haniske pochádza z roku 1288, kedy už existujúcu obec získal za verné služby Peter, zvaný Hruška. V dokumentoch z 13. až 16. storočia sa názov obce vyskytuje v podobe Enezke a Enizke. Zemianske rodiny zaberali pôdu sedliakom, čo vyvolávalo nezhody a nútilo sedliakov odchádzať preč. Koncom 16. storočia v obci stálo 10 zväčša zemianskych domov, čím patrila k menším obciam. Obyvatelia boli zväčša katolíci, no v roku 1651 sa vyskytujú už aj evanjelici. Na prelome 16. a 17. storočia už v obci žili aj poddaní a remeselníci. Požiar zasiahol obec v roku 1699 a následne aj 1705. Výstavba kostola sa spomína v roku 1750, stavebnými úpravami prešiel potom aj v rokoch 1887 a 1916. Pri súpise Tereziánskeho urbára žilo v roku 1786 v Haniske 7 zemanov, 5 sedliakov, 4 živnostníci, 33 remeselníkov, 35 detí do veku 17 rokov a 104 žien. Celkový počet obyvateľov bol 194, ktorí žili v 41 rodinách. V roku 1789 sa obec podieľala na výstavbe mosta cez riečku Delňa. Významnou udalosťou v dejinách obce bolo sedliacke povstanie v roku 1831, ktoré dnes pripomína pamätník na kopci Furča z roku 1938. 
V polovici 19. storočí sa počet obyvateľov pohyboval okolo 200, zväčša rímskokatolíckeho vierovyznania. Zastúpení boli želiari (bývalí sedliaci), sluhovia, kočiši, záhradníci, mlynári a kováči, nezriedka za prácou ľudia dochádzali do Prešova. Koncom 19. storočia bol vybudovaný nový kaštieľ, ďalšia kúria pribudla začiatkom 20. storočia. Mlyn bol postavený v roku 1904, o niečo neskôr pribudla škola. V novembri 1929 v obci opäť vyčíňal požiar, ktorý zničil viaceré stodoly. O rok neskôr žilo v obci Eperies-Enicke v 27 domoch 236 obyvateľov, z toho 225 Slovákov, 5 Maďarov a 4 Nemci. Rozsiahle majetky vlastnil veľkostatkár Kirchmayer. V roku 1936 Spolok katolíckej mládeže, ktorého členovia hrali divadlo, recitovali a spievali pesničky, v roku 1939 bol zriadený volejbalový oddiel. Útlm aktivít spolku nastáva počas II. svetovej vojny.
V roku 1950 bolo založené JRD, ktoré zabralo aj skonfiškované poľnohospodárske majetky statkára Kirchmayera a svoju činnosť začal aj družstevný liehovar. Majer bol odovzdaný obci, ktorá s ním získala aj záhradu a ďalšie pozemky a Haniska sa stáva známou pestovaním zeleniny. Jednotriedna škola v obci funguje až do roku 1974, v pôvodnom byte pre učiteľa bola zriadená materská škola. V roku 1977 bola základná škola zrušená a tak sa rozšírili priestory predškolského zariadenia. Zrekonštruované boli kaštiele a vznikli tak priestory pre obchod, pohostinstvo, kancelárie, knižnicu, spoločenskú sálu, divadlo a kino. V roku 1971 sa obec stala prímestskou časťou Prešova.
Doprava.
Premáva tu linka č. 24 a na neďaleký Borkút aj linka č. 42 prešovskej MHD.
Šport.
V Haniske sa nachádza ihrisko miestného futbalového klubu FK Furča Haniska. V areáli ihriska je volejbalové ihrisko a nohejbalové.

</doc>
<doc id="25656" url="https://sk.wikipedia.org/wiki?curid=25656" title="Geraltov">
Geraltov

Geraltov je obec na Slovensku v okrese Prešov.
Polohopis.
Obec Geraltov leží na juhozápadnom výbežku Čergova. Poloha na pahorku predurčuje značnú nadmorskú výšku, ktorá dosahuje Severným okrajom obce preteká Poddubinský jarok. Prístup do obce vedie cestou cez Mošurov, kde sa stretávajú komunikácie z Veľkého Šariša (cesta I/68 PrešovSabinov) a z Demjaty (cesta II/545 PrešovBardejov).
Dejiny.
Prvá písomná zmienka pochádza z roku 1339. Krátko po založení osady si obyvatelia vybudovali drevený kostol, ktorý bol koncom 18. storočia prevezený do Tročian v okrese Bardejov. Nový kamenný gréckokatolícky chrám stojí v obci od roku 1792. Nápisy v chráme v cirkevnej slovančine boli zničené pri rekonštrukcii chrámu v 20. storočí. Pri obci bola postavená Kaplnka Panny Márie Lurdskej. 
Geraltov má dve miestne časti, a to Závadku a Žatkovce. Pôvodne išlo o tri samostatné dediny, no kvôli nepriaznivému demografickému vývoju došlo k ich zlúčeniu. 

</doc>
<doc id="25657" url="https://sk.wikipedia.org/wiki?curid=25657" title="Fulianka">
Fulianka

Fulianka je obec na Slovensku v okrese Prešov.
Polohopis.
Fulianka leží na styku Šarišskej vrchoviny a Nízkych Beskýd, v doline Sekčova v nadmorskej výške 275 m n.m., vzdialená 11 km od Prešova. Rozloha chotára je 380 ha. Nad obcou sa tiahne hradný vrch, na južnom okraji ktorého sú zrúcaniny Kapušianskeho hradu. Na východ od obce je vrch „Haľagoš“, ktorý patrí do pohoria Nízkych Beskýd. Pohľad na sever nám ponúka krásnu scenériu Čergovského pohoria, patriaceho do masívu Nízkych Beskýd. Na juh od obce sa tiahnu Slanské vrchy. Obec susedí na severe s obcou Tulčík, na juhu s obcou Kapušany, na východ s Podhoranami a na západe s Finticami. Sekčovskou dolinou preteká rieka Sekčov, ktorá rozdeľuje obec na dve časti – stará Fulianka a nová časť obce, nazývaná „Chalaš“.
Dejiny.
Prvá písomná zmienka o obci Fulianka sa nachádza v diele Sárosvarmegye monograflája od Šándora Tótha, kde je spomínaná naša obec pod menom Fulyán a pochádza z roku 1410.
Je možné, že pomenovanie obce znamenalo niekedy označenie časti chotára v panstve Kaplovcov, ktorým v tých časoch Fulianka patrila. S určitosťou je možné predpokladať, že začiatok osídlenia Fulianky spadá do druhej polovice 14. storočia (asi r. 1360).
Fulianku vybudoval pravdepodobne šoltýs a usadlíci podľa zákupného práva v 14. storočí. Šoltýsi, dediční richtári, boli skúsení muži z radov mešťanov, prípadne bratov alebo synov šoltýsa. Tí sa podľa dohody so zemepánom zaviazali priviesť prisťahovalcov, ktorí na dohovorenom mieste by založili novú dedinu. K právam šoltýsov všeobecne patrilo právo postaviť si v dedine dom, mlyn a vlastniť polia v rozsahu 1 lánu (asi 30 ha). Povinnosťou šoltýsov bolo dozerať, aby poddaní riadne odovzdávali naturálie zemepánom a aby načas platili ročnú daň kráľovi. Šoltýstvo tu existovalo ešte aj v 16. storočí.
Do začiatku 16. storočia väčšina sedliakov stratila pozemky, nakoľko sa veľmi zvýšili ich robotné povinnosti voči zemepánom a dane voči kráľovi, ktoré nevládali platiť a tak sa stali želiarmi alebo sa odsťahovali. V rokoch 1543, 1572 a 1578 boli sedliaci zdanení len od jednej porty. V roku 1600 sídlisko pozostávalo zo siedmich obývaných domov a domu šoltýsa, resp. richtára. Koncom 16. storočia bola Fulianka malou dedinou s poddanským obyvateľstvom rusínskeho pôvodu.
Fulianka sa stala súčasťou Šarišskej župy, ktorá vznikla po rozpade kráľovského komitátu Novum castrum jeho severnú časť. Vznik Šarišskej župy sa predpokladá v priebehu prvej polovice 13. storočia. Hlavný predstaviteľom župy bol župan, ktorého menoval kráľ, potom podžupan a štyria slúžni, ktorých na jednoročné obdobie volila šarišská šľachta. Slúžnovské úrady vznikli po rozpade stavovskej župnej samosprávy. V rokoch 1670 – 1775 bola šarišská župa rozdelená na štyri slúžnovské obvody, ktoré sa volali podľa slúžnych a na panstvo Makovica. V roku 1776 sa vytvára šesť slúžnovských obvodov, pomenovaných podľa riek pretekajúcich ich územím a to na: Hornotoryský, Strednotoryský, Dolnotoryský, Sekčovský, Topliansky a Makovický. Po reorganizácii verejnej samosprávy v roku 1850. bola župa rozdelená na sedem slúžnovských okresov, pomenovaných podľa ich sídiel: Bardejov, Giraltovce, Lemešany, Prešov, Široké, Sabinov a Svidník. Tento stav prevzala i bývalá ČSR a trval až do 31. decembra 1922, kedy vstúpila do platnosti nová územná organizácia, v ktorej dovtedajšie slúžnovské úrady nahradili okresné úrady. Slúžnovský úrad Giraltovce 1850 – 1875 (Topliansky), do ktorého patrila i obec Fulianka, bol v rokoch 1861 – 1863 rozdelený na tri obvody: Giraltovce, Hanušovce, Kurima. Obec Fulianka patrila do slúžnovského obvodu Hanušovce.
V roku 1902 patrila obec Fulyánka do okresu Topľa, poštový úrad bol v Kapušanoch, telegrafná stanica v Prešove, obvodný notársky a matričný úrad v Tulčíku, pozemková kniha v Giraltovciach, berný úrad v Giraltovciach, žandárska stanica v Slovenských Raslaviciach, volebný obvodný zmocnenec v Kapušanoch a finančné riaditeľstvo v Prešove  Počet  obyvateľov bol 252, počet domov 52, veľkosť chotára 655 katastrálnych jutár. V roku 1903 obec patrila do notárskeho obvodu Tulčík, do volebného obvodu Giraltovce okresu Topľa pre voľbu poslancov.  Od 1. 12. 1909 na základe nového rozdelenia obcí do jednotlivých okresov bola obec Fulianka zaradená do zväzku Okresného súdu Prešov.
V súčasnosti patrí obec do okresu Prešov a vyššieho územného celku Prešovského samosprávneho kraja.

</doc>
<doc id="25658" url="https://sk.wikipedia.org/wiki?curid=25658" title="Janov (okres Prešov)">
Janov (okres Prešov)

Janov je obec na Slovensku v okrese Prešov.

</doc>
<doc id="25659" url="https://sk.wikipedia.org/wiki?curid=25659" title="Janovík">
Janovík

Janovík je obec na Slovensku v okrese Prešov.
Občianska vybavenosť.
V obci sa nachádza rímskokatolícky Kostol sv. Jána Krstiteľa z rokov 1968 – 1974.

</doc>
<doc id="25660" url="https://sk.wikipedia.org/wiki?curid=25660" title="Klenov">
Klenov

Klenov je menšia obec na Slovensku v Prešovskom samosprávnom kraji, konkrétne v okrese Prešov. 
Polohopis.
Obec sa nachádza 30 km juhozápadne od krajského mesta Prešov, metropoly Šariša, v pohorí Čierna hora. 
Prírodné podmienky.
Obec sa nachádza v údolí, kde sa schádzajú viaceré pramene potoka Sopotnica, hlavný prameň sa nachádza v severozápadnej časti obce pod "Lipovú". Zároveň jej extravilán tvorí geografickú križovatku viacerých cestných smerov: z "Klenovského vrchu" sa dolu "Bystrým" zvezieme až na Spiš do Margecian, dolu Braniskom sa dá dosť do obce Hrabkov, cez "Doliny" vedie cesta do Prešova cez Žipov, cez "Malú dolinku" chodili naši predkovia do "Kvačian" a cestou od chotára prídeme do neďalekých Miklušoviec. 
V strede obce sa nachádza gréckokatolícky chrám Pokrovu Presvätej Bohorodičky, ktorého dominantnou súčasťou je drevená zvonica. Oproti chrámu je situovaná budova a dvor fary. Oproti fare cez cestu je budova požiarnej zbrojnice. Centrum obce dopĺňa ešte budova kultúrneho domu, cestou okolo ktorého by sme sa dostali na miestny cintorín. Asi 500 m južným smerom sa nachádza budova obecného úradu, v ktorej sa nachádza aj poštový úrad. Oproti cez cestu je konečná zastávka autobusov SAD. V blízkosti Obecného úradu je možné vidieť tenisový kurt a detské ihrisko pre najmenších. 
Od kostola západným smerom sa dostaneme k obchodnému centru, kde nájdeme predajňu potravín a miestnu krčmu. Od krčmy smerom k hospodárskemu dvoru poľnohospodárskeho družstva sa nachádza budova bývalej základnej školy. Hospodársky dvor tvorí zázemie pre chov oviec a produkciu ovčieho syra. Taktiež tu našli miesto miestni podnikatelia s drevársko-stolárskou výrobou.
Južný koniec obce patrí futbalovému ihrisku. Poľnou cestou ďalej by sme sa dostali do "Žľabkoch", bývalému centru chovu oviec. Juhozápadnou časťou obce vedie štátna cesta z Miklušoviec cez "Vápence", okolo "Grejtákovej skalky" až na "Klenovský verch", odtiaľ dolu "Starým Bystrým" na Margecany. Z rázcestia Staré Bystré vedie lesná cesta krásnym lesným porastom až na "Čarnú horu" (Čierna hora), ktorá predstavuje raj pre hubárov a zberateľov lesných plodín (čučoriedky, maliny). "Staré Bystré" predstavuje miesto, kde sa nachádza v krásnej lesnej prírode ubytovacie turistické zariadenie chata Klenov. Časti "Bystré", tesne na prechode šarišského a spišského regiónu dominuje budova starej horárne.
Dejiny.
Počiatky Klenova sa začali po tatárskom vpáde do našich krajov roku 1241 a možno aj skôr. Prvé písomné zmienky o Klenove sa rôznia. Historici zachytávajú prvú písomnú zmienku v roku 1330, keď sa spomína ako farnosť "Clencberk" (Clemberc). Táto zmienka súvisí s nariadením panovníka, podľa ktorého uhorské duchovenstvo platilo pápežskej kúrii desiatky, o čo museli dbať majitelia poddanských dedín v údolí Sopotnice, totiž šľachtici z drienovského hradu. Obecná kronika uvádza: „Podľa farských záznamov v 12. storočí bola tu už založená fara. Musela to byť malá osada, ktorá mohla vzniknúť v 10. storočí, alebo ešte skôr. V tomto čase vznikol menší hrad na mieste ktoré sa dodnes volá hradisko.“ My akceptujeme rok 1332 ako rok prvej písomnej zmienky, kedy drienovský zeman Kajul predal šľachticovi Viliamovi Drugetovi dediny Sedlice, Miklušovce a Klenov. Tak to schválila i heraldická komisia v roku 1994. Názvy obce sa striedali – 1330 Clenberk, Clemberk, 1386 Sopothnicha, 1786 Klembeg, 1920 Klembrak, 1927 Klembarok, 1948 Klenov. Obyvatelia obce sa živili drevorubačstvom, povozníctvom uhlia, rudy, dreva pre Rollovu Hutu, pálením vápna, dreveného uhlia, tkaním plátna, výrobou mlynských kameňov. Ešte v prvej polovici 20. storočia sa tu tkalo plátno na predaj a šili krpce.
Dominantou obce je gréckokatolícky Chrám Pokrovu Presvätej Bohorodičky. Za národnú kultúrnu pamiatku bol vyhlásený 5. novembra 1993 Ministerstvom kultúry SR. Pri chráme je drevená zvonica z roku 1742. Je chránená Pamiatkovým úradom v Prešove.
Obec bola stavaná ako potočná radová zástavba. Najviac obyvateľov sa uvádza pri sčítaní ľudu v roku 1961, a to 651 obyvateľov. Pri poslednom sčítaní v roku 1991 je to už len 279 obyvateľov. Dnes má obec 215 obyvateľov.
Cirkevné dejiny.
Obecná kronika uvádza: „Podľa farských záznamov v 12. storočí bola tu už založená fara. Musela to byť malá osada, ktorá musela vzniknúť v 10. storočí alebo ešte skôr. V tomto čase vznikol menší hrad; na mieste, ktoré sa dodnes nazýva Hradisko. Ak sa obecná kronika opiera o „farské záznamy“, z toho možno usudzovať, že aj v minulosti tu farská kronika existovala, ale žiaľ, stratila sa. Z registrov pápežských desiatkov zisťujeme, že dedina Klenov v roku 1330 bola samostatnou farnosťou, čo prirodzene predpokladá staršiu existenciu dediny a farnosti pred rokom 1330. Šľachtic Mikuláš z Perína, ktorý bol vlastníkom Križovian, v liste písanom pápežovi do Avignona v roku 1340 uvádza, že medzi jeho poddanými sú Rutheni – Rusíni. Je to prvá zmienka o prítomnosti Ruthénov (gráckokatolíkov) v Šariši.
Farnosť.
Do gréckokatolíckej farnosti v Klenove patria tieto filiálne obce: Kvačany, s murovaným kostolom sv. Michala z r.1796; Brežany, s dreveným kostolom sv. Lukáša z r. 1727 (národná kultúrna pamiatka, jediný drevený kostolík v prešovskom okrese). Gréckokatolícki veriaci bývajúci v obciach Bajerov, Hrabkov, Chmiňany, Chminianska Nová Ves, Chminianske Jakubovany, Kojatice, Krížovany, Ondrašovce, Ovčie, Rokycany, Šarišské Lužianky, Široké, Víťaz, Žipov a osada Bunde tiež patria do klenovskej farnosti.
Významné udalosti.
V roku 1997 v rámci osláv 667. výročia prvej písomnej zmienky o obci bola na miestnom kultúrnom dome odhalená pamätná tabuľa Janka Borodáča, ktorý v rokoch 1918 - 1919 režíroval v obci prvé ochotnícke divadelné predstavenie.
Názov obce.
Sám názov obce pozná osobitný vývoj. Latinsko-nemecký záznam z roku 1330 potvrdzuje odvodené pomenovanie od názvu listnatého porastu „klen“ (druh javora), ktorý sa hojne vyskytuje v okolí. Slovo „berck“ (berk) je hovorový zápis nemeckého „berg“ (= vrch). Až dodnes Spišiaci z okolia Margecian a Jakloviec označujú (výškový) vrchol cesty z Margecian ako „klembarski verch“ (šarišsky). Nemožno prijať tvrdenie (F. Uličný), že názov obce je odvodený od prvého šoltýsa, zakladateľa obce – Kleinberk (malý vrch?). Slovenský názov klen je hovorovo blízky nemeckému pomenovaniu „lein-baum“ (klenový les). Aj susedná obec Hrabkov svoj názov odvodzuje od porastu „hrab“, ktorého výskyt je hojný v lesoch Čiernej hory (aj neďaleké Rokycany od rakyta – rokyta). Slovanské (slovenské) pomenovanie osád a dedín podľa lesných drevín je na Slovensku veľmi časté. Pomenovanie Sopotnica sa viaže na prameň potoka (Pod Lipovou, Pod Hradiskom), ktorý preteká dedinou a môže sa spájať s menom prvého šoltýsa (rýchly zánik). Pravda, pomenovanie „Sopot“ v indoeurópskych a praslovanských jazykoch (sopti, sopěti) označuje čľapot vody pri chôdzi v mokrinách. V slovanských jazykoch sa používajú významové odlišnosti hlasnej činnosti pozemných vôd (špliechot, drevený vodný kanál, para a i.). V podstate ide o vodotrysk. Z pôvodného názvu Sopotnica sa zachovala lokalita „Mlyn na Sopotnici“.
Obyvateľstvo.
Demografia.
"Údaje k 31.12.2006"
Náboženské zloženie.
Údaje pochádzajú zo sčítania ľudu v roku 2001. Podľa tohto sčítania sa v obci nachádza 121 domov, z toho 72 domov je trvale obývaných.
Samospráva.
Obec je členom nasledujúcich združení: 
Voľný čas.
Ružínska priehrada. Nachádza sa v extraviláne obce Margecany vo vzdialenosti 7 km od Klenova. Začína sútokom riek Hnilec a Hornád a tiahne sa až do Ružína, kde sa nachádza priehradný múr s vodnou elektrárňou. Pod priehradou je ešte malá priehrada, ktorá slúži ako prečerpávacia nádrž.
Ideálne miesto letnej turistickej sezóny, miesto na kúpanie, člnkovanie, vodné športy (lyžovanie) a raj pre rybárov. Počas hlavnej letnej sezóny aj miesto Bengálskej noci (plážovej diskotéky) a podobných zábavných aktivít.
Relax Center Plejsy. Toto lyžiarske stredisko európskeho významu je vzdialené od Klenova len 20 km. Ponúka 8 km lyžiarskych tratí počas celej zimnej sezóny, všetky s technické zasnežovaním. Vo veľkej miere ho využívajú aj poľskí turisti. Priamo v meste Krompachy sa nachádza aj krytá plaváreň s celoročnou prevádzkou.
Výstup na Roháčku (). Najvyšší vrch pohoria Čierna hora. Turisticky atraktívne miesto, z ktorého je pekný výhľad na Ružínsku priehradu a Kojšovskú hoľu. Počas celého leta je miestom hubárov a zberateľov lesných plodov. Vychýrený je zber čučoriedok a malín. Počas celého roka poskytuje množstvo zveri pre poľovníkov. Toto pohorie je zároveň zdrojom pitnej vody pre obce Klenov a Miklušovce.
Ďalšie aktivity.
V letnom období: 
V zimnom období:

</doc>
<doc id="25661" url="https://sk.wikipedia.org/wiki?curid=25661" title="Lada (okres Prešov)">
Lada (okres Prešov)

Lada je obec na Slovensku v okrese Prešov.

</doc>
<doc id="25662" url="https://sk.wikipedia.org/wiki?curid=25662" title="Lesíček">
Lesíček

Lesíček je obec na Slovensku v okrese Prešov.
Dejiny.
Obec vznikla na základe zákupného práva na území Lipoveckého panstva. Prvá písomná zmienka o obci pochádza z roku 1402, kde sa uvádza ako Erdewske. Ďalšie názvy boli Erdwchke, Erdechke a v roku 1808 Lesníček; maďarský názov je Erdőcske. Obec patrila Jurajovi zo Žehly a neskôr ju vlastnili rodiny Segneyovcov a Karolyiovcov. V 19. storočí patrili okolité lesy štátu.
V rokoch 1402 a 1427 bola obec zdanená z piatich port. V roku 1787 žilo 247 obyvateľov v 34 domoch a v roku 1828 rovnaký počet obyvateľov v 33 domoch.
Hlavnou obživou bolo poľnohospodárstvo, chov dobytka a práca v lesoch.

</doc>
<doc id="25663" url="https://sk.wikipedia.org/wiki?curid=25663" title="Šarišská Trstená">
Šarišská Trstená

Šarišská Trstená je obec na Slovensku v okrese Prešov.
Polohopis.
Obec leží na juhozápadných svahoch Nízkych Beskýd v doline Šarišského potoka, ktorý sa volá Trstianka. Povrch odlesneného chotára je mierne zvlnený až mierne členitý. Nadmorská výška je v strede obce , v chotári 300 – . Najvyšší vrch nad obcou sa volá Haľagoš a má . Obec zo severu lemujú väčšinou zmiešané lesy.
Obec je vzdialená od krajského mesta Prešov. Cez obec prechádza cesta 3. triedy č. 3456. Zo západu susedí s obcou Chmeľovec a z východu s obcou Proč. Južne sa dá prejsť po poľnej ceste aj do obce Čeľovce.
Dejiny.
Prvá písomná zmienka.
Prvá písomná zmienka o obci pochádza z roku 1345, kedy bola súčasťou panstva Komloš (súčasnej obce Chmeľovec). V listine Spišskej kapituly z 5. novembra 1345 sa spomína proces ohraničovania majetku hradného panstva Sebeš, ktorý sa uskutočnil v nedeľu 30. októbra 1345 pred sviatkom všetkých svätých. Z poverenia uhorského kráľa Ľudovíta I. sa ho zúčastnil kráľov blízky človek zeman Mikuláš, syn Dominika "de Nadfu" (zo Šarišskej Trstenej) v prítomnosti prebendára Spišskej kapituly magistra Štefana ako aj zástupcov kráľa – Michal, zástupca vojska Peter. Spoločne prešli od severnú hranicu majetkov Sebeš po Kapy, keďže Kapušany v tom čase patrili kráľovi.
Používanie názvu tejto dediny v prídomku Mikuláša dokazuje nielen vlastníctvo majetku, ale najmä to, že Mikuláš býval v tunajšej kúrií. Z toho je zrejmé, že miestne sídlisko jestvovalo už pred rokom 1345. Zeman Mikuláš s bratmi Jakubom a Vavrincom v roku 1351 použili v predikáte názov dediny Chmeľovec a ďalej listina uvádza vtedajší názov Chmeľovca a Nadveja v stotožňujúcom spojení. Zo vzájomnej zemepisnej polohy oboch dedín a ich názvov vyplýva, že Nadvej vznikol na pôvodnom majetku Komloš a bol mladším sídliskom ako Komloš. Nadvejskí zemania nepochybne pochádzali z rozvetvených komlošských zemanov, pričom Nadvej vznikol ako zemianska osada, resp. dedina. Na popud zemanov ju vybudovali poddaní z Komloša v druhej polovici 13. alebo začiatkom 14. storočia.
14. – 19. storočie.
V písomnostiach zo 14. – 16. stor. sa vyskytuje pravidelne pod maďarským názvom Nadfó zloženom zo slov: nád = trstina a fó = vyšný, horný. Názov vznikol opisom zemepisnej polohy majetku resp. sídliska ležiaceho v hornej časti údolia tunajšieho potoka. Nemožno pochybovať o tom, že maďarský názov Nadveja vytvorili miestni zemania. Z maďarského názvu vznikol fonetickou úpravou slovenský názov Nadvej.
V roku 1600 sídlisko tvorilo 5 kúrií miestnych zemanov. V rokoch 1715 – 1720 tu postupne hospodárilo 2 – 5 poddanské domácnosti. V roku 1787 tu žilo 62 obyvateľov v 7 domoch. Koncom 18. storočia o Nadveji napísal maďarský štatistik, geograf a učiteľ András Vályi toto: "„NÁDFŐ. Nádfej. Slovneská dedina v Šarišskej župe, niekoľko pánov, jeho obyvatelia sú katolíci a iní, nachádza sa v susedstve Posfalvy a jeho vetva a medza sú stredne úrodné, lúka je dvakrát kosená, má aj les.”" Vlastníckymi rodmi boli Horváthovci, Dobyho a Puškovci. Obyvatelia sa zaoberali poľnohospodárstvom, ale zaujímali sa aj o vzdelanie svojich detí. V záznamoch vysokých škôl v Košiciach figurujú mená Ladislava a Jozefa Krucsay, de Nádfó. 
V roku 1828 bolo 5 domov a 43 obyvateľov. Ďalší maďarský akademik Fényes Elek v roku 1851 o obec osídlenú slovákmi, v šarišskej župe, ktorá je filiálkou vo farnosti Pušovce. Jej obyvateľmi bolo 37 katolíkov a 3 evanjelici, pošta sa nachádzala v Prešove.
V roku 1864 vo svojej publikácií Viktor Horňanský uvádza, že v obci žilo 50 katolíkov, 25 evanjelikov a 10 izraelitov.
Začiatok 20. storočia.
Začiatkom 20. storočia mnoho obyvateľov odišlo za prácou a zárobkom do USA. V roku 1911 sa na východnom konci pri miestnom cintoríne obyvatelia obce postavili kaplnku zasvätenú sv. Jánovi Nepomuckému. Za jej staviteľa sa považuje Ondrej Kendra. Kaplnka obyvateľom slúžila ako miesto modlitby. Najmä v lete sa v jej okolí ľudia schádzali na spoločné modlitby sv. ruženca, v zime tieto modlitby prebiehali v domoch samotných obyvateľov. Vnútri kaplnky sa nachádza socha patróna kaplnky. Raz ročne 16. máj, na sviatok sv. Jána Nepomuckého sa v nej slúžila svätá omša.
Po získaní nezávislosti od Rakúsko-Uhorska v októbri 1918 vyhlásení 1. československého štátu sa obec v roku 1919 stala súčasťou dvojtýždňovej bolševickej Slovenskej republiky rád, nazývanej aj ako Slovenská sovietska republika. Jej hlavným mestom bol od 16. júna do 7. júla 1919 Prešov. 
Po potlačení diktatúry proletariátu sa obec opäť pričlenila k ČSR. V medzivojnovom období potom obec patrila do okresu Giraltovce. V prvej veľkej vlne poslovenčovania názvov obcí došlo v roku 1928 k zmene názvu z Nadfej na Nadvej. Pri sčítaní obyvateľstva 1930 sa všetci obyvatelia priznali k slovenskej národnosti, hoci 2 zo 14 domov boli obývané rómskymi rodinami.
II. svetová vojna.
Pri sčítaní obyvateľstva 1940 sa počet obyvateľov zvýšil na 117 obyvateľov. O 2 roky neskôr sa robil súpis židovského obyvateľstva v procese arizácie na Slovensku. V obci nežili žiadni židia a ani sa v nej nenachádzali arizátori, ktorí by kolaborovali na konfiškácií židovského majetku z okolitých dedín. Počas druhej svetovej vojny na východnom fronte bojovali aj obyvatelia z obce z ročníkov narodenia 1920 – 1924 – Juraj Frimer, Ján Kendra, Ján Kovaľ, ktorý zomrel 2 roky po vojne.
Počas bombardovania obce Chmeľov prebehla evakuácia a miestny obyvatelia si prichýlili rodiny z tejto obce. Konkrétne šlo o rodinu Bačišinovú, ktorá bola prichýlená v dome Andreja Talpaša a jeho maňzelky Márie, rod. Stankovičovej. Samotná obec bola oslobodená spod fašistickej okupácie spolu s mestom Prešov a okolitými obcami 19. januára 1945 červenou armádou. Oslobodenie prebiehalo bez boja. Ozbrojené jednotky nacistického Nemecka Wehrmacht sa stiahli ešte deň pred príchodom osloboditeľskej armády. Prvé hliadky sovietskej armády prišli do Kapušian (pravdepodobne aj Šarišskej Trstenej, vtedajšieho Nadveja) V piatok 19. januára 1945 okolo 15-tej hodiny. Sovietske jednotky patrili k 320. gardovému pluku 4. ukrajinského frontu, vedené pplk. A.P. Fokin a major L.J. Rotin. Spolu s týmito jednotkami prišli aj príslušníci I. československého armádneho zboru. Vtedajší obyvatelia obce poskytli armáde potraviny a ošípané.
Obdobie komunizmu.
Po skončení vojny a zmene režimu vo februári 1948 došlo k veľkej zmene názvov obcí povereníkom vnútra Danielom Okálim. Na základe vyhlášky číslo A-311/16-II/3-1948 z 11. júna 1948 sa poslovenčili úradné názvy 710 miest, obcí a osád na Slovensku. Obec Nadvej dostal terajší názov Šarišská Trstená.
Vznik JRD a nasilná kolektivizácia.
Nástupom komunistov sa v roku 1960 založilo Jednotné roľnícke družstvo (JRD). Obyvatelia obce mali kontingenty, ktoré družstvu museli odvádzať z vypestovanej úrody na vlastnom pozemku, ktoré ich rodiny a predkovia, ako samostatne hospodáriacim roľníci obrábali celé desaťročia. Družstvo sa v jarných mesiacoch roku 1964 zlúčilo s družstvom v Pušovciach a Čelovciach. Zlučené družstvo nieslo nový názov Rozvoj. V jari 1968 sa k Rozvoju pričlenilo JRD Proč. V roku 1985 v spoločnom družstve pracovalo 395 trvalo činných pracovníkov, z toho 220 žien. Predsedom JRD bol Ing. Jozef Jakša.
V roku 1964 bola postavená cez obce cesta v plnom úseku od Chmeľova do Kapušian. V roku 1978 boli ukončené práce na vybudovaní obecných rozhlasov v Šarišskej Trstenej a susednom Proči. Boli napojené z rozhlasovej aparatúry v obci Pušovce. Celkové výdavky činili 210 000 Kčs a jeho prvé verejné vysielanie sa uskutočnilo pred Silvestrom. Zo zaujímavostí z kroniky bol na Silvestra 1988 zaznamenaný silný prelet včiel, čo je na dané obdobie neobvyklé a podobný úkaz nebol predtým evidovaný.
Výstavba kostola.
Obyvatelia obce boli kresťansky založení. A aj napriek prenasledovaniu cirkví zo strany komunistov sa podarilo v 60-tych rokoch naplniť sen o vlastnom kostole, keďže dovtedy obyvatelia museli cestovať za bohoslužbami niekoľko kilometrov do susedných obcí a najmä farského kostola v Pušovciach. Zmena nastala najmä zásluhou Dubčekovej éry a prvého slovenského diplomata v službách svätej stolice, rodáka Msgr. ICDr. Štefana Fogaša a miestnych obyvateľov, ktorí sa podieľali na svojpomocnej stavbe rímskokatolíckeho kostola Krista Kráľa. S výstavbou sa začalo koncom 60-tych rokov a kostol bol dokončený v roku 1970.
Samotný diplomat mal komplikovaný vstup do rodnej krajiny, no v rokoch 1970, 1971 a 1972 využil diplomatický pas a prišiel na návštevu rodnej zeme. Posviacky nového kostola zasväteného Kristovi Kráľovi sa však nedožil. 28. marca 1974 prišla správa z Paríža, že vo veku 49 rokov Monsignore Štefana Fogaša náhle zomrel. Po intervencii Vatikánu na veľvyslanectve ČSSR v Taliansku, bol udelený súhlas na prevoz telesných pozostatkov do vlasti, no z nejasných príčin to neskôr odvolali a tak deň pred pohrebom bol nakoniec prevezený do Ríma, kde ho pochovali. Pol roka po jeho smrti bol nakoniec kostol posvätený. Po 33 rokoch, 12. decembra 2007 o 15:00 za prítomnosti vtedajšieho košického arcibiskupa Mons. Alojza Tkáčaboli jeho pozostatky prevezené a uložené pri vstupe na miestny cintorín.
Po páde komunistického režimu.
Po páde komunistického systému prešlo JRD do konkurzu a neskôr zaniklo. V roku 1990 bola založená komunita sestier Kongregácie Božského Vykupiteľa. Dom, v ktorom bývala rodina Plančárová zmenil vlastníka a bývali v ňom rehoľné sestry. Tento dom mal aj kaplnku a posvätil ho biskup Alojz Tkáč. Sestričky Columbiera Fornadeľová, Viktória Delejová, Praxedys Papcunová a Beáta Brajerová v ňom bývali do roku 1995, keď ho kúpila rodina z Giraltoviec. V roku 1994 sa v obci začal budovať nový obecný úrad a kultúrny dom. Hlavne kvôli financiám a zmenám v projekte bol sprístupnený na miestne kultúrne udalosti a slávnosti od roku 2009. K jeho kompletnému dokončeniu došlo o päť rokov neskôr aj vďaka štrukturálnym fondom z Európskej únie. Po roku 1990 bola obnovená miestna samospráva a prvým starostom obce sa stal František Centek. V roku 2000 bola obec plynofikovaná. 31. júla 2003 bol založený Mikroregión Haľagoš a jej členmi boli obce Šarišská Trstená, Chmeľovec, Podhorany, Proč, Čelovce, Pušovce a Ovčia farma Proč s.r.o. Od roku 2004 v tomto združení je firma MAZAD s.r.o. a 2006 STOLÁRSTVO – Pavol Vojtek. Sídlo mikroregiónu je na obecnom úrade v Šarišskej Trstenej.
V decembri 2002 došlo k zmene starostu a na čelo obce sa dostal nominant strany SMER Jaroslav Fogaš. Do obce o rok neskôr zavítal aj vtedajší poslanec Národnej rady SR a predseda strany SMER - tretia cesta Robert Fico v rámci kampane súvisiacej s privatizáciou SPP Po stretnutí so starostom obce Šarišská Trstená sa poslanec Fico vyjadril: "Potvrdzuje sa to najhoršie, čo sme očakávali, že ľudia sú nútení vrátiť sa ku kúreniu tuhým palivom. Dochádza na Slovensku k návratu do 19. storočia." 
V roku 2008 sa potom starosta zapojil do akcie propagácie I. piliera, ktorá slúžila ako antikampaň voči viacpilierovému financovaniu systému sociálneho poistenia, resp. konkrétne voči novovzniknutému II. pilieru dôchodkového systému. Po vnútrostraníckom stretnutí v Prešove sa starosta obce vyjadril pre média: "Pýtajú sa ma na to. Rozmýšľam, že urobíme verejné zhromaždenie, na ktorom by dostali aj tieto informácie."
Od 2010 – súčasnosť.
Ďalšie projekty sa začali realizovať až po komunálnych voľbách v roku 2010. Hlavné zdroje financovania boli z Európskych fondov. Uskutočnila sa výstavba miestnej kanalizácie spolu s prvou etapou chodníkov, kedy sa postavilo vyše 200 metrov a tým sa spojil cintorín s centrom dediny. 
V roku 2011 sa chodníka dočkala aj západná strana obce, ktorou ide hlavná cesta III/3456. V tomto prípade sa postavilo približne 150 metrov a spojil sa západný koniec obce s miestnou zastávkou autobusovej dopravy. V tom istom roku sa v južnej časti obce, v blízkosti obecného úradu začala budovať aj prvá bytová jednotka v obci. Tá bola dokončená v roku 2012 a spolu s ňou skolaudovali aj multifunkčné ihrisko. Starosta obce Jaroslav Fogaš to okomentoval pre lokálne média slovami: "„Ide o šesť nájomných bytov, v auguste by sme chceli skolaudovať. Bol o ne záujem zo strany občanov,“" 
Napriek tomuto vyjadreniu o záujme zo strany občanov, väčšina nájomných sociálnych bytov bola obsadená obyvateľmi z iných obcí s väzbami na vedenie obce. Spolu s druhou bytovkou dokončenou v roku 2014 to výrazne ovplyvnilo zvýšenie počtu obyvateľov medzi rokmi 2011 a 2016 o 20 percent. Výstavba bola financovaná z dotácii Ministerstva dopravy, výstavby a regionálneho rozvoja SR z 20% podľa zákona č. 443/2010 Z. z. o dotáciách na rozvoj bývania a o sociálnom bývaní. Zvyšná časť bola financovaná z vlastných zdrojov obce a teda úveru od Štátneho fondu rozvoja bývania.
Okrem spomínaného bola v roku 2014 realizovaná úprava zastávky SAD a v jej okolí bol zriadený obecný park. Veľkú časť z týchto projektov naviazaných na európske fondy realizovali firmy MAZAD, s.r.o. zo susednej obce Chmeľovec podnikateľa Mariána Maňkoša a firmy spojené s rodákom z obce Jozefom Plančárom GASMONTA s.r.o. , resp. firmy PLANGAS-TRANS s.r.o.. Úzky vzťah medzi vedením obce a firmou MAZAD, s.r.o. ilustruje aj predaj nákladného vozidla Tatra 148-S3 vo vlastníctve obce za sumu 2.000 EUR začiatkom roka 2014.
Koncom roka 2017 obec nakúpila od spoločnosti ŠTÝL EU s.r.o. komunálnu techniku v hodnote 88.000,00 EUR a to kĺbový nakladač, viacúčelovú lopatu, nesený sypač na soľ a piesok zo zásobníkom, mulčovaciu kosačku na výsuvnom ramene, snežný pluh, paletizačné vidly, podkopová lyžica, rotačná kefa na sneh, príves brzdený. Financovanie šlo v plnej výške z Programu rozvoja vidieka a mala slúžiť na uľahčenie prístupu marginalizovaných skupín. Túto techniku využíva obec na odpratávanie snehu v zime, či stavbu domov poslancov a blízkej rodiny vedenia obce v oblasti Šilky.
Zo štátneho rozpočtu na opravu ciest obec dostala prostriedky z rozpočtovej rezervy vtedajšieho predsedu vlády Roberta Fica (SMER-SD) v roku 2017 a to vo výške 10.000,00 € EUR. Ďalšiu dotáciu z rozpočtovej rezervy predsedu vlády Slovenskej republiky vo výške 15.000 € dostala obec posledné dni úradovania vtedajšieho predsedu vlády Petra Pellegriniho (SMER-SD). Podpis zmluvy sa uskutočnil 19. marca 2020 Zmluva a svoju účinnosť nadobudla 21. marca 2020, teda deň kedy premiér odovzdával moc novému predsedovi vlády Igorovi Matovičovi. Podľa zmluvy bola dotácia " "použitá v súlade s účelovým určením na nákup zariadenia do kultúrneho domu (stoly, stoličky, obrusy, návleky na stoličky), vybavenia do kuchyne pri kultúrnom dome (taniere, príbory, poháre, misy), na zabezpečenie ozvučenia sály v kultúrnom dome a na dodávku a práce súvisiace s výmenou sociálnych zariadení v kultúrnom dome (demontáž pôvodných zariadení a montáž nových toaliet, umývadiel, batérií a pod.)". "Okrem obce Šarišská Trstená, kde bol nominant strany SMER-SD ďalších 8 obcí so straníckym prepojením a 5 obcí, kde s nezávislým kandidátom. Transparency International Slovensko a média na Slovensku poukázali na to, že tieto prostriedky v čase pandémie neboli určené na zvládnutie situácie okolo COVID-19, ale boli využité netransparentným spôsobom. TIS dlhodobo upozorňovala, že tento systém účelového netransparentného obdarovania by mal byť zrušený.
V obci by sa v roku 2022 sa mala začať budovať materská škôlka, komunitné centrum a chodník od osídlenia MRK (marginalizovanej rómskej komunity), tieto projekty opäť získala firma opäť raz firma MAZAD, s.r.o. Stavbu materskej škôlky mala stáť 433.939,70 € a zmluva bola podpísaná 20. októbra 2021. Dňa 23. marca 2022 obe strany podpísali dodatok, kde si obec vyhradila právo odstúpiť od zmluvy a to bez akýchkoľvek sankcií. O mesiac neskôr, 25. apríla 2022 obe strany uzavreli dohodu o zrušení Zmluvy o dielo.
V pláne je okrem spomínaného aj Stavba detského ihriska, ktorú by mala realizovať firma PLANGAS-TRANS s.r.o. V obci by sa v roku 2022 mala dokončiť kanalizácia k MRK. K dispozícii budú mať občania dostupné aj verejné WiFi za 13.000€ s DPH.
Podľa informácií zo stránky obecného úradu je v pláne:
Názov.
Vývin názvu obce
Obyvateľstvo.
Graf nižšie zobrazuje vývoj počtu obyvateľov v obci Šarišská Trstená. Os X označuje časovú líniu od roku 1787 po súčasnosť. Ypsilonová os zobrazuje celkový počet obyvateľov obce. Obec bola do začiatku 20. storočia malou sídelnou osadou, ktorej počet obyvateľov nepresahoval stovku (1828 – 43 obyvateľov, 1869 – 63 obyvateľov, 1880 – 39 obyvateľov, 1900 – 72 obyvateľov, 1910 – 76 obyvateľov, 1921 – 75 obyvateľov, 1930 – 94 obyvateľov). Po vzniku samostatného Česko-Slovenska sa počet ľudí zvýšil o 56 % a v roku 1940 dosiahol 117 obyvateľov.
V priebehu nasledujúcich dvadsiatich rokov sa počet opäť zvýšil o 53% na 179 obyvateľov a začiatkom 70-tych rokov presiahol 200 obyvateľov. Do konca komunistického režimu nedošlo k skokovému nárastu obyvateľstva (1971 – 208 obyvateľov, 1991 – 223 obyvateľov). Po vzniku samostatného Slovenska sa aj vďaka rozvoju krajiny v priebehu tridsiatich rokov o približne 61% z 223 na súčasných 362 obyvateľov (2001 – 264 obyvateľov, 2011 –306 obyvateľov, 2020 – 359 obyvateľov).
Národnostné zloženie.
Podľa sčítania obyvateľov v rokoch 2011 a 2021 bolo národnostné zloženie obyvateľstva v obci takéto:
Politika.
Obecná samospráva.
Obecné zastupiteľstvo obce Šarišská Trstená je orgánom samosprávy obce a zastupiteľským zborom obyvateľov obce. Má 5 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na štvorročné volebné obdobie. Vedie zasadnutia obecného zastupiteľstva podpisuje ich uznesenia. Má jedného zástupcu starostu obce.
Hospodárstvo.
V obci po roku 1989 fungovala prevádzka potravín, ktorú prevádzkovala Mária Gimerová od 27. augusta 1992 do 1. marca 2005. Prevádzku neskôr prevzala Zuzana Fogašová (do roku 2007) a po nej Mária Mazúrová. Miestne potraviny sa snažili neúspešne oživiť v roku 2015. Od roku 2016 v obci nie je žiadna prevádzka potravín.
V obci od roku 2012 do roku 2020 fungovalo kvetinárstvo Gabriela.
Doprava.
Hlavným vykonávateľom autobusovej dopravy v Prešovskom samosprávnom kraji je spoločnosť SAD Prešov, a.s., ktorá zabezpečuje prímestskú dopravu. Cez obec premáva pravidelná prímestská autobusová doprava na linke 707444 Prešov – Čeľovce / Chmeľov – Giraltovce. Tá zabezpečuje spojenie s mestom Prešov, obcami Chmeľovec, Podhorany, Kapušany, Ľubotice, ale aj obcami Proč, Pušovce, Čeľovce, Chmeľovec, Kračúnovce, Giraltovce.
Životné prostredie.
V obci, ani v blízkom okolí sa nenachádza žiadny väčší podnik, ktorý by znečisťoval životné prostredie. Znečisťujú si ho iba občania sami tým, že spaľujú niektoré škodlivé látky, vypúšťajú odpadové vody do potoka atď. To sa snáď zlepší vybudovaním kanalizácie a čističky odpadových vôd. V obci sa organizuje aj separovaný zber.

</doc>
<doc id="25664" url="https://sk.wikipedia.org/wiki?curid=25664" title="Šarišská Poruba">
Šarišská Poruba

Šarišská Poruba je obec na Slovensku v okrese Prešov.
Občianska vybavenosť.
V obci sa nachádza modernistický evanjelický kostol. Šarišská Poruba je fíliou cirkevného zboru Nemcovce.

</doc>
<doc id="25665" url="https://sk.wikipedia.org/wiki?curid=25665" title="Svinia">
Svinia

Svinia je obec na Slovensku v okrese Prešov. 

</doc>
<doc id="25666" url="https://sk.wikipedia.org/wiki?curid=25666" title="Suchá Dolina">
Suchá Dolina

Suchá Dolina je obec na Slovensku v okrese Prešov, 24 km od Prešova. 
Kultúra a zaujímavosti.
Prírodné pamiatky.
Z prírodných zaujímavosti hodno spomenúť, speleologické monitorovanie jaskynného útvaru Skalná diera (Penežnica), južne od obce Suchá Dolina. 
Občianska vybavenosť.
Nachádza sa tu predajňa potravín s pohostinstvom pod jednou strechou. Hlavnými zmenami prešli v poslednom čase kostol, ktorý bol kompletne obnovený a taktiež prístupové schodisko a zároveň miestny úrad. Dedina je rozostavená okolo hlavnej komunikácie ale má aj jednu ulicu, ktorú rozdeľuje zregulovaný potok. 

</doc>
<doc id="25667" url="https://sk.wikipedia.org/wiki?curid=25667" title="Okružná (okres Prešov)">
Okružná (okres Prešov)

Okružná (do roku 1948: slov. Kereštvej; maď. "Kiskőrösfő", nem. "Keresstwig") je obec na Slovensku v okrese Prešov.
Polohopis.
Obec sa nachádza vo východnej časti okresu Prešov, pod najsevernejším výbežkom pohoria Slanské vrchy, v doline Okružnianskeho potoka. Potok odvodňuje severné svahy predhoria a je ľavým prítokom potoka Ladianka, ktorá je zasa ľavým prítokom riečky Sekčov (ľavý prítok rieky Torysa).
Dĺžka hraníc katastra dosahuje takmer 17 km, pričom obec susedí s katastrálnym územím 7 obcí:

</doc>
<doc id="25668" url="https://sk.wikipedia.org/wiki?curid=25668" title="Mošurov">
Mošurov

Mošurov je obec na Slovensku v okrese Prešov.

</doc>
<doc id="25669" url="https://sk.wikipedia.org/wiki?curid=25669" title="Brestov (okres Humenné)">
Brestov (okres Humenné)

Brestov je obec na Slovensku v okrese okrese Humenné.

</doc>
<doc id="25670" url="https://sk.wikipedia.org/wiki?curid=25670" title="Ruská Nová Ves">
Ruská Nová Ves

Ruská Nová Ves je obec na Slovensku v okrese Prešov. 
Polohopis.
Nachádza sa jeden kilometer východne od Prešova, tretieho najväčšieho mesta Slovenska. 
Kultúra a zaujímavosti.
Turizmus.
Ruská Nová Ves je obľúbenou destináciou pre turistov, keďže sa tu nachádza niekoľko turistických miest. Nachádza sa tu: Zbojnícky hrad, zrúcanina hradu z ktorého je výhľad na Ruskú Novú Ves a aj na Prešov, Chata Sova, drevená chata presne na polceste do Chaty Fricka, ďalšej drevenej chaty.

</doc>
<doc id="25671" url="https://sk.wikipedia.org/wiki?curid=25671" title="Malý Šariš">
Malý Šariš

Malý Šariš je obec na Slovensku v okrese Prešov.
Polohopis.
Obec Malý Šariš leží v Šarišskej vrchovine, v doline Šarišského potoka. Stred obce má nadmorskú výšku 280 metrov nad morom. Povrch územia tvorí centrálno-karpatský flyš s hnedozemnými pôdami.
Dejiny.
Územie obce ľudia obývali už v neskorej dobe kamennej a na začiatku doby bronzovej. Svedčia o tom nálezy (aj keď sa žiada priznať, že len ojedinelé) – a to mohyly východoslovenskej mohylovej kultúry. Ľud tejto kultúry, zaoberajúci sa pastierstvom, bol pravdepodobne bez stáleho sídla. Pastieri sa so svojimi stádami pohybovali po tiahlych hrebeňoch pozdĺž východoslovenských riek, kde aj stavali svojim mŕtvym mohyly.
Názov.
Pri odvodzovaní názvu dediny pramene nie sú jednotné. V uhorských písomnostiach z 13. – 14. storočia sa názov Šariš vyskytuje striedavo pod názvami Saros a Sarus. Obidva názvy sú pravdepodobne úpravami staršieho slovanského názvu Šariš – vyskytujúceho sa v listine poľského pôvodu – Sarus ako jeho latinizovaný tvar, Saros maďarizovaný tvar (v zmysle blatný). Tejto obci dal meno najmä „materský“ Veľký Šariš. Predpokladá sa, že s pribúdaním obyvateľstva v podhradí a rozširovaním obhospodarovanej pôdy vzniklo nové sídlisko s rozlišujúcim prívlastkom Malý, ktorý je uvádzaný v maďarčine, nemčine, latinčine alebo v slovenčine.
Vývin názvu obce

</doc>
<doc id="25672" url="https://sk.wikipedia.org/wiki?curid=25672" title="Malý Slivník">
Malý Slivník

Malý Slivník je obec na Slovensku v okrese Prešov.
Polohopis.
Malý Slivník leží v severovýchodnej časti Šarišskej vrchoviny v doline prítoku Mošurovanky. Pahorkatinný povrch chotára tvorí centrálnokarpatský flyš. Má kyslé lesné pôdy, menej lužné hnedozemné ilimerizované.
História.
Kráľ Belo IV. dal v roku 1248 jágerskému biskupovi územné majetky za tri štvrtiny desiatku od poddaných z viacerých stredošarišských dedín medzi nimi aj z Malého Slivníka. Tunajšie sídlisko jestvovalo pred rokom 1248, lebo dovtedy poddanské domácnosti spomínanú časť desiatku odovzdávali jágerskému biskupovi a štvrtina desiatku patrila miestnemu farárovi. V spomínanej listine sa dedina vyskytuje v maďarskom názve vo význame "Nový Slivník" (Ujszilva), názov potvrdzuje skutočnosť, že toto sídlisko je novšie ako susedný Veľký Slivník. Odvodenie názvu od Veľkého Slivníka dosvedčuje, že sídlisko vybudovali obyvatelia Veľkého Slivníka na pôvodnom slivníckom majetku. Malý Slivník s najväčšou pravdepodobnosťou jestvoval aj pred 13. stor. Patrí k dedinám, ktoré vybudovali obyvatelia starobylých slovenských dedín ako prirodzený dôsledok rozširovania osídlenia. Už pred 14. stor. sa tu nachádzal kostol, v ktorom okolo roku 1311 pôsobil farár Tomáš. V roku 1389 kráľ Žigmund Luxemburský daroval Malý Slivník šľachticom z Rozhanoviec, ktorým patril do začiatku 16. stor., dovtedy bol majetkovou súčasťou panstva hradu Šariš, teda zároveň vo vlastníctve kráľa. V roku 1427 tunajších sedliakov zdanili od 24 port. V rokoch 1543, 1567 a 1588 sedliakov zdanlili od 4, 3, resp. 2 port a v uvedených rokoch tu žili 4, 6 a 5 domácností želiarov. V roku 1600 malo sídlisko 11 obývaných poddanských domov, kostol, faru, prípadne školu. V 19. storočí sa tu ťažil piesok.

</doc>
<doc id="25673" url="https://sk.wikipedia.org/wiki?curid=25673" title="Lúčina">
Lúčina

Lúčina je obec na Slovensku v okrese Prešov.

</doc>
<doc id="25674" url="https://sk.wikipedia.org/wiki?curid=25674" title="Ľubovec">
Ľubovec

Ľubovec je obec na Slovensku v okrese Prešov. Obec sa v minulosti zlúčila s obcou "Ruské Pekľany".

</doc>
<doc id="25675" url="https://sk.wikipedia.org/wiki?curid=25675" title="Podhradík">
Podhradík

Podhradík je obec na východnom Slovensku v okrese Prešov. 
Polohopis.
Obec Podhradík sa nachádza vo východnej časti okresu Prešov pod výbežkom pohoria Slanské vrchy pozdĺž potoka Šebastovka v nadmorskej výške 420 m n.m.
Dejiny.
Obec vznikla ako osada pod hradom Šebeš. 
Občianska vybavenosť.
V obci sa nachádza rímskokatolícky kostol zasvätený Najsvätejšej Trojici (1994).

</doc>
<doc id="25676" url="https://sk.wikipedia.org/wiki?curid=25676" title="Proč">
Proč

Proč je obec na Slovensku v okrese Prešov.
Polohopis.
Obec leží na juhozápadných svahoch Nízkych Beskýd. 
Povrch odlesneného chotára je mierne zvlnený až mierne členitý. Nadmorská výška je v strede obce 470 m, v chotári 430–600 m. Najvyšší vrch nad obcou sa volá Haľagoš a má 642 m. n. m. Obec zo severu lemujú väčšinou zmiešané lesy. 
Obec je vzdialená 17 km od krajského a okresného mesta Prešov. Cez obec prechádza cesta 3. triedy č. 3456 a 3. triedy č. 3457. Susedí s obcou Šarišská Trstená a obcou Pušovce.
Dejiny.
Vznik obce.
Prvá písomná zmienka o obci pochádza z roku 1423 v podobe Procz. Majetok dnešného územia patril zemanskej rodine German z Komloša. Zeman German bol poverený kráľom Štefanom V., aby strážil hranice. Po deľbe majetkov sa v chotári usadila jedna vetva zemanskej rodiny. Predpokladá sa, že obec mohla vzniknúť v období príchodu Germana do Chmeľovca.
Názov obce Porocs v preklade z maďarčiny súvisí so slovom tesár.
Zo zemanskej rodiny sa neskôr stali sedliaci, stratili svoje majetky a stali sa želiarmi. V tomto období patrila už usadlosť inému zemanovi Blažejovi. 
Obyvatelia obce boli Slováci, no maďarské názvy pretrvali až do druhej polovice 20. storočia. Pri zmienke z roku 1427 sa uvádza názov dediny Prochfalua. Obec patrila do Šarišskej župy. Pri reforme a zavedení krajov a okresov bola zaradená do okresu Giraltovce v rámci Prešovského kraja. V roku 1960 nastala organizačná zmena a obec bola zaradená do okresu Prešov a kraja Východoslovenského. Tvorí časť hranice Prešovského okresu na jej severo-východnej strane s okresom Bardejov.
Názov.
Vývin názvu obce
Obyvateľstvo.
Graf nižšie zobrazuje vývoj počtu obyvateľov v obci Proč. Os X označuje časovú líniu od roku 1880 po súčasnosť. Ypsilónová os zobrazuje celkový počet obyvateľov obce.
Politika.
Obecná samospráva.
Obecné zastupiteľstvo obce Proč je orgánom samosprávy obce a zastupiteľským zborom obyvateľov obce. Má 5 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstva a podpisuje ich uznesenia. Má jedného zástupcu starostu obce.

</doc>
<doc id="25677" url="https://sk.wikipedia.org/wiki?curid=25677" title="Šindliar">
Šindliar

Šindliar je obec na Slovensku v okrese Prešov.

</doc>
<doc id="25678" url="https://sk.wikipedia.org/wiki?curid=25678" title="Široké">
Široké

Široké je obec nachádzajúca sa na východnom úpätí pohoria Branisko v okrese Prešov.
Polohopis.
Chotár obce Široké leží na východných svahoch pohoria Branisko a v hornej časti údolia Veľkej Svinky v nadmorskej výške s rozsahom od 483 do 1170,5 m. Je súčasťou Šarišskej vrchoviny a jej podcelku Širockej brázdy. Obec Široké je v západnej časti okresu Prešov najľudnatejšia a najrozvinutejšia z hľadiska infraštruktúry a podnikateľských aktivít. V centre obce upútajú návštevníkov veľké budovy kultúrno-obchodného strediska a polyfunkčný objekt, v ktorom je umiestnené: zdravotné stredisko so všeobecným lekárom pre dospelých, lekárom pre deti a dorast, gynekológom a zubným lekárom, lekáreň, Základná umelecká škola v Širokom, rýchla zdravotná služba, obecné nájomné byty a garáže.
Okolie obce a hornatý terén pohoria Branisko poskytuje vhodné podmienky na pešiu turistiku, cykloturistiku a biatlonové trate. Novovybudovaný športový štadión podporuje rozvoj nielen futbalu. Obec sa môže pochváliť aj náročnou motokrosovou traťou, na ktorej sa konajú rôzne majstrovské preteky v motokrose.
Dejiny.
Široké sa do prvého písomného záznamu dostalo 21. februára 1320, keď sa pred konventom v Spišskej Kapitule konalo dedičské delenie panstva Svinia s 22 dedinami aj samotami a hradom. Majetok zemepána Meršeho sa priamo prepisoval na vnukov Mikuláša, Petra, Merše mladšieho a Dominika z rodu Aba. Štyria bratia, synovia Benedikta si rozdelili medzi sebou celé dedičstvo tak, že každý dostal štvrtinu dediny Svinia a niekoľko okolitých dedín. V dokumente sa hovorí: „...ďalej Dominik prijíma štvrtú časť dediny Svinia, ktorá leží oproti súhvezdiu Veľkého voza a štvrtú časť pevnosti Šariš (Lipovce). Z vonkajších dedín dedinu Pank, dedinu Syroka, dedinu Laz (Šarišské Lužianky) a dediny Víťaz, Starý aj Nový“. Názov dediny sa bez podstatnej zmeny používa aj v neskorších listinách: Syroka 1320, Siroke 1773, Siroka 1785, Schiroka 1786 a Široké od roku 1920.
V roku 1454 dostávajú rodiny Frichy, Hedry a Berthoty potvrdenie na majetky v Širokom, Fričovciach, Hendrichovciach, Bertotovciach, Krížovanoch, Hrabkove, Ovčí, Víťaze a Pohlodove. Spoločný erb (Aba) a zemiansku listinu získavajú rodiny Širokay, Frichy, Hedry a Berthoty v roku 1456. Rod Širokay zaniká, ale využívanie mena obce na priezvisko nezaniklo, dnes má tvar Širocký. Posledný známy potomok Ladislav Širokay bol pomocný jágerský biskup, ako aj jágerský kanonik a titulárny správca prepošstva v Myšli. Vieme tiež o ňom, že 25. októbra 1478 posvätil rozšírenú katedrálu sv. Martina v Spišskej Kapitule. Pamiatkou na neho je neskorogotický epitaf z červeného mramoru z roku 1487, umiestnený pod chórom kostola.
Dňa 20. novembra 1997 začali motoristi používať novopostavenú diaľnicu, poza obec, ktorá ústi do prvého diaľničného tunela na Slovensku – tunela Branisko. Ten bol do užívania slávnostne odovzdaný 29. júna 2003.
Symboly obce.
Erb obce Široké.
V červenom poli štítu na modrom trojvrší biely (strieborný) vták (sokol) s rozovretými krídlami a žltými (zlatými) pazúrmi, zobákom a okom. Podkladom pre erb obce bola obecná pečať Širokého, pochádzajúca z druhej polovice 18. storočia. Jediný známy odtlačok obecného typária je uložený v Štátnom Oblastnom archíve v Prešove na písomnosti z 12. marca 1787. Keďže v zbierke mestských a obecných pečatí v Krajinskom archíve v Budapešti sa pečať obce Široké nenachádza, pri tvorbe obecného erbu možno vychádzať iba zo spomínaného, pomerne zle zachovaného exempláru. Na pečati s kruhopisom SIG. (illum) POS. (sessionis) SIROCHA s nečitateľným letopočtom z 18. storočia je ako obecné znamenie rozoznateľný vták s rozovretými krídlami, sediaci na trojvrší. Vyfarbenie návrhu bolo zvolené tak, aby zodpovedalo základnému heraldickému pravidlu pre používanie farieb a kovov, ako aj estetickým nárokom. Je použitý neskorogotický štít, v obecnej a mestskej heraldike najčastejší.
Erb obce schválilo obecné zastupiteľstvo 28. júna [[1995]].
Vlajka obce Široké.
Vlajka obce Široké vychádza z farieb obecného erbu a pozostáva z farieb červená, biela, žltá a modrá. Pomer strán je 2:3 a je ukončené zástrihmi siahajúcimi do jednej tretiny dĺžky listu vlajky. Vlajku obce chválilo obecné zastupiteľstvo 28. júna 1995.
Pečať obce Široké.
Pečať obce tvorí erb obce s kruhopisom: „OBEC ŠIROKÉ"
Kultúra a zaujímavosti.
Zaujímavosti.
Obec je známa neďalekým tunelom Branisko, či motokrosovou traťou.
Školstvo.
V Základnej deväťročnej škole v Širokom sa začalo vyučovať 4. januára 1962. Od 1. júla 2002 nadobudla škola so školskou jedálňou právnu subjektivitu. Na 2. stupeň tu dochádzajú žiaci aj v Víťaza a Fričoviec. Škola je zameraná na získanie základných vedomostí v učive 1. – 9. ročníka, ale venuje maximálnu pozornosť talentovaným žiakom v krúžkoch (na škole je ich 28). Škola patrí medzi najväčšie vidiecke školy v okrese a leží 26 km od okresného mesta Prešov. Zapojenosť školy do súťaží je vysoká napriek zvýšeným finančným nákladom na cestovanie. Najvýraznejšie úspechy na Slovensku aj medzinárodne škola dosahuje v práci s mladými hasičmi, v biatlone, bedmintone a brannom viacboji.
Základná umelecká škola v Širokom bola založená 1. septembra 2003. Zriaďovateľom školy je obec Široké. Riaditeľkou školy je Mgr. Lenka Nehilová. Je plne organizovanou školu so všetkými odbormi – hudobným, výtvarným, tanečným a literárno-dramatickým. V hudobnom odbore sa vyučuje hra na klavíri a keyboarde, husliach, gitare, flaute, akordeóne a speve.
Nová moderná Materská škola v Širokom bola postavená na náklady Obce Široké, ktorá ju aj prevádzkuje. Slávnostne odovzdaná do užívania bola v roku 2001. Riaditeľkou MŠ je Silvia Belaníková. Škôlka má štyri triedy a navštevujú ju deti od 2,5 – 6 rokov. Deti majú možnosť stravovať sa v spoločnej jedálni. Súčasťou areálu materskej škôlky je aj rozsiahla školská záhrada s preliezkami.
Šport.
Motokros.
Prvopočiatky motokrosu v Širokom siahajú do 50-tych rokov, keď vtedajší chlapci skúšali jazdiť na motorkách nie len na cestách, ale aj v teréne. Najznámejší jazdec z tohto obdobia bol širocký rodák, už nebohý viacnásobný majster Slovenska Ladislav Katriňák, otec známeho slovenského motokrosového reprezentanta Jaroslava Katriňáka.
No v skutočnosti sa dá hovoriť o motokrose až v 70-tych rokoch, a to v spojení s menami ako Eduard Petrovský, Jozef Pribula, Jozef Čuchran, Tomáš Čech, Anton Šofranko a Jozef Drozda.
Jozef Drozda bol majster ČSSR v rámci armádnych klubov, v polovici 80-tych rokov ako československý reprezentant, ktorý reprezentoval ČSSR na Majstrovstvách sveta v motokrose a na známych 6 dňových MS v enduro. 
Prvé skutočné motokrosové preteky sa v Širokom uskutočnili v roku 1986. Po niekoľkoročnej odmlke sa motokrosové preteky v Širokom opäť obnovili a to v rokoch 1996 - 2002. Po opätovnej prestávke sa opäť obnovili v roku 2007, kedy sa konal nultý ročník COUNTRYCROSSU. Odvtedy sa v Širokom každoročne preteká.
V roku 2009 vznikol CROSS TEAM Široké. Predsedom je Peter Foriš a ďalší, ktorí sa starajú o jeho fungovanie sú: Štefan Baran a Marián Čarný. Jazdci tímu sú: Marián Čarný, Ľuboš Baran, Patrik Marušák.
V roku 2009 sa podarilo zorganizovať dvoje pretekov, a to v auguste – Východoslovenský pohár a v októbri – Celoslovenské finále slovenského pohára. V r.2010 sa konali majstrovstvá SR v motokrosových pretekoch motocyklov jednotlivcov pre triedy MX1, MX2 a MX4, MX1 B, MX2B. Boli zaradené aj preteky MACEC CUPU v triedach MX1 a MX2. Jazdci zo Širokého v triedach MX1 - Marián Čarný sa umiestnil na 6. mieste a Ľuboš Baran na 11. mieste.

</doc>
<doc id="25679" url="https://sk.wikipedia.org/wiki?curid=25679" title="Vyšná Šebastová">
Vyšná Šebastová

Vyšná Šebastová je obec na Slovensku v okrese Prešov.
Polohopis.
Časti obce.
Severná.
Leží 1 km od Vyšnej Šebastovej. Prvá písomná zmienka o nej pochádza z r. 1345. Pôvodní usadlíci tu pravdepodobne klčovali lesy a pálili uhlie. Od grófa dostali pozemky na výstavbu obydlí a k tomu oráčinu, pasienky pre kravy a drevo podľa potreby. Boli to želiari, ktorí chodili na pánske. V 14.15. storočí bol Sengetov súčasťou hradu Šebeš.
V súčasnosti patrí osada do katastra obce Vyšná Šebastová. Na jej území je vybudovaných 50 obytných domov, v ktorých žije približne 150 obyvateľov. Osada ma od r. 1983 vlastný kostolík zasvätený slovenským vierozvestcom Cyrilovi a Metodovi. Vďaka slušne vybudovaným inžinierskym sieťam a príjemnému prostrediu sa Severná v posledných rokoch stáva zaujímavou stavebnou lokalitou.
Vodné toky.
Obcou preteká potok Šebastovka, miestnymi nazývaný Šebešuvka. Šebastovka je východným ľavostranným prítokom rieky Sekčov. Pramení v Slanských vrchoch pod vrchom Tri chotáre. Jej najvýznamnejším prítokom je ľavostranný prítok Šebastovníka na začiatku obce Podhradík. Miestni ľudia ho nazývajú Šebešík.
Severnou preteká Kapušiansky potok, ktorý je ľavostranným prítokom Ladianky, tá je ľavostranným prítokom Sekčova. Miestni ho nazývajú Kapanoš.
Názov obce.
Názvy obcí a miest boli v minulosti často odvodzované od daností typických pre danú lokalitu. Spod Slanských vrchov vyviera bystrina pretekajúca úžľabinou Dubovej a Hájovej hory, ktorú Maďari nazvali „Sebes“, čo v preklade znamená rýchly alebo prudký. To je pravdepodobný pôvod názvov všetkých obcí ležiacich v jej povodí. Patrí medzi ne aj Vyšná Šebastová - Felsősebes, ktorej názov prešiel niekoľkými zmenami, kým v r. 1948 nadobudol dnešnú podobu. Napriek tomu starší občania používajúci šarišské nárečie aj dnes preferujú názov Vyšný Šebeš.
Dejiny.
Podľa dostupných historických zdrojov prvú osadu na území dnešnej Vyšnej Šebastovej založili usadlíci v druhej polovici 13. storočia. Pravdepodobne to boli želiari, ktorí sa zaoberali poľnohospodárstvom a záhradníctvom. Majetok rozprestierajúci sa na tomto území patril Šarišskej župe. Neskôr majetok niekoľkokrát menil majiteľov. V kráľovskej listine z roku 1315 sa prvýkrát spomína hrad Šebeš. Tento hrad bol vystavaný z kameňa v rokoch 13071315 na kopci zvanom Mačka, v nad. výške v blízkosti osady Podhradík (v prameňoch ako Waryala). V 14.16. storočí patrilo k hradu rozsiahle panstvo, na ktorom sa neskôr často striedali vlastníci. Po dlhých sporoch medzi Šebešiovcami a mestom Prešov o hranice majetku, bola roku 1550 proti hradu Šebeš vyslaná trestná výprava, ktorej sa zúčastnili aj prešovskí mešťania. Osadenstvo hradu nemalo šancu uspieť proti presile a tak sa majiteľ hradu František Šebeš rozhodol kapitulovať. Týmto rozhodnutím zachránil životy svojich poddaných, no o ten svoj prišiel, keď ho útočníci obesili spolu s kastelánom hradu Mikulášom Gergelackým na trám hradnej brány. Hrad bol vyrabovaný a vypálený. V nasledujúcich rokoch sa nikto nepokúsil o obnovu hradu a v súčasnosti sú na mieste, kde voľakedy stál, viditeľné iba nepatrné zvyšky obvodových múrov. Začiatkom 17. storočia sa Šebeš rozvinul na najväčšiu osadu v okolí. Obyvatelia sa venovali hlavne poľnohospodárstvu a chovu dobytka.
20. storočie.
Začiatkom 20. storočia plynul život vo Vyšnej Šebastovej vcelku pokojne. Obyvatelia sa venovali prácam okolo statku a na poli. Medzi najčastejšie pestované plodiny v tom čase patrili ovos, raž, jačmeň a zemiaky. V stajniach nesmel chýbať rožný statok a ošípané s ktorými tunajší gazdovia úspešne obchodovali na jarmokoch po širokom okolí. Rutinný život v dedine z času na čas narušila silná búrka s krupobitím alebo požiar, teda udalosti, ktoré za sebou zanechávali nielen skazu materiálnu, ale často aj obete na ľudských životoch. 
V roku 1914 do života obyvateľov vtrhol ďalší fenomén – vojna. Štát začal s rekvírovaním obilia i dobytka pre potreby armády. Kvôli nedostatku potravín boli vládou zavedené tri bezmäsité dni v týždni a bol vydaný zákaz pečenia rožkov a žemli. Štyri roky vojny si vyžiadali obete aj spomedzi obyvateľov Vyšnej Šebastovej. O život prišlo 12 ľudí. Po vojne sa život pomaly dostával do starých koľaji a dedina sa postupne rozrastala. Prevažná časť obyvateľstva sa stále živila poľnohospodárstvom a chovom dobytka, no začali sa objavovať aj prví remeselníci. V obci sa začalo s pestovaním repy, maku, kapusty i ľanu z ktorého sa lisoval olej a dorábalo sa ľanové plátno. Rozšíril sa aj chov husí, sliepok a kačíc s ktorými sa hojne obchodovalo na trhoch. V roku 1934 bolo zaujímavým obchodným artiklom aj mlieko, s ktorým chodili gazdinky na trh, kde ho predávali po 80100 halierov za sladké a 6080 halierov za kyslé. Príjem z mlieka slúžil na vykrytie potrieb pre domácnosť. 
V roku 1939 vypukla 2. svetová vojna, ktorá nepriniesla nič dobré ani obyvateľom našej obce. Povinná mobilizácia, strach pred náletmi i kontingenty pre armádu nijako neprispeli životu obyčajných ľudí zvyknutých na prácu nie na vojnové vyčíňanie. Obyvatelia obce boli vystavení vojnovým útrapám až do 19. januára 1945, kým do obce nedorazila červená armáda, ktorej sa podarilo vytlačiť z tejto oblasti nemeckých vojakov.
Povojnové roky sa niesli v znamení výstavby a rozvoja obce. Obyvatelia sa snažili zabudnúť na minulosť poznačenú vojnovými útrapami, stratou príbuzných či známych. S chuťou sa púšťali do vykonávania každodenných činnosti, či už na poli alebo okolo statku, ale aj pri zveľaďovaní obce. Zmena politického systému, znárodňovanie majetku i kolektivizácia boli pre niektorých obyvateľov veľmi bolestivé, iní sa prispôsobili. 
Erb, vlajka.
Najstaršia pečať obce, ktorej odtlačok sa doteraz podarilo objaviť, pochádza z roku 1788. Nachádza sa na listine zo 17. februára 1857 adresovanej košickému biskupovi so žiadosťou o organ z kostola v Nižnej Šebastovej do kostola vo Vyšnej Šebastovej. Znak obce tvorilo vyobrazenie na trávnatej pažiti (zobrazenej šrafovaním) stojacej labute vpravo od nej stojaceho obráteného mláďaťa, vľavo od nej z pažite vyrastajúcej listnatej vetvičky. Toto pečatidlo sa pravdepodobne nezachovalo.
Dňa 18. 03. 1998 schválila Heraldická komisia SR erb Vyšnej Šebastovej na základe pečatidla z roku 1885, ktoré sa našlo v Šarišskom múzeu v Bardejove. Toto pečatidlo bolo vyhotovené pravdepodobne pre stratu, alebo zničenie staršieho, pričom je jeho vernou kópiou.
Erbom obce je v modrom štíte na zelenej vyššej trávnatej pažiti stojaca strieborná labuť v zlatej zbroji vpravo od nej stojace obrátené rovnako sfarbené mláďa, vľavo od nej z pažite vyrastajúca zelená listnatá vetvička.
Vlajka obce má pomer strán 2:3. Je zakončená dvojitým rezom v tvare „lastovičieho chvosta“, ktorý siaha do 1/3 jej listu, tzn. zakončená troma cípmi. Pozostáva zo štyroch pruhov vo farbách modrá 3/8, biela (strieborná) 1/8, žltá (zlatá) 1/8, zelená 3/8.
Kultúra a zaujímavosti.
Pravidelné podujatia.
Šebešská sedemnástka, bežecké preteky, ktorých prvý ročník sa konal 11. júna 1989 pri príležitosti 700. výročia prvej písomnej zmienky o obci. Okruh dlhý 17 kilometrov (od toho je odvodený názov), sa od roku 2007 skrátil na necelých . Štart i cieľ pretekov je na ihrisku vo Vyšnej Šebastovej. Trať vedie cez Vyšnú Šebastovú, Podhradík a časť trate vedie lesom. Každoročné sa ho zúčastnia desiatky mužov a niekoľko žien. Pre dorastencov je pripravený kratší 5 kilometrový okruh. Už plných dvadsať rokov má toto športové podujatie veľa priaznivcov z radov pretekárov, ale aj divákov, ktorí každoročne prichádzajú podporiť súťažiacich nielen z blízkeho okolia, ale aj z Poľska či Ukrajiny.

</doc>
<doc id="25680" url="https://sk.wikipedia.org/wiki?curid=25680" title="Záborské">
Záborské

Záborské (pôvodne "Haršag", ) je obec na Slovensku v okrese Prešov. 

</doc>
<doc id="25681" url="https://sk.wikipedia.org/wiki?curid=25681" title="Černina">
Černina

Černina je obec na Slovensku v okrese Humenné. 
Polohopis.
Obec leží v južnej časti Nízkych Beskýd.
Dejiny.
Prvá písomná zmienka je z roku 1492.

</doc>
<doc id="25682" url="https://sk.wikipedia.org/wiki?curid=25682" title="Dedačov">
Dedačov

Dedačov je obec na Slovensku v okrese Humenné.
Dejiny.
Dedačov vznikol pravdepodobne v 15. storočí, založil ho šoltýs s usadlíkmi. Počas 16. a 17. storočia patril k humenskému panstvu Drugetovcov. Asi od polovice 16. storočia bol opustený a nasledovne koncom storočia nanovo osídlený. Podobná situácia sa opakovala na prelome 16. a 17. storočia, v roku 1715 bola obec opustená, ale už v 1720 mala 8 domácnosti sedliakov.
Obyvatelia obce platili v rokoch 1610 a 1635 daň z 0,25 porty.

</doc>
<doc id="25683" url="https://sk.wikipedia.org/wiki?curid=25683" title="Záhradné">
Záhradné

Záhradné (do roku 1948: , ) je obec na Slovensku v okrese Prešov. 
Polohopis.
Leží v údolí medzi Čergovským pohorím a Kapušianskym hradným vrchom. V okolí je známa pod starým názvom "Šedzikart". Záhradné leží na severovýchodnom okraji Šarišskej vrchoviny, v širokej doline Ternianky z prítoku Sekčova, v nadmorskej výške okolo 310 m.
Dejiny.
Prvá písomná zmienka o obci je z roku 1263. Kráľ Ladislav IV. v roku 1285 daroval kláštoru augustiniánov vo Veľkom Šariši dedinu Sedikart, o ktorú kráľa požiadal prior kláštora. Donácia sa vzťahovala na celú dedinu v rozsahu chotára, v akom ho neskôr vlastnil zeman Scego a iní zemania. Z obsahu darovacej listiny je zrejmé, že Sedikart jestvoval niekoľko desaťročí pred r. 1285. V písomnostiach z 13. – 16. storočia sa vyskytuje pod maďarským názvom Scegekerthe, Zedekrethe v zmysle Scegova záhrada. Maďarský názov prevzalo okolité slovenské obyvateľstvo a utvorilo nárečový tvar Šedzikart. Maďarský názov typologický patrí k názvom zemianskych dedín, pričom dosvedčuje, že prvým zemianskym vlastníkom tunajšieho majetku a dediny bol bližšie neznámy zeman Scego. Uvedené poznatky vedú k predpokladu, že táto dediny vznikla okolo polovice 13. storočia ako zemianska osada.
Po krátkom, asi 20 až 40 ročnom období, keď patrila zemanom a kráľovi, ju v roku 1285 nadobudli mnísi z veľkošarišského kláštora. Im patrila až do začiatku reformácie, do 30. rokov 16. storočia. Odvtedy do konca storočia patrila šľachticom Vernerovcom, Tordaiovcom, Orleovcom, Loniarovcom. Koncom 19. storočia fungovala v obci tehelňa, mlyn, liehovar a kameňolom. Obyvatelia sa zaoberali tradičným poľnohospodárstvom a ovocinárstvom.
Pravdepodobne v tretej štvrtine 13. storočia, keď Sedikart patril zemanom, z ich iniciatívy tu postavili kostol zasvätený sv. Štefanovi, prvému mučeníkovi. V 30. rokoch 14. storočia v ňom pôsobil farár Šebastián. Sedikart bol sídlom farnosti aj v nasledujúcich storočiach.
Pri Ternianke bol mlyn, o ktorom je správa až z roku 1543. Tunajšie sedliacke domácnosti (okrem richtárovej) boli v roku 1427 zdanené daňou kráľovi od 39 port, takže Sedikart bol veľkou dedinou, najväčšou v okolí. Neskôr sa časť sedliakov odsťahovala, iní stratili užívané pozemky a upadli medzi želiarov. V rokoch 1543, 1567 a 1588 sedliakov (okrem richtára) zdanili od 19, 9, resp. 9 port, pričom v roku 1567 hospodárilo 23 domácností. V týchto rokoch tu bolo 12, 10 a 8 želiarskych domácností. Dedina v roku 1600 pozostávalo z 32 obývaných poddanských domov, mlyna, kostola, fary a školy. Aj po úbytku sedliakov a obývaných domov bol Sedikart koncom 16. storočia veľkou dedinou. Okrem osadenstva fary tu bývalo len poddanské obyvateľstvo. V roku 1878 bol postavený liehovar veľkostatkárov.
Pôvodne obec patrila k okresu Bardejov a k notáriu v Terni. Od roku 1910 patrí do okresu Prešov. V roku 1916 bola dostavaná terajšia škola. V roku 1925 bol založený dobrovoľný hasičský zbor. V októbri 1942 navštívil obec slovenský umelec a akademický maliar Ľudovít Fulla. Z tohto obdobia je známy obraz „Mamka zo Sedikarta“. Počas druhej svetovej vojny bola obec bombardovaná nemeckými lietadlami. 2. september 1944 ostane pre Záhradné pamätným dňom. Silné bombardovanie usmrtilo 9 mladých ľudí, zničilo 13 obytných domov, 16 stodôl a spôsobilo veľké škody aj na školskej budove.
Expozícia banskobystrického Múzea SNP medzi vypálenými obcami na východnom Slovensku uvádza aj obec Sedikart, dnes Záhradné.
V roku 1950 bola slávnostne otvorená pravidelná autobusová doprava medzi Prešovom a obcou Záhradné.

</doc>
<doc id="25684" url="https://sk.wikipedia.org/wiki?curid=25684" title="Zlatá Baňa">
Zlatá Baňa

Zlatá Baňa je obec na Slovensku v okrese Prešov. Je to obec, kde bola na Slovensku najneskoršie zavedená elektrina.
Dejiny.
Dňa 7. septembra 1944 bola obec za pomoc partizánom nemeckými okupantami vypálená. Udalosť pripomína pamätník s názvom "Útek z horiacej obce" od Františka Gibalu.

</doc>
<doc id="25685" url="https://sk.wikipedia.org/wiki?curid=25685" title="Žehňa">
Žehňa

Žehňa je obec na Slovensku v okrese Prešov. Najvýznamnejšou pamiatkou je románsky evanjelický kostol z polovice 13. storočia.
Časti obce.
Dúbrava.
Dúbrava (v minulosti "Svätá Dúbrava" maď. "Szentese Dúbrava") je malá obec patriaca pod Žehňu. Názov obce vznikol od slova dub pretože sa v okolí nachádzajú dubové lesy. Žije tu okolo 150 obyvateľov a od Žehne je vzdialená asi 1,5km. Dúbravu tvorí jedna hlavná ulica a pár vedľajších. Niektoré ulice sú novo postavené pre stavbu nových domov. V obci sa nachádza Chrám Najsvätejšej Trojice, cintorín, socha patróna hasičov a futbalové ihrisko s altánkom. Cez Dúbravu preteká Drienovský potok.
Polohopis.
Žehňa leží na západnom svahu Slánskych vrchov v prameni oblasti potoka Balka.
Školstvo.
V obci sa nachádza materská škola a základná škola so štyrmi triedami.

</doc>
<doc id="25686" url="https://sk.wikipedia.org/wiki?curid=25686" title="Gruzovce">
Gruzovce

Gruzovce sú obec na Slovensku v okrese Humenné.
Dejiny.
Obec pravdepodobne vznikla v 15. storočí na základe zákupného práva na majetku Drugetovcov. Názov pochádza asi z mena prvého šoltýsa. Obec patrila Drugetovcom aj počas 16. a 17. storočia.
Z vývoja zdanenia obyvateľom vidno, že okolo roku 1560 obyvateľov obce postihla nejaká pohroma (požiar), pretože v roku 1567 nebolo možné zdaniť nikoho v obci. V rokoch 1582 bola daň odvádzaná z 2,25, 1610 a 1635 0,25 porty.
Okolo roku 1690 bola obec úplne opustená a osídlili ju noví obyvatelia začiatkom 18. storočia, v roku 1715 3 a v 1720 6 poddanských domácností.

</doc>
<doc id="25687" url="https://sk.wikipedia.org/wiki?curid=25687" title="Žipov">
Žipov

Žipov je obec na Slovensku v okrese Prešov.
Polohopis.
Žipov je malou obcou na východe Slovenska, ktorá sa nachádza v južnej časti Šarišskej vrchoviny. Rozloha obce je 7,6 km2. Obcou preteká Kanovský potok. Najvyššie položená kóta v obci má 584 m n. m. a jej názov je Bubon. Susednými obcami sú Ondrašovce, Križovany, Hrabkov, Klenov, Kvačany a Bajerov. Najväčšie územie obce zaberajú zlepence, siltovce a ílovce z paleogénu. Obec v najväčšej miere pokrývajú lesy, ktoré sú listnatého aj ihličnatého charakteru. Mapa štruktúry obce poukázuje na to, že v obci sa nachádzajú bytové aj nebytové jednotky.
Obyvateľstvo.
Štruktúra obyvateľstva obce ukazuje, že najvyšší počet obyvateľov v roku 2015 tvorili obyvatelia v produktívnom veku (15 – 49). Podľa štruktúry obyvateľov tvoria Slováci najpočetnejšiu národnosť. Z náboženského hľadiska v obci prevládajú rímskokatolíci.

</doc>
<doc id="25688" url="https://sk.wikipedia.org/wiki?curid=25688" title="Tulčík">
Tulčík

Tulčík je obec na Slovensku v okrese Prešov.
Časti obce.
Vyšný konec, Nižný konec, štepník, záhumne, kaplica
Vodné toky.
Sekčov, Čakaň

</doc>
<doc id="25689" url="https://sk.wikipedia.org/wiki?curid=25689" title="Tuhrina">
Tuhrina

Tuhrina () je obec na Slovensku v okrese Prešov. 
Názov.
Vývin názvu obce
Občianska vybavenosť.
V obci sa okrem rímskokatolíckeho Kostola mena Panny Márie nachádza aj novodobý evanjelický kostol z roku 1968.

</doc>
<doc id="25690" url="https://sk.wikipedia.org/wiki?curid=25690" title="Trnkov">
Trnkov

Trnkov je obec na Slovensku v okrese Prešov.

</doc>
<doc id="25691" url="https://sk.wikipedia.org/wiki?curid=25691" title="Terňa">
Terňa

Terňa je obec na Slovensku v okrese Prešov.
Polohopis.
Obec Terňa sa nachádza 19 km severne od okresného mesta Prešov, v doline miestneho potoka Ternianka. Kataster obce leží na rozhraní troch geomorfologických celkov: Spišsko-šarišského medzihoria, Beskydského predhoria a Ondavskej vrchoviny, v tesnej blízkosti geomorfologického celku Čergov. Kataster Terne susedí s katastrami miestnych častí (bývalých obcí) Hradisko, Babin Potok a obcí Hubošovce, Gregorovce, Záhradné a Mošurov. Stred obce sa nachádza v nadmorskej výške Najčlenitejšou časťou katastra je J - JV, kde sa nachádza najnižšie položené miesto katastra (miesto, kde potok Ternianka opúšťa kataster) a zároveň aj najvyššie položené miesto - Lysá Stráž (). Súvislý lesný porast sa nachádza len v severnej a južnej časti. 
Dejiny.
Obec je prvýkrát písomne doložená v roku 1259, keď Belo IV. daroval zem Therne, ktorá patrila ku kráľovskému hradu Šariš, poľskému rytierovi Adamovi za služby preukázané v bojoch s Tatármi. Viacerí historici sa však domnievajú, že listina je s najväčšou pravdepodobnosťou falzum, ktoré bolo dodatočne vydané, aby Jakub, Adamov syn, mal doklad o vlastníckom práve. V roku 1310 Jasovský konvent potvrdil výmenu majetkov dediny Terňa, kde sa spomína, že Terňa bola dedičným majetkom zemanov Tekulovcov a potok ju rozdeľoval na dve majetkové časti, ktoré si dovtedajší vlastníci vymenili. V písomnostiach zo 14.-16. stor. sa vyskytuje pod názvom Terne, čo bol už maďarizovaný tvar pôvodného slovenského názvu Terňa. Slovenský názov je odvodený od slova tŕnie, v šarišskom nárečí. Názov Terňa nemá znaky charakteristické pre názvy zemianskych osád a dedín vzniknutých v 13. storočí. Sídlisko ani názov teda nevznikli z iniciatívy zemanov Tekulovcov, ktorí boli pravdepodobne maďarského pôvodu a ktorým dedina patrila dedične už v 13. storočí. Na základe uvedených geografických, historických a jazykovedných poznatkov a vývoja osídlenia najbližšieho okolia možno konštatovať, že Terňa bola najstaršou slovansko-slovenskou dedinou v údolí Ternianky, jestvujúcou pred 11. prípadne 9. storočím. Predpokladá sa taktiež aj, že obyvatelia Terne vybudovali, udržiavali a využívali slovanské hradisko na južnom výbežku Čergovského pohoria pred 11. resp. 12. stor. V 30. rokoch 14. storočia v tunajšom kostole pôsobil farár Kosmas, gotický kostol nebol prvým, ale skôr nasledovným miestnym kostolom. Gotický kostol sv. Kataríny Alexandrijskej bol postavený z iniciatívy zemanov Tekulovcov a po prestavbách stojí dodnes. Jedna vetva Tekulovcov sa v Terni usadila a jej názov od 14. stor. používali v prídomku. Z iniciatívy Tekulovcov vzniklo začiatkom 14. storočia taktiež aj nové sídlisko, ktoré dostalo názov Kysterne (Malá Terňa), ktoré zaniklo na prelome 15. a 16. storočia a nové na ňom nevzniklo. Ternianske poddanské domácnosti okrem richtárovej boli zdanené v roku 1427 daňou kráľovi od 12 port, takže Terňa bola stredne veľkou dedinou. Neskôr sa postupne všetky sedliacke domácnosti odsťahovali a časť opustených polí neskôr zabrali zemania. Okolie Terne bolo v minulosti husto osídlené, pri Terni sa nachádzali osady resp. dediny Kľačany (Kelechen), Nagyfalu (Kapus Nagyfalu), Sthephlaka, Rakoš a Šalgov, ktoré v priebehu 15. storočia zanikli. V roku 1600 malo sídlisko okolo 10 obývaných poddanských domov a zemianských kúrií, kostol a faru. V 18. storočí cez Terňu viedla mýtna cesta na Bardejov a Komárnik. V 19. stor. tu bol kameňolom. V roku 1958 bolo založené JRD.
Symboly obce.
Obec má erb, vlajku a pečať. Vo svojom erbe má zobrazenú postavu sv. Kataríny Alexandrijskej. Erb má v modrom štíte striebornú vľavo pootočenú zlatovlasú zlato-korunovanú kráľovnú - svätú Katarínu - v striebornom, zlato prepásanom rúchu, ľavicou držiacu zlatý sklonený meč, pred ňou sprava zlaté zlomené koleso.

</doc>
<doc id="25692" url="https://sk.wikipedia.org/wiki?curid=25692" title="Hankovce (okres Humenné)">
Hankovce (okres Humenné)

Hankovce sú obec na Slovensku v okrese Humenné.
Polohopis.
Obec leží v južnej časti Nízkych Beskýd v doline Laborca v nadmorskej výške 182 m. Najvyšší vrch je Diel (). Územie je pokryté lisnatými a zmiešanými lesmi. Rozlohou zaberá 854 ha a susedí z obcami Koškovce, Dedačov a Ľubiša.
Obec začína 12 km na štátnej ceste č. 559 z Humenného do Medzilaboriec (vzdialenosť z okresného mesta Humenné je 12 km) a železničná trať č. 191 Lupków PKP - Michaľany (žel. zástavka sa nachádza v 77. km trate). Medzi obyvateľmi sú zaužívané názvy jednotlivých častí obce a to: „Nižný konec“, „Vyšný konec“, „Potok“ a „Roveň“.
Dejiny.
Prvá písomná zmienka o obci je z roku 1317, patrila Drugetovcom. Od 14. alebo 15. storočia sa obyvatelia obce riadili zákupnym právom. V 18. storočí Draveckovcom, potom Čákiovcom a v 19. storočí pod názvom Hankowcze Andrášiovcom.
Občianska vybavenosť.
Na mieste starého kostola z roku 1902 dnes stojí novostavba rímskokatolíckeho kostola zasväteného Nanebovzatiu Panny Márie, ktorý bol vysvätený v roku 2003.
V súčasnosti sú Hankovce modernou obcou rozprestierajúcou sa na rozlohe 854 ha. V obci žije 570 obyvateľov v 127 obývaných domoch. Na mieste starého kultúrneho domu bol v 80-tich rokoch postavený nový, ktorý je aj sídlom Obecného úradu. Blízko neho je železničná trať.
V obci je areál – hospodársky dvor. Na poliach hospodári poľnohospodárska spoločnosť z Vyšného Hrušova. Obec má základnú školu, materskú školu, moderný obecný úrad, cintorín, multifunkčné ihrisko, futbalové ihrisko, tenisový kurt, pohostinstvo, súkromný obchod - zmiešaný tovar obchodné zariadenie - Jednota.
Pri železničnej stanici je postavený most, ktorý obec spája s obcou Dedačov. V obci pôsobí Červený kríž, Únia žien, futbalový tím, turistický oddiel a dobrovoľný hasičský zbor. Pri kostole pôsobí zbor mužov a žien a niekedy tu bol detský a mládežnícky spevácky zbor - Anjeli.

</doc>
<doc id="25693" url="https://sk.wikipedia.org/wiki?curid=25693" title="Veľký Slivník">
Veľký Slivník

Veľký Slivník je obec na Slovensku v okrese Prešov.
Polohopis.
Obec leží na styku Nízkych Beskýd a Šarišskej vrchoviny medzi potokom Zápotok a prítokom Mošurovanky. V chotári prevláda vyššia pahorkatina na centrálnokarpatskom flyši, z ktorých sa na severe vynárajú bradlové tvrdoše. Chotár je zväčša odlesnený, les sa nachádza v jeho severnej časti. Má hnedozemné oglejené pôdy, rendziny a lužné pôdy. V chotári sa nachádza prírodná rezervácia Demjatské kopce a taktiež kyselka.
História.
Prvá priama správa o tejto dedine vznikla v roku 1253, keď Belo IV. daroval časť slivníckeho majetku Uzovi a Zombatovi za ich vernú službu kráľovi. Obec sa spomína v písomnostiach z 13. storočia ako "Silwa", od 14. storočia ako "Nagysilua". Tieto maďarské názvy vznikli prekladom pôvodného slovenského názvu Slivník a Veľký Slivník, ktorý korenil v slove slivka. Od 11. do 13. storočia vo Veľkom Slivníku sídlili strážcovia pohraničia, ktorých tu umiestnili uhorskí králi. Tí však nevybudovali novú dedinu, ale usadili ich už v jestvujúcom sídlisku. Z toho vyplýva, že s najväčšou pravdepodobnosťou Veľký Slivník jestvoval už pred 11. storočím. Veľký Slivník bol do polovice 13. storočia majetkom uhorských kráľov a časť pozemkov v chotári užívali kráľovskí strážcovia pohraničia. Od polovice 13. storočia postupne získavali tunajšie pozemky od kráľa zemania. V roku 1427 boli miestne poddanské domácnosti okrem richtárovej zdanené od 29 port, teda Veľký Slivník bol vtedy stredne veľkou dedinou. Neskôr sa časť sedliakov odsťahovala, alebo stratila užívané pozemky a upadla za želiarov. V roku 1543 sa prvýkrát spomína tunajší kostol, hoci možno existoval skôr už v 15. storočí. Sídlisko v roku 1600 malo 19 obývaných poddanských domov, kostol, faru, a zaiste aj školu. V roku 1787 mala obec 31 domov a 267 obyvateľov, v roku 1828 45 domov a 346 obyvateľov. V polovici 19. storočia sa z obce mnoho obyvateľov vysťahovalo. 

</doc>
<doc id="25695" url="https://sk.wikipedia.org/wiki?curid=25695" title="Hažín nad Cirochou">
Hažín nad Cirochou

Hažín nad Cirochou je obec na Slovensku v okrese Humenné.
Dejiny.
Obec existovala pred rokom 1317, keď je datovaná prvá písomná zmienka. Pravdepdobne je existovala už počas Veľkej Moravy.
Od roku 1317 (a aj počas 17. storočia) bola súčasťou humenského panstva Drugetovcov. Obyvatelia obce platili daň: 1567 7,5, 1582 8,5, 1610 0,875 a 1635 0,625 porty.
Na začiatku 18. storočia obec načas zanikla, ale čoskoro bola obnovená.

</doc>
<doc id="25696" url="https://sk.wikipedia.org/wiki?curid=25696" title="Hrabovec nad Laborcom">
Hrabovec nad Laborcom

Hrabovec nad Laborcom je obec na Slovensku v okrese Humenné. 
Polohopis.
Leží v Nízkych Beskydách v doline horného Laborca. Mierne zvlnený až členitý povrch chotára tvoria flyšové súvrstvia a riečne náplavy. V chotári Polonka sa nachádza i sírny prameň. Rozloha obce je 1347 ha. Stred obce je , chotár 200- Podnebie obce je mierne. Prvé mrazy nastávajú v prvej polovici, silnejšie koncom novembra, posledné okolo 10. apríla. 
Podnebie a vegetácia podmieňujú faunu a flóru v obcí a okolí. Dominantné sú listnaté stromy, prevláda lesný porast buk a breza, no v okolitých lesoch sa nachádzajú aj ihličnaté stromy. Okolité lesy boli v minulosti bohaté na divú zver. Viaceré druhy, ako napr.: diviak, vlk, líška, srnčia zver, zajace, a i. sa tu vyskytujú i dnes. Z vtáctva sa tu vyskytuje jastrab, sova, vrabec, lastovička, kukučka, slávik, sýkorka, škovránok, vrana, divá hus, divá kačica. Lesy sú bohaté na huby. Uprostred dediny majú na nefunkčnom elektrickom stĺpe hniezdo bociany, ktorý sem pravidelne každoročne prilietajú.V roku 2015 prišli vojaci z radarom zachytávať ukrajinskych pašerakoch v lietadlach. 
Dejiny.
Počiatky a názvy obce.
Obec sa prvýkrát spomína v roku 1463, patrila viacerým zemepánom. Do 17. storočia to bolo panstvo Izbugyaiovcov. V 19. - 20. storočí vlastnili tunajšie majetky Dessewffyovci. V roku 1715 mala dedina mlyn a 16 domácností. V obecnej kronike sa z rozprávania starých ľudí spomína existencia židovského kúpeľa a synagógy, avšak tieto informácie nie sú podložené.
Názov obce prešiel mnohými zmenami. V roku 1463 Hrab, Felsewhrab, 1773 Zbucky Hrabowecz, 1920 Zbudský Hrabovec, 1927 Hrabovec, 1946 Hrabovec nad Laborcom, maďarsky Izbugyahrabóc.
&lt;br&gt;O histórii názvov sa dozvedáme len z ústneho podania starousadlíkov. Prívlastok Zbudský údajne pochádza od mena Zbúdza. Okolité lesy a majetky boli určitý čas vo vlastníctve grófa Jegyho zo Zbúdze. Meno Hrabovec zas odôvodňujú takto: v Nižnom Hrabovci, ktorý je staršou usadlosťou, sídlil gróf Malaway, ktorý mal majer na mieste terajšieho Hrabovca nad Laborcom. Pretože pán pochádzal z Nižného Hrabovca, menovali ho na okolí Hrabovským a tak pomenovali jeho majer Hrabovec. Tento názov Povereníctvo SNR pre vnútro v Bratislave premenovalo v decembri roku 1946 osobitou vyhláškou v Úradnom nevoľníku na Hrabovec nad Laborcom.
Obdobie pred druhou svetovou vojnou.
V obci bola organizovaná Hlinkova garda, ktorá mala asi 30 členov.
Druhá svetová vojna.
Informácie o priebehu vojny a jej dôsledkoch na život obce nie sú známe. V miestnej kronike sa píše až o prvých partizánoch: „V obci sa prvý raz objavili v auguste 1944. Prišiel jeden partizán – Rus do Jozefa Židzika, obecného komisára a pýtal si chlieb. Oni mu dali, ale len s veľkým strachom, lebo v obci boli ubytovaní Nemci a často spali aj v ich stodole. Druhý raz prišli do Jána Katany - nemého. Tam potom chodili často. A potom sa k ním pripojil aj jeho syn, tiež Ján Katana, ale len vtedy keď už malo obyvateľstvo evakuovať. On potom vydržal až do prechodu frontu.” V kronike sa uvádzajú aj tieto nepríjemné udalosti: „Raz prišli z Vyšnej Radvane dvaja Nemci rabovať do potravinového družstva. Partizánom ľudia oznámili a títo potom Nemcov v družstve zajali. Museli pri tom vhodiť do miestnosti družstva ručný granát, lebo Nemci sa nechceli vzdať. Raz tiež jedného nemeckého zverolekára zabili partizáni u Juhasa v dvore. Pustili naňho paľbu z guľometa. Spadol z koňa a kôň ostal živý.”
Slovenské národné povstanie.
O povstaní sa v obci veľa nevedelo. 
Evakuácia v obci bola nariadená 26. októbra 1944. Ľudia neevakuovali podľa nariadenia, ale utekali do hôr a do susednej obce Hrubov. Prvý raz do dediny prišli Nemci 15. novembra 1944. Na okraj obce postavili guľomety, obec vyrabovali a čiastočne vypálili.
tak ako aj susedný Hrubov. Evakuácia postupovala smerom k Humennému. Tam každý evakuant dostal evakuačnú legitimáciu, ktorá bola vystavená až do Ružomberka. Evakuanti postupovali smerom cez Vranov k Prešovu, no niektorí ďalej cez Spiš až na Liptov. Mnohí odišli až na dolnú Oravu, k Ružomberku a okoliu. Obec sa prakticky kompletne vyľudnila.
V roku 1945, po úspešnom postupe ruskej armády, sa začalo do obce evakuované obyvateľstvo vracať.
Šport.
Poľovnícke združenie Jariabok.
Terajšie poľovnícke združenie obhospodaruje 2820 ha pôdy, z toho 830 ha lesa. Patrí medzi najlepšie v okrese.
Telovýchovná jednota.
Jej počiatky siahajú do roku 1950, kedy bol v dedine založený MS Sokol. Mal okolo 50 členov. Ako prvý bol založený futbalový oddiel, neskôr lyžiarsky a volejbalový. V tom istom roku bolo založené futbalové ihrisko pri rieke.
V roku 1974 sa telovýchovná jednota s názvom TJ Slovan zmenila na TJ Družstevník Krosna. Futbalisti v tomto roku dosiahli najväčší úspech v histórii obce. Dorastenci sa umiestnili na 1. mieste a postúpili do II. triedy. 
10. júla 1977 bolo slávnostne otvorené nové futbalové ihrisko „ Pod Brehom“.
Úspešne si viedli aj lyžiari. Telovýchovná jednota bola poverená Krajským výborom Československého zväzu telesnej výchovy vykonaním I. kola krajských kvalifikačných pretekov dorastu. Lyžiarsky oddiel v súčasnosti už neexistuje.
Stolnotenisový oddiel v ročníku 1976-77 skončil na prvom mieste a bol jasným favoritom na postup do krajskej súťaže, čo sa však neuskutočnilo. Jeho činnosť bola ukončená v roku 2006.
&lt;br&gt;Najlepším lyžiarom v histórii lyžiarskeho oddielu TJ Hrabovec nad Laborcom bol Pavol Duda, ktorý patril k bežeckej špičke východoslovenského kraja. V roku 1981 a 1982 bol vyhlásený za najlepšieho športovca humenského okresu.
V roku 1980 si telovýchovná jednota pripomenula 30. výročie svojho založenia. Mala tri oddiely: futbalový, lyžiarsky a stolnotenisový.
V roku 1983 sa po prvý raz obecným futbalistom podarilo prebojovať do krajskej súťaže. Futbalisti sa umiestnili na 6. mieste. V neskoršom období bolo futbalové mužstvo účastníkom piatej ligy krajskej súťaže, no pre nedôstojné správanie bolo z tejto súťaže vylúčené. V súčasnosti (2007) v obci pôsobí futbalový oddiel v druhej triede okresnej súťaže, no umiestňuje sa na posledných priečkach.

</doc>
<doc id="25697" url="https://sk.wikipedia.org/wiki?curid=25697" title="Hrubov">
Hrubov

Hrubov je obec na Slovensku v okrese Humenné.

</doc>
<doc id="25698" url="https://sk.wikipedia.org/wiki?curid=25698" title="Hudcovce">
Hudcovce

Hudcovce sú obec na Slovensku v okrese Humenné.

</doc>
<doc id="25699" url="https://sk.wikipedia.org/wiki?curid=25699" title="Chlmec (okres Humenné)">
Chlmec (okres Humenné)

Chlmec je obec na Slovensku v okrese Humenné. 
Polohopis.
Obec Chlmec sa nachádza blízko okresného mesta Humenné (6 km), bývalého lyžiarskeho strediska Skipark Chlmec nachádzajúceho sa v chránenej oblasti Chlmecká skalka a vrchu Chlm (495 m n. m.), bývalého rekreačného strediska MH Bystrá. Blízko obce je rybník s násadou kaprov. Obec susedí na juhozápade s obcou Oreské, na juhu s obcou Porúbka, na severovýchode s obcou Ptičie, na severe s obcou Ptičie miestna časť Podskalka, na severozápade s obcou Jasenov.
Občianska vybavenosť.
V obci je novopostavený rímskokatolícky Kostol sv. Márie Magdalény, pričom starý slúži ako dom smútku. 

</doc>
<doc id="25700" url="https://sk.wikipedia.org/wiki?curid=25700" title="Jabloň (okres Humenné)">
Jabloň (okres Humenné)

Jabloň je obec na Slovensku v okrese Humenné. 

</doc>
<doc id="25701" url="https://sk.wikipedia.org/wiki?curid=25701" title="Jankovce">
Jankovce

Jankovce sú obec na Slovensku v okrese Humenné.
Polohopis.
Obec leží v južnej časti Nízkych Beskýd v doline potoka Oľky, na severovýchod od Humenného. 
Dejiny.
Prvá písomná zmienka o obci je z roku 1543. Od stredoveku patrila humenskému panstvu, neskôr Almášiovcom a Lukovcsovcom. V roku 1715 bolo v obci 16 obývaných poddanských domácností. Počas prvého sčítania ľudu, v roku 1787 mala obec 38 domov a 301 obyvateľov, v roku 1828 v nej bolo 31 domov a 225 obyvateľov. V roku 1900 žilo v obci 215 ľudí. Obyvatelia sa v minulosti zaoberali tradičným poľnohospodárstvom. Do roku 1918 obec administratívne patrila do Zemplínskej stolice. Prvá fara bola postavená podžupanom Zemplínskej župy Jánom Okoličánym v roku 1735.
Obec bola v novembri 1944 vypálená počas povstaleckých bojov, nemeckými vojakmi. Zhoreli všetky domy okrem 3 troch murovaných domov a kostola.

</doc>
<doc id="25702" url="https://sk.wikipedia.org/wiki?curid=25702" title="Jasenov (okres Humenné)">
Jasenov (okres Humenné)

Jasenov je obec na Slovensku v okrese Humenné.
Dejiny.
Dejiny obce sa datujú už od roku 1317, keď sa vyvinula z podhradia hradu Jasenov, ktorý pravdepodobne postavili Pethéniovci.
Existencia hradu sa stala známejšou,keď sa jeho vlastníkmi stali Drugethovci (1330). Patril im do 17. storočia. Na hrade sa razili falošné mince. Pôvodný malý hrad so štvorcovou vežou rozšírili vonkajším renesančným opevnením hradného areálu s delovými baštami a systémom ochranných chodieb. V roku 1644 ho obsadili a spustošili vojská Juraja Rákociho. Spoločne z hradom Brekov strážil tento hrad bezpečnosť pocestných na strategicky dôležitej uhorsko-poľskej ceste. V obci sa nachádza pôvodne renesančný rímskokatolícky kostol sv. Martina z roku 1600. Podľa zachovaných písomných prameňov patrí Jasenov k najstarším obciam okresu Humenné.
Do 90-tych rokov súčasť mesta Humenné.
Kultúra a zaujímavosti.
Urbanizmus.
Jasenov je potočná radová dedina s dominantou v podobe hradu a centrom pri kostole. Murovaná zástavba domov pochádza z druhej polovice 20. storočia.
Turistika.
V neďalekej prírodnej rezervácii Humenský Sokol sa nachádza jaskyňa Dupna, ktorá slúžila počas vojny na ustajnenie dobytka z obce.
Z konečnej MHD (Točňa) je turistický chodník na hrad Jasenov. Z jeho hrebeňa po ďalšom označenom turistickom chodníku je možnosť túry na vrch Krivošťanka, prípadne do obce Chlmec, Porúbka ale aj na hrad Vinné a jazero Vinné, o kus ďalej je Zemplínska Šírava. Z vrchu Červená skala () v rezervácii Humenský Sokol okrem iného je možné vidieť aj vrch Vihorlat a scenériu pohoria. V tejto prírodnej rezervácii s ojedinelými druhmi fauny a flóry sa nachádza aj dostupný a schodný náučný chodník. Vďaka uvedeným lokalitám je obec turisticky atraktívna.
Kultúra.
Vyše 10 rokov pôsobí v oblasti folklóru dedinská skupina Dupna z ráznymi zvykoslovnými pásmami.
Každoročne koncom mesiaca august poriada Obecný úrad Sotácky folklórny festival.
Občianska vybavenosť.
Obec sa v roku 1990 odčlenila od mesta Humenné. V obci je Materská škôlka, Kultúrny dom, nový Dom smútku. Obec má kompletné inžinierske siete vrátane kanalizácie.
Šport.
V oblasti športu v obci pôsobí úspešne futbalový oddiel TJ Jasenov (muži) v V.lige a dorastu v V.lige, taktiež aj stolnotenisový oddiel.

</doc>
<doc id="25703" url="https://sk.wikipedia.org/wiki?curid=25703" title="Kamenica nad Cirochou">
Kamenica nad Cirochou

Kamenica nad Cirochou je obec na Slovensku v okrese Humenné. 
Polohopis.
Nachádza sa na východnom Slovensku, od mesta Humenné. Cez obec pretekajú rieky Cirocha a Kamenica, ktoré sa zlievajú asi za obcou. V obci je 23 pomenovaných ulíc s verejným osvetlením.
Dejiny.
Pôvodná obec nestála na súčasnom mieste, ale bola posunutá výrazne bližšie k rieke Cirocha. K presunutiu na súčasné miesto došlo zrejme pod vplyvom častých povodní.
Prvá písomná zmienka o obci pochádza z roku 1317, kedy ju kráľ Róbert I. dal do daru rodu Drugetovcov za verné služby panovníkovi spolu s inými obcami a mestom Humenné. Humenné si rod vybral za svoje sídlo, a preto si jeho členovia za svoje meno dávali často prímeno "Homonnay", čo je dobový názov pre mesto Humenné. Spolu s týmto panstvom rod Drugetovcov získal pomerne širokú paletu výsad. Predpokladá sa však, že obec je oveľa staršia a jej vznik by sa mal hľadať ešte niekde v 13. storočí.
Prvý známy názov obce bol "Kemence" a zhruba od roku 1416 sa v úradných záznamoch objavuje ako "Nagy Kemence". Kaštieľ nachádzajúci sa v obci bol vybudovaný rodom Csákyovcov, po nich ho prebral rod Andrássyovcov, z ktorého pochádza aj posledný gróf v obci, Gejza Andrássy. Ten v roku 1925 odpredal časť svojich pozemkov občanom, a tak došlo k výraznému rozšíreniu obce. V roku 1933 prevzala správu lesov a poľných majetkov štátna správa práve od Gejzu Andrássyho. S tým sa spája vznik Vojenských lesov v obci a vybudovanie píly na elektrický pohon. Drevo bolo z okolia do tejto píly zvážané úzkokoľajkou, ktorá ako jedna z mála plnila svoju funkciu až do roku 1991, kedy bola po nehode odstavená. Dnes sa už z nej zachovali iba torzá koľají na niektorých miestach obce.
Obec bola koncom novembra 1944 čiastočne vypálená počas oslobodzovacích bojov, nemeckými vojakmi. Zhoreli 2 domy, píla a mnoho ďalších budov bolo silne poškodených.
Súčasnosť.
V roku 1990 prebehla plynofikácia a zároveň sa začalo s výstavbou čistiarne odpadových vôd. V roku 2008 bola kanalizácia dobudovaná na 90 %.
V roku 1997 bol na cintoríne vybudovaný Dom smútku (nádeje) v ktorom sa slúžia pohrebné obrady.
V roku 2008 sa podarilo rozbehnúť mnoho projektov, z ktorých niektoré schválila a prispela na ne aj Európska únia. Jedným z nich bola spolupráca s poľskou obcou Tyrawa Wołoska. Obce spoločne zorganizovali niekoľko podujatí. Konali sa dni obce za účasti premiéra aj prezidenta SR, a letecký deň, na ktorom sa zúčastnilo podľa usporiadateľov viac ako 5000 ľudí.
Každoročne sa koná odpustová slávnosť nielen v obci, ale aj v priľahlom vojenskom obvode Valaškovce.
Rekonštrukcia zdravotného strediska by mala skvalitniť zdravotnú starostlivosť obyvateľov nielen Kamenice, ale aj ostatných okolitých usadlostí.
Obyvateľstvo.
Počtom obyvateľov je to najväčšia obec v tomto okrese. 
Demografický vývoj.
&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1880,
 "y": 1002
 {
 "x": 1890,
 "y": 1078
 {
 "x": 1900,
 "y": 1039
 {
 "x": 1910,
 "y": 1068
 {
 "x": 2011,
 "y": 2379
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Zdroj: Štatistický úrad Slovenskej republiky
Kultúra a zaujímavosti.
Kultúra.
V obci funguje 21 spolkov, ktoré sú riadne zaregistrované a podporované obecným zastupiteľstvom. V obci sa pravidelne koná hasičská súťaž o "Pohár starostu obce Kamenica nad Cirochou".
Dobrovoľný hasičský zbor.
Jednotný hasičský zbor bol založený v roku 1925 s počtom 31 členov. V roku 2008 mal zbor 55 členov. Hasiči v minulosti disponovali cisternovou automobilovou striekačkou CAS 25 Škoda 706 RTHP, ktorá bola vyradená pre zlý technický stav a nerentabilnosť opravy. V roku 2012 bola pre zbor zabezpečená Tatra 148 CAS 32, ktorá bola po generálnej oprave nasadená do služby. Hasiči tiež disponujú vozidlom Iveco Daily CAS 15 a protipovodňovým vozíkom. V roku 2020 sa začala výstavba novej hasičskej zbrojnice z dôvodu nedostatočnosti dovtedajších priestorov hasičskej zbrojnice.
Erb.
V bielom poli štítu zo zelenej pôdy po obidvoch stranách vyrastajú dva zelené stromy s hnedými kmeňmi, v strede poľa sú umiestnené v zvislej polohe, obrátené k sebe, lemeš a čerieslo čiernej farby.
V roku 2006 Heraldická komisia Ministerstva vnútra Slovenskej republiky prerokovala návrh erbu obce Kamenica nad Cirochou a odporučila ho na prijatie obecným zastupiteľstvom a na zapísanie do Heraldického registra Slovenskej republiky v tejto podobe: V striebornom štíte medzi dvoma zelenými prirodzenými stromami, vyrastajúcimi zo zelenej pažite, čierna bordúra lemeša a čierne čerieslo.
Doprava.
Obec má vlakové aj cestné napojenie na dopravnú infraštruktúru, nachádza sa tu aj športové letisko.
Školstvo a zdravotníctvo.
Obec má vlastné obvodné zdravotné stredisko s lekárňou. Nachádza sa tu aj základná škola.
Šport.
V obci sa nachádza futbalový štadión, v rámci základnej školy nedokončené multifunkčné ihrisko a telocvičňa.

</doc>
<doc id="25704" url="https://sk.wikipedia.org/wiki?curid=25704" title="Kamienka (okres Humenné)">
Kamienka (okres Humenné)

Kamienka je obec na Slovensku v okrese Humenné.

</doc>
<doc id="25705" url="https://sk.wikipedia.org/wiki?curid=25705" title="Karná">
Karná

Karná je obec na Slovensku v okrese Humenné.

</doc>
<doc id="25706" url="https://sk.wikipedia.org/wiki?curid=25706" title="Kochanovce (okres Humenné)">
Kochanovce (okres Humenné)

Kochanovce sú obec na Slovensku v okrese Humenné.

</doc>
<doc id="25707" url="https://sk.wikipedia.org/wiki?curid=25707" title="Košarovce">
Košarovce

Košarovce sú obec na Slovensku v okrese Humenné, v Prešovskom kraji.
Polohopis.
Katastrálne územie Košaroviec bolo do roku 1996 súčasťou okresu Vranov. Dňom 24. júla 1996 nadobudol platnosť zákon, podľa ktorého patrí obec už do okresu Humenné.
Košarovce ležia v severovýchodnej časti východného Slovenska a v severozápadnej časti okresu Humenné, v doline rieky Oľky. Obec má atraktívnu polohu- od známej rekreačnej oblasti Vodárenskej nádrže Domaša ju delí iba vzdialenosť , pričom susedí s katastrálnymi územiami obcí Nižná Sitnica, Jankovce,Lukačovce,Girovce,Holčíkovce,Rafajovcea Ďapalovce.
Dejiny.
Praveký a včasnohistorický vývoj po prvú písomnú zmienku.
Obec bola osídlená už v eneolite. Neďaleko Košaroviec bolo objavených 6 východoslovenských mohýl z konca eneolitu a začiatkom doby bronzovej. Z administratívno-historického pohľadu leží obec v severnej časti bývalej Zemplínskej stolice, ktorá bola najväčšou stolicou na Slovensku. Rozprestierala sa od severných hraníc Slovenska po rieku Tisa na juhu. Jej väčšia časť, bývalý Horný Zemplín, ležala na Slovensku, menšia, tzv. Dolný Zemplín, sa rozkladala na území dnešného Maďarska.
Slovenská časť stolice bola osídlená už v predhistorických dobách. Archeologické vykopávky dokladajú osídlenie už v staršej dobe kamennej- paleolite (nálezisko v obci Cejkov). V období neolitu územie Východoslovenskej nížiny osídlil roľnícky ľud, ktorí charakterizuje lineárna keramika. Osídlenie sa ďalej šírilo na sever, v eneolite (2000 – 1800 pred Kr.) už boli osídlené horné toky Tople, Ondavy a Laborca. V tomto období osídľuje severný Zemplín ľud patriaci ku kultúre východoslovenských mohýl. Mohyly sú hlinené násypy navŕšené z okolitej zeminy, ktoré slúžili na pochovávanie ľudí. Práve v katastrálnom území obce sa zachovalo niekoľko mohýl tejto kultúry.
Na ich existenciu ako prvý upozornil miestny učiteľ V. Hlávka roku 1936. V liste profesorovi Filozofickej fakulty Univerzity Komenského v Bratislave J. Eisnerovi uvádza nález asi 6 mohýl juhozápadne od obce. V roku 1942 preskúmal významný slovenský archeológ V. Budínsky- Krička tri mohyly, v ktorých našiel zlomok čepele z rohovca, kamenné drvidlá žarnova, keramiku s odtlačkami šnúry a iné kamenné nástroje. V jednej zo skúmaných mohýl sa dokonca zachovala skrčená kostra dospelého jedinca. Vo výskume mohýl neskôr pokračoval blízky spolupracovník V. Budinského- Kričku A. Škvarek. Archeologický výskum mohýl, ktorých sa v oblasti medzi riekami Oľkou a Laborec nachádza niekoľko desiatok, poukazuje na intenzívny pobyt pastierskych pospolitostí v regióne. Z hľadiska pravekých dejín však pobyt tohto ľudu v oblasti bol krátkodobý a súvisel s jednou vlnou pravekej kolonizácie pastierov.Vzhľadom na nedostatočný archeologický prieskum regiónu, nie sú zatiaľ údaje o osídlení, resp. neosídlení Košaroviec.
Osídlenie Zemplínskej stolice v najstaršom období jej existencie nadväzovalo na pôvodné slovanské osídlenie. Podľa ojedinele dochovaných písomných prameňov z 13. st. existovalo v slovenskej časti Zemplína 81 sídel. V nasledujúcich storočiach sa sieť sídel rozširovala a hustla, aj keď severné časti Zemplína zostávali takmer ľudoprázdne. Podľa charakteristických znakov jednotlivých etáp osídľovania hovoríme o kolonizácii na zvykovom práve, práve zákupnom alebo šoltýskom a o valašskej kolonizácii.
Medzi dediny, ktoré vznikli na zákupnom práve patria aj Košarovce. Prvá písomná zmienka o obci je z roku 1408. Nachádza sa v listine kráľa Žigmunda, v ktorej daruje panstvo Stropkov so všetkými k nemu patracimi dedinami šľachticom z Perína. Košarovce sú uvedené ako súčasť panstva a zostali nimi až do roku 1767. Aj keď prvá zmienka pochádza z roku 1408, dá sa predpokladať, že obec vznikla skôr. Samotný čas vzniku osád v porovnaní s ich prvými zmienkami historici všeobecne posúvajú o 25 až 50 rokov dozadu. Podľa toho by Košarovce založil šoltýs Košar s poddanými podľa zákupného práva približne v 2. polovici 14. st. V písomných prameňoch sa Košarovce udávajú ako: Cassarhaw (1408), Cassorhaw (1410), Kosarwagasa (1430), Kozarwagasa (1465), Kozarocz (1506), Kassarocz (1549,1567), Kosarocz (1568), Kasárócz (1683), Kossarowcze (1773), Koscharóz (1786), Kosárócz, Kossárowcze (1808), Kosaróc (1883 – 1902), Kosárvágása (1907 – 1913), Košiarovce (1920). Dnešný názov Košarovce sa používa od toku 1927.
Kolonizácia na zákupnom práve, počas ktorej vznikli aj Košarovce, sa niekedy podľa jej aktérov uvádza aj ako šoltýska kolonizácia. Oblasť severného Zemplína, kde sa obec nachádza, bola v 14. storočí ešte riedko osídlená. Na osídlení pustých oblastí mal záujem panovník aj feudáli, ktorí pozývali osadníkov (kolonistov), aby zakladali nové dediny osídlili vidiek. V prípade Košaroviec iniciátorom pozvania bol s najväčšou pravdepodobnosťou kráľ, keďže Stropkovské panstvo v 13. a 14. storočí bolo kráľovským vlastníctvom, Stropkov bol centrom správy kráľovských majetkov a obranným bodom na hraniciach uhorského kráľovstva. Kolonistov privádzali šoltýsi, ktorí mali osobitné postavenie medzi prichádzajúcimi. Úlohou šoltýsa bolo organizovanie osídlenia.
Aj keď pôvodní kolonisti pochádzali z nemecky hovoriacich krajín, oblasť severného Zemplína osídľovalo tiež obyvateľstvo zo Zakarpatska, v prípade Košaroviec išlo o šoltýsa a osadníkov slovenského pôvodu.
Košarovce majetkom Peréniovcov (1408 – 1567).
Šľachtická rodina Peréniovcov patrila medzi najbohatšie a najvplyvnejšie rodiny celého Uhorska. Vlastnili obrovské majetky na východnom Slovensku, severovýchodnom Maďarsku i na dnešnej Ukrajine. V Zemplíne im patrili panstvá Trebišov, Stropkov, Blatný Potok. Zastávali najvyššie funkcie v uhorskom štátnom aparáte i funkcie županov v Zemplínskej a Abovskej župe. Za zakladateľa rodu sa považuje Urban z Doboša, ktorý okolo roku 192 dostal donáciu na Perín v Above a jeho potomkovia začali používať prídomok de Perén (z Perína), neskôr maď. Perényi, slov. Peréni.
Imrich Peréni dostal Stropkovské panstvo v roku 1410. Po jeho smrti si ho rozdelili jeho dvaja synovia, Ján a Štefan (dostali mestečko Stropkov a k nemu patriace dediny, panstvo Trebišov a šarišský Nový hrad), a Imrichovi bratia, Ján a Mikuláš (dostali rodové majetky v južnom Zemplíne, Above, Berežskej a Boršodskej stolici). Kráľ Žigmund deľbu majetku potvrdil roku 1431.
Keď roku 1437 zomiera kráľ Žigmund, v Uhorsku nastáva hlboká anarchia a boje o trón, ktoré zasiahli aj Stropkovské panstvo. Bohužiaľ sa nevie, či boje, ktoré sa mohli odohrať zasiahli aj okolité dediny, vrátane Košaroviec.
V okolí Stropkova sa odohralo viacero bitiek, vojnové udalosti viedli aj k vyľudneniu viacerých obcí, o o Košarovciach nie sú bližšie údaje.
Po nástupe Habsburgovcov na uhorský trón sa na istý čas upokojili pomery. Stropkovské panstvo od roku 1560 znovu vlastnili Peréniovci (od 1492 do 1506 je v zálohu). Títo ale sídlili v Trebišove alebo v Blatnom Potoku a panstvo spravovali ich úradníci. Podľa portálneho súpisu pre krajinskú daň z roku 1546 patrilo k Stropkovskému panstvu Petra Peréniho 36 dedín, na čele s dedičným richtárom – šoltýsom. Výnimkou boli iba Girovce, ktoré mali voleného richtára.
Podľa portálneho súpisu z roku 1549 boli Košarovce stredne veľkou obcou. V obci žili 3 rodiny želiarov, neboli žiadne opustené usadlosti, nebol tam mlyn a nevznikali ani nové usadlosti. Majiteľom obce bol Gabriel Peréni. Údaje z tohto portálenho súpisu nám poskytujú prvý konkrétny obraz o obci, ktorá zrejme prosperovala, pretože už roku 1557 tam bolo 9 poddanských domácností slovenského pôvodu. Na čele obce stál šoltýs, ktorému patril aj vodný mlyn. Je to zároveň prvá zmienka o existencii mlyna v obci.
V roku 1567 zomrel bezdetný Gabriel Peréni. Ním vymiera palatínska vetva rodu Peréniovcov a jej majetok ako odúmruť prechádza späť do vlastníctva kráľa. Stropkovské panstvo je následne predmetom donácie a jej novým vlastníkom sa stáva rod Petö.
Košarovce v čase zmeny majiteľa boli stredne veľkou obcou s 11 domami. Peréniovci s prestávkami a zálohovaniami vlastnili obec od roku 1408 do roku 1567. Z obdobia ich vlády niet veľa písomných prameňov. Konkrétnejšie údaje o obci pochádzajú až z polovice 16.storočia, čiže z posledných rokov, keď obec vlastnil tento magnátsky rod. V tomto období sa obec rozvíjala, prosperovala, vzrastali počty domov. Noví majitelia tento trend ale neudržali.
V rímskokatolíckom kostole z roku 1768 sa nachádza národná pamiatka – plastika „Kristus na kríži“. Dominantou obce je kostol Najsvätejšej Trojice.
V obci sa nachádza židovská synagóga v miestnej opustenej požiarnej zbrojnici. Vznikla koncom dvadsiatych alebo tridsiatych rokov 20. storočia.
Názov.
Vývin názvu obce

</doc>
<doc id="25708" url="https://sk.wikipedia.org/wiki?curid=25708" title="Koškovce">
Koškovce

Koškovce je obec na Slovensku v okrese Humenné.

</doc>
<doc id="25710" url="https://sk.wikipedia.org/wiki?curid=25710" title="Lieskovec (okres Humenné)">
Lieskovec (okres Humenné)

Lieskovec je obec na Slovensku v okrese Humenné.
Dejiny.
Prvá písomná zmienka pochádza z roku 1430 (dedenie stropkovského panstva a dohoda šľachticov z Perína).
Obec mohli byť založiť:
Obyvatelia obce boli zdanení od: 1567 8, 1582 7, 1610 1, 1635 1 porty.
Na prelome 16. a 17. storočia bol Lieskovec stredne veľká obec, počas nasledujúcich rokov postupne obyvatelia chudobneli. Prelom 17. a 18. storočia zastihol Lieskovec v pozícii malej obce. V roku 1715 mal 8 sedliackych usadlostí, v roku 1720 však obec neexistovala (obyvatelia sa buď odsťahovali alebo vymreli).
Kostol je potvrdený od polovice 16. storočia, s katolíckym kňazom. Neskôr v ňom kázali evanjelickí kazatelia (tí sú podľa mena známi v počas 15791666). Ešte na prelome 16. a 17. storočia bol evanjelický. V tom čase šlo o drevený kostol s vežou a tromi zvonmi. Murovaný kostol vznikol koncom 17. storočia. Väčšinu 18. storočia už v obci pôsobili katolícki kňazi. Katolícky kostol bol postavený v rokoch 17941798.
Obec bola v novembri 1944 čiastočne vypálená počas oslobodzovacích bojov. Zhorelo alebo bolo zničených celkom 22 domov.

</doc>
<doc id="25711" url="https://sk.wikipedia.org/wiki?curid=25711" title="Jabloň">
Jabloň

Jabloň môže byť:

</doc>
<doc id="25712" url="https://sk.wikipedia.org/wiki?curid=25712" title="Lukačovce">
Lukačovce

Lukačovce sú obec na Slovensku v okrese Humenné.
Dejiny.
Prvá písomná zmienka o obci pochádza z roku 1543. Názov obce pochádza zo slova Lukač, teda nárečovej podoby mena Lukáš. Obec mohla vzniknúť (a byť pomenovaná) podľa zemana z 13.14. storočia alebo šoltýsa a teda založená na zákupnom práve v 14.15. storočí, čo je pravdepodobnejšie.
Okolo roku 1610 bola obec opustená, neskôr znovu osídlená. V roku 1623 tu žili 2 domácnosti šoltýsov a 2 poddanské. V roku 1715 7 a 1720 9 domácností poddaných.
Obyvatelia obce boli zdanení od: 1567 4, 1582 3, a 1635 0,125 porty.
Obec bola v novembri 1944 vypálená počas povstaleckých bojov, nemeckými vojakmi.

</doc>
<doc id="25713" url="https://sk.wikipedia.org/wiki?curid=25713" title="Peter (prvé meno)">
Peter (prvé meno)

Peter je mužské prvé meno. Pôvod má v gréckom slove "Petros" (πέτρος) s významom "skala" alebo "kameň". Meno vzniklo z prívlastku "pevný ako skala". Na Slovensku má meniny 29. júna. Ženská obdoba mena je Petra.

</doc>
<doc id="25714" url="https://sk.wikipedia.org/wiki?curid=25714" title="Maškovce">
Maškovce

Maškovce sú obec na Slovensku v okrese Humenné.
Dejiny.
Maškovce pravdepodobne založil šoltýs Maš(e)k s usadlíkmi na základe zákupného práva v druhej polovici 15. alebo na začiatku 16. storočia. Obec patrila Drugetovcom.
Obyvatelia obce boli zdanení od 0,25 porty (1610).
Okolo roku 1635 bola obec opustená alebo vymretá, následne znova osídlená. Okolo roku 1715 bola opätovne spustnutá (bez obyvateľov), ale v roku 1720 mala 9 sedliackych domácností.

</doc>
<doc id="25715" url="https://sk.wikipedia.org/wiki?curid=25715" title="Modra nad Cirochou">
Modra nad Cirochou

Modra nad Cirochou (hist. Modra) je obec na Slovensku v okrese Humenné.
Dejiny.
Najstarší písomný doklad o Modre nad Cirochou je z roku 1416, keď sa aj Modrania zúčastnili na zlapaní a zajatí obyvateľov Zalužíc vo vihorlatských lesoch. Aj napriek tomu, že sa v katastrálnom území obce nachádza opevnenie, ktoré je datované do 11. až 12. storočia možno usúdiť, že modranské sídlisko vzniklo okolo polovice 13. storočia a že ho založil šoltýs s usadlíkmi podľa zákupného, nemeckého práva.
Názov Modra sa najskôr vzťahoval ako chotárny názov na miesto jedinečné niečím farebne modrým (možno rastúcimi rastlinami). Keď na onom mieste založili sídlisko, aj dedina dostala názov Modra.
Dedina od založenia nepretržite aj v 17. storočia patrila šľachtickej rodine Drugetovcov ako majetková súčasť panstva Humenné. Okolo roku 1635 patrila už jezuitskému kláštoru v Humennom.
Ak Modru založili podľa nemeckého práva, zaiste si obyvatelia postavili aj kostol, ktorý je predpokladaný v 15. – 16. storočí, keď v ňom pôsobili pravoslávni kazatelia.
Modranské sedliacke domácnosti boli v roku 1567 zdanené od 10,75 porty. Deväť želiarskych domácností daň neplatilo. V roku 1582 zdanili sedliakov do ôsmich port. Sídlisko malo v roku 1600 obývaných dvadsať poddanských domov, ako aj dva – tri domy šoltýsov.
V 17. storočí modranské sedliacke domácnosti chudobneli a ubúdalo ich. V roku 1610 zdanili vtedajších sedliakov a želiarov spolu od 1,5 porty, v roku 1635 od 0,75 porty. Na prelome 16. a 17. storočia bola Modra stredne veľkou dedinou s roľníckym, slovenským obyvateľstvom. V prvých desaťročiach 17. storočia tam hospodárili štyri domácnosti šoltýsov, okolo roku 1623 však len dve. Jedna šoltýska usadlosť bola v roku 1623 opustená, podobne ako tri sedliacke. Žili tam však dve šoltýske domácnosti na čiastočných šoltýstvach i štvrtinových usadlostiach, a deväť želiarskych. Sedliaci mali čiastočne také povinnosti k zemepánom, ale aj jedinečné, teda lámanie kameňa a prípravu bukovýchh dosák.
Na prelome 17. a 18. storočia bola Modra malou dedinou. V roku 1715 v nej žilo len deväť, v roku 1720 už dvanásť sedliackych domácností. V 19. storočí nenastali žiadne výraznejšie zmeny v demografickej, sociálnej, či konfesionálnej štruktúre obyvateľov obce. Zmeny priniesla prvá polovica 20. storočia, keď v roku 1930 počet obyvateľov dosiahol 670, pričom sa k československej národnosti hlásilo 625 (93,3 %), k židovskej 15 (2,2 %), k inej národnosti bolo uvedených 21 obyvateľov (3,2 %) a 9 cudzincov (1,3 %). K zmene konfesionálnej štruktúry prispela prítomnosť židovského obyvateľstva a prítomnosti gréckokatolíckeho vierovyznania. Z celkového počtu obyvateľov sa k rimskokatolíckemu vierovyznaniu hlásilo 637 osôb, 17 osôb sa hlásilo k gréckokatolíckemu a 16 k židovskému vyznaniu. V polovici 30. rokov 20. storočia sa obec rozrástla na 126 domov.

</doc>
<doc id="25716" url="https://sk.wikipedia.org/wiki?curid=25716" title="Myslina (okres Humenné)">
Myslina (okres Humenné)

Myslina je obec na Slovensku v okrese Humenné.
Dejiny.
Myslina pravdepodobne „jevstvovala pred 11. storočím a patrila k najstaršej slovienskej skupine sídlisk v okolí.“ Prvá písomná zmienka je z roku 1307. Názov je odvodený od rodového mena Myšľa. Obec patrila Drugetovcom aj počas 17. storočia.
Obyvatelia obce boli zdanení od: 1567 3,75 (sedliaci; želiari a slobodníci daň neplatili), 1582 7,25 (sedliaci), 1610 (sedliaci a želiari) 1,25 a 1635 0,375 porty.
V roku 1623 v Mysline boli 2 šoltýske, 9 sedliackych a 6 želiarskych domácností; 1715 17 a 1720 15 domácností poddaných. Obec mala mlyn.

</doc>
<doc id="25717" url="https://sk.wikipedia.org/wiki?curid=25717" title="Nechválova Polianka">
Nechválova Polianka

Nechválova Polianka je obec na Slovensku v okrese Humenné.

</doc>
<doc id="25718" url="https://sk.wikipedia.org/wiki?curid=25718" title="Nižná Jablonka">
Nižná Jablonka

Nižná Jablonka je obec na Slovensku v okrese Humenné.

</doc>
<doc id="25719" url="https://sk.wikipedia.org/wiki?curid=25719" title="Nižná Sitnica">
Nižná Sitnica

Nižná Sitnica je obec na Slovensku v okrese Humenné. 
Dejiny.
Obec bola v novembri 1944 vypálená za pomoc partizánom, nemeckými vojakmi. Zhorelo 66 domov a 69 hospodárskych budov.

</doc>
<doc id="25720" url="https://sk.wikipedia.org/wiki?curid=25720" title="Nižné Ladičkovce">
Nižné Ladičkovce

Nižné Ladičkovce je obec na Slovensku v okrese Humenné. 
Dejiny.
Obec bola v novembri 1944 čiastočne vypálená za pomoc partizánom, nemeckými vojakmi.
Šport.
V obci funguje futbalový klub v 7. lige (2025) s názvom TJ Družstevník Nižné Ladičkovce.

</doc>
<doc id="25721" url="https://sk.wikipedia.org/wiki?curid=25721" title="Ohradzany">
Ohradzany

Ohradzany je obec na východnom Slovensku v okrese Humenné.
Polohopis.
Obec sa nachádza v južnej časti Nízkych Beskýd v doline vyhĺbenej potokom Ondavka.
Dejiny.
Prvá písomná zmienka o obci Ohradzany pochádza z roku 1317. 

</doc>
<doc id="25722" url="https://sk.wikipedia.org/wiki?curid=25722" title="Pakostov">
Pakostov

Pakostov je obec na Slovensku v okrese Humenné. 
Polohopis.
Obec leží v severnej časti okresu Humenné, 26 km na SZ od okresného mesta v krásnom lesnom prostredí .
Podnebie.
Obec spadá do mierneho pásma s vnútrozemskou klímou. Zrážky sa po celý rok pohybujú okolo 7 mm. Vetry majú zväčša západné až severné prúdenie. 
Vodstvo.
Osou doliny je rieka Oľka.
Flóra a fauna.
Z kvetín sa vyskytuje pľúcnik lekársky, veternica hájna, prvosienka jarná, kostihoj srdcovitý, zubačka žľaznatá, rumanček, šafran, materina dúška, sedmokrásky, snežienky a iné .
V okolitých lesoch prevládajú bukové, hrabové a brezové porasty, dub, lieska, jelša, osika, smrek, borovica a hrab.
V lesoch sa vyskytujú skoro všetky druhy našej zveri ako jeleň, srna, diviak, vlk, líška, zajac, kuna, jež, rys, jazvec a z vtákov sova obyčajná, jastrab, bažanty, jarabice, vrana obyčajná, ďateľ, krkavec čierny, hrdlička, drozd, kuvik, a pod. Z plazov sa tu vyskytuje užovka, vretenica obyčajná a viaceré druhy jašteríc. V močiaroch sa vyskytuje ropucha zelená a rosnička zelená.
Dejiny.
Pakostov v čase 2. svetovej vojny vznikol zlúčením dvoch obcí:
Petroviec - 1 pís. zmienka bola z roku 1408.
Pakostova - 1 pís. zmienka bola z roku 1453.
Do 50-tych rokov 20 storočia obyvatelia pracovali väčšinou v poľnohospodárstve a v lesoch, neskôr aj v priemyselných podnikoch okolitých miest. Najtuhšia zima bola v roku 1929 keď vymrzlo zasiate obilie. Aj to prispelo k veľkému nedostatku potravín.
Veľký požiar v Pakostove zaznamenali 9. mája 1935. Druhý požiar vznikol 11. mája 1936. Vinník oboch veľkých požiarov sa nikdy nenašiel.
Obec bola v novembri 1944 vypálená nemeckými vojakmi, za pomoc poskytnutú obyvateľmi obce partizánom. Zhorelo 25 domov.
Odievanie.
Ľudový odev sa udržal veľmi dlho. Ženský odev pozostával z dlhej košele z domáceho plátna, siahajúcej po kolená. Na košeľu sa obliekala sukňa tiež z domáceho plátna. Ďalšia sukňa bola už z kúpeného plátna. Vpredu sa nosila zástera tzv. „fartuch“. Neskôr sa rozdelila na dve súčasti odevu a to na spodničku tzv. „podolok“ a na hornú časť, ktorá sa nazývala „oplečko“. Inú spodnú bielizeň ženy ani dievčatá nepoznali. Na oplečko si obliekali lajbliky a blúzky. Vlasy si ženy upravovali začesaním dozadu a zapletením do vrkoča. Vydaté ženy nosili na hlave šatku a tzv. „mičodu“ , čo bol kus tvrdšieho papiera, pripevneného vo vlasoch a upevneného šatkou.
Základnou súčasťou odevu mužov bola košeľa , ktorú šili z ľanového plátna. Rukávy boli z jednej šírky plátna a to od pleca až po zápästie. Golier bol úzky a zväzoval sa šnúrkou. V nezmenenej forme sa dlho uchovali nohavice, spodky tzv. „gače“.
Školstvo.
Reformou Márie Terézie v oblasti školstva bola zavedená školská dochádzka pre deti od šiesteho do dvanásteho roku. Deti sa učili v škole čítať, písať a počítať. Písalo sa na tabuľku tzv. "grifíkom". Tabuľka mala rozmery 15x20 cm, drevený rámček okolo a zotierala sa handričkou. Deti do školy nosili aj polienka - dve drevá na kúrenie. Prvý záznam o existencii školy v Pakostove je z roku 1857. Po roku 1918 sa na škole v Pakostove začalo vyučovať po slovensky. Cirkevná škola bola zmenená na štátnu.
Hospodárstvo a infraštruktúra.
Poľnohospodárstvo.
Na pozemkoch Pakostova sa pestuje raž, jačmeň, ovos, pšenica, zemiaky, fazuľa, repa, konope, ľan, bob, pohanka-tatarka a záhradná zelenina. 

</doc>
<doc id="25723" url="https://sk.wikipedia.org/wiki?curid=25723" title="Papín">
Papín

Papín je obec na Slovensku v okrese Humenné.
Kultúra a zaujímavosti.
Zaujímavosti.
V roku 2011 vyšla o Papíne monografia.

</doc>
<doc id="25724" url="https://sk.wikipedia.org/wiki?curid=25724" title="Porúbka (okres Humenné)">
Porúbka (okres Humenné)

Porúbka je obec na Slovensku v okrese Humenné. 
Polohopis.
Obec Porúbka je najjužnejšou obcou okresu Humenné. Leží 11 km na JJV od okresného mesta. Nachádza sa vo Vihorlatských vrchoch na potoku Ptava, v nadmorskej výške Východne od obce prechádza hranica vojenského obvodu Valaškovce. Susedné obce sú: Oreské na západe, Trnava pri Laborci na juhozápade, Chlmec na severozápade, Ptičie na severovýchode a Vinné na juhu.
Približne 9 km Vinianske jazero, cca 11 km Kyjovský prales, cca 15 km Zemplínska šírava a cca 20 km najvyšší vrchol pohoria Vihorlat .
Dejiny.
Obec bola v novembri 1944 vypálená nacistami za pomoc poskytnutú partizánom. Úplne zhorelo 53 a čiastočne 8 domov.

</doc>
<doc id="25725" url="https://sk.wikipedia.org/wiki?curid=25725" title="Prituľany">
Prituľany

Prituľany je obec na Slovensku v okrese Humenné. 
Dejiny.
Obec bola v novembri 1944 vypálená nacistami za pomoc poskytnutú partizánom. Zhoreli všetky domy aj s hospodárskymi budovami..

</doc>
<doc id="25726" url="https://sk.wikipedia.org/wiki?curid=25726" title="Ptičie">
Ptičie

Ptičie je obec na Slovensku v okrese Humenné.
Polohopis.
Ptičie sa nachádza pod Vihorlatskými vrchmi v údolí Ptavy. Zo severu je ohraničené vrchom Humenská (a NPR Humenská) na severozápade sa nachádza NPR Humenský sokol a na juhu a juhovýchode sa rozprestiera pohorie Vihorlat s najvyšším vrchom tohto regiónu Vihorlat, ktorý má nadmorskú výšku 1074 m n. m.
Dejiny.
V historických prameňoch je Ptičie ako osada uvedené od roku 1273, ako obec od roku 1451. V kronike sa spomína aj hrad Peteche, ten však časom zanikol. Podľa tradície stál v lokalite Sobutka. Od 17. do polovice 19. storočia patrilo Ptičie Csákyovcom, neskôr Szapáryovcom. Obyvatelia obce sa živili prevažne prácou v lesoch a poľnohospodárstvom. Koncom 19. a začiatkom 20. storočia tu mali majetky Andrássyovci, ku ktorým patrili aj kúpele Szirtalja, ktoré navštevovali mnohí z okolia. Spomínané kúpele sa nachádzali na miestach dnešnej opustenej reštaurácie na Podskalke. V rokoch 1900 - 1910 sa veľa obyvateľov vysťahovalo za prácou do USA, Kanady či Argentíny. V obci Ptičie sa narodila slovenská matka slávneho amerického herca Paula Newmana Terézia Fecková.

</doc>
<doc id="25727" url="https://sk.wikipedia.org/wiki?curid=25727" title="Rohožník">
Rohožník

Rohožník môže byť:

</doc>
<doc id="25728" url="https://sk.wikipedia.org/wiki?curid=25728" title="Rohožník (okres Humenné)">
Rohožník (okres Humenné)

Rohožník je obec na Slovensku v okrese Humenné.

</doc>
<doc id="25729" url="https://sk.wikipedia.org/wiki?curid=25729" title="Rokytov pri Humennom">
Rokytov pri Humennom

Rokytov pri Humennom () je obec na Slovensku v okrese Humenné. Obec vznikla v roku 1970 zlúčením Humenského Rokytova a Zbudského Rokytova.
Polohopis.
Obec leží v Laboreckej vrchovine v doline rieky Výravy, 25 km severovýchodne od okresného mesta Humenné.
Vodné toky.
Územie obce sa rozprestiera v nadmorskej výške 210 – 670 m n m. Má mierne zvlnený pahorkatinný povrch. V lesnom poraste prevláda breza, hrab, buk.
Dejiny.
Obec vznikla zlúčením Humenského a Zbudského Rokytova v roku 1970. 
Nález kamenného sekeromlatu na území obce svedčí o osídlení tejto oblasti už v čase neskorej doby kamennej (1900 rokov pred Kr.). Prvá písomná zmienka o obci pochádza z roku 1379 a dokumentuje rozhodnutie palatína Mikuláša z Góry v spore o vlastníctvo obce v prospech šľachticov zo Zbudze.
V spomínanom roku sa ako súčasť majetku Dlhého Poľa uvádza aj Rokytov /Rokytow/ ktorý vznikol na zvykovom práve v 13. storočí, prípadne v 1. polovici 14. storočia. Neskoršie tu bolo zavedené nemecké a valašské právo.
Pri osídľovaní obce bola rozhodujúca druhá vlna osídľovania v rámci valašskej kolonizácie, v ktorej koncom 14. a začiatkom 15. storočia prevládalo rusínske obyvateľstvo z Haliče a Vladimírsko-volínska, so zlomkom poľského a pôvodného valašského obyvateľstva.
Zbudský Rokytov do 16.storočia patril Izbugyovcom. Od roku 1598 Soósovcom, v 18. storočí Szimayovcom. Roku 1715 tu bol mlyn, dve opustené a osem obývaných domácnosti. V roku 1787 tu už bolo 30 domov.
Humenský Rokytov patril panstvu Humenné (rodu Drugetovcov). Od 16. storočia vlastnili tunajšie majetky Almássyovci. V roku ú1715 tu bol mlyn, 29 opustených a 19 obývaných domácnosti. V roku 1787 mala obec 72 domov.
V priebehu historického vývoja bol spôsob života v obidvoch obciach v podstate rovnaký. Obyvatelia sa zaoberali poľnohospodárstvom, drevorubačstvom, povozníctvom a pálením dreveného uhlia. V rokoch 1890 – 1910 sa mnohí obyvatelia vysťahovali za prácou do zámoria. Tradičný spôsob života sa nezmenil ani v období 1.Československej republiky.
V čase 2. svetovej vojny sa Rokytovčania aktívne zapojili do protifašistického odboja. Nemecká vendeta prišla 2. októbra keď bolo Nemcami v H.Rokytove vypálených 7 domov a mlyn, v Zbudskom Rokytove 18 domov.26.októbra nasledovala násilná evakuácia. Práceschopné obyvateľstvo bolo sústredené v humenskom kaštieli a pripravované na transport na nútené práce do Nemecka.Tento zámer zmarili samotní Rokytovčania útekom do okolitých lesov.
Obe obce boli oslobodené 24. XI. 1944. V boji proti fašizmu položili svoje životy aj Rokytovčania.
Po skončení vojny sa mnohí vysťahovali za prácou, najmä do západných Čiech a niekoľko rodín sa v roku 1947 odsťahovalo na Ukrajinu.
Povojnová výstavba zmenila obec na nepoznanie.Pribudli nové domy a budovala sa infraštruktúra obce na nepoznanie. V roku 1960 bolo založené JRD, svoju činnosť začal vyvíjať aj futbalový klub TJ. V súčasnosti je v obci pošta,kultúrny dom, v ktorom sídli obecný úrad,knižnica,spoločenská sála s kapacitou 400 osôb a kuchyňa slúžiaca pre obecné spoločenské podujatia. V obci je 181 rodinných domov, 50 z nich sa ako chalupy využíva na rekreačné účely.

</doc>
<doc id="25730" url="https://sk.wikipedia.org/wiki?curid=25730" title="Rovné (okres Humenné)">
Rovné (okres Humenné)

Rovné je obec na Slovensku v okrese Humenné.

</doc>
<doc id="25731" url="https://sk.wikipedia.org/wiki?curid=25731" title="Ruská Kajňa">
Ruská Kajňa

Ruská Kajňa je obec na Slovensku v okrese Humenné. 
Polohopis.
Nachádza sa približne 30 km od najbližšieho mesta, ktorým je Humenné. V blízkosti sa nachádzajú aj mestá Vranov nad Topľou a Medzilaborce. V susedstve Ruskej Kajne sa nachádzajú obce Pakostov, Oľka a Ruská Poruba. Leží v údolí rieky Oľka.
Vodné toky.
Obcou preteká rieka Oľka, ktorá sa pravidelne vylieva zo svojho koryta. Rieka Oľka preteká približne stredom obce. Do nej sa práve v strede vlievajú ďalšie dve menšie vodné toky.
Dejiny.
Obec sa prvýkrát spomína v urbári Stropkovského panstva z roku 1557. Z neho sa dozvedáme, že po dohode so šľachticom Gabrielom z Perína dedinu založil nemenovaný šoltýs so štyrmi poddanskými rodinami. V stredoveku patrila k Čičvianskemu panstvu. Neskôr však prešla pod správu panstva Stropkov. Patrila aj Pethőovcom. V rokoch 1713 – 1715 sa útekom poddaných úplne vyľudnila. V rolu 1720 boli v obci iba dve domácnosti. Až v roklu 1787 počas prvého celokrajinského sčítania ľudu mala obec Ruská Kajňa 16 domov a okolo 130 obyvateľov. Ďalší súpis obyvateľstva sa konal v roku 21 domov a 168 obyvateľov. V roku 1869 mala obec 103 obyvateľov. Tento pokles mohol súvisieť s morom, chorobami alebo nejakými nepokojmi. V roku 1910 mala obec už 175 obyvateľov. V minulosti sa obyvatelia venovali typickým prácam. Zaoberali sa poľnohospodárstvom, výrobou dreveného uhlia a lesnými prácami. Do roku 1918 obec administratívne patrila do zemplínskej stolice. Obec zasiahla prvá aj druhá svetová vojna. Druhá svetová vojna mala však väčšie následky. Za I. ČSR sa ráz obce nezmenil. Ako partizánsku obec ju Nemci 21. novembra 1944 celú vypálili. Bola vyznamenaná Pamätnou medailou SNP. Až po roku 1945 v obci opäť začína prekvitať život. V obci sa opäť začínajú budovať domy a opravovať poškodené stavby. JRD (Jednotné roľnícke družstvo) bolo založené v roku 1956. Časť obyvateľstva pracovala v priemyselných podnikoch v Košiciach, Humennom, Svidníku a Medzilaborciach.
Názov.
Vývin názvu obce

</doc>
<doc id="25732" url="https://sk.wikipedia.org/wiki?curid=25732" title="Ruská Poruba">
Ruská Poruba

Ruská Poruba je obec na Východnom Slovensku v okrese Humenné. Potočná radová dedina.
Polohopis.
Ruská Poruba sa nachádza v strednej časti Ondavskej Vrchoviny, v doline rieky Sitničky, západného prítoku rieky Oľky. Obec leží v nadmorskej výške 242 m n. m.. Najvyšším miestom katastra je vrch Lipovica s nadmorskou výškou 555 m n. m.. Ruská Poruba na severe susedí s obcou Závada, na juhozápade s obcou Prituľany, na juhu s obcou Vyšná Sitnica.
Mesto Humenné je od obce vzdialené 30,1 km, mesto Vranov nad Topľou zase 40,6 km.
Obcou prechádza cesta III/3820.
Prírodné podmienky.
Mierne členitý povrch chotára tvoria flyšové vrstvy, svahové hliny a náplavy Sitničky. V lesnom poraste prevláda buk a breza, menej dub. Ide o doposiaľ jediné známe nálezisko komára Aedes pulchritarsis na Slovensku.
Dejiny.
Prvá písomná zmienka o Ruskej Porube pochádza z roku 1454 v listine o dedení Stropkovského panstva. Nevyskytuje sa však na listinách z roku 1430 o vtedajších dedinách panstva. Z týchto skutočností vyplýva, že miestne sídlisko vzniklo medzi rokmi 1430 a 1454. Obec založili na zákupnom práve magnáti z Perína.
Do roku 1767 patrila obec pod panstvo Stropkov, neskôr aj niekoľkým šľachtickým rodom. 
Slovenský názov obce je charakteristický pre dediny, založené šoltýsom a poddanými podľa zákupného práva. Možno predpokladať, že sídlisko založili podľa nemeckého práva, je však pravdepodobnejšie, že pôvodcami bolo valašské obyvateľstvo. V 16. storočí tu dokázateľne platilo valašské právo a nehospodárilo roľnícke obyvateľstvo. 
V písomnostiach z 15.– 17. storočia sa dedina vyskytuje zväčša pod slovenským názvom Poruba, zriedkavejšie Porubka. Svedčí to o tom, že v čase vzniku dediny žilo v blízkom okolí slovenské obyvateľstvo, ktoré jej dalo priliehavý názov.
Poruba bola v 15.– 17. storočí nepretržite majetkovou súčasťou Stropkovského panstva. V urbári Stropkovského panstva z roku 1557 je Poruba zapísaná medzi rusínskymi dedinami. Vtedy v nej hospodárila domácnosť šoltýsa, štyri valašské domácnosti a štyri želiarske. Podľa mien to boli Slováci aj Rusíni. Aj údaje v urbári z roku 1567 dosvedčujú, že v Porube bývali Slováci aj Rusíni. 
Porubské valašské domácnosti boli v roku 1567 zdanené daňou kráľovi od dvoch port, v roku 1582 od 3,5 porty. Sídlisko malo v roku 1600 obývaných dvanásť poddanských domov a nepochybne aj dom šoltýsa. 
Na prelome 16.– 17. storočia bola Poruba stredne veľkou dedinou s valašskými obyvateľmi slovenského a rusínskeho pôvodu. V etnickej skladbe obyvateľstva bola jedinečnou dedinou na Stropkovskom panstve. 
V 17. storočí tamojšie valašské domácnosti chudobneli. 
V roku 1610 zdanili valachov od 0,75 porty, v roku 1635 od 0,25 porty. V rokoch 1715 a 1720 v dedine bývalo dvanásť poddanských domácností. K dedine patril aj mlyn.
Obec sa neskôr vyskytuje pod názvom Ruská Poruba (1927); po maďarsky Oroszporuba, Oroszvágás. 
Najväčší rozmach zaznamenala Ruská Poruba v 70.-80. rokoch 20. storočia. V tom čase bol potok Sitnička regulovaný a bola vybudovaná technická, športová a občianska infraštruktúra obce. Pošta, kultúrny dom, obecný rozhlas a futbalové ihrisko pochádzajú z tohoto obdobia.
Vojnová história.
V okolí Ruskej Poruby sa počas Prvej svetovej vojny odohrávali boje na horskom masíve Korunková. Na takzvanom severnom fronte sa snažila Rakúsko-Uhorská armáda zabrániť postupu ruského vojska cez Karpaty. Boje tu prebiehali od februára do mája 1915. V tamojších lesoch dodnes vidno stopy zákopov. 
Počas druhej svetovej vojny v druhej polovici roka 1944 až do 18. novembra patrila obec do veľkej oblasti pod kontrolou partizánov. V jej okolí operovali partizánske zväzky Čapajev a Šukajev a niekoľko ďalších menších skupín, Po nemeckom útoku na túto oblasť bola obec vypálená. Partizáni z partizánskych zväzkov Čapajev a Šukajev sú pochovaní na miestnom cintoríne. Vo farskej kronike Ruskej Poruby je zaznamenané, že v miestnom kostole mal sobáš Ľudovít Kukorelli.
Kultúra a zaujímavosti.
Festival Rusínskej kultúry.
V roku 1979 sa v obci konal prvý ročník Obvodových slávností piesní a tancov v Ruskej Porube. O zrealizovanie tejto udalosti sa postarali vtedajší predseda miestneho národného výboru v Ruskej Porube Demeter Ščerba (1922-1990) a PeaDr. Jozef Švarbalík, riaditeľ Okresného osvetového strediska vo Vranove nad Topľou. Šlo o jedinečné podujatie svojho druhu, určené pre rusínske a ukrajinské obyvateľstvo v okrese Vranov nad Topľou, do ktorého sa vtedy radila aj obec Ruská Poruba.
Ako spoluorganizátori slávností sa angažovali okrem obce Ruská Poruba aj Zväz Rusínov a Ukrajincov v Prešove (ZRUS) , Okresný výbor ZRUS Humenné, Okresné osvetové stredisko vo Vranove nad Topľou, spotrebné družstvo Jednota Vranov, Jednotné roľnícke družstvo Závada, Únia žien a Slovenská rozhlas Prešov.
Prvý ročník festivalu sa uskutočnil na futbalovom ihrisku v časti Barnovo, kde bola postavená provizórna tribúna. Nasledujúce roky sa za týmto účelom využíval areál materskej školy. Vlastný prírodný amfiteáter si obec vybudovala na svahovitom teréne svojpomocne v rokoch 1982-1983. Amfiteáter sa za účelom folklórnych slávností využíva dodnes. 
Na slávnostiach organizovaných tradične v posledný májový víkend sa každoročne zúčastňovali významní sólisti či duetá, folklórne skupiny a súbory zo Slovenska aj zo zahraničia, ľudoví rozprávači aj miestna základná škola. Za týmto účelom vznikla v roku 1979 v Ruskej Porube folklórna skupina Porubľanka.
Školstvo.
Základná škola.
Prvá škola na území obce bola zriadená v roku 1877. Až do roku 1914 pôsobil na tejto škole Vasiľ Kolenka. Šlo o jednotriednu základnú školu s vyučovacím jazykom maďarským. V roku 1918 sa zmenil vyučovací jazyk a škola bola úradne vedená ako Ľudová škola s vyučovacím jazykom ruským. V roku 1933 mala škola dve triedy. Vyučovanie prebiehalo aj počas vojnových rokov. 
Podľa národnostného zloženia bola už v 50. rokoch založená Národná škola s vyučovacím jazykom ukrajinským. Vtedajšie priestory (budova COOP Jednota, dnes FRESH potraviny) sa ukázali ako nedostačujúce, keď v povojnových rokoch náramne stúpla demografická krivka v obci. Výučba prebiehala aj v súkromných domoch Jána Lukacka a Michala Blaška. 
V roku 1964 sa začalo s výstavbou novej budovy školy, ktorú realizoval Chemkostav Humenné spolu s občanmi obce. Súčasťou projektu bola aj výstavba telocvične, športového areálu a školskej bytovky. Nová budova bola uvedená do prevádzky 1. septembra 1965, telocvičňa vybudovaná nebola. Športový areál vo forme ihriska bol vybudovaný až po dvadsiatich rokoch.
Pre nedostatok žiakov zanikli v roku 1975/76 základné školy v susedných obciach Prituľany a Závada. ZŠ Ruská Poruba sa tak stala spádovou školou pre tento región.
Základná škola v Ruskej Porube ukončila svoju činnosť v roku 2011 z dôvodu nedostatočného počtu žiakov.
Občianska vybavenosť.
Farnosť.
Pod farnosť Ruská Poruba spadajú filiálky Prituľany (Chrám sv. Kozmu a Damiána), Rohožník (Chrám Nanebovstúpenia Pána) a Závada (Chrám sv. archanjela Michala).
Zoznam farárov a správcov farnosti:

</doc>
<doc id="25733" url="https://sk.wikipedia.org/wiki?curid=25733" title="Slovenská Volová">
Slovenská Volová

Slovenská Volová je obec na Slovensku v okrese Humenné.
Polohopis.
Obec z roku 1451 leží na východe Ondavskej vrchoviny, vo výške 173 m. Rozloha chotára je 866 ha. V 113 domoch žije 557 obyvateľov. V oblasti Rybníky sú výborné podmienky na rekreáciu.
Občianska vybavenosť.
Nachádza sa tu moderný rímskokatolícky Kostol navštívenia Panny Márie z roku 1973.

</doc>
<doc id="25734" url="https://sk.wikipedia.org/wiki?curid=25734" title="Slovenské Krivé">
Slovenské Krivé

Slovenské Krivé je obec na Slovensku v okrese Humenné.

</doc>
<doc id="25735" url="https://sk.wikipedia.org/wiki?curid=25735" title="Sopkovce">
Sopkovce

Sopkovce sú obec na Slovensku v okrese Humenné.

</doc>
<doc id="25736" url="https://sk.wikipedia.org/wiki?curid=25736" title="Topoľovka">
Topoľovka

Topoľovka je obec na Slovensku v okrese Humenné.

</doc>
<doc id="25737" url="https://sk.wikipedia.org/wiki?curid=25737" title="Turcovce">
Turcovce

Turcovce sú obec na Slovensku v okrese Humenné. 
Dejiny.
6. novembra 1944 bola obec za pomoc partizánom, vypálená nemeckými vojakmi. Zhorela celá obec.

</doc>
<doc id="25738" url="https://sk.wikipedia.org/wiki?curid=25738" title="Udavské">
Udavské

Udavské je obec na Slovensku v okrese Humenné.
Dejiny.
Tabuľka 1: "Historické názvy obce Udavské"
Prvá doložená písomná zmienka o obci je z roku 1317. Nachádza sa v listine Drugethovského majetku, kde sa spomína i usadlosť Vadna – dnešné Udavské.
Drugethovci.
Vznik obce a začiatky cirkevného života v Udavskom sú úzko späté s rodom Drugethovcov. Keď kráľ Karol Róbert z Anjou v roku 1317 pozbavil zemepána Petra Pečeňa ml. všetkých majetkov v Zemplíne, daroval ich Filipovi Drugethovi. Pospolitý ľud na Slovensku si počas celého stredoveku zachoval živú vieru. Pozoruhodným svedectvom viery Slovákov v 15. a začiatkom 16. storočia sú neskorogotické krídlové oltáre. Po bitke pri Moháči v roku 1526 sa Uhorsko rozpadlo na 3 časti. Východné Slovensko a Sedmohradsko držal v rukách Ján Zápoľský. Počet katolíkov začal klesať, začal sa šíriť luteranizmus a kalvinizmus. Na konci 16. storočia mali aj farnosť v Humennom v rukách protestanti.
V roku 1609 prevzal panstvo Drugethovcov po Valentínovi Drugethovi Juraj III. Drugeth, ktorý bol v tom čase už katolíkom, hoci sa predtým hlásil ku kalvinizmu. Neskôr sa stal veľkým podporovateľom rekatolizácie humenského panstva. V roku 1615 bolo v Humennom založené humenské kolégium, ktoré určite ovplyvnilo náboženský život aj v našej obci.
Od evanjelickej ku katolíckej cirkvi.
Okolo rokov 15311610 patrila udavčianska farnosť k evanjelickej reformovanej cirkvi – kalvínskej. Keď však v roku 1632 kalvínski cirkevní činitelia konali v okolí Humenného kanonické vizitácie, v obci Udavské kalvínsku faru už nenašli. Nemáme presné údaje o tom, kedy zanikla, ale vieme, že v roku 1630 pracovali v Humennom štyria rímskokatolícki pátri: Michal Beško, Juraj Mojzes, Michal Čeri a Daniel Zedník, ktorí podľa zistených údajov vypomáhali aj v Udavskom. Ako filiálky sa v tomto období spomínajú obce Rovné, Veľopolie, Adidovce, Papín a Vyšný Hrušov. O počiatkov kresťanských kostolov v obci sú iba domnienky, vyplývajúce zo spomienok, ktoré sa prenášali z generácie na generáciu. Pre zaujímavosť ich uvádzame.
Počiatky kresťanstva.
K počiatkom kresťanstva sa viažu základy dreveného kostolíka objavené na kraji ovocného sadu na Jarčiku. (Jarčik – v preklade mních, cirkevný hodnostár). Ďalší kostol sa vraj nachádzal v dnešnom strede obce na pozemkoch MVDr. Jána Šalatu a Pavla Ducka. Úcte Nanebovzatej Panne Márii bola zasvätená kaplnka, ktorá sa nachádzala na roli Komjatových – "Pod viničkou". V období kossuthovských vojen bola zničená.
V roku 1680 stál v obci kostolík – kaplnka. K tomuto roku sa viaže i založenie rímskokatolíckej fary. Patrili k nej obce: Rovné, Vyšný Hrušov, Adidovce, Veľopolie, Ľubiša, Hankovce, Koškovce a Dedačov.
Kostol.
V rokoch 17011926 slúžil veriacim kostolík postavený za podpory grófa Petra Zičiho a jeho manželky Kláry Grugethovej. Na starých fotografiách sa zachovala jeho podoba i nákres pôdorysu. Bol zasvätený Najsvätejšej Trojici, postavený v barokovom štýle.
O tomto kostolíku sú hodnoverné informácie z dokumentu "Protokol z kanonickej vizitácie konanej v roku Pána 1749, druhá časť (dolná), obsahujúca humenský dištrikt", ktorý poskytol Michal Dolobáč. Z dokumentu vyberáme niektoré zaujímavosti, ktoré sa týkajú kostola, ale i cirkevného života v obci.
"Zistili sme, že tento kostol založený osvieteným grófom Petrom Zičim, spolu s pripojeným domom pred rokmi 1747, na česť Najsvätejšej Trojice, vybudovaný z kameňov a posvätený ešte dosiaľ je v dobrom stave. Má štyri oltáre, z ktorých hlavný má obraz Najsvätejšej Trojice spolu s oltárnym antipendiom vytvorený skrz osvieteného grófa Františka, ním obstaraný a ošetrovaný. Sprava je oltár zvlášť na počesť Preblahoslavenej Panny Márie a zľava je oltár zasvätený na počesť sv. Jána Krstiteľa. Štvrtý oltár, starší, na dreve maľovaný bol už aj v starom kostole a pre starších bol obsluhovaný. (Potvrdzuje to existenciu predošlého kostolíka z roku 1680). Monštrancia je medená, má uprostred kruh s vyobrazením Najsvätejšej Trojice a lúče okolo vychádzajúce sú zo striebra. Aj kalich s paténou je strieborný, ale pozlátený, druhý je medený a pozlátený, cimbórium s paténou sú strieborné, ale pozlátené. Výročná oslava patróna (odpust) je vždy v nedeľu Najsvätejšej Trojice. Cintorín je oplotený. V panskej obore je darovaný, aj tento vrch, miesto, ktoré sa nazýva Kalvária, plotamiŹ ohradený. Stanice krížovej cesty sú reliéfy starobou poznačené, ale už obnovené. Zistili sme, že takmer všetok pospolitý ľud je katolícky, jedna žena je luteránka a 5 židov. Dospelých sa počíta 315, detí 107. Gréckokatolícki dospelí 34, detí 11. Všetci užívajú pri bohoslužbách slovenskú reč. V plnení náboženských povinností sú horliví a často prichádzajú do kostola. No dospelí predsa len máloktorí prichádzajú počúvať katechézu".
Dokument ďalej uvádza majetkové pomery cirkvi i ďalšie zaujímavosti, pre jeho rozsah nie je možné ho uviesť v celom znení. V roku 1773 daroval gróf István Csáky tomuto kostolu monštranciu – celú striebornú v ohni pozlátenú, umelecky s vyrytými podobami ozdobenú, ktorá sa zachovala dodnes. Zo spomínaného kostola sa zachovala aj kamenná krstiteľnica, riešená na spôsob krstiteľníc zo 14. storočia, a závesné obrazy Najsvätejšej Trojice a Ružencovej Panny Márie od V. Tkaczika zo 60-tých rokov 19. storočia. Na oltároch, na svietnikoch, na večnej lampe a na svätých obrazoch v kostole z roku 1701 boli rodinné erby grófa Zičiho, Drugetha a Csákyho – čo dokazovalo zbožnosť a dobročinnosť menovaných grófskych rodín. Nádherný a umelecky cenný bol obraz hlavného oltára, ktorý v roku 1710 daroval kostolu Ferenc Csáky.
Vplyv dr. Štefana Héseka na cirkevný život.
S pôsobením dr. Štefana Héseka v Udavskom je spojená aj výstavba nového kostola (1927) a fary (1936), založenie Mariánskej kongregácie i návšteva kňaza Andreja Hlinku v našej obci (1937). Za 21 rokov pôsobenia v Udavskom toho urobil veľmi veľa, no najvzácnejšia je výstavba nového kostola. 
Pri stavebných prácach boli objavené pozostatky mŕtvych, ktorí mali medzi zubami vložený peniaz. Pri búraní starého kostola pod bočným oltárom bol odkrytý hrob kňaza. Omšové rúcho, v ktorom bol pochovaný, bolo ešte zachovalé. Všetky nájdené pozostatky boli s úctou pochované u prostred terajšieho kostola. (Zaznamenané zo spomienok neb. Štefana Komjatiho – kostolníka).
Terajší kostol bol dobudovaný v roku 1927. Je postavený v neogotickom štýle s románskymi dekoračnými prvkami podľa projektu staviteľa Ing. Jursu. Veža kostola má 37 metrov. Portál kostola zdobia 3 oltáre. Hlavný oltár je zasvätený Najsvätejšej Trojici (reštaurovaný v roku 1992). Prostriedky na jeho výstavbu poskytli Ján Orendáč a Andrej Rak. Ľavý bočný oltár je zasvätený Panne Márii Ružencovej, oltár vpravo Božskému srdcu Ježišovmu. Socha Božského srdca na oltári pochádza z dielne Júliusa Šugára, rezbára z Popradu, ktorý tvoril v rokoch 19101935. Vedľa oltára Panny Márie Ružencovej sú pochovaní poslední grófi nášho panstva – Pavel (Pál) Szirmay a jeho manželka Pavlína (Pálne) Podmanická, ktorých pozostatky tam boli prenesené z cintorína.
Zadnú časť kostola zdobí dvojkrídlový a dvojmanuálový orgán od firmy Riger. Lavice do kostola zhotovil stolár neb. Pavol Greško, otec kňaza Pavla Greška. Kostol vysvätil 28. augusta 1927 J. Exc. Jozef Čársky. V roku 1937 bol interiér kostola vymaľovaný prešovským maliarom Mikulášom Jordánom. Hlavný obraz: Adorácia baránka. I dnes je kostol pýchou Udavského i okolia a to i zásluhou kňaza Ladislava Bartka, ktorý v udavčianskej farnosti pôsobil už 37 rokov. Za jeho pôsobenia bol kostol v roku 1967 opäť vymaľovaný (maliar Jozef Brázda (19111969)), vymenili sa na ňom okná, prekrytá bola strecha kostola, bol zakúpený nový obetný stôl, krížová cesta, jasličky, bol rekonštruovaný hlavný oltár, elektrifikovali sa zvony…
Na novom cintoríne bol vysvätený kríž, bol posvätený dom smútku a rímskokatolícky kultúrny dom. Záslužnú prácu pri údržbe kostola za posledné roky odviedli i kostolníci Michal Ducko, Štefan Komjati a Andrej Dolobáč, ale i kantori Ján Ducko, Ján Haratim a Ľudovít Behún. V rokoch 1957, 1967, 1985 a 1992 bola v obci birmovka. Osobitnú pozornosť si zaslúžia kňazi – rodáci. Uvádzame ich v obecednom poradí: Ján Dolobáč, Štefan Dolobáč, Štefan Ducko, páter Ferdinand Tomáš Gajdoš, Pavol Greško, Marek Haratim, Štefan Koromház, Cyril Oren- dáč, Ján Orendáč, Štefan Sninčák, Jozef Stravník, Ján Tomko a Jozef kardinál Tomko.
Cirkevné podujatia.
Po roku 1989 sa uskutočnil rad podujatí s cirkevnou tematikou: Organový koncert zasl.umelca Sokola v miestnom kostole, posviacka rímskokatolíckeho kultúrneho domu a odhalenie pamätnej tabule ThDr. PhDr. Štefanovi Hésekovi (1990), oslavy 100. výročia narodenia ThDr. PhDr. Štefana Héseka, na ktorých slávnostnú svätú omšu celebroval náš rodák J. Em. Jozef kardinál Tomko (1992), vianočné akadémie v kultúrnom dome i v kostole, na ktorých účinkoval i cirkevný spevácky zbor detí a mládeže z obce, divadelné predstavenie Slepý pastier, 1., 2. a 3. ročník Pápežských misijných diel, misie 1993, bola založená nadácia PMD. Iniciátorom jej založenia bol Ján Karandyšovský. K 70. výročia narodenia J. Em. Jozefa kardinála Tomka bola v obci výstavka o živote, tvorbe a jeho bohatej činnosti, občania obce sa zúčastnili osláv jeho 70-ych narodenín v Ríme (1994), ale i celonárodných osláv sv. Gorazda, arcibiskupa a prvého svätca z územia Slovenska, v Kútoch. V decembri 1995 sme sa v miestnom kostole modlili k patrónke Slovenska – Sedembolestnej Panne Márii – soche z baziliky v Šaštíne, ktorá putovala po Slovensku.
Veľkým povzbudením pre všetkých veriacich v obci i širokom okolí boli návštevy rodnej obce nášho najslávnejšieho rodáka J. Em. Jozefa kardinála Tomka, prefekta Kongregácie pre evanjelizáciu národov. Z jeho homílií čerpáme silu na dlhý čas. Jednou z veľkých slávností bola v auguste 1996 vysviacka a následná primičná omša rímskokatolíckeho kňaza, rodáka z obce, Mareka Haratima. O osem rokov neskôr, mal 20. júna v našom rímskokatolíckom kostole, primičnú omšu Marek Veľas, ktorý v súčasnosti pôsobí v Košiciach na Terase.

</doc>
<doc id="25739" url="https://sk.wikipedia.org/wiki?curid=25739" title="Veľopolie">
Veľopolie

Veľopolie je obec na Slovensku v okrese Humenné. 
Polohopis.
Obec je časťou prešovského kraja. Obec leží na južnom okraji Nízkych Beskýd v doline Laborca. Hospodári na katastri o rozlohe 786 ha. V obci žije 360 obyvateľov a je tu 79 trvale obývaných obydlí.

</doc>
<doc id="25740" url="https://sk.wikipedia.org/wiki?curid=25740" title="Zbudské Dlhé">
Zbudské Dlhé

Zbudské Dlhé je obec na Slovensku v okrese Humenné.

</doc>
<doc id="25741" url="https://sk.wikipedia.org/wiki?curid=25741" title="Víťazovce">
Víťazovce

Víťazovce sú obec na Slovensku v okrese Humenné.

</doc>
<doc id="25742" url="https://sk.wikipedia.org/wiki?curid=25742" title="Vyšná Jablonka">
Vyšná Jablonka

Vyšná Jablonka (rusín. Вышня Яблінка) je obec na Slovensku v okrese Humenné. 
Polohopis.
Obec Vyšná Jablonka sa nachádza na severovýchode Slovenska v severnej časti Nízkych Beskýd v údolí Laboreckej vrchoviny. Obec sa rozprestiera pozdĺž toku potoka s názvom RIEKA v dĺžke asi 3 km v nadmorskej výške 385 m n. m. (340 – 905 m v chotári) a je najvyššie položenou obcou v okrese Humenné, vo vzdialenosti 25 až 35 km od okolitých miest - Humenného, Medzilaboriec a Sniny.
Intravilán.
Obec sa tiahne popri hlavnej ceste asi 2 kilometre, na úseku približne 800 m po jednej paralelnej ceste. V strede sa nachádza obecný úrad, hostinec a novopostavená pravoslávna cirkev. Nad pravoslávnym chrámom (cerkvou) sa na pahorku čnie starší gréckokatolícky chrám, ktorý ešte v minulom desaťročí slúžil obidvom vierovyznaniam spoločne. Pôvodne bol chrám vysvätený pravoslávny. Po roku 1989 sa v rámci reštitúcie dostal pod patriarchát gréckokatolíckej cirkvi. 
Extravilán.
Najvyšším bodom je vrch Vysoký Grúň s výškou 905 m n. m. V lesoch je rozšírená fauna a flóra miešaných lesov. Bežný je výskyt medveďa hnedého (ursus arctos) či vlka dravého (canis lupus). Lesy sú prevažne miešané pričom prevažuje buk (Fagus) a borovica (Pinophyta). Obec susedí s obcami Osadné z východu, Svetlice zo západu, Nižná Jablonka z juhu. Severnú hranicu obce tvorí štátna hranica s Poľskom. 
Extravilán obce využíva hlavne ťažobný priemysel na ťažbu dreva, a to ako v štátnych tak aj súkromných lesoch. Južnú časť extravilánu využíva družstvo Papín na pestovanie obilia a ako pasienky pre ovce a kozy z miestneho družstva. Niekdajšie zastúpenie kráv bolo presunuté do obcí Nižná Jablonka a Papín. 
Lesy sú plné vodných prameňov. Zatiaľ nebol zisťovaný obsah minerálnych látok.
Dejiny.
Prvýkrát sa spomína v liste o majetkoch Humenských pánov z roku 1436. Od počiatku to bola obec drevorubačov, čo sa zachovalo až do dnešného dňa, kde správu nad majetkom obce a súkromných vlastníkov prevzal po roku 1989 Urbariát Vyšná Jablonka. Štyri volebné obdobia bola starostkou obce Emília Čopaková. Z niekdajších 700 obyvateľov (1828 – 91 domov; 678 obyvateľov) tu dnes žije len 50, prevažne dôchodcov.
V obci stával aj vodný mlyn, ktorý si dnes môžete obhliadnuť v expozitúre ľudovej architektúry Humenského múzea.
2. svetová vojna vo Vyšnej Jablonke.
Druhá svetová vojna sa Vyšnej Jablonky týkala hlavne pri partizánskom boji. Dôležitou sa stala udalosť z 26.12.1944 kedy po predchádzajúcej akcii a následnému zaisteniu dôležitých informácií sa podarilo premôcť nemeckú armádu na slovensko-poľských hraniciach.
Keď partizáni opúšťali Vyšnú Jablonku nechali v nej len rozviedčikov Jozefa Šuhajdu a Michala Jacka, ktorí mali vyúčtovať peniaze obyvateľstvu za dodané potraviny. Tí, keď začali svoju prácu medzitým za krátky čas do obce bez zastavenia vtrhlo 11 nepriateľských tankov. Tankisti iba prešli dedinou z horného konca na dolný a hneď odišli. Rachot tankov vyľakal pritom kone rozviedčíkov, ktoré sa odtrhli od miesta, kde boli uviazaní a zutekali do lesa. Vycvičené oddielové kone sa však vrátili k partizánskemu oddielu. 
Rozviedčici Šuhajda a Jacko dlho nerozmýšľali a pokúsili sa ukoristiť nové kone. To sa im aj podarilo. Pustili sa dole dedinou na hradskú a v tom objavili štyroch nemeckých jazdcov. Tí ale neboli v strehu, lebo boli posmelení predchádzajúcim presunom svojich tankov. Šuhajda a Jacko si na nich na vhodnom mieste počkali a všetkých zajali. Potom o polnoci ich na koňoch priviedli do tábora. Medzi zajatými nemeckými vojakmi bol feldvébel Otto Vilnes, ktorý vo vypovedaní povedal, že 82. divízna skupina, ktorej je príslušníkom, zaujme ráno 26.septembra pozície v priestore východných Beskýd s úlohou udržať ho do príchodu čerstvej 254. pešej divízie. Táto informácia postačovala partizánom, aby zmenili svoje rozhodnutie, ktoré predtým prijali.
Na základe tejto skutočnosti bolo rozhodnuté, že partizáni oddielu "Sergej" nedovolia 82.divíznej skupine príchod na priesmyk a udržia ho do príchodu Červenej armády. 
K blížiacej sa sovietskej 271.streleckej divízie, veliteľom ktorej bol gen. V. N. Moložajev, vyslali partizáni spojky s úlohou upozorniť sovietske velenie so situáciou a súčasne, aby robili sprievodcov sovietskym armádnym jednotkám. Partizánsky zväzok začal urýchlene budovať obranné postavenie. Vybraný priestor na priesmyku mal výhodnú pozíciu, preto všetky podmienky nasvedčovali o úspechu. V danom prípade bolo potrebné udržať priesmyk niekoľko dní. Informácie, ktoré predtým poskytli nemeckí zajatci, sa potvrdili. 
Ráno 26. septembra 1944 začali sa nemecké jednotky cez obec Vyšná Jablonka presúvať smerom k Lupkovskému priesmyku a v sile jedného práporu o 11. hodine dosiahli priesmyk. Partizáni nič netušiacich vojakov pustili na dostrel a mohutnou paľbou zmietli nepriateľský prápor. Uprostred južného svahu na utekajúcich nepriateľských vojakov partizáni pripravili pascu a tak bola v tento deň dovŕšená víťazná akcia.
Cirkev.
Terajší gréckokatolícky chrám si v dedine postavili možno už v 16. storočí, ale s určitosťou jestvoval v 17. storočí, pretože prvý doklad o chráme a tamojšom kňazovi pochádza z roku 1623. 
V ústnom podaní miestneho obyvateľstva sa zachovala zmienka o starom drevenom chráme, ktorý bol postavený v uličke teraz nazývanej „V Potoku“. Chrám ktorého pôvod sa udáva z roku 1766 je postavený na západnom kopci nad dedinou v dolnej polovici obce. V pozemkovej knihe na katastrálnom úrade v Humennom je urobený prvý zápis tykajúci sa tohto chrámu až v roku 1880. Pôvodný zápis z čias výstavby chrámu buď nebol alebo bol zničený. 
Chrám bol pôvodne zasvätený sv. Nikolajovi Mir – Likejskému čo je v chráme zreteľne čitateľné aj dnes, podľa zobrazenia svätcov na ikonách ikonostasu. Chrám počas svojej histórie bol viackrát opravovaný. V dokumentoch sú záznamy opravy z roku 1923 po ktorej chrám zasvätili svätým apoštolom Petrovi a Pavlovi a posledná oprava z 80- tých rokov 20 - tého storočia, kedy pod vedením pravoslávneho duchovného d.o. Mgr. Michala Švajku bola urobená generálna oprava. 
Pravdepodobne pod vplyvom snáh o vytvorenie únie začiatkom 17. st. (napr. krásnobrodská únia – 1614, (Krásny Brod – 25 km od Vyšnej Jabonky)) prešla časť obyvateľstva obce do gréckokatolíckej cirkvi. 
Začiatkom 19. storočia sa v obci znovu presadila pravoslávna cirkev, ktorá v prevažnej miere zotrváva dodnes. 
V obci sa konávali pravoslávne bohoslužby až do sviatku PASCHY CHRISTOVEJ v roku 1998. Po deložovaní pravoslávnych veriacich z chrámu Petra a Pavla sa pravoslávni veriaci schádzali na bohoslužbách v náhradných bohoslužobných priestoroch (zasadačke obecného úradu). V roku 2001 začali veriaci s výstavbou nového chrámu. Dňa 15.07.2001 bol posvätený základný kameň chrámu a ešte v tom istom roku bol chrám aj prikrytý. 
Kultúra a zaujímavosti.
Zaujímavosti.
Poľovnícke združenie.
V obci pôsobí aj poľovníce združenie Srnec Vyšná Jablonka. Hlavná poľovná zver je: jeleň, diviak, srnec, vlk, medveď, rys, kuna, líška, zajac, bažant. Rozloha poľovného revíru je cca 2400 ha a aktuálne zahŕňa 30 členov.
Turistika.
Obec leží v malebnej Laboreckej Vrchovine. Vrch Kyčera na začiatku obce sa vďaka svojej dostupnosti a strmému svahu stal obľúbeným miestom paraglidistov. Cez obec sa dá starou cestou popod poľské hranice dostať do obce Osadné, v ktorej je aj turistický prechod do Poľska. V susednej obci Hostovice sa nachádza prírodná rezervácia Hostovicé lúky, s hojným výskytom kosatca sibírskeho. V letnom období sú lesy okolo V. Jablonky vhodné na zber húb. Obec má aj zvláštnosť, kde na jeden chrám pripadá iba 30 obyvyteľov. Starší chrám na pahorku nad dedinou má aj historickú hodnotu a vďaka vnútorným maľbám po celej ploche stien ponúka aj nezabudnutľný estetický zážitok. 
Paragliding.
Výška štartu: 542 m n. m.; Prevýšenie: 250 m; Smer vzletu: juh; Smer vetra: 135° - 225°
Popis.
Vrch Veľká Kýčera medzi obcami Nižná Jablonka a Vyšná Jablonka s terénom vhodným na výcvik pilotov, hry na svahu i na náročné termické lietanie. Najväčšou výhodou tejto lokality je možnosť bezpečne pristávať na štarte, na svahu i pod ním.
Výstup.
Pred obcou Vyšná Jablonka asi 300 m za rázcestím na Svetlice odbočiť doprava po poľnej ceste autom 15 min. až na vrchol.
Hospodárstvo.
Začiatok dediny tvorí zrekonštruovaný komplex družstva. Hlavná časť družstva sa nachádza v strede dediny, v uličke nazývanej „Potok“. Využíva sa na chov oviec a kôz. V dedine má sídlo aj Urbariát zamestnávajúci miestnych obyvateľov ale aj ľudí z mimo obce. Založený bol po nežnej revolúcii ako odpoveď na otázku čo s malými lesnými celkami. Majitelia (reštituenti) sa združili do urbariátu pre efektívne spravovanie lesného bohatstva. 
Občianska vybavenosť.
V septembri 2017 bol otvorený domov dôchodcov. Športoviská v obci nie sú zastúpené, ale vzhľadom na jej vekový priemer to je nepotrebné. Pre rekreačné potreby sa využíva provizórne ihrisko za budovou bývalej základnej školy. Na stolný tenis je vymedzená miestnosť na obecnom úrade.
Cirkev.
V obci sa nachádza pamiatkovo chránený gréckokatolícky Chrám sv. Petra a Pavla a moderný pravoslávny chrám. Od roku 1997 do 2002 pravoslávni veriaci slúžili svoje bohoslužby v miestnosti na obecnom úrade. V roku 2002 otvorili novo postavený pravoslávny chrám v centre obce a v roku 2003 ho aj vysvätili. Za pomoci obyvateľov obce, rodákov a pravoslávnych veriacich z celého Slovenska výstavba chrámu napredovala tak, že v máji roku 2002 sa sviatok Paschy slúžil v rozostavanom chráme, ale na chrámový sviatok svätých apoštolov Petra a Pavla v júli toho istého roku sa po dokončení vnútorných prác do chrámu aj nasťahovali. V auguste bol chrám kolaudovaný s vydaním povolenia k trvalému užívaniu chrámu. Nový chrám s pôdorysom rotundy má cibuľovú strechu a je postavený v priamom pohľade pred starým chrámom východnejšie bližšie k obci. 
Chrám bol vysvätený blaženejším vladykom Nikolajom, arcibiskupom prešovským a metropolitom českých krajín a Slovenska 25.mája 2003.
V súčasnosti sú oba chrámy využívané svojimi veriacimi.

</doc>
<doc id="25743" url="https://sk.wikipedia.org/wiki?curid=25743" title="Vyšná Sitnica">
Vyšná Sitnica

Vyšná Sitnica je obec na Slovensku v okrese Humenné.
Dejiny.
Obyvatelia obce sa aktívne zúčastnili protifašistického odboja. V jej okolí pôsobila partizánska jednotka Čapajev. Občania zásobovali partizánov potravinami, šatstvom, poskytovali im ubytovanie a robili im spojky. Dňa 24. novembra 1944 fašisti dedinu prepadli a vypálili. Celkom zhorelo 80 domov i s hospodárskymi budovami a čiastočne tri domy. Piatich občanov odvliekli na nútené práce.

</doc>
<doc id="25744" url="https://sk.wikipedia.org/wiki?curid=25744" title="Vyšné Ladičkovce">
Vyšné Ladičkovce

Vyšné Ladičkovce je obec na Slovensku v okrese Humenné. Susedí s obcou Nižné Ladičkovce.

</doc>
<doc id="25745" url="https://sk.wikipedia.org/wiki?curid=25745" title="Vyšný Hrušov">
Vyšný Hrušov

Vyšný Hrušov () je obec na Východnom Slovensku v Prešovskom kraji na území okresu Humenné, ležiaca na južnom okraji Laboreckej vrchoviny.
Obec Vyšný Hrušov sa nachádza 12 kilometrov od okresného mesta Humenné v nadmorskej výške Počtom obyvateľov, v súčasnosti, patrí medzi obce do 500 obyvateľov. Predpokladané obdobie osídlenia územia obce (ktoré bolo súčasťou Drugethovského humenského panstva) siaha do 14. storočia. Najstaršia písomná zmienka o obci je z roku 1543. Obec bola osídlená roľníckymi usadlíkmi. Najčastejšim zdrojom obživy vtedajších obyvateľov bola poľnohospodárska výroba. V období druhej svetovej vojny boli obyvatelia obce dočasne evakuovaní a časť obce zničená bombardovaním. Dominantnou obce je kostol svätých Petra a Pavla, ktorý bol dokončený v roku 1973 namiesto pôvodného kostola obce (postavený v roku 1778), ktorý sa stal, po viac ako 200 rokoch, nevyhovujúcim. Pôvodný kostol existoval do januára 1978. V roku 2002 bola na jeho mieste dokončená výstavba Domu nádeje.
Polohopis.
Obec Vyšný Hrušov leží na južnom okraji Laboreckej vrchoviny na rovine obkolesenej prevažne listnatými lesmi Nízkych Beskýd, v doline rieky Udavy, 12 kilometrov od okresného mesta Humenné. Rozloha obce je , priemerná nadmorská výška 196 metrov nad morom. Svojou polohou tvorí súčasť Horného Zemplína. 
Obývaná časť obce je geograficky ohraničená dvoma prítokmi Udavy. Na severovýchode tvorí takúto hranicu Svinský potok a na juhozápade prítok Hrušovka.
Počasie a podnebie.
Pre obec je typické mierne počasie, v zime so severným a v lete s prevažne južným vetrom. Poľnohospodárstvo sa prebúdza spolu s pôdou počas ústupu mrazov v marci. Hospodári sa až do novembra, pričom pôda zamŕza v decembri. V minulosti, na území obce, počas zimy napadal sneh až do výšky jedného metra. Takéto zimy sa však, aj vzhľadom na globálne klimatické zmeny, v súčasnosti nevyskytujú.
Prírodné podmienky.
Celá lokalita v katastrálnom území obce Vyšný Hrušov, ako súčasť Laboreckej vrchoviny patrí pod sústavu chránených území členských štátov Európskej únie s názvom Natura 2000. 
Fauna a flóra.
Výskyt divej zveri je ovplyvnený počasím a typom vegetácie. Okolie Vyšného Hrušova tvoria prevažne listnaté lesy s menšinovým zastúpením zmiešaných lesov v ktorých sa darí jelenej zveri, diviakovi, líške, zajacovi a vlkovi. Z vtáctva je v obci možné vidieť havrana, hus, jastraba, kačicu, kukučku, lastovičku, slávika, sovy, sýkorku, škovránka, vrabca a vranu. Pravidelné hniezdisko, priamo v centre obce, majú bociany od tridsiatych rokov 20. storočia. Toto miesto je zaznamenané aj v Atlase hniezd bociana bieleho.
Dejiny.
Vyšný Hrušov pravdepodobne založili v 14. storočí usadlíci so šoltýsom podľa zákupného, nemeckého práva. Obec sa prvýkrát spomína v roku 1543 v sťažnosti Kláry Bátoriovej (manželky Štefana Drugeta) o neoprávnenom zabraní venných majetkov, v ktorej je uvedená aj obec Vyšný Hrušov (túto sťažnosť nechal preveriť vtedajší panovník Ferdinand I. Habsburský a z tejto príležitosti vznikol o obci Vyšný Hrušov písomný záznam).
Vlastníci obce.
Obec, už od svojho osídlenia, patrila pod správu Humenského panstva bratov Filipa a Jána Drugetovcov. Rod Drugetovcov pochádzal z dnešného Talianska, pod vedením uhorského kráľa Karola Róberta z Anjou. Filip a Ján, preukázali svoje schopnosti v bitke pri Rozhanovciach v roku 1312, ktorá bola dôležitá z hľadiska upevnenia vlády nového kráľa Karola na uhorskom kráľovskom tróne.
Za vernosť a odvahu kráľ Karol Róbert odmenil majetkami na Zemplíne Filipa a Jána Drugetovcov. A medzi tie majetky patrilo aj panstvo Humenné a okolité dediny a usadlosti, vrátane územia, na ktorom sa rozprestiera dnešný Vyšný Hrušov.
Znaky obce.
V roku 2003 boli vytvorené nové podoby pečatí a erbu obce. Motívom na ich zostavenie bola pečať, ktorú obec používala v 19. storočí a vyjadrovala prevažné zameranie hospodárstva obce na poľnohospodársku výrobu. Heraldický opis erbu obce: "V červenom, neskorogotickom, štíte biela krava so žltými kopytami, rohmi a chvostom, dojčiaca biele teľa so žltými kopytami a chvostom na zelenej pažiti."
Vývoj počtu obyvateľov.
Presnejšie záznamy počtu obyvateľov sa začali viesť až začiatkom 18. storočia. V roku 1715 obec obývalo 14 domácností, pričom ďalších 11 bolo opustených. V Súpise Židov z roku 1942 je uvedené, že v obci bývali 4 Židia. Už od začiatku sledovania štatistiky počtu obyvateľov býva vo Vyšnom Hrušove priemerne 500 obyvateľov. Od roku 1960 je trend vývoja obyvateľstva klesajúci.
Tabuľka 1: "Vývoj počtu obyvateľov a domácností obce Vyšný Hrušov od roku 1715"
a "počet obyvateľov v roku 1970 je uvedený aj vrátane obyvateľov obce Maškovce"
Prvá svetová vojna.
Zápis z pamätnej knihy obce: "Dňa 26. júla 1914 bola vyhlásená všeobecná mobilizácia. Dňa 2. 8. 1914 museli všetci majitelia koní predviesť svoje kone k odvodu a tie najlepšie boli im zrekvirované." informuje o vojenskom odvode mužov a zabavovaní koní počas prvej svetovej vojny.
Medzi Vyšným Hrušovom a Adidovcami, sa nachádza "vojenský cintorín padlých vojakov v prvej svetovej vojne", kde sú pochovaní vojaci Rakúsko−Uhorskej armády. Títo vojaci padli v roku 1914 pri bojoch proti Ruskej armáde. V tom čase bola armáda Ruského impéria ("cárskeho Ruska") v obci počas siedmich dní. V tých dňoch ruskí vojaci ustupovali až za Karpaty pred útokom Rakúsko−Uhorskej armády. Pri ústupe sa nezranil žiaden obyvateľ obce.
Druhá svetová vojna.
Partizánsky spôsob boja počas druhej svetovej vojny sa dotkol aj obyvateľov obce Vyšný Hrušov. Počas roku 1944 cez obec prechádzali partizánske jednotky, ktoré smerovali na pomoc Slovenského národného povstania. K vojnovým stretom došlo medzi nimi a nemeckým táborom, ktorý bol v tom čase dočasne v susednej obci Udavské. Partizáni obec využívali najmä ako zdroj potravín.
Zo súpisu židov z roku 1942 sa dozvedáme, že v obci boli 4 židia. Išlo o rodinu žida Eckera s manželkou a dvoma synmi, ktorí sa po skončení vojny už nevrátili a pravdepodobne zahynuli v koncentračnom tábore.
Obec Vyšný Hrušov bola 14. a 17. októbra 1944 bombardovaná sovietskymi leteckými silami. Pri tomto bombardovaní zhorelo niekoľko stodôl. Nemecké vojská obyvateľov vyhnali z dediny smerom na Vranov nad Topľou a zabavili zásoby, ktoré si obyvatelia nemohli zobrať so sebou. Dátum oslobodenia obce sovietskymi vojskami je uvedený aj na pamätnej tabuli, umiestnenej na budove kultúrneho domu, s takýmto textom: "Obec Vyšný Hrušov oslobodená sovietskou armádou dňa 25. novembra 1944. Tabuľa osadená pri príležitosti 25. výročia oslobodenia ČSR."
Názov.
Vývin názvu obce
Starostovia obce.
Starosta obce (v časoch Rakúsko-Uhorska "dedinský richtár"), v dedine ľudovo nazývaný "bírov" (z maďarčiny: "bíró - rozhodca, sudca"), do roku 1961, kedy sa začalo s výstavbou kultúrneho domu v obci, bežne úradoval zo svojho domu. Najstarším známym richtárom obce bol Juraj Havricsak (Havrilčák), ktorý sa v roku 1772 podieľal na súpise poddanských usadlostí, majetku a povinností poddaných, podľa nariadenia cisárovnej Márie Terézie.
Tabuľka 2: "Prehľad známych richtárov, starostov, a predsedov MNV obce Vyšný Hrušovb"
b "uvedený je rok, pre ktorý existuje záznam o vykonávaní úradu, v ktorom boli starostovia zvolení, prípadne obdobie výkonu funkcie, ak je známe"
Kultúra a zaujímavosti.
Spoločenské činnosti.
Do roku 1981 v obci existovalo štátne kino, ktoré s istými prerušeniami premietalo filmy od roku 1952. Nízku návštevnosť, a neskôr zrušenie, štátneho kina "Mier" spôsobilo rozšírenie televíznych prístrojov na začiatku 80. rokov 20. storočia. 
V priestoroch bývalej ľudovej školy boli, po druhej svetovej vojne, prezentované divadelné hry nacvičované miestnymi obyvateľmi. Neskôr, v sále kultúrneho domu, vystúpili aj ochotníci z okolitých dedín. Divadelné hry, rovnako ako kino, zanikli rozšírením masmediálnych komunikačných prostriedkov.
V 60. a 70. rokoch 20. storočia v obci pôsobili menšie hudobné skupiny.
Lokálne geografické názvy.
Istým typom kultúrneho dedičstva sú aj geografické názvy používané v obci. Pre označenie polohy sa v obci používajú aj takéto názvy: "Pod Belasou, Medzi Belasami, Farský dol, Pod Jarkom, Pod Klinkovým, Malaňka, Pred močiarom, Povyše valala, Od Rušnikového, Pod Somčiskami, Štvrtky, Pod a Nad Topolinami, Topoliny, Virtele." Okolité lesy poznajú obyvatelia obce pod nasledujúcimi názvami: "Dúbravky, Hrižňov, Kamenná, Ľachová, Sližov, Za verchom." Podobné názvy dostali aj mená studničiek s pitnou vodou: "U Belasej, Pod cinterom, Pri Hrušovke, Pod Rigľami, Na Rovňanskym, V Rušnikovej debri, Pod Topolinami, Pod Verchom."
Náboženský život.
Náboženský život pretrváva aj v súčasnosti. Tradičné sú sprievody cez obec počas významných kresťanských sviatkov, usporadúvanie veselíc v kultúrnom dome, ako aj návštevy koledníkov a betlehemcov počas Vianočných sviatkov.
Vianočná koleda: "Prvý vianočný deň sa vždy konala koleda, ktorej sa zúčastnili mládenci a dievčatá. Za koledu dostali opalačku ovsa, ktorý mládenci zbierali do vriec, vozili ho na saniach, a potom predali židovi Eckerovi. Nejakú sumu dali aj na kostolné potreby a za ostatné peniaze pojednali muziku. Táto zábava bola vždy na druhý vianočný deň, a mala názov: „Za koledu". Na tejto zábave každý mohol tancovať, koľko len chcel."
Koleda, ktorú prezentovali najmä deti a mladí, sa rozšírila po roku 1967, kedy bolo potrebné získať financie na výstavbu nového kostola a fary v obci. Zapojili sa aj dospelí a koleda sa začala používať pre potreby fary a kostola každoročn. Tento zvyk sa zachoval a v obci pretrváva dodnes. Koledníci navštevujú každý dom v obci, zaspievajú vianočnú koledu a poprajú obyvateľom božie požehnanie, zdravia a pokoj pre celú rodinu.
Mládež a deti si túto tradíciu zachovávajú na prvý vianočný deň, keď pri jasličkách v kostole, prítomným, prednesú súbor básní a vianočných piesní.
Tabuľka 3: "Prehľad Vianočných zvykov v obci"c
c Využité pramene: "Čižmár, M: "Ľudia, udalosti a história Vyšného Hrušova", str. 143. Vianočné a Veľkonočné zvyky, Vydavateľstvo Michala Vaška, Prešov, 2003", informácie od starostu obce, z obecnej kroniky a rozprávanie obyvateľov obce.
d "Beliš" je druh koláča, poplánok.
K Veľkonočným zvykom patrí tradičné svätenie veľkonočných jedál a oblievanie dievčat na Veľkonočný pondelok.
Športové činnosti.
Pravidelné futbalové stretnutia organizuje obec od tridsiatych rokov 20. storočia, keď sa ešte hralo s handrovou loptou. V roku 1952 obec začala s výstavbou futbalového ihriska, ktoré sa používa aj v súčasnosti. Činnosť futbalového oddielu v šesťdesiatych rokoch 20. storočia takmer úplne ustala, čiastočne sa obnovila v rokoch sedemdesiatych. Futbalisti odohrávajú zápasy v III. triede futbalovej súťaže v rámci Humenského okresu.
Partnerské obce.
Obec Vyšný Hrušov udržiava kontakty aj s ostatnými obcami na Slovensku, ktoré v názve obsahujú "Hrušov". Ide o obce Hrušov (okres Rožňava), Hrušov (okres Veľký Krtíš), Nižný Hrušov, Spišský Hrušov a Vyšný Hrušov. Zástupcovia obcí sa stretli aj pri príležitosti organizovania Hontianskej parády obcou Hrušov v okrese Veľký Krtíš.
Stavby.
Kultúrny dom.
Budova kultúrneho domu v súčasnosti slúži potrebám poštového úradu, obecného úradu, rovnako, ako aj miestna knižnica. Kultúrny dom bol postavený v roku 1961 na mieste, kde predtým stála Rímskokatolícka ľudová škola. V jeho sále sa konajú zhromaždenia, využíva sa na organizovanie zábav, svatieb, divadelných predstavení alebo plesov.
Základná škola.
S vznikom farnosti vo Vyšnom Hrušove vnikla, okolo roku 1800, aj cirkevná základná škola. V čase zriadenia bol v priestoroch školy aj byt pre cirkevného učiteľa. Jej drevenú budovu v roku 1845 nahradila murovaná stavba. Vyučovanie prvýkrát prerušilo obdobie prvej svetovej vojny. Do roku 1932 mala škola jedného učiteľa ako aj jednu triedu pre všetky ročníky. Školu podporovali miestni poľnohospodári, a v zimných mesiacoch žiaci prinášali okrem pomôcok aj dva kusy dreva na vykurovanie. Počnúc školským rokom 1932/33 sa škola transformovala na dvojtriednu, pričom pribudol ďalší učiteľ. Vyučovanie pokračovalo aj počas druhej svetovej vojny, aj keď sa na vyučovanie využívali aj iné budovy ako budova Rímskokatolíckej ľudovej školy.
Po ukončení druhej svetovej vojny bola do zákona zaradená povinná školská dochádzka do 15. roku. Rímskokatolícka ľudová škola sa transformovala na národnú školu, v ktorých sa vyučovali ročníky prvého stupňa, do piatej triedy a strednú školu pre ročníky šesť až deväť, ktorá bola vo Vyšnom Hrušove zriadená v roku 1949. Neskôr, v roku 1955, sa začalo so stavbou novej budovy školy, ktorá sa používa, ako budova základnej školy aj v súčasnosti. Okrem vyučovania, viacerí učitelia na základnej škole, viedli divadelné krúžky a organizovali divadelné hry pre občanov Vyšného Hrušova, ale aj ako spôsob prezentovania obce. 
Kostol sv. Petra a Pavla.
Obec Vyšný Hrušov bola do roku 1788 súčasťou farnosti obce Udavské. V tom čase mala obec iba drevenú zvonicu uprostred cintorína a do výstavby kostola v obci sa farský kostol nachádzal v Udavskom. Prvý farský kostol v obci, zasvätený sv. Petrovi a Pavlovi, bol jednoloďový, postavený v barokovo-klasicistickom štýle vďaka úsiliu obyvateľov obce v roku 1757. Na jeho zvonici bol umiestnený pôvodný zvon zo starej drevenej zvonice z roku 1749. Neskôr bol do tejto zvonice, mimo kostola, inštalovaný aj druhý zvon. Po dokončení všetkých stavebných úprav na kostole a dostavaní murovanej veže v roku 1778 boli zvony umiestnené v kostolnej veži. Tento kostol sa v súčasnosti už v obci nenachádza. V roku 1978 bol zbúraný. Na mieste, kde pôvodný kostol stál, bol najskôr postavený malý park. Dnes na tomto mieste od roku 2002 stojí Dom nádeje.
Pretože v 20. storočí bol už pôvodný kostol pre potreby obyvateľov nevyhovujúci, v obci sa uskutočnili viaceré pokusy o stavbu novéhho kostola. Prvý pokus o výstavbu v roku 1939 stroskotal z dôvodu vzniku druhej svetovej vojny. Ďalší pokus z roku 1947 bol neúspešný najmä z finančného hľadiska a taktiež bol ovplyvnený nástupu komunizmu (Február 1948). Realizovanie výstavby sa uskutočnilo na tretí pokus v roku 1967. Kostol sa staval podľa pôdorysu kostola, ktorý bol v tých časoch dokončený v obci Kazimír. Pôvodný projekt bol modernizovaný architektom Vojtechom Wawrekom. Základný kameň bol posvätený 30. júna 1968. Na vrchole kostolnej veže je 6,5 metrov vysoký a 3 metre široký železný kríž, obložený lešteným hliníkom. Spolu s týmto krížom má kostol výšku 28 metrov. Interiér kostola je zariadený architektom Ottom Záborským. Po dokončení všetkých prác bol kostol požehnaný v nedeľu, 24. júna 1973. V nedeľu, 3. novembra 2002 ho konsekroval Monsignor Alojz Tkáč. V súčasnosti sa vo veži kostola stále využíva zvon z roku 1761 (na tomto zvone sa nachádza nápis: "Jesus Nazaretus Rex Iudeorum - 1761") pretože zvon z roku 1749 sa zničil v časoch prvej svetovej vojny. V súčasnosti sa využívajú 4 zvony. Okrem menovaného ešte zvon z roku 1921 (s nápisom: "Sleto od Richarda Herolda v Chomutově. Svätí Peter a Pavol oroduj za nás - 1921") a dva zvony z roku 1938 (zasvätenými Panne Márii: "Öntötte Egri Ferenc Kisgejösön – 1938. Zdravas Mária oroduj za nás. Veriaci vo Vyšnom Hrušove" a svätému Michalovi archanjelovi: "Öntötte Egri Ferenc Kisgejösön – 1938. Svätý Michal oroduj za nás. Veriaci vo Vyšnom Hrušove 1938").
Ďalšia stavebná činnosť v obci.
Pred vstupom do obce je postavený kríž, ako spomienka na mor, ktorý sa v obci vyskytol v roku 1773, a spôsobil úmrtie 47 obyvateľov obce. V máji roku 1957 bola obec Vyšný Hrušoov pripojená na elektrickú sieť, ktorú od marca 1959 využíva aj miestny rozhlas a tak zanikla funkcia obecného bubeníka. V centre obce bol pre rekreačné účely obyvateľov, roku 1967, vybudovaný park. V roku 1997 bola v obci dokončená plynofikácia, ktorá sa budovala od roku 1994 (zaradenie do projektu plynofikácie obcí).
Obecný vodný mlyn patril grófovi Andrássymu do roku 1890. Neskôr, po grófovej smrti bol vo vlastníctve mlynárskej rodiny Vitkovičovcov do roku 1935, kedy bol znárodnený. Po znárodnení pracoval ešte do roku 1952. Voda sa privádzala približne dvojkilometrovým kanálom cez stred obce, a bola vedená z Udavy prehradenej až v Adidovskom chotári. V súčasnosti tento kanál nie je naplnený vodou, aj keď budova mlyna ešte stojí.
Doprava.
Obcou pravidelne, približne v dvojhodinových intervaloch, prechádzajú autobusy Slovenskej autobusovej dopravy v Humennom, ktoré sú využívané najmä žiakmi základných a stredných škôl a obyvateľmi pracujúcimi v okresnom meste Humenné. Problémy s miestnymi komunikáciami sa najvýraznejšie prejavili v roku 2007, v ktorom došlo k zosuvu časti vozovky medzi Vyšným Hrušovom a Udavským. Úpravy sa ukončili v roku 2014 a uvedená komunikácia sa plne používa bez dopravných obmedzení.

</doc>
<doc id="25746" url="https://sk.wikipedia.org/wiki?curid=25746" title="Závada (okres Humenné)">
Závada (okres Humenné)

Závada je obec na Slovensku v okrese Humenné.
Dejiny.
Počas prvej svetovej vojny bola obec postihnutá bojmi, keď do priestoru dnešných najvýchodnejších okresov Slovenska vrátane okresov Stropkov a Medzilaborce prenikli ruské vojská. 
Druhá svetová vojna zasiahla obec hlavne druhej polovici roka 1944. Od polovice septembra sa v obci usídlil štáb partizánskeho zväzku Čapajev po presune zväzku zo Slánskych vrchov. Obec sa stala centrom tzv. partizánskej oblasti nachádzajúcej sa v Ondavskej vrchovine. Neďaleko obce bolo zriadené aj partizánske letisko.

</doc>
<doc id="25747" url="https://sk.wikipedia.org/wiki?curid=25747" title="Závadka">
Závadka

Závadka môže byť:

</doc>
<doc id="25748" url="https://sk.wikipedia.org/wiki?curid=25748" title="Závadka (okres Humenné)">
Závadka (okres Humenné)

Závadka je obec na Slovensku v okrese Humenné.
Polohopis.
Závadka leží vo východnom okraji Ondavskej vrchoviny v strednej časti Ondavky, v nadmorskej výške okolo 152 m.
Dejiny.
Najstaršie správy o Závadke vznikli v polovici 16. storočia v súvislosti s riešením vlastníckych vzťahov medzi Drughetovcami k ich dedičnému brekovsko-humenskému panstvu, na ktorom vtedy jestvovala aj táto dedina.
Zapísaná bola nepochybne už v listine v roku 1543, ale príslušná časť riadku je poškodená a text nečitateľný. 
V roku 1548 mala názov Zawathka, Zawoda a v roku 1549 Zawatka. Jej názov je charakteristická pre dediny založené šoltýsmi a poddanými. Na neskorý výskyt dokladov sa predpokladá, že ju založili koncom 15. storočia, prípade v prvých desaťročiach 16. storočia. V najstarších listinách vystupuje obec pod názvom Zamotka, pri založení v roku 1556 bol v obci mlyn, kaštieľ a 3 domy. 
Sídlisko malo v roku 1600 obývané a zdanené 4 poddanské domy. Na prelome 16. a 17 storočia bola Závadka malou dedinou s poddanským obyvateľstvom. 
Závadka začiatkom 17. storočia poddanské obyvateľstvo opustili alebo v roku 1610 vyhorela. V susedstve alebo v blízkosti Závadky jestvovali v stredoveku dediny Blažovce a Ondračovce. 
Obec patrila panstvu Valentína Drugetha, ktorý býval v Humennom. Zomrel v roku 1609, preto Závadku spravoval v rokoch 1610 –1620 Juraj Drugeth. V roku 1808 mala názov Homonnazavod až do roku 1918.

</doc>
<doc id="25749" url="https://sk.wikipedia.org/wiki?curid=25749" title="Zubné">
Zubné

Zubné () je obec na Slovensku v okrese Humenné.

</doc>
<doc id="25750" url="https://sk.wikipedia.org/wiki?curid=25750" title="Brestov nad Laborcom">
Brestov nad Laborcom

Brestov nad Laborcom je obec na Slovensku v okrese Medzilaborce.
Dejiny.
Laborczbér, predtým Izbugya-Bresztó
... malá rusínska obec v „ Laborczmentő “ (označuje historický administratívny celok v rámci bývalého Uhorska, tento názov sa používal pre okres alebo obvod, ktorý zahŕňal oblasť pozdĺž rieky Laborec) V tom čase zahŕňala 38 domov a 218 obyvateľov, gréckokatolíckeho vierovyznania, ktorí tu nemajú kostol. Má poštový úrad, telegraf a železničnú stanicu v Laborcradványi (* Radvaň nad Laborcom)
V roku 1434 obec patrila Zbugyaiovcom. V roku 1563 ju na základe kráľovskej dotácie dostali János Pethő a Simon Forgách, v roku 1588 boli ako majitelia zapísaní Gábor Malikóczy a Miklós Malikóczy, v roku 1598 sa ako majitelia uvádzajú Albert Nyárády, Illés Fejér, Győrgy Palocsay, János Bornemisza a vdova po Jánosovi Soósovi. V novších časoch boli majiteľmi rodiny Dessewffy, Zombory a Boronkay a neskôr rodina Szirmay. V súčasnosti tu má väčší majetok Győrgy Szilassy. 
V roku 1873 spustošil obec hladomor. 
História
Prvýkrát sa spomína v roku 1434 ako „Breztow“. V roku 1463 sa v dobových prameňoch spomína ako „Berezthew“. V 16. storočí ju vlastnili Forgáchovci a Pethőovci, neskôr viaceré šľachtické rody. V roku 1715 mala mlyn, 5 obývaných a 4 neobývané domy. V roku 1787 tu žilo v 27 domoch 204 obyvateľov.
Koncom 18. storočia András Vályi napísal: „BRESZTO. Izbugya Breszto. Obec v Zemplínskej župe, ktorej majiteľom je pán Kazintzy, obyvatelia sú katolíci a starousadlíci. Jej hranice sú tenké, hoci niektoré jej majetky sú značné, a svojím výrobným bohatstvom je podobná Čebínom. (*dnešné Čabiny)
V roku 1828 mala 35 domov a 254 obyvateľov. Pred rokom 1920 patrila do okresu Mezőlaborci Zemplínskej župy. V roku 1910 tu žilo 220 obyvateľov, prevažne Rusínov s výraznou nemeckou menšinou. V roku 2001 bolo zo 68 obyvateľov 49 Rusínov a 10 Slovákov. V roku 2011 bolo zo 105 obyvateľov 57 Slovákov, 19 Rusínov a 16 Rómov.

</doc>
<doc id="25751" url="https://sk.wikipedia.org/wiki?curid=25751" title="Čabalovce">
Čabalovce

Čabalovce sú obec na Slovensku v okrese Medzilaborce.
Zemepisné a prírodné prostredie.
Čabalovce a Sterkovce, tvoriace od konca 19. storočia jednu obec Čabalovce, sa zemepisne nachádzajú v severovýchodnej časti východného Slovenska, pod svahmi beskydských vrchov Chránenej krajinnej oblasti Východné Karpaty. Ležia v Medzilaboreckej brázde Nízkych Beskýd, v doline hornej časti potoka Vilšava, ktorý z ľavej strany steká do rieky Laborec. Celková rozloha územia Čabaloviec a Sterkoviec predstavuje 2 140 ha.
Dejiny.
Obec vznikla v 15. storočí na základe písomných správ o osídľovaní územia severného Zemplína a o šľachtických rodoch, ktorým toto územie patrilo. Preto aj prvá písomná zmienka o Čabalovciach a Sterkovciach z roku 1494 nie je písomným dokumentom o ich založení, ale iba o tom, že vtedy už patrili zemepánovi Mikulášovi Erdődy-Bakóczimu zo Zbudze. Správa bola uvedená v súvislosti s majetkovým sporom tohto šľachtického rodu s majiteľmi humenského panstva, členmi šľachtického rodu Drugetovcov.
Čabalovce s Sterkovce sa v písomných materiáloch prvýkrát spomínajú v roku 1494 – Čabalovce pod názvom „Chabaloch“ a Sterkovce – „Sterkocz“.
Chrám v obci pochádza z roku 1741.
O spôsobe života našich predkov.
Okrem obila a zemiakov si ľudia na zimu pripravovali sušené ovocie, hrušky, jablká, slivky, huby, ba aj trnky. Spolu s poľnohospodárstvom sa ľudia v minulosti venovali chovu dobytka a najmä oviec. Oblečenie si ľudia vyrábali iba z domáceho plátna, pre ktoré už oddávna pestovali konope a ľan. Bývanie našich predkov bolo veľmi jednoduché. Žili v drevených domoch prikrytých slamou, ktoré si sami stavali.

</doc>
<doc id="25752" url="https://sk.wikipedia.org/wiki?curid=25752" title="Čabiny">
Čabiny

Čabiny (rusín. Чабины) sú obec na Slovensku v okrese Medzilaborce.
Polohopis.
Územie obce Čabiny sa nachádza v Nízkych Beskydách v doline Laborca. Nadmorská výška v strede obce je 250 m n. m. a v chotári 240 – 638 m n. m. Povrch chotára je mierne členitý a tvoria ho vrstvy treťohorného flyšu a štvrtohorné náplavy Laborca. Na okraji obce sa nachádza súvislý les s prevahou buka a brezy.
Dejiny.
Vznik obce súvisí s pastiermi, ktorí tu odlesnili veľké množstvo rozľahlých bukových pralesov. Neskôr tunajšie košiare nahradili pastiersko-roľnícke usadlosti. Tie vytvorili samostatné obce – Nižné Čabiny, Stredné Čabiny a Vyšné Čabiny. Usadlosti postupne zanikali – posledná sídlila v lokalite Hŕbok Čabiny, ktorá do zlúčenia s Nižnými Čabinami v roku 1913 existovala samostatne.
"Vyšné Čabiny" vznikli v roku 1478 pod názvom Chebinye. Od 16. až do začiatku medzivojnového obdobia používali viaceré názvy (Felsew Chebynye, Felsó – Csebinye, Felseu Chebinie, Felso Cebin, Felschö – Cschebinye, Horní Čebině, Czebyne Horny, Felsöcsebénye...). Obec patrila spočiatku humenskému panstvu, neskôr Barkóciovcom, Andrášiovcov a Szirmayovcom. V roku 1920 obec nadobudla pomenovanie "Vyšné Čabine" a medzi rokmi 1927 – 1964 bol používaný tvar "Vyšné Čabiny".
"Nižné Čabiny" vznikli v roku 1478 pod názvom Alsochebenye. Od 16. až do začiatku medzivojnového obdobia bol názov obce niekoľkokrát menený (Also Chebinye, Alsó – Csebinye, Nižne Czebinye, Dolní Čebině, Czebyne Dolny, Alsócsebinye...). Obec bola najskôr rozdelená medzi humenské panstvo a ďalšie ako Izbugyaiovci, Barkóciovci... Drevený pravoslávny chrám existoval určite v 15. a dokázateľne v 16. storočí. V roku 1913 sa súčasťou Nižných Čabín stala lokalita Hŕbok Čabiny, ktorá bola sídlom poslednej tunajšej usadlosti. Počas prvej svetovej vojny bola obec ruskou armádou v rokoch 1914 – 1915 zničená. V roku 1920 nadobudla pomenovanie "Nižné Čabine" a medzi rokmi 1927 – 1964 bol používaný tvar "Nižné Čabiny". Počas obdobia prvej Československej republiky sa tunajší obyvatelia zaoberali výrobou rastlinného oleja.
Počas obdobia prvej Česko-slovenskej republiky sa obyvatelia oboch obcí zameriavali na poľnohospodárstvo, napríklad na výrobu rastlinného oleja. V čase Slovenského národného povstania na území súčasných Čabín operovali partizánske skupiny (21. septembra 1944 vyhodili do vzduchu nemecký nákladný vlak). Počas oslobodzovacích bojov zhorelo 13 domov.
Súčasná obec vznikla v roku 1964 zlúčením Vyšných a Nižných Čabín.

</doc>
<doc id="25753" url="https://sk.wikipedia.org/wiki?curid=25753" title="Čertižné">
Čertižné

Čertižné je obec na Slovensku v okrese Medzilaborce.
Dejiny.
Vývoj názvu obce.
Čertižné je najmladšia obec v doline rieky Laborec.

</doc>
<doc id="25754" url="https://sk.wikipedia.org/wiki?curid=25754" title="Habura">
Habura

Habura je obec v okrese Medzilaborce. Obec bola v septembri 1944 vypálená za pomoc partizánom, nemeckými vojakmi. Úplne zhorelo 234 domov.
Poloha.
Nachádza sa necelých desať kilometrov od Medzilaboriec na hornom toku rieky Laborec, uprostred svahov tzv. vonkajšieho flyšového pásma v Nízkych Beskydách. Stred tejto pohraničnej rusínskej obce sa nachádza v nadmorskej výške a jej okolité časti sú vo výške od 350 do 
Dejiny.
Od prvej písomnej zmienky až do roku 1848.
Až dodnes nepoznáme z územia Habury žiaden doklad, ktorý by potvrdzoval jeho praveké osídlenie. Z blízkeho okolia Habury sú známe len nálezy bronzového depotu z Malej Poľany, poklad rímskych mincí z 1. – 3. storočia n. l. z Kalinova a niekoľko mincí z rímskeho obdobia boli nájdené pri Krásnom Brode. Najstaršia písomná správa o Habure je z roku 1543.
Spolu s ďalšími obcami humenského panstva sa dostala do písomností v dôsledku rodinného sporu medzi "Jurajom" a "Antonom Drugetom". Od tohto roku fakticky až do konca 19. storočia sa jej názov nikdy nemenil. Až začiatkom nášho storočia na krátke obdobie ju maďarské úrady premenovali na "Laborcfő". Po vzniku republiky sa jej podoba už nemenila (ak neberieme do úvahy krátko trvajúci tvar "Haburie"). Už o tri roky od prvej písomnej zmienky sa s Haburou stretávame v portálnom súpise humenského panstva z roku 1546, z ktorého vyplýva, že obec mala dvoch šoltýsov, osem zdanených a tri nezdanené usadlosti. O dva roky neskôr sa Habura spomína medzi majetkami humenského panstva v Zemplínskej stolici, a to v záležitosti odovzdávania dievčenskej štvrťky "Kataríne Drugetovej". V súpisoch tohto panstva ju nachádzame aj v rokoch 1551 a 1572. K významnej administratívno-správnej úprave došlo na humenskom panstve roku 1631. Drugetovci rozdelili svoje panstvo na štyri dištrikty, obvody, na čelo ktorých postavili tzv. krajníkov. Títo úradníci vo valašských obciach vlastne plnili vlastne funkciu valašských vojvodov. Habura bola zadelená do obvodu, ktorý pozostával z 24 obcí a spravoval ho krajník menom "Zalačko".
Značné napätie do života rusínskeho obyvateľstva okolo polovice sedemnásteho storočia vniesli snahy (aj humenských Drugetovcov) podriadiť pravoslávnu cirkev na severovýchode Uhorska podľa vzoru bretskej únie katolicizmu. Novovzniknutá uniatska cirkev dostala názov gréckokatolícka a dovtedajší pravoslávni popi dostali koncom 18. storočia oficiálny titul farár. V Habure bol kostolík drevený, murovaný sa spomína až roku 1740. Obecná kronika poznamenáva, že prvý kostol stál na inom mieste ako dnešný (údajne na mieste zvanom "Dubrivka"). V urbáre humenského panstva z roku 1703 je už cirkevný pozemok uvedený ako majetok kňaza gréckeho rítu (obradu).
V roku 1703 prisľúbil poddaným slobodu František II. za jeho podporu vo vedení protihabsburského povstania. Že došlo k veľkému pohybu aj v Habure začiatkom 18. storočia, na to máme niekoľko príkladov. Známa je účasť rusínskeho obyvateľstva pod zástavami kurucov. Viaceré pramene hovoria, že ešte aj v roku 1711, keď povstanie už bolo potlačené, boli pokusy mobilizovať Rusínov na jeho pokračovanie. Medzi aktivistami tohto zámeru sa spomína okrem iných aj "Havrilo z Habury". I v celoslovenskom meradle je všeobecne prijímané hodnotenie, že po satmárskom mieri (skončilo ním v roku 1711 Rákociho povstanie) sa pomery celkove mimoriadne zhoršili. Ničivé dôsledky, ktoré so sebou prinášali protihabsburské povstania, vedené uhorskou protestanskou šľachtou, pocítili predovšetkým poddaní. Na humenskom panstve sa už v druhej polovici sedemnásteho storočia evidentne zvyšuje útek poddaných a pokračuje i v prvej polovici 18. storočia. Často smerujú do južných častí Zemplínskej župy, ale i do žúp susedných, niekedy i na majetky poľskej šľachty a známe sú prípady úteku do susedných panstiev (ak im zemepán poskytol určité výhody).
Nechýbajú úplne opustené obce, ale vo väčšine sa stretávame iba s opustenými usadlosťami. Okolo roku 1720 je v Medzilaborciach 39, v Čertižnom 55 a v Habure 26 opustených usadlostí. Dosah takéhoto stavu sa musel nutne prejaviť aj v štátnej pokladnici. A práve potreba zavedenia nových daní (najmä v súvislosti s požiadavkou uzákonenia stálej armády) rozhodla o vykonaní prvého celokrajinského súpisu daň platiaceho obyvateľstva v rokoch 1715 až 1720.
Pokles stavu želiarov úzko súvisel s ich útekom z obce. Pravda, ak porovnáme počet poddaných so záznamami z roku 1703 alebo aj s rokom 1657, stav v uvedených dvoch rokoch je zaražajúco nízky. V tejto súvislosti je prekvapujúca existencia mlynov, keďže v predchádzajúcom období sa s nimi nestretávame. Jednoznačná je etnická príslušnosť tu žijúceho obyvateľstva.
Národnostné zloženie obyvateľstva Habury bolo v priebehu 18. storočia relatívne homogénne. O Habure a Rusínoch vôbec píše vo svojich Notíciách Matej Bel, ktorý v rukopise kapitoly o zemplínskej župe opisuje Rusínov ako potomkov Sarmatov vyznávajúcich starú vieru a udržiavajúcich pôvodné zvyky. Hovorí tiež o postupnom sťahovaní sa židovského obyvateľstva do okolia obce, ktoré so sebou prinieslo skúsenosti s obchodovaním. Prinášali obci značný hospodársky prospech, pretože vo svojich rukách sústreďovali viacero zemepánskych práv, ako napríklad právo mýta, pálenia, výčapu atď. Napriek tomu trpela väčšina obyvateľov existenčnými problémami, ktoré sa ešte viac prehĺbili zavedením tereziánskeho urbára v roku 1774, výslovne stanovujúceho povinnosti poddaných v závislosti od veľkosti držanej pôdy. Ďalším významným faktorom ovplyvňujúcim výšku daní bola skutočnosť, že haburský chotár bol zaradený až do tretej bonitnej triedy, čo zodpovedalo skutočnosti, no hospodárske pomery vykreslené v prvej časti urbára v mnohom faktický stav neodzrkadľovali.
V súvislosti so spomenutou bonitou pôdy je žiaduce uviesť skutočnosť, že úrodnej pôdy bolo v celom chotári asi 1200 siah, neúrodnej o sto siah viac. Popri tejto kamenistej pôde sa tu nachádzali "klčoviská" (a dodnes ich je niekoľko), ktoré stáli na miestach už vtedy veľmi riedko sa vyskytujúcich lesov. S tým súvisí aj problém palivového dreva, ktoré boli obyvatelia nútení nakupovať z iných oblastí alebo, čo tiež nebolo zriedkavé, si drevo zaobstarať iným spôsobom, najčastejšie nelegálnym výrubom z panských lesov. Takisto v obci neboli žiadne ovocné sady ani chmeľnice, nachádzali sa tu však rôzne pastviská, napríklad na pastvu farárovho ("Parochus Graeci ritus", teda farár gréckokatolíckeho rítu) alebo učiteľovho dobytka ("Ludi Magister").
Cirkevný život v obci sa začal naplno rozvíjať od druhej polovice 18. storočia. V roku 1740 bol postavený prvý murovaný kostol, zasvätený Michalovi Archanjelovi. Fara patrila do Laboreckého obvodu prešovskej gréckokatolíckej diecézy (zriadenej v roku 1816). Počet veriacich sa zvyšoval pozvoľne, spolu s prirodzeným prírastkom obyvateľstva Habury. Na prvý pohľad je zrejmý vzrast počtu urbárskeho obyvateľstva v Habure napríklad od roku 1703. Na strane druhej opätovne sa presviedčame, že v obci sa nenachádzala ani jedna celá usadlosť, že až príliš veľa bolo drobných želiarskych usadlostí (pod 1/4). Snáď je potrebné uviesť, že okrem týchto urbárskych poddaných žili v Habure ďalší obyvatelia (napr. remeselníci, sluhovia, rôzni prisťahovalci, židia a pod.), ktorých počet v niektorých obciach býval dokonca vyšší, ako v urbáre zachytených poddaných.
Zo začiatku minulého storočia, konkrétne z roku 1804, máme k dispozícii súpis sedliakov a želiarov obce Habury, v ktorom je uvedených 158 sedliackych rodín a štyri želiarske rodiny, obývajúce 161 domov. Oproti roku 1801 zaplatili na daniach o niečo menej – 194 florénov a 47 grošov. Tento súpis je zvlášť zaujímavý aj tým, že v ňom uvedené priezviská sú už vo viacerých prípadoch totožné s dodnes žijúcimi haburskými rodinami. V nasledujúcom prehľade je uvedených 24 priezvisk, ktoré i v súčasnosti nachádzame v obci (číslo v zátvorke vyjadruje počet rodín v roku 1804):
Už v tomto období sa pri priezviskách niektorých obyvateľov nachádza prezývka alebo prídomok. Niektoré mená ako "Staško" alebo "Kovaľ" boli už aj v zozname z roku 1703. Za uvedené storočie sa udržali aj niektoré ďalšie priezviská, ktoré sa už v obci nevskytujú, napr. "Piany", "Popovič", "Rusinko" a i.
Pre Haburu nemáme z prvej polovice minulého storočia prehľad o majetkovej držbe pôdy urbárskych poddaných, ale údaje za Zemplínsku stolicu potvrdzujú, že počet želiarov – bezzemkov tvoril až 47 % poddanského stavu. Na dokreslenie uvádzame, že urbárska pôda predstavovala len 17 % z celkovej úžitkovej pôdy v stolici. Potreba riešiť roľnícku otázku vznikla osobitne naliehavo v letných mesiacoch roku 1831, keď sa Zemplínom prevalila známa sedliacka rebélia.
Prvá Česko-slovenská republika.
História obce počas Prvej Česko-slovenskej republiky je spojená aj s tzv. Čertižniansko-haburskou vzburou z roku 1935.
2. svetová vojna.
História obce počas 2. svetovej vojny je spojená najmä s partizánskym zväzkom Čapajev a jeho prechodom cez front na stranu Červenej armády. Počas tohto prechodu za dodnes nevyjasnených okolností zahynul náčelník štábu zväzku a významý partizánsky organizátor na východnom Slovensku Ľudovít Kukorelli. Túto udalosť v obci pripomína tzv. partizánsky chodník s pamätníkom na zväzok Čapajev a pamätník Ľudovíta Kukorelliho.
Obec bola poškodená počas Karpatsko-duklianskej operácie. Oslobodená bola 30. septembra 1944.
Zaujímavé objekty.
Pri drevenom kostolíku bola umiestnená pamätná tabuľa so zoznamom rodákov, ktorí sa zapojili vstupom do 1. Česko-slovenského armádneho zboru zapojili do protifašistického boja. Nachádzajú sa tam aj pamätná tabuľa vyjadrujúca vďačnosť gen. Ludvíkovi Svobodovi a Ľudovítovi Kukorellimu, ako aj zoznam miestnych rodákov, ktorí zahynuli počas SNP.

</doc>
<doc id="25755" url="https://sk.wikipedia.org/wiki?curid=25755" title="Kalinov (okres Medzilaborce)">
Kalinov (okres Medzilaborce)

Kalinov je obec nachádzajúca sa na Slovensku v okrese Medzilaborce v Prešovskom kraji.
Polohopis.
Laborecká vrchovina – Nízke Beskydy – Východné Karpaty
Prírodné pomery.
Nadmorská výška stredu obce je 453 m n. m. a 400845 m n. m. v katastri. Obec leží v doline Hlbokého potoka pri štátnej hranici s Poľskom, severovýchodne od Medzilaboriec.
Susedí s katastrami obcí Medzilaborce a Habura a Poľskom. Výrazne členitý povrch tvorí treťohorný flyš. Prevláda súvislý les – buk, breza.
Dejiny.
V archívnych písomnostiach sa po prvý raz spomína v roku 1595. Obec v druhej polovici 16. storočia humenskí magnáti Drugetovci, ktorí v tomto kraji vládli od r. 1321 do 1684. Patrili im rozsiahle zemplínske majetky. V 17. st. po Drugetovcoch obec patrila rodinám Čákiovcov a neskoršie Sirmaiovcom. V stredovekých listinách sa obec objavuje pod názvom Kalenó. Pravdepodobne názov obce pochádza od kaliny (ker s červenými plodmi, lat. Viburnum).
Z rímskej doby sa v Kalinove našiel vzácny poklad, z ktorého sa zachovalo 21 mincí o celkovej váhe 1,5 – . Tento nález potvrdzuje jestvovanie cesty z Potisia k Baltu.
Obec Kalinov bola v rokoch druhej svetovej vojny, prvou oslobodenou obcou na území Česko-Slovenska. Od nemeckých nacistov ju 21. septembra 1944 oslobodili vojaci Červenej armády z 315. gardového streleckého pluku pplk. J. A. Kostina a 327. horského streleckého pluku mjr. I. M. Morgunovského.
Kalinovský poklad.
V roku 1934 bol v Kalinove nájdený poklad rímskych mincí. Zachovalo sa z neho 21 kusov mincí z obdobia od roku 104 do roku 194 po Kristovi. Poklad obsahuje razby cisárov Trajána (98 - 117 po Kr.), Hadriána (117 - 138 po Kr.), Antónia Pia (138 - 161 po Kr.), Faustíny staršej (140 po Kr.), Marka Aurélia ((161 - 180 po Kr.), Commoda (180 - 192 po Kr.) a Septima Severa (193 - 211 po Kr.). Predpokladá sa, že poklad sa do zeme dostal okolo roku 200 po Kr. 
Turistika.
Jedinečná príroda, vhodné prírodné podmienky a iné dannosti poskytujú priestor pre rôzne aktivity. Je možné využívať lyžiarske zjazdovky v okolí, trate pre bežecké lyžovanie, turistické a cykloturistické trasy, ihriská.
Špeciálne vynikajúce vlastnosti klímy, pokojné, tiché prostredie predurčujú príjemné strávenie dovolenky doplnené o rôzne typy pohybových aktivít. 
Za pozornosť stojí Múzeum moderného umenia Andy Warhola, ktoré sa nachádza v neďalekých Medzilaborciach ako aj Monastier a kaštieľ v Krásnom Brode.
Pamiatky.
V súpise pamiatok Slovenska je gréckokatolícky chrám Zosnutia Presvätej Bohorodičky z 18. storočia. V obci sa nachádza množstvo pamätníkov z 2. svetovej vojny.

</doc>
<doc id="25756" url="https://sk.wikipedia.org/wiki?curid=25756" title="Krásny Brod">
Krásny Brod

Krásny Brod je obec na Slovensku v okrese Medzilaborce.
Neďaleko obce sa nachádzajú ruiny Monastiera Zostúpenia Svätého Ducha zo 14. storočia. Neďaleko od ruín pôvodného monastiera bol vybudovaný nový baziliánsky monastier a chrám, kde je umiestnená aj zázračná ikona krásnobrodskej Bohorodičky.
V obci sa nachádza kaštieľ, ktorý je chránenou kultúrnou pamiatkou.
V blízkosti zrúcaniny monastiera, 50 metrov východne od kaplnky je vojnový cintorín z prvej svetovej vojny, ktorý v minulosti mal pôdorys štvorca v strede s latinským krížom. Na vojenskom pohrebisku je 10 masových hrobov s neznámym počtom pochovaných vojakov. Je tu tiež aj 90 hrobov vojakov neznámej identity pochovaných samostatne. Dovedna na cintoríne je pochovaných približne 1 006 neznámych vojakov Rakusko-Uhorskej armády a Cárskej ruskej armády.
V obci žil rusínsky spisovateľ Michal Šmajda, nositeľ štátneho vyznamenania Pribinovho kríža tretieho rádu.
V minulosti sa v obci konali špecializované trhy. Tovarom tu boli ženy. Obvykle na Turíce prichádzali z rusínskych dedín východného Slovenska a Podkarpatia vdovy v sprievode bratov i slobodné dievčence vhodné na vydaj pod dohľadom otca a odovzdane čakali. Kupujúcimi boli muži, vdovci potrebujúci ženu pre domácnosť i gazdovstvo, ale aj mládenci zrelí na ženbu. Keď niektorá padla mužovi do oka, bez veľkých okolkov jej navrhol sobáš slovami: “Poď do popa, keď ti treba chlopa.” Kňazi Krásnobrodského kláštora párik hneď aj sobášili. Ženích však musel za nevestu zaplatiť. Knieža Rákoci cenu limitoval, najviac sa mohlo za nevestu pýtať 30 zlatých. Napriek viacnásobnej snahe úradov zakázať predaj žien sa tieto trhy konali až do konca 18. storočia.
Národnostné zloženie.
1991:
2001:
2011:

</doc>
<doc id="25757" url="https://sk.wikipedia.org/wiki?curid=25757" title="Ňagov">
Ňagov

Ňagov je obec na Slovensku v okrese Medzilaborce.

</doc>
<doc id="25758" url="https://sk.wikipedia.org/wiki?curid=25758" title="Oľka (okres Medzilaborce)">
Oľka (okres Medzilaborce)

Oľka je obec na Slovensku v okrese Medzilaborce. Obec vznikla zlúčením Nižnej Oľky a Vyšnej Oľky. V septembri 1944 ju celú vypálili nemeckí vojaci.
Polohopis.
Priemerný stred obce sa nachádza 223 m nad úrovňou mora, v chotári 210 – 460 m. Oľka je lokalizovaná na juhozápade Laboreckej vrchoviny (Nízke Beskydy). Cez Oľku preteká rieka Oľka s prítokmi.
Politika.
Starostom je Vladimír Ščerba.
Parky.
Park v centre obce
Šport.
V obci pôsobí futbalový oddiel TJ Družstevník Oľka. Pôsobia v ObFZ Humenné, je tu družstvo dospelých, dorastencov a žiakov. 

</doc>
<doc id="25759" url="https://sk.wikipedia.org/wiki?curid=25759" title="Oľšinkov">
Oľšinkov

Oľšinkov (rusín. Вільшынків) je obec na Slovensku v okrese Medzilaborce.

</doc>
<doc id="25760" url="https://sk.wikipedia.org/wiki?curid=25760" title="Palota">
Palota

Palota je obec na Slovensku v okrese Medzilaborce. Obec bola v novembri 1944 vypálená počas oslobodzovacích bojov. Zhorelo 60 domov.

</doc>
<doc id="25761" url="https://sk.wikipedia.org/wiki?curid=25761" title="Radvaň nad Laborcom">
Radvaň nad Laborcom

Radvaň nad Laborcom (rusín. Радвань над Лабiрцём) je obec na Slovensku v okrese Medzilaborce. 
Prvá písomná zmienka pochádza z roku 1379. Obec vznikla v roku 1964 zlúčením Nižnej a Vyšnej Radvane.
Obec mala pridruženú výrobu. Bola tu vybudovaná sušiareň zemiakov a mlieka. Časť obyvateľstva pracovala v podnikoch v Medzilaborciach, Humennom, Košiciach, Snine, Strážskom a inde.
História.
Nižná Radvaň.
Obec je doložená z roku 1470 ako Radvanya, neskôr ako Horbessansky Radvany (1773), Nižná Radvaň (1920); maďarsky Horbokradvány, Laborcradvány. Obec sa spomína v roku 1470 ako zemiansky majetok (Szerdahelyiovci), v roku 1475 patrila Izbugyayovcom, od roku 1550 Drugethovcom a iným, od konca 17. storočia Kazincsyovcom, Szirmayovcom, Desswffyovcom a iným.
V roku 1557 mala obec 8,5 porty, v roku 1715 mlyn, 10 opustených a 17 obývaných domácností, v roku 1787 mala 28 domov a 189 obyvateľov, v roku 1828 mala 20 domov a 155 obyvateľov. Zaoberali sa poľnohospodárstvom a pastierstvom.
Po roku 1918 sa zamestnanie obyvateľstva nezmenilo.
Vyšná Radvaň.
Obec je doložená z roku 1440 ako Radvan, neskôr ako Radwany (1773), Vyšná Radvaň (1920); maďarsky Izbugyaradvány. Obec sa spomína v roku 1440 a 1476 ako majetok Izbugyayovcov.
V roku 1557 mala obec 2 porty, v roku 1715 mlyn, 20 domácností, v roku 1787 mala 61 domov a 387 obyvateľov, v roku 1828 mala 61 domov a 463 obyvateľov. V 19. a 20. storočí patrili tunajšie majetky Andrássyovcom a iným. Obyvatelia boli pastieri, tkáči, kolesári, pracovali v rozsiahlych lesoch, pestovali papriku a šafrán. V 1. svetovej vojne sa v chotári bojovalo.
Za I. ČSR sa obyvateľstvo zaoberalo poľnohospodárstvom a chovom dobytka. V roku 1941 dali do prevádzky parnú pílu, ktorá bola v roku 1950 demontovaná. V rokoch 1943 – 44 sa na píle sústreďovali zajatci, z ktorých sa postupne vytvárali partizánske skupiny.
Horný Harbok.
Obec je doložená z roku 1440 ako Felsewharb. Obec sa spomína v roku 1440 ako zemiansky majetok. Do roku 1598 splynul s Nižnou Radvaňou.
Občianska a technická vybavenosť obce.
Náboženské zloženie obyvateľstva.
a iné

</doc>
<doc id="25762" url="https://sk.wikipedia.org/wiki?curid=25762" title="Repejov">
Repejov

Repejov je obec na Slovensku v okrese Medzilaborce. Prvá písomná zmienka je z roku 1454 pod názvom Repo. Patrila k panstvu Stropkov, od 16. storočia k panstvu Humenné. 
Počas druhej polovice 19. storočia sa mnoho obyvateľov vysťahovalo. Počas ruskej ofenzívy cez prvú svetovú vojnu v rokoch 1914-1915 bola zničená. Za ČSR sa obyvatelia zaoberali poľnohospodárstvom, drevorubačstvom a pálením uhlia. V roku 1964 sa zlúčila s obcou Pravrovce.
Prvá písomná zmienka o obci Pravrovce pochádza z roku 1408, obyvatelia sa živili poľnohospodárstvom a lesnými prácami. Patrila k panstvu Stropkov a neskôr rodine Dežőfiovcov, v 19. storočí Ružičkovcom. V roku 1715 sa spomína k nej patriaci mlyn.
Matej Bel o Pravrovciach napísal: „sú neďaleko pod Varechovcami na tom istom ľavom /pravom/ brehu riečky. Pôda všade rovnaká, sčasti kopcovitá, sčasti rovinatá. Chotár však celkove biedny. Býva tu niekoľko Rusínov, majú však svoj chrám.“
Počas ruskej ofenzívy v prvej svetovej vojne v rokoch 19151916 boli obe časti terajšej obce úplne zničené.
V súčasnosti sa v obci nachádzajú dva gréckokatolícke kostoly, oba barokovo-klasicistické. Pravrovský (západná časť obce) pochádza z roku 1832, obnovený bol v roku 1927. Repejovský kostol svätého Michala Archanjela je z roku 1770, obnovený v roku 1893. O predošlom kostole v Repejove kanonická vizitácia z roku 1752 uvádza, že nie je jasné kedy ho postavili, ale predtým bol luteránsky.

</doc>
<doc id="25763" url="https://sk.wikipedia.org/wiki?curid=25763" title="Rokytovce">
Rokytovce

Rokytovce sú obec na Slovensku v okrese Medzilaborce.

</doc>
<doc id="25764" url="https://sk.wikipedia.org/wiki?curid=25764" title="Roškovce">
Roškovce

Roškovce (rusín. Рошківцї) sú obec na Slovensku v okrese Medzilaborce.

</doc>
<doc id="25765" url="https://sk.wikipedia.org/wiki?curid=25765" title="Sukov">
Sukov

Sukov je obec na Slovensku v okrese Medzilaborce.

</doc>
<doc id="25766" url="https://sk.wikipedia.org/wiki?curid=25766" title="Svetlice">
Svetlice

Svetlice sú obec na Slovensku v okrese Medzilaborce.
Svetlice sú obec, ktorá sa rozprestiera na úpätí Východných Beskýd. Obec mala k 31. 12. 2017 celkovo 102 obyvateľov (51 žien a 51 mužov). 
Dejiny.
Obec bola založená s valašskými usadlíkmi pravdepodobne okolo roku 1500. Prvý písomný doklad o Svetliciach sa zachoval z roku 1543. Ich zemepánmi boli Drugetovci, pričom dedina bola súčasťou ich humenského panstva. V roku 1600 mala dedina 33 poddanských domov, jeden-dva domy šoltýsov, možno aj kostol a dom farára. O tamojšom pravoslávnom kostole sú doklady od začiatku 17. storočia, hoci kostol jestvoval už skôr. Po prechodnom preľudnení v 17. storočí počet obyvateľov a domov klesal. V období rokov 1715 až 1720 tam postupne hospodárilo 18 a 19 poddanských domácností. K dedine patril aj mlyn. V roku 1828 bolo 129 domov a 950 obyvateľov. Gréckokatolícky kostol pochádza z polovice 18. storočia. Svetlice ležia v severnej časti Laboreckej vrchoviny v nadmorskej výške okolo 336 m. (Zdroj: www.naseobce.sk)
24. novembra 1944 bola obec vypálená nacistickými vojakmi. Zhorelo 65 domov a budova školy. Mnoho ďalších domov bolo silne poškodených.
Náboženstvo.
História je spätá aj s gréckokatolíckym chrámom. Zachováva históriu a v nedele a sviatky sa slúži svätá liturgia. V obci sa nachádza aj pravoslávny chrám. Jeho výstavba bola financovaná financiami od rodákov, ktorí momentálne žijú v Amerike.
Školstvo.
V obci sa nachádza základná škola.

</doc>
<doc id="25767" url="https://sk.wikipedia.org/wiki?curid=25767" title="Valentovce">
Valentovce

Valentovce sú obec na Slovensku v okrese Medzilaborce.
Obec má 41 obyvateľov (k 31. 12. 2015). V období prvej svetovej vojny okolí obce a kóty Javirska prebiehali tuhé boje armády Rakúsko-Uhorska proti armáde Ruska v bojoch pod názvom Veľkonočná bitka v Karpatoch (1915). Na hranici obce Zbojné a Valentovce, bol v 19. storočí postavený poľovnícky kaštieľ. Kaštieľ bol zničený počas bojov v 1. svetovej vojne, keď Rusi zastavili front nad obcou Zbojné. V tejto oblasti sa začali urputné boje muža proti mužovi. Na jar v roku 1915 z Výravy útočili ruské vojská, z Valentoviec a Zbojného rakúsko-uhorské a nemecké vojsko. Údajne tam padlo 8 000 vojakov na oboch stranách. Neďaleko zrúcanín kaštieľa na hranici obci Zbojné, Valentovce a Výrava je vojenský cintorín pre rakúsko-uhorské vojská, nachádzajú sa tam aj ďalšie cintoríny smerom na Výravu a Krásny Brod.

</doc>
<doc id="25768" url="https://sk.wikipedia.org/wiki?curid=25768" title="Volica">
Volica

Volica je prevažne rusnácka – rusínska – obec na severovýchodnom Slovensku v okrese Medzilaborce na hlavnej ceste Humenné – Medzilaborce. Volica sa nachádza v Papínskej brázde Laboreckej vrchoviny v údolí rieky Laborec. Chotár obce je charakterizovaný mierne členitým až svahovitým terénom. Nad obcou je tiahly hrebeň s najvyšším bodom (Suchý Jedľovec), ktorým vedú „Petrove stežky“. Pod hrebeňom je prameň kvalitnej pitnej vody aj prameň „vajcovky“. Obec z druhej strany uzatvára hrebeň Grúňa (), ktorý ju oddeľuje od obce Zbudská Belá. Samotná obec leží v nadmorskej výške 254 m n. m.
Dejiny.
15. – 19. storočie.
Prvá doložená písomná zmienka o Volici je z roku 1405. Spomína sa pod názvom Wolycha, v roku 1463 Wolycza, v roku 1773 ako Wolicza, neskôr Volyica. V maďarčine sa udávalo aj pomenovanie Ökröske. Od začiatku obec patrila panstvu Michalovce, no v roku 1448 bola podľa záznamov úplne opustená. Po opätovnom osídlení patrila michalovským zemianskym rodinám Csontos, Harkányi, Korosraz, Lasznay, Ödörsffy, Szeresvay a Izbudyayi.
V roku 1715 bolo vo Volici obývaných 8 poddanských domov.
V roku 1720 tu bol postavený mlyn a nachádzali sa tu aj stupy na lisovanie oleja z ľanových a konopných semien, repky, slnečnice a bukvíc.
V čase prvého sčítania ľudu v roku 1787 mala obec 30 domov a 232 obyvateľov. V roku 1828 to bolo už 40 domov a 311 obyvateľov.
V roku 1796 bol nad dedinou a cintorínom postavený klasicistický gréckokatolícky chrám – cerkev – Zosnutia Presvätej Bohorodičky (rekonštruovaný bol v rokoch 1922, 1954 a 1996), vnútorné zariadenie pochádza z prvej polovice 20.storočia. Dominantou interiéru je drevený vyrezávaný ikonostas.
Veľký význam pre obec malo vybudovanie železničnej trate Humenné – Medzilaborce v roku 1873, ktorá ju spojila s blízkymi mestami.
Od roku 1890 sa datuje existencia protipožiarneho družstva, ktoré existuje dodnes.
20. storočie – dnešok.
V roku 1910 žilo vo Volici 305 ľudí. Od roku 1914 fungovala prvá gréckokatolícka škola, učiteľom bol pán Kerlik. V čase masového vysťahovania ľudí za prácou do cudziny začiatkom 20. storočia sa aj z Volice odsťahovalo viacero občanov do Belgicka, Argentíny, USA a Kanady.
Začiatkom decembra 1914 boli nad obcou prudké boje medzi rakúsko-uhorskou armádou a Rusmi. Na vojenskom cintoríne na hrebeni Suchého Jedľovca nad obcou, ktorý je označený ako Radvaň II., je v štyroch hrobových šachtách pochovaných 175 rakúsko-uhorských vojakov, predovšetkým príslušníkov 29. a 101. Pešieho pluku. Najťažším dňom krvavých bojov zblízka bol 8. december 1914. Padlých ruských vojakov pochovali ich spolubojovníci ešte predtým, ako ustúpili, avšak nedochoval sa žiaden záznam, ktorý by umožnil lokalizovať hroby. V roku 2007 bol objavený hrob neznámeho vojaka severne od cintorína. 
V roku 1940 sa k trvalému pobytu v obci prihlásilo 442 obyvateľov.
V roku 1944 bolo po ťažkých bojoch na cintoríne za cerkvou pochovaných niekoľko desiatok padlých nemeckých vojakov. Ich telesné pozostatky boli na prelome 20. a 21. storočia prevezené do Nemecka.
Volica bola elektrifikovaná v roku 1957, obecný vodovod sa uviedol do prevádzky v roku 1969. V tomto období bol zaznamenaný aj najväčší počet stáleho obyvateľstva, v roku 1961 tu žilo 549 občanov. Bola postavená škola, železobetónový most cez Laborec (v roku 2006 zrenovovaný), zaviedol sa obecný rozhlas a vyasfaltovali sa cesty. Od sedemdesiatych rokov 20. storočia však stav obyvateľstva dostal klesajúcu tendenciu, ktorá trvá dodnes.
V roku 1950 po násilnom zrušení Gréckokatolíckej cirkvi sa gréckokatolícky chrám stal majetkom pravoslávnej cirkvi. Tento stav trval až do roku 1968, kedy bola oficiálne obnovená činnosť Gréckokatolíckej cirkvi. Majetkový prevod sa nezaobišiel bez provokácií z jednej aj druhej strany.
História organizovaného športu vo Volici siaha do roku 1975. V poslednej dobe sa postavila budova TJ a futbalová tribúna, ktorá bola uvedená do prevádzky 16. júla 2005 počas osláv 600. výročia prvej písomnej zmienky o obci.
V roku 2004 vznikla samostatná gréckokatolícka farnosť Volica vyčlenením z farnosti Zbudská Belá. Správcom farnosti je d. p. Mgr. Milan Sisak.
Obyvateľstvo.
Vo Volici žijú prevažne Rusíni gréckokatolíckeho vierovyznania. Patria do západnejšej rečovej skupiny tohto jazyka, k tzv. Pijďakom (od slova „ja pijdu“ (ja pôjdem), na rozdiel od tzv. Pujďakov „ja pujdu“, ktorí žijú východnejšie, predovšetkým v okolí Sniny). Viacero rodákov z tejto obce zastávalo, resp. zastáva významné funkcie. PhDr. Ivan Hopta, CSc., bol poslancom NR SR v rokoch 2002 – 2006. PaedDr. Ivan Pajtáš je riaditeľom Gymnázia v Humennom, Ján Hopta dlhé roky pôsobil ako vedúci tajomník OV ČSZTV v Humennom, Mgr. Ladislav Mochnacký je sekretárom oblastného futbalového zväzu.
Podľa sčítania obyvateľov, domov a bytov v roku 2021 vo Volici žilo 264 obyvateľov, 135 mužov a 129 žien. Najviac obyvateľov - 170 (64,4 %) bolo v produktívnom veku (15 - 64 rokov). Najstaršia obyvateľka mala 89 rokov. Ženatých bolo 42,4 %, slobodných 37,9 %, rozvedených 6,4 % a vdovcov 13,3 %.
K slovenskej národnosti sa prihlásilo 62,9 % a k rusínskej 33,7 % obyvateľov. Ako ďalšiu národnosť si uviedlo 66,7 % občanov rusínsku a 23,8 % slovenskú národnosť. Slovenčinu ako materinský jazyk označilo 51,1 % ľudí, rusínsky jazyk 46,6 %. 
Ku Gréckokatolíckej cirkvi sa prihlásilo 70,5 % Voličanov, 14,4 % k Rímskokatolíckej cirkvi, 10,6 % k Pravoslávnej cirkvi a 3,4 % bolo bez vyznania.
Pôvod názvu obce Volica.
Napriek tomu, že všeobecne sa uznáva, že pôvod názvu obce Volica pochádza od hospodárskeho zvieraťa – vola (vykastrovaného býka), ktorý je aj súčasťou obecného erbu, skutočnosť môže byť iná. Ako uvádza regionálny historik Miroslav Porada vo svojom diele "Čítanka mojej krajiny. O pôvode názvov obcí okresu Medzilaborce", názov pravdepodobne vychádza z praslovanského základu vel-, vol- vo význame dolina, jama, strž, ktorý bol motivovaný polohou lokality obce. Tá je situovaná bezprostredne pri nápadne rozbrázdenom západnom svahu kopca Hrun (Grúň), čo je v teréne krajiny dobre viditeľné hlavne pri príchode z južnej strany. Názov má podobný motív ako u ďalších obcí (Ruská Volová, Juskova Voľa, Nižná Voľa, Voľa atď.)
F. Uličný uvádza: „jej názov dosvedčuje, že sídlisko založil šoltýs s usadlíkmi podľa zákupého, nemeckého práva alebo valašského práva v 14., najneskôr začiatkom 15. storočia.“
Turistika.
Obec a jej okolie ponúka široké možnosti aktívneho alternatívneho oddychu, ktorý ocenia predovšetkým milovníci nekomerčného autentického folklóru. Volica a jej okolie, ako aj celá Laborecká vrchovina sú ideálnymi destináciami pre vyznavačov cykloturistiky.
V okolitých lesoch si na svoje určite prídu hubári. Rastú tu všetky druhy húb, ktoré obľubujú mierne klimatické prostredie zmiešaného a listnatého (prevažne bukového) lesa.
Za pozornosť stojí Múzeum moderného umenia Andy Warhola, ktoré sa nachádza v neďalekých Medzilaborciach.
Pri návšteve regiónu okolo obce Volica treba upriamiť pozornosť aj na viaceré unikátne pamiatky sakrálnej gréckokatolíckej architektúry. Ide predovšetkým o drevené chrámy, postavené bez použitia klincov a o zrúcaniny „rusnáckeho Devína“ – Monastiera v pútnickom mieste Krásny Brod.
Rieka Laborec tečúca vedľa obce sa dá splavovať na malých lodiach (kajak, kanoe) za predpokladu, že na vodočte v Krásnom Brode je aspoň alebo na vodočte v Koškovciach aspoň .
Vojenský cintorín nad Volicou.
Nad obcou Volica sa neďaleko kóty Nad Žrebiačom (450 m.n.m.) nachádza vojenský cintorín vojakov z 1. svetovej vojny, ktorý je vedený ako Vojenský cintorín Vyšná Radvaň č. II. so 175 pochovanými vojakmi. V publikácii "Mementa prvej svetovej vojny, cintoríny v okresoch Humenné a Medzilaborce, Diel I.", vydanej v roku 2008, sa o tomto cintoríne píše: 
"Cintorín sa nachádza v lesnom poraste medzi obcami Radvaň nad Laborcom a Volica, severozápadne od obce Radvaň nad Laborcom, asi 300 metrov južne od kóty 428,7. Od obce Radvaň nad Laborcom je tento vojenský cintorín vzdialený zhruba hodinu chôdze. Prístupová cesta je relatívne neprístupná, čo spôsobuje, že lokalizácia tohto vojenského cintorína bez miestneho sprievodcu je pomerne obtiažna. Cintorín sa rozprestiera na ploche okolo 300 m2. Pozornosť upúta betónový kríž v centre cintorína s nápisom: "Tu odpočívajú rakúsko- uherskí vojaci padlí v boju v roku 1914". Pozornosť upútajú aj dva drevené kríže, ktoré však už nie sú na svojom pôvodnom mieste, ale sú opreté o strom v blízkosti vojenského cintorína. Na jednom z dvojice drevených krížov je dnes už veľmi zle viditeľný nápis: "Tu odpočívajú rakúsko-uherskí dôstojníci". Podľa archívnej zložky vypracovanej žandárskou stanicou vo Vyšnej Radvani sa na cintoríne nachádzajú štyri samostatné hrobové šachty. V prvej šachte označenej ako šachta č. 52 je pochovaných celkom 27 neznámych rakúsko-uhorských vojakov, príslušníkov 101. pešieho pluku. V druhej šachte, označenej ako šachta č. 53, je pochovaných celkom 68 neznámych rakúsko- uhorských vojakov. V poradí v tretej šachte, ktorá je označovaná ako šachta č. 55, leží 40 neznámych príslušníkov rakúsko-uhorského 29. pešieho pluku. V poslednej štvrtej šachte by malo byť pochovaných 40 neznámych rakúsko-uhorských vojakov. U všetkých padlých je ako dátum úmrtia uvedený 8. december 1914. Dohromady je na tomto vojenskom cintoríne pochovaných 175 vojakov, ktorí pravdepodobne zahynuli v čase bojovej činnosti. Do konca 70. rokov 20. storočia sa o hroby na tomto cintoríne staral pán Surňák. Od 80. rokov 20. storočia cintorín chátra. Cez plochu cintorína bola viackrát prevezená drevná hmota, čím došlo k narušeniu hrobových polí. V súčasnosti dokonca cez plochu cintorína vedie lesná cesta určená na zvážanie dreva. Zaujímavosťou je fakt, že aj napriek údajom z archívnej zložky o tomto cintoríne, ktorá uvádza štyri masové hrobové šachty, miestni obyvatelia hovoria, že na tomto cintoríne sa nachádzala ešte jedna masová hrobová šachta. Aj dnes, napriek tomu, že plocha cintorína je silne narušená zvážaním drevnej hmoty, sú časti tejto šachty viditeľné. Či ďalšia masová hrobová šachta na tomto vojenskom cintoríne skutočne existovala, je otázkou ďalšieho výskumu. Do budúcnosti by bolo veľmi vhodné cintorín ohradiť a označiť aspoň jednoduchou informačnou tabuľou. Ak tak nebude vykonané, hrozí tomuto cintorínu v dohľadnej dobe zánik." 
V súčasnosti sa na cintoríne nachádza z iniciatívy združenia Klub vojenskej histórie Beskydy informačná tabuľa s plánom cintorína, väčší centrálny kríž a viacero menších krížov. 
Voľby v obci Volica.
Parlamentné voľby v roku 1998
V parlamentných voľbách 25. a 26. septembra 1998 bolo v obci Volica odovzdaných 254 platných hlasov. HZDS získalo 109 hlasov (42,9 %), Naše Slovensko 2 hlasy, SOP 17 hlasov, SDK 36 hlasov (14,2 %), SNS 17 hlasov, SDĽ 20 hlasov, KSS 34 hlasov, Jednotná strana pracujúcich Slovenska 1 hlas, ZRS 17 hlasov a Slovenská národná jednota 1 hlas.
Parlamentné voľby v roku 2002
V parlamentných voľbách 20. až 21. septembra 2002 bolo v obci Volica odovzdaných 222 platných hlasov. SZS získala 1 hlas, SDKÚ 13 hlasov, SDPO 1 hlas, SDĽ 5 hlasov, SMER 27 hlasov, HZDS 65 hlasov, OKS 1 hlas, HZD 2 hlasy, KSS 75 (33,8%) hlasov, KDH 5 hlasov, ZRS 2 hlasy, ANO 12 hlasov, ŽAR 2 hlasy, SDA 4 hlasy, NOSP 1 hlas, SNS 3 hlasy, Robotnícka strana ROSA 1 hlas, PSNS 2 hlasy.
Parlamentné voľby v roku 2006
V obci Volica bolo v parlamentných voľbách 17. júna 2006 odovzdaných 175 platných hlasov. Z nich zíslal SMER 96 hlasov (54,85 %), ANO 15 hlasov (8,57 %), ĽS – HZDS 13 hlasov (7,42 %), KSS 10 hlasov (5,71 %), SDKÚ – DS 9 hlasov (5,14%), ZRS, KDH a SNS 8 hlasov (4,57 %), Nádej 4 hlasy (2,28 %) a HZD, SMK, SF a ASV 1 hlas (0,57 %).
Prezidentské voľby v roku 2009
Prvé kolo: Na voľbách sa zúčastnilo 142 z celkového počtu 276 zapísaných voličov (51,44%). Platných hlasov bolo 139 (97,88%). Dagmara Bollová získala 2 hlasy (1,43%), Ivan Gašparovič 95 hlasov (68,34%), Zuzana Martináková 7 hlasov (5,03%), Milan Melník 4 hlasy (2,87%), František Mikloško 4 hlasy (2,87%), Iveta Radičová 23 hlasov (16,54%) a Milan Sidor 4 hlasy (2,87%).
Druhé kolo: Na voľbách sa zúčastnilo 169 z celkového počtu 278 zapísaných voličov (60,79%). Platných hlasov bolo 168 (99,4%). Ivan Gašparovič získal 133 hlasov (79,16 %), Iveta Radičová 35 hlasov (20,83 %).
Voľby do Európskeho parlamentu na Slovensku v roku 2009
Na voľbách sa vo Volici zúčastnilo 73 občanov z 282 osôb zapísaných v zoznamoch voličov (25,88 %). Počet platných hlasov bol 67 (91,78 %). ĽS – HZDS získala 8 hlasov (11,94 %), Sloboda a Solidarita 1 hlas (1,49 %), SMER 36 hlasov (53,73 %), Strana zelených 2 hlasy (2,98 %), SDKÚ – DS 3 hlasy (4,47 %), Misia 21 2 hlasy (2,98 %), KDS – OKS 2 hlasy (2,98 %), KSS 5 hlasov (7,46 %), SNS 4 hlasy (5,97 %), SDĽ 2 hlasy (2,98 %), Slobodné fórum 1 hlas (1,49 %) a KDH 1 hlas (1,49 %).
Voľby do orgánov samosprávnych krajov v roku 2009
Počet voličov zapísaných v zozname voličov: 285. Počet voličov, ktorým boli odovzdané obálky:107. Počet odovzdaných obálok:107. Počet platných hlasovacích lístkov pre voľbu predsedu: 102. Počet platných hlasovacích lístkov pre voľbu do zastupiteľstva: 104. 
"Kandidáti na predsedov": Ján Blaščák 2 hlasy, Pavel Hagyari 2 hlasy, Ján Hudacký 1 hlas, Peter Chudík 97 hlasov.
"Kandidáti na poslancov do zastupiteľstva": Peter Barna 1 hlas, Michal Cipka 1 hlas, Miroslav Kuruc 2 hlasy, Ľuboš Martinák 46 hlasov, Alexander Onufrák 5 hlasov, Ivan Solej 49 hlasov.
Parlamentné voľby v roku 2010
Počet voličov zapísaných v zoznamoch voličov: 289.
Na hlasovaní sa zúčastnilo 178 voličov (61,59%), platných odovzdaných lístkov bolo 175.
Paliho Kapurková získala 6 hlasov (3,42%), SaS 9 hlasov (5,14%), SDĽ 6 hlasov (3,42%), HZDS 20 hlasov (11,42%), KSS 5 hlasov (2,85%), SNS 1 hlas (0,57%), ZRS 1 hlas (0,57%), KDH 5 hlasov (2,85%), SDKÚ-DS 10 hlasov (5,71%), AZEN 1 hlas (0,57%), Smer 108 hlasov (61,71%), MOST-HÍD 3 hlasy (1,71%).
Komunálne voľby v roku 2010
Na hlasovaní sa zúčastnilo 213 z 281 zapísaných voličov (75,80%). Starostom obce sa stal Dušan Petrík (Smer) so 126 hlasmi, Monika Rohaľová (HZDS) získala 77 hlasov a Božena Chaľová (NEKA) 10 hlasov.
Predčasné parlamentné voľby v roku 2012
Na predčasných parlamentných voľbách v roku 2012 sa vo Volici zúčastnilo a platné hlasy odovzdalo 162 z 267 oprávnených voličov (60,67%).
KDH získalo 12 hlasov (7,4%), SDĽ 1 hlas (0,61%), SNS 5 hlasov (3,08%), OĽaNO 5 hlasov (3,08%), SaS 2 hlasy (1,23%), PaS 1 hlas (0,61%), NÁŠ KRAJ 2 hlasy (1,23%), SZ 1 hlas (0,61%), SMER - SD 121 hlasov (74,69%), Zmena z dola, DÚ 2 hlasy (1,23%), KSS 1 hlas (0,61%), MOST-HÍD 1 hlas (0,61%), 99% 1 hlas (0,61%), HZDS 3 hlasy (1,85%), +1 HLAS 1 hlas (0,61%), SOSKA 1 hlas (0,61%), SSS - NM 1 hlas (0,61%), SŽS 1 hlas (0,61%), SDKÚ DS 0 hlasov (0%).
Prezidentské voľby v roku 2014
V prvom kole prezidentských volieb 15. 3. 2014 bolo v obci Volica odovzdaných 123 platných hlasov (47,19% z 267 oprávnených voličov). Vyhral ich Robert Fico so ziskom 81 hlasov (65,85%) pred Andrejom Kiskom (14 hlasov, 11,38%) a Radoslavom Procházkom (13 hlasov, 10,56%). V druhom kole 29. 3. 2014 bolo odovzdaných 145 hlasov. Robert Fico získal 115 hlasov (79,31 %) a Andrej Kiska 30 hlasov (20,68 %).
Komunálne voľby v roku 2014
Na hlasovaní sa zúčastnilo 190 z 258 zapísaných voličov (73,64%). Starostkou obce sa stala Monika Rohaľová (Smer) so 126 hlasmi, Ján Volohda (NEKA) získal 38 hlasov, Ján Goga (SOĽ) 13 hlasov, Helena Torhanová (Právo a spravodlivosť) 7 hlasov a Gabriela Balážiová (TIP) 4 hlasy.
Referendum o rodine v roku 2015
Na referende sa vo Volici zúčastnilo 82 z 255 zapísaných voličov (32,15%). Za prvú otázku o definícii manželstva hlasovalo za 91,46%, proti 3,65% a neplatných hlasov bolo 4,87%. Na druhú otázku o adopciách detí hlasovalo za 87,80%, proti 7,31% a neplatných hlasov bolo 4,87%. Na tretiu otázku o možnosti odmietnutia sexuálnej výchovy rodičmi hlasovalo za 82,92%, proti 12,19% a neplatných hlasov bolo 4,87%.
Voľby do Národnej rady Slovenskej republiky v roku 2016
Na parlamentných voľbách v roku 2016 sa vo Volici zúčastnilo 154 voličov (58,33 % účasť). Výsledky volieb: SMER SD (87 hlasov, 56,86 %), SNS (17 hlasov, 11,11%), OĽANO - NOVA (9 hlasov, 5,88 %), Sme rodina Boris Kolár, TIP, Kotleba ĽSNS dostali po 7 hlasov (4,57 %), MOST HID (4 hlasy, 2,61 %), SaS a KSS dostali po 3 hlasy (1,96 %). 
Na voľbách sa zúčastnilo 84 z 247 zapísaných voličov (34 % účasť). Vo Volici zvíťazil Peter Chudík (SMER SD), ktorý získal 42 hlasov (51,21%) pred Milanom Majerským (KDH, 18 hlasov, 21,95 %), Jánom Garajom (NEKA, 5 hlasov, 6,09 %), Jozefom Mihalčinom (Kotleba ĽSNS, 5 hlasov, 6,09 %), Miroslavom Škvarekom (SNS, 5 hlasov, 6,09 %).
Komunálne voľby v roku 2018
Na voľbách sa zúčastnilo 154 z 238 zapísaných voličov (64,7 %). Na starostu obce kandidovala jediná kandidátka Monika Rohaľová (SMER SD), ktorá získala 133 hlasov.
Prezidentské voľby v roku 2019
Na voľbách sa v prvom kole zúčastnilo 102 z celkového počtu 236 zapísaných voličov (43,22%). Maroš Šefčovič získal 35 hlasov (34,3%), Štefan Harabin 30 hlasov (29,4%), Zuzana Čaputová 10 hlasov (9,8%), Milan Krajniak 8 hlasov (7,8%), Béla Bugár 7 hlasov (6,9%), Eduard Chmelár 4 hlasy (3,9%), Marian Kotleba 4 hlasy (3,9%), František Mikloško 3 hlasy (2,9%). V druhom kole 30.04.2019 získal Maroš Šefčovič 73 hlasov (75,25%) a Zuzana Čaputová 24 hlasov (24,74%).
Voľby do Európskeho parlamentu na Slovensku v roku 2019
Na voľbách sa vo Volici zúčastnilo 49 občanov z 236 osôb zapísaných v zoznamoch voličov (20,76 %). Počet platných hlasov bol 48 (97,95 %). SMER získal 23 hlasov (47,91 %), Kresťanská únia 4 hlasy (8,33 %), KDH, ĽSNS, KDŽP a Národná koalícia získali po 3 hlasy (6,25 %), SNS a Doma dobre získali po 2 hlasy (4,16 %) a po jednom hlase (2,08 %) dostali Korektúra Andrej Hryc, Hlas ľudu, PS+Spolu, MOST a Priama demokracia.
Voľby do Národnej rady Slovenskej republiky v roku 2020
Na parlamentných voľbách v roku 2020 sa vo Volici zúčastnilo 145 voličov (61,96 % účasť). Výsledky volieb: SMER SD (58 hlasov, 40,55 %), OĽANO (14 hlasov, 9,79 %), Kotleba ĽSNS (13 hlasov, 9,09 %), MOST HID (11 hlasov, 7,69%), SNS (9 hlasov, 6,29%), Za ľudí (7 hlasov, 4,89%), KDH (7 hlasov, 4,89%), Vlasť (6 hlasov, 4,19%), Sme rodina (5 hlasov, 3,49%), Dobrá voľba (4 hlasov, 2,79%), PS/Spolu (3 hlasy, 2,09%), SaS (2 hlasy, 1,39%) a po 1 hlase (0,69%) dostali strany DS, PSN, Slovenská ľudová strana Andreja Hlinku a Socialisti.sk.
Spojené komunálne voľby a voľby do orgánov samosprávnych krajov v roku 2022 
Na hlasovaní v komunálnych voľbách sa zúčastnilo 113 z 221 zapísaných voličov (51,13% účasť). Starostom obce Volica sa stal jediný kandidát Rastislav Serdula (NEKA) s 90 hlasmi.
Na hlasovaní vo voľbách do orgánov samosprávnych krajov sa zúčastnilo 93 z 221 zapísaných voličov (42,08% účasť). Vo Volici zvíťazil Michal Kaliňák (Hlas, SMER - SD, SNS, ALIANCIA), ktorý získal 63 hlasov (67,74%) pred Milanom Majerským (KDH, SME RODINA, SaS, ZA ĽUDÍ, 16 hlasov, 17,20%), Milanom Mazurekom (Republika, 6 hlasov, 6,45%) a Ingrid Tomkovou (ĽS Naše Slovensko, 4 hlasy, 4,30 %). Filip Kuffa (ŽIVOT – národná strana), Michal Biganič (NEKA), Ľubomír Goliaš (Hnutie ONÁS) a Patrícia Reváková (NK/NEKA) dostali po jednom hlase (1,07%).
Referendum o predčasných voľbách 2023
Na referende 22. januára 2023 sa vo Volici zúčastnilo 82 voličov (36,60 %). Odpoveď "ÁNO" získala 98,78 % (81 hlasov), odpoveď "NIE" 1,21 % (1 hlas). 
Voľby do Národnej rady Slovenskej republiky v roku 2023 
Na parlamentných voľbách v roku 2023 sa vo Volici zúčastnilo 145 voličov (63,88 % účasť). Výsledky volieb: SMER SD (58 hlasov, 33,08 %), HLAS (40 hlasov, 29,41 %), OĽANO (11 hlasov, 8,08 %), SNS (11 hlasov, 8,08 %), KDH (7 hlasov, 5,14%), PS (6 hlasov, 4,41%), Sme rodina (5 hlasov, 3,67%), Republika (5 hlasov, 3,67%), SaS (3 hlasy, 2,20%), ĽSNS (2 hlasy, 1,47 %), Karma (1 hlas, 0,73%) 
Prezidentské voľby v roku 2024 
Na voľbách sa v prvom kole zúčastnilo 110 voličov (48,24%). Peter Pellegrini získal 64 hlasov (58,71%), Ivan Korčok 26 hlasov (23,85%), Štefan Harabin 13 hlasov (11,92%), Igor Matovič 3 hlasy (2,75%), Patrik Dubovský 2 hlasy (1,83%) a Andrej Danko, ktorý sa pred voľbami vzdal v prospech Štefana Harabina, 1 hlas (0,91%). 
Na druhom kole 6.4.2023 sa zúčastnilo 125 voličov (54,8%). Peter Pellegrini získal 90 hlasov (72,00%), Ivan Korčok 35 hlasov (28,00%). 
Voľby do Európskeho parlamentu na Slovensku v roku 2024 
Na voľbách do EP v roku 2024 sa vo Volici zúčastnilo 67 voličov (30,18% účasť). SMER - SD získal 19 hlasov (28,35%), Hlas - SD 12 hlasov (17,91%), PS 11 hlasov (16,41%), Republika a KDH po 6 hlasov (8,95%), SNS a OĽaNO po 3 hlasy (4,47%), KÚ 2 hlasy (2,98%) a Demokrati a SOSK po jednom hlase (1,49%). 

</doc>
<doc id="25769" url="https://sk.wikipedia.org/wiki?curid=25769" title="Výrava (okres Medzilaborce)">
Výrava (okres Medzilaborce)

Výrava je obec na Slovensku v okrese Medzilaborce.
Obec Výrava v Medzilaboreckom okrese má vojenské pohrebisko. V marci 1915 v okolí obce Výrava odohrali frontové bojové vojenské operácie. Cárska ruská armáda usilovala prekonať obranu rakúsko-uhorských vojsk medzi obcami Výrava a Svetlice. Značná časť padlých vojakov z obidvoch bojujúcich strán bola pochovaná na vojenskom pohrebisku pod kótou Kudrovec.
Vojenské pohrebisko bolo zriadené až v roku 1916, je na ňom 21 masových hrobov. Jednotlivých hrobov je 14. V štyroch spoločných hroboch sú pochované po dva až tri obete. Väčšina padlých vojakov je pochovaná v troch masových hroboch, kde sú telesné pozostatky asi 2 654 vojenských osôb.

</doc>
<doc id="25770" url="https://sk.wikipedia.org/wiki?curid=25770" title="Zbojné">
Zbojné

Zbojné je obec na Slovensku v okrese Medzilaborce, ktorá vznikla roku 1960 zlúčením Nižného a Vyšného Zbojného. 
Polohopis.
Obec Zbojné sa nachádza v severovýchodnej časti Slovenska, leží v Papínskej brázde Laboreckej vrchoviny a v doline rieky Výrava. V severnej časti sú Nízke Beskydy „Chránená krajinná oblasť Východné Karpaty“ a v západnej časti Laborecká vrchovina v nadmorskej výške nad 265 metrov juhovýchodne od Medzilaboriec. Do roku 1918 obe obce administratívne patrili do Zemplínskej stolice. 
Obec sa skladá z časti Nižné Zbojné, Vyšné Zbojné a Polesie ( Hájenka) . 
Cez obec preteká rieka Výrava s prítokmi potokov Hlboký, Černinský a Volový. 
Vodné plochy.
Severne od obce Zbojné je v doline Výravy priehradne jazero, ktoré bolo povodne po 2. svetovej vojne postavene ako vodná elektráreň. Po letných burkách v 60. – tych rokoch došlo k pretrhnutiu hrádze, poškodeniu elektrárne a zaplaveniu obce. 
V roku 1968 došlo k odstráneniu elektrárne , opravy hrádze , ubytovne a reštaurácie... 
Symboly obce.
Erb.
V modrom poli štítu na zelenej pažiti dve strieborné (biele) postavy trubačov so zlatou (žltou) trúbou, ktorú ľavý drží vodorovne a pravý obrátenú dole. Trubači majú zlaté (žlté) čiapky, opasky a topánky. 
Podkladom pre tento návrh boli obecné pečate, pochádzajúce z druhej polovice 18. storočia. Odtlačky nedatovaného typária oboch obcí sú uložené v Uhorskom krajinskom archíve v Budapešti. Na pečati s kruhopisom je vyobrazený na pôde stojaci trubač s trúbou, držanou vodorovne. Na pečati je vyobrazený na pôde stojaci trubač s dole obrátenou trúbou. Vzhľadom na autentickosť a vek znamenia oboch obcí, bolo odporúčané, aby sa ich kombinácia stala základom, východiskom pri tvorbe obecného erbu. 
Vyfarbenie návrhu bolo zvolené tak, aby zodpovedalo základnému pravidlu heraldiky pre používanie farieb a kovov. Neskorogotický štít bol zvolený pre jeho jednoduchosť a veľkú rozšírenosť v mestskej a obecnej heraldike. 
Návrh je iba ideovým námetom, vytvoreným na základe rozboru najstaršieho známeho heraldického prameňa (popísaných pečatí), teda jedným z podkladov pre vyhotovenie erbu. 
Predkladaný návrh sa stal platným erbom obce Zbojné po jeho odsúhlasení obecným zastupiteľstvom. 
Dejiny.
Nižné Zbojné.
Predpokladá sa, že obec Nižné Zbojné založil šoltýs s valašskými usadlíkmi okolo roku 1100. V časti obce Husjaše (slovenský Husacie) sa nachádza hraničný kameň Kyjevskej Rusi. Základom obce Nižné Zbojné bol kopec Hrun (slovenský Grúň) s kruhovým valom usadlosti a cestou okolo šoltýskej usadlosti so studňou v strede. Usadlosť slúžila ako pevnosť s tromi vstupnými cestami a predtým asi ako hradisko. Táto časť obce bola opustená až v 80. rokoch 20. storočia. O obci je prvý písomný doklad z roku 1479. 
Nižné Zbojné patrilo šľachticom Drugetovcom ako majetková súčasť ich humenského panstva. V roku 1600 tam bolo 12 poddanských domov a jeden – dva domy šoltýsov. V 17. storočí tam došlo k výrazným zmenám v počte obyvateľov a domov. V rokoch 1715 a 1720 v obci Nižné Zbojné hospodárilo postupne 5 a 6 poddanských domácností. V roku 1828 bolo 33 domov a 246 obyvateľov. 
Vyšné Zbojné.
Obec Vyšné Zbojné založil šoltýs s roľníckymi usadlíkmi okolo roku 1400. Základom obce Vyšné Zbojné bolo úpätie kopca Dúbrova (slovenský Dúbrava), kde bol drevený chrám a drevené usadlosti so studňou strede. Usadlosť viackrát vyhorela a ostali len kamenné základy a jeden kamenný dom. Najstarší doklad o dedine je z roku 1463. Jej zemepánmi boli zemania zo Zbudze. Okolo roku 1600 tam žili len šoltýske domácnosti. Neskôr sa tam usadili aj poddanské rodiny. V roku 1715 vo Vyšnom Zbojnom hospodárilo 12 poddanských domácností, v roku 1720 len 8 domácností, v roku 1828 bolo 47 domov a 359 obyvateľov. 
K 31. 12. 2015 v obci žilo 175 obyvateľov.
Obyvatelia sa v minulosti zaoberali tradičným poľnohospodárstvom, chovom dobytka, drevorubačstvom a povozníctvom. V obci bol kameňolom, kde sa ťažil kameň na stavby usadlostí, kurie, chrámu a školy a mlyn.
Náboženstvo.
Zoznam farárov v obci Nižné Zbojné:
V súčasnej dobe patrí obec Zbojné pod GKFÚ Rokytov.
Obyvateľstvo.
V Zbojnom žijú prevažne Rusíni gréckokatolíckeho vierovyznania. Patria do západnej rečovej skupiny tohto jazyka " pijďaci " ZRS -pidu po drazi a
východná rečová skupina " pujďaci" VRS - Pujdu po puty, slovenský - pôjdem po ceste.
Kultúra a zaujímavosti.
Severne od obce je v doline Výravy priehradné jazero, ktoré bolo pôvodne po 2. svetovej vojne postavené ako vodná elektráreň. Po letných búrkach v 60. – tých rokoch došlo k pretrhnutiu hrádze, poškodeniu elektrárne a zaplaveniu obce. V 1968 obec začala s opravou hrádze a rekreačného komplexu s hotelom, ktoré po roku 1969 musela odovzdať štátu a skončiť podnikateľské zámery obce. Výsledok štátnej správy rekreačného komplexu a školy v prírode je katastrofálny stav objektov. V roku 1973 sa začala socializácia obce a tak boli položené prvé základy JRD, ktoré bolo pripojené k JRD Rokytov pri Humennom. 
Stavby.
Nedokončená priehrada na rieke Výrava.
Pamiatky.
V súpise pamiatok a dominantou obce je chrám sv. Mikuláša Biskupa – gréckokatolícky chrám barokovo-klasicistického štýlu bol postavený roku 1788. Hlavný oltár s prestavaným ikonostasom z prvej polovice 19. storočia, čiastočne doplnený roku 1858.
Medzi najstaršie usadlosti obce bol dom číslo 3 ako zvyšok kúrie . K rozvoju obce nesmieme zabudnúť na rod Škoda, ktorí tu vlastnili značnú časť lesov a širokom okolí. Z obce časť Pytľova cez Vrh bola postavená cesta Krivule na hranicu obce Zbojné a Valentovce, kde v 19. storočí dal Škoda postaviť veľký murovaný poschodový lovecký zámoček ( jagdschloss ) prezývaný kaštieľ, ktorý bol napájaný na vodovod zo studne na hrebeni nad zámočkom pri vojenskom cintoríne. V tejto dobe na kaštieľ došiel aj prvým u nás videným automobilom cez Zbojné po Krivuliach.
Kaštieľ bol zničený počas bojov v 1. svetovej vojne, keď Rusi zastavili front nad obcou Zbojné. V tejto oblasti sa začali urputné boje muža proti mužovi. Na jar v roku 1915 z Výravy útočili ruské vojská, z Valentoviec a Zbojného rakúsko-uhorské a nemecké vojsko. Údajne tam padlo na oboch stranách 8 000 vojakov.
Neďaleko zrúcanín kaštieľa na hranici obci Zbojné, Valentovce a Výrava je vojenský cintorín pre rakúsko-uhorské vojská, nachádzajú sa tam aj ďalšie cintoríny smerom na Výravu a Krásny Brod. Cintorín pre nemecké vojská sa nachádza v katastrálnom území obce časť Kút-Hrabiny. Padlí ruskí vojaci boli pochovaní na obecnom cintoríne, veľká časť bola prevezená do Osadného. 
Medzi pozoruhodnosť Škodovcov z 19. storočia patri drevená poľovnícka chata Milena s rybníkom a vysadenými sibírskymi borovicami na hrebeni Kudrovca na hranici obci Zbojné a Svetlice. Blízko chaty sú dve lúky od Zbojného Spálená a od Svetlíc Jozefova, kde pochovaný nemecký vojak prvý padlý u nás v 1. svetovej vojne, preto sa lúka volá "Josef Wiese ". 
S prelomu 19. a 20. storočia bol vybudovaný samospádový vodovod v katastrálnom území Bystré, ktorý zásoboval vodou policajné kasárne (zničené po 2. svetovej vojne) a sídlo správy Škodových lesov s veľkou ovocnou záhradou a rybníkom. Posledný majiteľ Emil Škoda je pochovaný v Medzilaborciach.
Počas 2. svetovej vojny na jeseň roku 1943 bola v lesoch obce časť Bystré založená prvá partizánska skupina na Slovenskú Pugačev zo zajatcov červenej armády - zemlianka. 
Na základe rozhodnutia zástupcu veliteľa Armádneho veliteľstva plk. gšt. Rudolfa Pilfouska bola 11. rota daná k dispozícii 2. divízii na úpravu cesty v pohraničí, 12. rota bola daná k dispozícii 1. divízii. Okrem toho bola 10. rota uvoľnená na stavbu cesty v úseku Jabloň – Vyšné Zbojné – Výrava. Časť logistiky bola umiestená vo Vyšnom Zbojnom ako napr. poľne kúpeľne, pracovňa, to bola účinná a efektívna likvidácia škodcov pomocou horúcej suchej pary . 
Pamätná tabuľa na obecnom dome za účasť v 2. svetovej vojne.
Kulinárske špeciality.
V lete ryby v alobale a pečené v pahrebe. Pirohy plnené tvarohom, kapustou, zemiakmi alebo lekvárom, bobáľky alebo zemiakové guľky.
Vianočná hríbová polievka.
Každá rodina má svoju špecialitu.
Doprava.
autobusová
Školstvo.
Zrušená základná škola, teraz je tam Dom smútku.

</doc>
<doc id="25771" url="https://sk.wikipedia.org/wiki?curid=25771" title="Zbudská Belá">
Zbudská Belá

Zbudská Belá je obec na Slovensku v okrese Medzilaborce.

</doc>
<doc id="25772" url="https://sk.wikipedia.org/wiki?curid=25772" title="Babie">
Babie

Babie je obec na Slovensku v okrese Vranov nad Topľou.
Polohopis.
Podľa geomorfologického členenia Slovenska územie obce patri do provincie Východných Karpát, subprovincie Vonkajších Východných Karpát, oblasti Nízkych Beskýd, celku Ondavskej vrchoviny. 
Os katastrálneho územia obce Babie tvorí SZ-JV orientované údolie miestneho potoka. Vlastná obec je situovaná po oboch stranách potoka, ktorý cca 1 km JV od obce ústi do rieky Tople. Nadmorská výška obce stúpa od 210 m n.m. (dolný koniec) po 250 m n.m. (horný koniec). Údolie miestného potoka je zo SV ohraničené hrebeňom Husárka (391 m n.m.) - Breziny (401 m n.m.) a z JZ výrazným hrebeňom Veľkej hory (516 m n.m.). 

</doc>
<doc id="25773" url="https://sk.wikipedia.org/wiki?curid=25773" title="Banské">
Banské

Banské je obec na Slovensku v okrese Vranov nad Topľou.
Polohopis.
Obec obklopujú Slanské vrchy.
Symboly obce.
Erb obce Banské.
V modrom štíte na zlatej pažiti stojaci zlatý jeleň so striebornou zbrojou.

</doc>
<doc id="25774" url="https://sk.wikipedia.org/wiki?curid=25774" title="Benkovce">
Benkovce

Benkovce sú obec na Slovensku v okrese Vranov nad Topľou.
Geografia.
Obec sa nachádza v južnej časti Nízkych Beskýd, v údolí rieky Ondava.
Názov.
Názov obce pochádza pravdepodobne od mena prvého šoltýsa – Benko. V stredovekých dokumentoch sa vyskytovala pod názvom Benkouch, Benkocz.
Kultúra a zaujímavosti.
Pamiatky.
Obec bola 24.11.1944 vypálená ustupujúcimi nemeckými vojakmi. Zhorela celá obec.

</doc>
<doc id="25775" url="https://sk.wikipedia.org/wiki?curid=25775" title="Bystré (okres Vranov nad Topľou)">
Bystré (okres Vranov nad Topľou)

Bystré je obec na Slovensku v okrese Vranov nad Topľou.
Polohopis.
Obec leží na severnom okraji Slanských vrchov, na rozhraní medzi šarišským a zemplínskym regiónom, približne na polceste medzi Prešovom a Vranovom nad Topľou. Hranicu regiónov tvorí Hermanovský potok, ktorý preteká centrom obce a na jej severnom okraji ústi do Tople. Južnou časťou obce prechádzajú hlavné komunikácie; cesta I. triedy 18 a železničná trať Prešov – Humenné.
Dejiny.
Poloha obce na ceste vedúcej údolím Tople znamenala prítomnosť ľudí v okolí už v dobe kamennej, čo potvrdil nález kamennej sekerky, datovanej do eneolitu. Ucelenejšie a najmä písomne doložené správy o obciach regiónu pochádzajú až z 13. storočia, existencia Bystrého je doložená v roku 1386. Západnú, šarišskú časť vlastnili Šoóšovci, od začiatku 17. storočia potom Kecerovci, ktorí boli potomkami Abovcov. Juhovýchodná časť patrila do Zemplínskej župy.
Blízkosť vodných tokov bola dôvodom prevádzky vodných mlynov, pričom dva sa spomínajú už v druhej polovici 16. storočia. O dve storočia neskôr mol ich majiteľom Ľudovít Szeghy. V roku 1869 boli v obci v prevádzke už 3, no neskôr bolo v Bystrom až 5 mlynov. V 80. rokoch 19. storočia tu na okraji obce bola v prevádzke tkáčska manufaktúra dielňa, kde sa zároveň vodou z neďalekého Hermanovského potoka bielilo plátno. V roku 1931 bola pri mlyne Anny Hamzovej postavená parná píla. Významnú strategickú úlohu plnil most cez potok na krajinskej ceste, ktorý zároveň spájal oba regióny; v roku 1841 sa spomína nový dubový, v roku 1899 už železný most. Po jeho poškodení na konci druhej svetovej vojny bol na mieste dočasného v roku 1946 postavený nový most.
Prítomnosť židovských rodín, ktorých väčšina bola v roku 1942 počas vojny deportovaná, sa zachovala v podobe pamiatok dodnes. V obci tak dnes nájdete židovské cintoríny aj synagógu. O niečo kratšie, niekedy od roku 1831 je v chotári doložená prítomnosť Rómov, ktorých tu koncom 50. rokov žilo okolo 120.
Župná hranica rozdeľovala obec na dve časti, ktoré spravovali Šarišská a Zemplínska stolica. Pôvodný názov Bystra (Bisztra), bol pre obe časti používaný až do polovice 19. storočia, kedy sa pre šarišskú časť začal používať názov Tapli-Bisztra, pre zemplínsku časť Tapoly-Bisztra. Posun hranice v roku 1881 znamenalo spojenie častí do jedného celku a tým rast a rozvoj obce. Názov pre zjednotenú obec bol do roku 1906 Tapolybisztra, do roku 1918 Tapolybesztercze a od vzniku prvej ČSR sa používa súčasný názov.
Expozícia banskobystrického Múzea SNP medzi vypálenými obcami na východnom Slovensku uvádza aj obec Bystré,
Kultúra a zaujímavosti.
Zaujímavosti.
V obci sa nachádzajú dva minerálne pramene. Obec má kultúrny dom a nachádza sa tu socha M. R. Štefánika.
Občianska vybavenosť.
V obci sa nachádzajú prakticky všetky zariadenia občianskej vybavenosti: obecný úrad, kultúrny dom, základná a materská škola, obecná knižnica, neštátne zdravotné ambulancie – praktický lekár pre dospelých, detský lekár, stomatológ, lekáreň, rehabilitačné zariadenie, rímskokatolícky kostol a fara, evanjelický kostol z roku 1971 s farou, dom smútku, pošta, Obecný podnik služieb (pekáreň, odvoz domového odpadu, autodoprava), autobusové aj železničná zastávka.
Na šport sú určené: areál obecného futbalového klubu, telocvičňa a ihrisko s umelou trávou v areáli Základnej školy a športový areál (tenisové kurty, futbalové ihrisko, asfaltové ihrisko)

</doc>
<doc id="25776" url="https://sk.wikipedia.org/wiki?curid=25776" title="Cabov">
Cabov

Cabov je obec na Slovensku v okrese Vranov nad Topľou.
Symboly obce.
Podľa Heraldického registra má obec tieto symboly prijaté 25. júna 1998. Na erbe je prírodný motív ilustrujúci lesné bohatstvo chotára obce podľa pečate obce z 18. storočia.
Erb.
V červenom štíte zo zelenej pažite zakorenený strieborný striebrolistý hrab.
Vlajka.
Vlajka má podobu piatich pozdĺžnych pruhov zeleného, červeného, žltého, červeného a zeleného v pomere 1:2:2:2:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Dejiny.
Počas 15.17. storočia bola obec známa pod názvami Chabolch, Czabocz, Caboc (+ obmeny). Vznikla asi v 14. storočí, keď ju založili rusínski usadlíci. Asi v 15. storočí vznikol v pravoslávny chrám. Obec bola súčasťou sečovského panstva.
V rokoch 1567 a 1582 bola obec zdanená od dvoch port. V 1610 1,25 a 1635 iba od 0,25 porty.

</doc>
<doc id="25777" url="https://sk.wikipedia.org/wiki?curid=25777" title="Čaklov">
Čaklov

Čaklov je obec na Slovensku v okrese Vranov nad Topľou.
Dejiny.
Čaklov patrí k nastarším slovenským obciam v doline rieky Topľa. Obec patrila Abovcom, od druhej polovice 14. storočia šľachte z Rozhanoviec. Od roku 1524 Bátoriovcom a neskôr Nádašiovcom, Ňáriovcom, Esterháziovcom, Bornemisovcom či Drugetovcom.
Kostol je písomné potvrdený od 16. storočia, pravdepodobne existoval skôr. 
V roku 1598 a okolo 1711 patril evanjelikom.
V rokoch 1567, 1582, 1610 a 1635 boli obyvatelia obce zdanení od 5,75, 7,25, 0,25 a 0,37 porty. V roku 1585 tu boli dve domácnosti šoltýsov. Medzi povinnosti patrilo, že každá šoltýska domácnosť musela ročne odovzdať dva gbely ovsa, vykŕmeného brava a chovať krahulca na lov. V 16. a 17. storočí tu boli jedna alebo dve domácnosti slobodníkov, ktorí sa venovali rybárstvu. 
Obyvateľstvo.
Počet obyvateľov k 31. decembru 2015 je 2 561.
Kultúra a zaujímavosti.
Pravidelné podujatia.
K pravidelným podujatiam, ktoré sa každoročne konajú v obci Čaklov patrí Kultúrne leto Čaklov, súťaž dobrovoľných hasičských družstiev FLORIAN, a iné.
Občianska vybavenosť.
V obci sa okrem historického rímskokatolíckeho kostola nachádza aj nový rímskokatolícky kostol a moderný evanjelický kostol z rokov 1970-1977.
Školstvo.
V obci Čaklov sa nachádzaju tri školy: Materská škola Čaklov, Základná škola Čaklov a Spojená škola Čaklov, ktorá ma zložky: Stredná poľnohospodárska a záhradnícka škola, Stredná priemyselná škola dopravná, Stredné odborné učilište poľnohospodárske.

</doc>
<doc id="25778" url="https://sk.wikipedia.org/wiki?curid=25778" title="Čierne nad Topľou">
Čierne nad Topľou

Čierne nad Topľou je obec na Slovensku v okrese Vranov nad Topľou.
Časti obce.
K obci patrí aj osada Paseky, Bystré a Zlatník.
Polohopis.
Obec sa nachádza v Podslanskej pahorkatine v doline rieky Tople. Rovinatý, v juhozápade mierne zvlnený povrch chotára tvoria prevažne štvrtohorné uloženiny a centrálno-karpatský flyš. Les (dub, hrab) je iba v juhozápadnej časti. Má nivné hnedozelené a illimerizované pôdy.
Dejiny.
Obec sa spomína v roku 1399 ako Feketepatak, keď patrila panstvu Skrabské. Počas 14.17. storočia obec patrila panstvu Skrabské alebo Čičava, ktoré vlastnili šľachtici z Rozhanoviec, Bátoriovci a ich dediči. Obyvatelia sa v roku 1831 zúčastnili na roľníckom povstaní.
Občianska vybavenosť.
V obci sa okrem rímskokatolíckeho kostola nachádza moderný evanjelický kostol z roku 1977.

</doc>
<doc id="25779" url="https://sk.wikipedia.org/wiki?curid=25779" title="Čičava (obec)">
Čičava (obec)

Čičava je obec na Slovensku v okrese Vranov nad Topľou.
Dejiny.
Prvá písomná správa o obci pochádza z roku 1270 („possessio Chychywa“). Patrila pod panstvo hradu Čičava, neskôr pod Vranovské panstvo. Po roku 1762 patrila obec Sirmaiovcom. V roku 1831 počas roľníckeho povstania zahynul na dvore miestneho kaštieľa Edmund Jánffy, správca majetku, patriaceho v tom čase Márii Forgáčovej.

</doc>
<doc id="25780" url="https://sk.wikipedia.org/wiki?curid=25780" title="Ďapalovce">
Ďapalovce

Ďapalovce je obec na Slovensku v okrese Vranov nad Topľou.
Dejiny.
Obec vznikla v 14. storočí na základe zákupného práva. Názov je odvodený pravdepodobne od mena šoltýsa – Ďapal. Od založenia až do 17. storočia (vrátane) bola súčasťou panstva Stropkov. Obyvatelia obce boli zdaňovaní: 1567 2,5, 1582 4, 1610 1 a 1635 0,5 porty.
9. októbra 2023 bolo v obci zaznamenané zemetrasenie, ktoré poškodilo viacero domov.
Občianska vybavenosť.
V obci sa nachádza moderný rímskokatolícky kostol Nanebovzatia Panny Márie, ktorý bol konsekrovaný 17. októbra 2009 arcibiskupom Košickej arcidiecézy. 
Nachádza sa tu materská aj základná škola, potraviny a reštaurácie. Pre detičky obec ponúka aj ihriská a športový areál. Z dediny je výborná dostupnosť k vodnej nádrži Veľká Domaša. 

</doc>
<doc id="25781" url="https://sk.wikipedia.org/wiki?curid=25781" title="Davidov">
Davidov

Davidov je obec na Slovensku v okrese Vranov nad Topľou.
Polohopis.
Davidov je obec, ktorá leží na severozápade Východoslovenskej nížiny v Podslanskej pahorkatine, rozčlenenej potokom Olšava. Západnú časť chotára tvoria strmé zalesnené východné svahy Slanských vrchov, východná časť je odlesnená. Nadmorská výška je 197 m.
Názov.
Vývin názvu obce.
Obec vystupovala pod rôznymi názvami: Dauihaza, Dauidwagasa, Dewith, Dawidow, Dávidowce a Davidov.
V maďarských prameňoch sa vyskytuje pod názvom Dauiduagasa alebo Dávidvágása, v preklade do slovenského jazyka znamená Davidova Poruba.
Tento maďarský názov jednoznačne svedčí, že dedinu založili usadlíci so šoltýsom Dávidom podľa zákupného práva.
Dejiny.
Vlastníci obce.
Kráľ Žigmund listinou zo dňa 29. mája 1410 potvrdil vlastníctvo Ladislava Rozgoniho, ktorý od roku 1327 viedol spor o majetok v Davidove s Nekcheyovcami. Z obsahu mandátu výplýva, že obec existovala už pred rokom 1327. Na žiadosť Ladislava kráľ potvrdil vlastníctvo, t. j. panstvo Čičva ako aj donačnú listinu kráľa Štefana. Za preukázané verné služby svojim panovníkom – kráľovi Ľudovítovi, kráľovnej Alžbete a kráľovnej Márii – kráľ Žigmund daroval šľachticom Rozgoniovcom 52 obcí aj s príslušenstvom v Zemplínskej stolici, medzi nimi aj polovicu Davidova.
Šóšovci.
Šóšovci používali prídomok „Sóvári“ a mali tu majetky už v roku 1438. Sóvári Šóšovci pravdepodobne mali spoločného predka s Čapiovcami zo Sečovskej Polianky, boli potomkami slávneho Šimona Mic-bána. Neskôr sa dostali do nemilosti svojich panovníkov a ich majetky boli pridelené rodinám Cudar a Rozgoni. V súpise patrila obec pod vranovské panstvo, ako majiteľ bol uvedený podžupan Šarišskej stolice Štefan Šóš. V súpise šľachticov bol medzi vlastníkov zaevidovaný Imrich a Pavol Šóš.
Tárczayovci.
Bol to pradávny rod v Šarišskej župe, jeho zakladateľom bol Comes Rudiger. Rudigerova manželka bola dvornou dámou kráľovnej Gertrúdy a jej brat Adolf bol spišským prepoštom. Pred rokom 1490 sa ako jeden z majiteľov Davidova spomínal hlavný župan Zemplínskej stolice Ján Tárczay. V roku 1505 získal od kráľa Matiáša grófsky titul, kedy bol veliteľom jeho hradu v Brucku.
Čireovci.
V roku 1493 boli spolu s Tarczayovcami aj Kapiovci a Čireovci zemepánmi obce. O rode Čireovcov len toľko, že bol to starý rod, ktorého mužská vetva vymrela Barnabášom. Jeho dcéra Alžbeta sa vydala za Ákoša Čapiho. Za zakladateľa rodu bol považovaný Cyril, ktorý používal prídomok „Álmosdi“. Pri vpáde Tatárov sa zničila donačná listina o ich majetku. Vlastníctvo pre Cyrila potvrdil kráľ Štefan V. novou donačnou listinou. Čireovci pochádzali z rodu Marout.
Almášiovci.
Davidov patril v roku 1715 pod panstvo Szerencs. Jedna štvrtina panstva patrila Juliane Rákócziovej, sestre Františka II. Rákociho. Neskôr vlastníctvo prešlo na plukovníka Tomáša Sirmaia, ktorý dal celý majetok previesť na rodinu Almášiovú, ktorá získala aj obec Davidov. Grófsky titul pre rod získal Ignác Almáši od panovníčky Márie Terézie. V roku 1760-1772 mal okrem iných vlastníkov tu majetky Michal Almáši, ktorý bol veľkým mecenášom katolíckej církvi. Známy bol aj tým, že založil dom útulku pre chudobných.
Pintérovci.
Zemplínsky rod, ktorý do šľachtického stavu povýšil kráľ Ferdinand III. V súpise zemplínskych šľachticov sa ako majiteľ Davidova spomínal Anton a Martin Pintér. Martin Pintér bol hlavným notárom Zemplínskej stolice. Jeho dcéra Anna sa vydala za Antona Sirmaia, ktorý bol kráľovským radcom, známym historikom a spisovateľom.
Hadik-Barkóciovci.
V roku 1890 boli vlastníkmi obce Hadik-Barkóczyovci. Títo dali zmapovať svoj majetok. V roku 1863 sa v obci spomína dvojkolesový mlyn. V staršej literatúre sa uvádza jednokolesový mlyn. V inventárnom súpise Barkóczyovcov sa v Davidove uvádza krčma a drevená hájovňa, ktorá pozostávala z dvoch izieb, kuchyne a komory. Mala 6 okien a 4 dvere. Barkóczyovci boli vášnivými poľovníkmi a usporiadavali veľkolepé poľovačky na jelene a vodné vtáctvo.

</doc>
<doc id="25782" url="https://sk.wikipedia.org/wiki?curid=25782" title="Detrík">
Detrík

Detrík je obec na Slovensku v okrese Vranov nad Topľou.
Polohopis.
Obec sa nachádza v Ondavskej vrchovine, 7 km západne od vodnej nádrže Veľká Domaša. 
Prírodné podmienky.
Celý chotár je hornatý. Jeho povrch tvorí pieskovec a ílovec. Odlesnený je len v okolí obce, inde je nesúvislý les s porastom buka, dubu, hrabu a brezy. 
Dejiny.
Obec založili na zákupnom práve. V roku 1363 je názov obce zaznamenaný v podobe Dythryhuagasa, v roku 1410 Dethrek a v roku 1808 ako Detrik. Počas 16. a 17. storočia obec patrila panstvu Čičava a teda jeho vlastníkom, čo boli šľachtici z Rozhanoviec, Bátoriovci, Nádašdiovci a Ňáriovci. Obyvatelia obce boli zdanení od: v rokoch 1567 2, 1582 2,25, 1610 1 a 1635 1,5 porty. Obyvatelia sa v minulosti zaoberali hlavne poľnohospodárstvom, povozníctvom a drevorubačstvom. Počas SNP v obci pôsobili partizánske skupiny.
Krásy Detríka sú trvalým zdrojom inšpirácie pre akademického maliara Vojtecha Seligu (cyklus Detrík - vyše 30 obrazov uložených v zbierkach Vlastivedného múzea v Hanušovciach n. T.).

</doc>
<doc id="25783" url="https://sk.wikipedia.org/wiki?curid=25783" title="Dlhé Klčovo">
Dlhé Klčovo

Dlhé Klčovo je obec na Slovensku v okrese Vranov nad Topľou. 
Polohopis.
Obec sa rozprestiera mimo hlavného cestného ťahu, v severnej časti Východoslovenskej nížiny. Výmera katastra obce je 1021 ha. 
Prírodné podmienky.
Okolie osloví najmä milovníkov nív. Zákutia Tople a Ondavy obývajú mnohé druhy živočíchov a rastlín.
Dejiny.
Jej územie je trvale osídlené od 13. storočia. Prvá písomná zmienka o obci pochádza z roku 1296 až 1300. Mala tradičný poľnohospodársky, zemiansky charakter. V období doloženia obce už išlo o rozvinutú usadlosť s kostolom, ktorý od 14. storočia do prelomu 16. a 17. storočia patril rímskokatolíckej cirkvi. Od roku 1601 do 1706 slúžili bohoslužby evanjelickí kazatelia. Neskôr ich farnosť zanikla.
Po neúrode v roku 1830 postihla v roku 1831 obec cholera od 8. do 18. augusta. Zomrelo na ňu 129 ľudí (matrika zomrelých uvádza ich počty: rímskokatolíkov 97, gréckokatolíkov 31, židov 1). Táto epidémia podnietila na Zemplíne vypuknutie známeho roľníckeho povstania.
Kultúra a zaujímavosti.
Kultúra.
V obci existuje bohatý kultúrny a spoločenský život. Pôsobí tu viacero organizovaných spolkov – nositeľov kultúrneho bohatstva regiónu. Pôsobí tu folklórny súbor Rovina, mužská a ženská spevácka skupina Rovina a detský folklórny súbor Rovinka. Každoročne sa tu koná tanečná súťaž sólistov v ľudovom tanci “Šaffova ostroha“ s medzinárodnou účasťou. Jedná sa o jediný festival ľudového umenia tohto druhu na Slovensku. Máme tu aj spevácku súťaž Talenty kde sa súťaží v ľudovom aj modernom speve. V roku 2014 sa u nás hralo divadlo Varenie lekváru. Každoročne sa tu koná Stavanie mája. V obci pôsobí Jednota dôchodcov, Zväz zdravotne postihnutých, Hasiči, Zväz drobnochovateľov i Poľovnícke združenie. 
Pôsobí tu aj folklórny súbor Rovina aj detský folklórny súbor Rovinka a máme aj mužskú a ženskú spevácku skupinu. Najznámejší z naších tancov je Šaffov tanec.
Šaffova ostroha.
Šaffova ostroha je súťaž, ktorá sa koná každoročne v obci Dlhé Klčovo. Jej prvý ročník sa konal v roku 1993. Cieľom súťaže bolo vytvoriť tradíciu sólového tanca v rodisku Juraja Šaffu. Svojrázny tanečník preslávil seba aj rodnú obec nenapodobiteľným čerkaným cifrovaným čapášovým čardášom nielen na Slovensku, ale aj v zahraničí. Ak viete dobre tancovať tak sa jej môžete zúčastniť. Súťaž podnecuje interpretov k vyhľadávaniu menej známeho tradičného tanečného materiálu a zároveň zoznamuje verejnosť s najhodnotnejšími výkonmi. Súťaž tvoria kategórie C, D, A a B. Kategória C je detská kategória pre interpretov ľubovoľného ľudového tanca od 10 do 12 rokov. Kategória D je mládežnícka kategória pre interpretov ľudového tanca od 13 do 16 rokov a skladá sa z povinnej časti (každý rok iný povinný tanec) a z voliteľnej časti. Kategória A je hlavná súťažná kategória, taktiež s povinným aj voliteľným tancom. Kategória B je regionálna kategória tanečníkov interpretujúcich regionálnu tanečnú tradíciu z regiónu, z ktorého pochádzajú alebo v ňom dlhodobo pôsobia. 
Občianska vybavenosť.
V súčasnosti tu žije vyše 1 400 obyvateľov. Pôsobí tu viacero malých výrobných podnikov, roľnícke družstvo, obchody a podniky služieb. Obec spolupracuje na svojom rozvoji s fondmi Európskej únie ako aj s inými inštitúciami. Má vybudovaný obecný vodovod, rozvod plynu, kanalizáciu (čiastočne) a čističku odpadových vôd. V zrekonštruovanej budove sídli základná škola. Dvojtriedna materská škola funguje v priestoroch bývalej základnej školy.
Šport.
Rozšíreným športom v Dlhom Klčove je najmä futbal: družstvo žiakov pôsobí v okresnej lige, dospelí hrajú v VI. lige . V obci aktívne pôsobí kulturistický oddiel, ktorý vychoval juniorského majstra Slovenska. 

</doc>
<doc id="25784" url="https://sk.wikipedia.org/wiki?curid=25784" title="Ďurďoš">
Ďurďoš

Ďurďoš je obec na Slovensku v okrese Vranov nad Topľou.
Polohopis.
Ďurďoš leží vo východnej časti doliny strednej Tople. Nadmorská výška v strede obce je 175 m. n. m. a v chotári 160 - 490 m. n. m. Mierne členitý povrch chotára tvoria horniny bradlového pásma, treťohorný flyš a štvrtohorné náplavy Tople. Stredná časť obce je odlesnená, v ostatných častiach sa nachádza les.
Dejiny.
Prvá písomná zmienka o obci je z roku 1363 (obec však jestvovala už skôr) a názov obce uvedený ako Gurgus, neskôr ako Gyvrges (1410), Djurďaš (1808), Dzurdzoš (1920), Ďurďoš (1927) po maďarsky Gyöfgyös. Jej variant je totožný s nárečovým variantom mena Juraj, mužo s takým menom bol pravdepodobne prvý miestny šoltýs. Sídlisko pravdepodobne založil šoltýs s poddanými podľa zákupného práva v prvej polovici 14. storočia. V Ďurďoši v roku 1493 hospodárilo šesť sedliackych domácností. Polia pre ďalších šesť usadlostí ležali opustené, ich bývalí obyvatelia sa vysťahovali alebo pomreli. V roku 1550 tam bývalo vo vlastných domoch osem sedliackych domácností. V roku 1567 bývala iba jedna rodina miestneho slobodníka (ostatné domácnosti sa buď odsťahovali alebo vymreli). Do roku 1570 sídlisko úplne spustlo, dedinu však zakrátko oživili noví usadlíci. V roku 1582 boli nové sedliacke usadlosti zdanené daňou kráľovi od 2,25 porty. Sídlisko malo v roku 1600 obývaných osem poddaných domov a možno aj dom šoltýsa. Na prelome 16. a 17. storočia bol Ďurďoš malou dedinou s poddaným obyvateľstvom. V roku 1610 žilo v Ďurďoši len málo sedliackych a železiarskych domácností, lebo v tomto roku ich spolu zdanili iba od 0,5 porty. V období rokov 1630-1635 tam poddanskí obyvatelia nežili. Neskôr Ďurďoš opäť obnovili prisťahovalci. Ich zásluhou bol Ďurďoš začiatkom 18. storočia malou dedinou. V roku 1715 tam žilo osem (šesť opustených), v roku 1720 len päť poddanských domácností, v roku 1787 mala obec 28 domov a 179 obyvateľov, v roku 1828 mala obec 20 domov a 155 obyvateľov. Zaoberali sa chovom dobytka a poľnohospodárstvom. V 19. storočí patrila rodine Blašovcov. Za 1. ČSR pracovali v lesnom hospodárstve a v poľnohospodárstve. V čase SNP v chotári pôsobili partizánske skupiny - Čapajev. Dňa 7. 9. 1944 fašisti zastrelili troch obyvateľov obce. JRD bolo založené v roku 1958. Časť obyvateľov v čase socializmu pracovala v priemyselných podnikoch v Prešove a Košiciach. Pod správu obce a jej katastra dnes patrí aj blízka osada Grodzin.
Názov.
Vývin názvu obce

</doc>
<doc id="25785" url="https://sk.wikipedia.org/wiki?curid=25785" title="Giglovce">
Giglovce

Giglovce sú obec na Slovensku v okrese Vranov nad Topľou.
Dejiny.
Obec pravdepodobne vznikla na základe zákupného práva v 14. storočí, keď ju založil šoltýs spolu s usadlíkmi. Od založenia po 17. storočie bola súčasťou stropkovského panstva.

</doc>
<doc id="25786" url="https://sk.wikipedia.org/wiki?curid=25786" title="Girovce">
Girovce

Girovce sú obec na Slovensku v okrese Vranov nad Topľou.
Polohopis.
Obec Girovce sa rozprestiera na Ondavskej vrchovine s priemernou nadmorskou výškou 155 m.n.m. Katastrálne územie susedí s 5 obcami : Giglovcami, Košarovcami, Jasenovcami, Holčíkovcami a katastrom Lukačoviec. Väčšinu územia zaberá pohorie Stykovica, kde je položený aj najvyšší bod Giroviec. Cez katastrálne územie preteká rieka Žarnovec, ktorá pramení v lese na pohorí Stykovica z 2 bezodtokových ramien. Rieka Žarnovec ústí do Oľky, ktorá sa ďalej vlieva do Ondavy. Okrem vodných tokov tu zasahujú aj Rybníky Košarovce, resp. ich časť.
Prírodné podmienky.
Geologická stavba a reliéf.
Geologická štruktúra tohto katastrálneho územia patrí najmä do obdobia terciéru, konkr. paleogénu. Stavbu z geologického hľadiska tvoria vo veľkej miere drobnozrnkové zlepence. Nachádzajú sa na severozápadnej časti územia, najmä pod lesnou časťou. Z kvartéru, presnejšie holocénu  sa tu vyskytujú fluviálne sedimenty- piesčité a štrkové hliny, tie sú v najnižšie položených častiach obce.

</doc>
<doc id="25787" url="https://sk.wikipedia.org/wiki?curid=25787" title="Hencovce">
Hencovce

Hencovce sú obec na Slovensku v okrese Vranov nad Topľou.
Polohopis.
Hencovce ležia pri západnom brehu Ondavy, v nadmorskej výške asi . Podhorský stupeň Nízkych Beskýd tvoria mladotreťohorné uloženiny (vápnité íly, tufity, pyroklastiká ryodacitov, sliene, zlepence a flyšoidné vrstvy) na rovine prikryté mocnou vrstvou štvrtohorných piesčito - kalových usadenín. V chotári sa nachádzajú železnaté, sírne a slané pramene. Priemerná ročná teplota je 8-9°C a ročný priemerný úhrn zrážok okolo 650 mm. 
Ulice.
Hencovská, Sládkovičova, Mládežnícka, Nová, Letná, Rastislavova (Topolina)
Dejiny.
Obec pravdepodobne založil šoltýs nemeckého pôvodu z Košíc alebo Prešova podľa zákupného práva v prvej polovici 14. storočia. Prvá písomná zmnienka je z roku 1372.
Obec patrila panstvu Čičava (15.16. storočie). Vlastnili ju postupne šľachtici z Rozhanoviec, od roku 1519 Bátoriovci, v 17. storočí Nádašdiovci, Ňáriovci, Esterháziovci, Bornemisovci a Drugetovci.
Obyvatelia obce boli zdanení: 1567 3, 1582 3, 1610 1,25 a 1635 0,25 porty.
Urbár z roku 1585 predpisoval napr. tieto povinnosti: šoltýs mal pre panstvo vychovať lovného krahulca. Sedliacke domácnosti mali zaplatiť daň 14 zlatých, odovzdať vola, 1,5 gbela semena konope, pintu masla a od zemepánov odkúpiť pšenicu za 7 zlatých a sud vína (spolu s obyvateľmi Majeroviec a Sedlíc) za 16 zlatých. Každá sedliacka domácnosť ešte musela odovzdať sliepky, husi, gbel chmeľu a 25 hlávok kapusty. Podobné povinnosti boli aj podľa urbára z roku 1635, v ňom obyvateľom pribudla povinnosť, ak pásli svine v lese, z desiatich dve odovzdať panstvu.
Obec bola na konci decembra 1944 vypálená počas ústupových bojov, nemeckými vojakmi. Zhorelo 80 domov.
Občianska vybavenosť.
V obci sa nachádza verejná knižnica. Nachádzajú sa tu dva moderné kostoly, rímskokatolícky kostol Najsvätejšieho Srdca Ježišovho z rokov 1958-1969 a evanjelický kostol z roku 2006.

</doc>
<doc id="25788" url="https://sk.wikipedia.org/wiki?curid=25788" title="Hermanovce nad Topľou">
Hermanovce nad Topľou

Hermanovce nad Topľou je obec na Slovensku v okrese Vranov nad Topľou.
Polohopis.
V chotári obce sa nachádza najvyšší bod Slanských vrchov – Šimonka (), ležiaci na okraji zlatobanského kráteru. V katastrálnom území chotára sa tiež nachádza vrch Oblík (). Oba vrchy sú súčasťou rovnomenných národných prírodných rezervácií (NPR Oblík, NPR Šimonka). Okrem toho sa tu nachádza aj PR Hermanovské skaly, zložené z dvoch častí – Sokolia skala a Havrania skala/kameň.
Dejiny.
Najstaršia zachovaná písomná zmienka o obci je z roku 1399. Obec vznikla na nemeckom zákupnom práve šoltýsom Hermannom, podľa ktorého nesie aj názov.
Potok pretekajúci obcou (Hermanovský) bol do roku 1882 súčasťou hranice medzi Šarišskou a Zemplínskou stolicou a zároveň dovtedy existovali samostané dve rovnomenné obce, jedna v Šariši, druhá už v Zemplíne. Po tomto roku zjednotená obec spadala do Šarišskej stolice. 
Začiatkom septembra 1944 operoval nad obcou oddiel "Bohdan Chmeľnyckij" z partizánskeho zväzku Čapajev. Za pomoc partizánom bola dedina 7. septembra 1944 nemeckými jednotkami vypálená a štyria jej obyvatelia boli popravení,
Občianska vybavenosť.
Okrem rímskokatolíckeho kostola sa v obci nachádza aj moderný evanjelický kostol z roku 1993.

</doc>
<doc id="25789" url="https://sk.wikipedia.org/wiki?curid=25789" title="Hlinné">
Hlinné

Hlinné je obec na Slovensku v okrese Vranov nad Topľou. 
Polohopis.
Obec Hlinné sa nachádza v Podslanskej pahorkatine na pravom brehu rieky Topľa. V západnej časti zasahuje aj do sopečných Slanských vrchov, vo východnej časti aj do výbežkov Východoslovenskej nížiny.
Názov obce.
Prvá písomná zmienka o obci je z roku 1402, keď bol názov obce zapísaný v maďarskej podobe Agyagos, Agyagaspatak, čo v preklade znamená Ílovitý (Agyagos) a Hlinné (Agyagaspatak). Názov obce súvisí s kvalitou pôdy, ktorá je ílovitá a tým pádom ťažká, čo sťažuje obrábanie pôdy na poľnohospodárske účely a znižuje úrodnosť pôdy.
Dejiny.
Vznik obce sa predpokladá v 11. až 13. storočí.
Obec má od svojho vzniku slovenský pôvod. Až do 17. storočia patrila panstvu Čičava, v 15. storočí čiastočne aj panstvu Skrabské. V 15. až 17. storočí sa obec sľubne rozrastala. V roku 1493 mala 8 obývaných usadlostí a v roku 1600 mala už 2 poddanských domov. V obci bol dom richtára, mlyn, evanjelický kostol, fara a škola.
Koncom 17. storočia bolo Hlinné stredne veľkou dedinou s prevažne poddanským obyvateľstvom:
V 18.-19. storočí vlastnili tunajšie majetky Dežőfiovci a po nich Coudenhoveovci, v obci bol v prevádzke aj liehovar. Obyvatelia sa zaoberali povozníctvom, drevorubačstvom a tkáčstvom. Zúčastnili sa na roľníckom povstaní v roku 1831.
V rokoch 1890-1910 sa mnohí obyvatelia vysťahovali. Za I. ČSR sa zaoberali poľnohospodárstvom a tkáčstvom a v roku 1921 bola založená bunka KSČ. Po II. sv. vojne nastal rozvoj obce - v roku 1952 postavili trepáreň ľanu a v roku 1958 bolo založené JRD.
Občianska vybavenosť.
V obci sa okrem gréckokatolíckeho chrámu a rímskokatolíckeho kostola nahádza aj moderný evanjelický kostol.

</doc>
<doc id="25790" url="https://sk.wikipedia.org/wiki?curid=25790" title="Holčíkovce">
Holčíkovce

Holčíkovce je obec na Slovensku v okrese Vranov nad Topľou.
Dejiny.
Obec pravdepodobne vznikla v 14. storočí na základe zákupného práva a jej pomenovanie pochádza od mena prvého šoltýsa.
Od založenia a aj počas 17. storočia obec patrila stropkovskému panstvu. Hospodárili tu poddanskí roľníci, ktorí mali rovnaké povinnosti ako v Chotči a Malej Domaši.
Zdaňovanie: v roku 1567 2,25, 1582 3, 1610 0,75 a 1635 0,25 porty.
Okolo roku 1639 bola obec opustená, o niečo neskôr obnovená a následne tu v roku 1715 bývalo 9 a 1720 7 domácností.

</doc>
<doc id="25791" url="https://sk.wikipedia.org/wiki?curid=25791" title="Jasenovce">
Jasenovce

Jasenovce je obec na Slovensku v okrese Vranov nad Topľou. 
Časti obce.
Pod obec Jasenovce patria okrem Jasenoviec samotných aj tri osady: Poloma, Vrchy a Močedníky. 
Dejiny.
Jasenovce sa prvýkrát spomínajú v roku 1543. Obec mohla byť založená: slovenskými poddanými pred 14. storočím alebo šoltýsom a usadlíkmi na základe zákupného práva v 14.15. storočí.
Poloma bola založená v rokoch 18901910 poľskými prisťahovalcami na čele s Jozefom Bielom (18501934) a jeho manželkou Eleonórou Wysoczyńskou (18681936), pochádzajúcou zo šľachtického rodu.

</doc>
<doc id="25792" url="https://sk.wikipedia.org/wiki?curid=25792" title="Liptovské Revúce">
Liptovské Revúce

Liptovské Revúce sú obec na Slovensku v okrese Ružomberok.
Samospráva spája tri predtým samostatné osady, tzv. Tri Revúce. Obyvatelia strážili starú kráľovskú cestu na Krakov cez horský prechod Šturec.
V 17. storočí boli Revúce dosídlené goralským obyvateľstvom, dnes je to však dedina slovenského rázu, goralské nárečie sa postupne z obce vytratilo a ovláda ho minimálny počet dospelých či detí.
Dejiny.
Najstaršia zmienka o slovanskej občine pochádza z roku 1233, kedy kráľ Ondrej II daroval istému Hudkovi tri podlužia zeme (Terra Reucha). Občina s názvom Revúca zanikla v roku 1355. Ďalšie zmienky o priestore Liptovských Revúc pochádzajú až z 15. storočia, kedy sa osada spomína v súvislosti so spracovaním medenej rudy vyťaženej v Španej doline. S úpadkom banskej činnosti klesal aj význam osady a po skončení ťažby v roku 1560 už prevládalo poľnohospodárstvo.
V roku 1625 sa v likavskom urbári objavila Nižná a Stredná Revúca. V roku 1671 sa objavila zmienka o Veľkom a Malom Hričkove (Vyšná Revúca), čím sa spojili tri osady neskôr už s názvom Tri Revúce (Revúca, Veľká a Malá Revúca) pod jedným zemepánom.
Revúckou dolinou viedla stará kráľovská cesta z Krakova cez Liptov, Veľký Šturec do Banskej Bystrice a ďalej do Budapešti. Revúčania sa preto často živili aj ako povozníci, alebo prenajímali svoje kone na prekonanie stúpania cez Šturec. Po výstavbe novej cesty z Ružomberka do Banskej Bystrice cez Donovaly a výstavbe Košicko-bohumínskej železnice a úzkorozchodnej trate do kúpeľov Korytnica tento spôsob obživy stratili.
Prvá polovica 20. storočia bola v obci v znamení vysťahovalectva, najmä počas krízových rokov obyvatelia odchádzali do viacerých európskych štátov, ale aj do Severnej Ameriky. Počas 2. svetovej vojny sa obyvateľstvo aktívne zapojilo do Slovenského národného povstania, kedy sa obec stala dôležitou zásobovacou trasou povstalcov a bola bombardovaná a obsadená fašistami až do jej oslobodenia Červenou armádou 4. apríla 1945. Revúčania sa v päťdesiatych rokoch v dôsledku industrializácie zamestnávali najmä v priemyselných podnikoch v mestách Ružomberok, Liptovský Mikuláš a Banská Bystrica. V obci neskôr došlo k vybudovaniu novej školy, požiarnej zbrojnice, ale aj lyžiarskeho svahu.
Najvyšší počet obyvateľov mala obec v roku 1961, kedy počet stúpol na 2261.
Kultúra a zaujímavosti.
Pravidelné podujatia.
Liptovské Revúce sú známe aj organizovaním podujatia vo varení bryndzových halušiek pod názvom "Revúcke halušky".

</doc>
<doc id="25793" url="https://sk.wikipedia.org/wiki?curid=25793" title="Liptovské Sliače">
Liptovské Sliače

Liptovské Sliače (do roku 2001 "Sliače") sú obec na Slovensku v okrese Ružomberok.
Polohopis.
Katastrálne územie obce leží v strednej časti údolia riečky (potoka) Sliačanky v Liptovskej kotline, v nadmorskej výške v rozpätí 500 až 1261 metrov. Najväčšiu šírku dosahuje medzi miestnymi časťami Hvozdec a Patoka, kde má 3,4 km. Dĺžka katastrálneho územia je 8,5 km. Rozlohou 1960 ha patrí v okrese Ružomberok medzi obce so stredne veľkým katastrálnym územím. V chotári je Štátna prírodná rezervácia Sliačske travertíny s mofetovým prameňom. 
Dejiny.
Obec vznikla z troch osád, z ktorých dve - Nižný a Stredný Sliač vznikli v 13. storočí a hodnoverne sú písomne doložené už v roku 1251 za vlády Bela IV. Tretia osada Vyšný Sliač vznikla začiatkom 16. storočia. Už v tomto storočí mali spoločný názov Tri Sliače. Vo Vyšnom Sliači bol v roku 2000 postavený a konsekrovaný kostol Najsvätejšieho srdca Ježišovho a Nepoškvrneného srdca Panny Márie, zvaný aj "Archa Locus". 
Kultúra a zaujímavosti.
Ľudová kultúra.
Bohaté ľudové tradície, piesne a tance udržujú miestne folklórne súbory Sliačanka a detská skupina Sliačanček, ktoré ich prezentuju na domácich a zahraničných folklórnych festivaloch. 

</doc>
<doc id="25794" url="https://sk.wikipedia.org/wiki?curid=25794" title="Stankovany">
Stankovany

Stankovany sú obec na Slovensku v okrese Ružomberok, v Žilinskom kraji.
Polohopis.
Stankovany ležia na úpätí Šípskej Fatry, 3 km od sútoku riek Váh a Orava. 
Stankovany susedia s obcou Ľubochňa, ktorá je známym liečebným miestom endokrinologických ochorení. Ľubochnianska dolina je s dĺžkou 28,8 km najdlhšia dolina na Slovensku. Tiahne sa pohorím Veľká Fatra. Zo Stankovian je možné absolvovať cyklotúry do Ľubochnianskej doliny. 
Susedné obce.
Okolo Stankovian sa nachádzajú dve obce Ľubochňa na východe (okres Ružomberok) a Kraľovany (okres Dolný Kubín).
Vodné toky.
Cez Stankovany preteká rieka Váh.
Dejiny.
V roku 1425 bola osada darovaná Petrovi Byter de Zirin synovi Stanka. Pravdepodobne to bola osada organizačno-hospodárska, súvisiaca so sútokom Váhu a Oravy. Kráľ Žigmund Luxemburgský v roku 1426 potvrdil donáciu Jánovi a Mikulášovi synom Petra Byter de Zirin a dovolil im loviť ryby na Orave od Žaškovského potoka a na Váhu od Komjatského potoka po sútok Váhu a Oravy. Názov Stankovany svedčí o tom, že bol odvodený od Stanka, ktorý bol prvým stankovianskym šoltýsom. V roku 1425 už vyplácali pravidelnú ročnú daň zemepánovi, 18 vážiek zlata ročne. Obyvatelia sa venovali drevorubačstvu, prípadne dobytkárstvu. V polovici 16. storočia boli povinní platiť ročne 48 denárov, každý piatok pre hradné panstvo chytať ryby, narúbať a doniesť kmene stromov, vydlabané a upravené na prívod vody a trámy potrebné pri opravách a údržbe hradu.
Kultúra a zaujímavosti.
Turizmus.
V Stankovanoch sa nachádza chránené územie so siričito-železitými prameňmi. V obci Rojkov sa nachádza prírodný kráter naplnený minerálnou vodou, využívaný na kúpanie v letných mesiacoch. Obec Stankovany je vhodná na rekreačné účely pre rodiny, ktoré si chcú oddýchnuť po každodennom zhone v tichom a čistom prostredí Liptovskej dediny, na čo slúžia niektoré rodinné domy, ktoré poskytujú ubytovacie služby.
Nad Stankovanmi sa týči vrch Šíp, na ktorom je už od čias Cyrila a Metoda postavený kríž. Posledný bol obnovený v roku 2005. Tento inštalovala popradská letecká spoločnosť potom, ako starý bol zničený letnou smršťou. Z opačnej strany sa nad Stankovanmi vypína vrch Kopa, na ktorom je tiež kríž, ktorý vidno od Krpelian. Na vrchy Šíp a Kopa sa konajú každoročne výstupy. Na Šíp vždy 12. apríla.
Školstvo.
V Stankovanoch sa nachádza základná škola (1. stupeň).A materská škola 

</doc>
<doc id="25795" url="https://sk.wikipedia.org/wiki?curid=25795" title="Jastrabie nad Topľou">
Jastrabie nad Topľou

Jastrabie nad Topľou je obec na Slovensku v okrese Vranov nad Topľou.

</doc>
<doc id="25796" url="https://sk.wikipedia.org/wiki?curid=25796" title="Kalameny">
Kalameny

Kalameny sú obec na Slovensku v okrese Ružomberok.
Polohopis.
Obec leží v severovýchodnej časti Liptovskej kotliny pod Chočskými vrchmi v doline potoka Kalamenianky. 
Dejiny.
V chotári obce sa nachádza Liptovský hrad, nazývaný aj "Veľký hrad", s dejinami ktorého sú osudy dediny od počiatkov späté. V roku 1264 kráľ Belo IV. daroval "Klementovi" z Liptovskej Teplej menší majetok, vyčlenený z chotára Liptovskej Teplej. Tento majetok mu potom potvrdil aj kráľ Ladislav IV. v roku 1278 a 1283. Jeho potomkovia neskôr používali meno osady vo svojich prídomkoch. Na konci 16. storočia tu žili "Lofajovci", zrejme potomkovia Klementa, neskôr aj "Argalášovci", "Madocsányiovci", "Kasanickovci" a v roku 1637 "Hazuchovci". Obyvateľstvo sa zaoberalo poľnohospodárstvom a chovom oviec.

</doc>
<doc id="25797" url="https://sk.wikipedia.org/wiki?curid=25797" title="Juskova Voľa">
Juskova Voľa

Juskova Voľa je obec na Slovensku v okrese Vranov nad Topľou.
Polohopis.
Vodné toky.
Cez obec preteká potok Lomnica.

</doc>
<doc id="25798" url="https://sk.wikipedia.org/wiki?curid=25798" title="Kamenná Poruba">
Kamenná Poruba

Kamenná Poruba môže byť:

</doc>
<doc id="25799" url="https://sk.wikipedia.org/wiki?curid=25799" title="Kamenná Poruba (okres Vranov nad Topľou)">
Kamenná Poruba (okres Vranov nad Topľou)

Kamenná Poruba je obec na Slovensku v okrese Vranov nad Topľou.

</doc>
<doc id="25800" url="https://sk.wikipedia.org/wiki?curid=25800" title="Bešeňová">
Bešeňová

Bešeňová je obec na Slovensku v okrese Ružomberok. Známa je predovšetkým ako rekreačné stredisko. Susedí s Liptovským Michalom, Ivachnovou, Liptovskou Teplou a Potokom.
Polohopis.
Obec leží na pravom brehu Váhu priamo v jej údolnej nive. Nachádza sa západne od vodnej nádrže Bešeňová, asi 8 km východne od Ružomberka. Južne od obce na opačnom brehu rieky sa nachádza obec Liptovský Michal. Zo severu a východu Bešeňovú obchádza železničná trať. Juhozápadne od obce sa možno napojiť na blízku diaľnicu D1.
Z geomorfologického hľadiska obec leží v Podtatranskej kotline, resp. jej podcelku Liptovská kotlina a časti Liptovské nivy. Geologicky leží na štvrtohorných sedimentoch rieky Váh. Hlbšie podložie tvoria sedimenty centrálnokarpatského paleogénu.
Obec je známa predovšetkým ako rekreačné stredisko. V roku 1993 bolo v obci otvorené termálne kúpalisko Vodný park Bešeňová. Nachádza sa tu prírodná pamiatka Bešeňovské travertíny.
Dejiny.
V chotári obce boli nájdené pamiatky lužickej kultúry. Prvá písomná zmienka o obci pochádza z roku 1503.

</doc>
<doc id="25801" url="https://sk.wikipedia.org/wiki?curid=25801" title="Ludrová">
Ludrová

Ludrová je obec na Slovensku v okrese Ružomberok.
Polohopis.
Geografická poloha.
Obec Ludrová sa nachádza v ústí Ludrovskej doliny približne východne od Ružomberka. Je situovaná v smere sever – juh. Obec je obklopená menšími masívmi Páncovej a Čerien, ktoré tvoria podhorie Nízkych Tatier. Obec je východiskom do Ludrovskej doliny, ktorá končí pod masívom Salatína, ktorý je najvyšším bodom oblasti a patri k najvyšším vrchom v okresu Ružomberok.
Obec Ludrová susedí s obcami Štiavnička, Liptovská Štiavnica a priamo s Ružomberkom (Bielym Potokom). Obec je obklopená mnohými poľami a políčkami, ktoré sa zarezávajú do okolitého terénu.
Prírodné podmienky.
Obec Ludrová sa nachádza oblasti podhorského vegetačného stupňa, čo výrazne ovplyvnilo zloženie flóry a fauny. V chotári obce sa vyskytujú ihličnaté lesy (najčastejšie smreky a borovice), ktoré sa miešajú s porastom brezy, buku. Okrem lesných porastov sa tu nachádzajú aj početné lúky, ktoré slúžia ako pasienky. Na nich sa hodne vyskytujú porasty krov ako šípka obyčajná a trnka obyčajná. Na poliach v okolí obce sa darí zemiakom a obilninám.
Fauna pozostáva zo živočíchov typických pre podhorské a horské pásmo. Okrem nízkej zvery ako líška obyčajná, plch obyčajný, veverica karolínska sa tu vyskytujú početné skupiny vysokej zvery. Najpočetnejšími zástupcami sú jeleň obyčajný a srna hôrna, ktoré sa zvyknú pásť na pasienkoch spolu s hospodárskymi zvieratmi (ovcami a kravami) na podhorských lúkach. Zo šeliem bol zaznamenaný výskyt medveďa hnedého a rysa ostrovida. Z vtáctva tu má hodné zastúpenie sýkorka obyčajná, trasochvost biely, vrabec domový a početné kŕdle vrán. Dravé vtáky sú zastúpené v podobe pustovky obyčajnej, myšiaka hôrneho, hodne sa vyskytujú aj sovy, najmä sova obyčajná, vzácne aj výr skalný.
Z geologického hľadiska sa obec nachádza v pásme vnútorných západných Karpát. Geologické podložie má kryštalické jadro. V okolí obce sa nachádza niekoľko prameňov kyseliek, ktoré poznáme pod názvom medokýš. Činnosť oxidu uhličitého v minulosti je zrejmá aj v podobe bohatých ložísk travertínu, najmä v oblastí Čerien.
Vodné toky.
Cez obec Ludrová preteká potok Ludrovčanka, ktorý sa v niektorej literatúre spomína pod názvom Štiavnický potok alebo Štiavničanka. Potok má charakter horskej bystriny, ktorý pramnení v Ludrovskej doline, neďaleko lokality Javorie. V minulosti tento potok vymedzoval východnú hranicu chotáru Ružomberka. Jeho dĺžka je cca . Ústí do Váhu neďaleko ružomberskej celulózky.
Symboly obce.
Návrh súčasného erbu obce rešpektuje skutočnosť, že vznikla spojením dvoch odlišne sa vyvíjajúcich celkov ("Zemianska Ludrová" a "Villa Ludrová").
Erb tvorí v červenom poli po zelenej pažiti doľava kráčajúca strieborná hus so zlatým zobákom a nohami. Nad ňou sa vznáša strieborná heraldická ruža so zelenými lístkami a zlatým semenníkom sprava vodorovne prestrelená zlatým šípom.
Hus v kombinácii s heraldickou ružou nepoužíva žiadna iná obec na Slovensku.
Dejiny.
Prvá priama prísomná zmienka o obci pochádza z 9. júla 1376, kedy sa spomína v ktorej kráľ Ľudovít I. nariaďuje platiť obyvateľom obcí ležiacich v chotári mesta Ružomberok miestnu daň. Prvá nepriama zmienka však pochádza z zo 14. novembra 1340 z listiny uhorského kráľa Karola Roberta z Anjou, v ktorej udelil Ružomberku mestské výsady a ohraničil jeho chotár Štiavnickým potokom (Ludrovianka). Spomínaný potok bol aj hranicou medzi rozdelenou obcou. Na pravom brehu sa nachádzala obec Zemianska Ludrová, ktorá patrila zemianskemu rodu Tholtovcov, z ktorého pochádzal aj zakladateľ obce Rudolf (Rudlinus z Ludrovej a Štiavnice). Okrem iného sa spomínajú aj rody Rakovských a Štiavnických. Na ľavom brehu sa nachádza Villa Ludrová, ktorá bola na základe listiny uhorského kráľa Karola Roberta z Anjou súčasťou Ružomberka ako jedna z jeho ulíc (spolu s Bielym Potokom, Vlkolíncom a Černovou). K zjednoteniu oboch obcí dochádza v auguste roku 1953.
Politika.
Obecné zastupiteľstvo.
Obecné zastupiteľstvo pozostáva zo 7 poslancov, z toho jeden je zástupca starostu. V obci pôsobí aj kontrolór. Obecný úrad v Ludrovej vydáva miestny občasník Ludrovský hlásnik.
Kultúra a zaujímavosti.
Pravidelné podujatia.
V Ludrovej sa pravidelne koná:

</doc>
<doc id="25802" url="https://sk.wikipedia.org/wiki?curid=25802" title="Liptovská Štiavnica">
Liptovská Štiavnica

Liptovská Štiavnica je obec na Slovensku v okrese Ružomberok.

</doc>
<doc id="25803" url="https://sk.wikipedia.org/wiki?curid=25803" title="Liptovská Teplá">
Liptovská Teplá

Liptovská Teplá () je obec na Slovensku v okrese Ružomberok.
Polohopis.
Leží 10 km východne od Ružomberka. Nachádza sa na nive pri pravom brehu rieky Váh vo výške okolo . Liptovská Teplá je charakteristická cestnou radovou zástavbou. 
Dejiny.
Najstaršia správa o obci pochádza z roku 1264, čo súčasne hovorí o vzniku pred týmto rokom. Existenciu teplianskeho sídliska treba predpokladať asi pred 11. storočím. Patrilo k jedným z najstarších v Liptove. K obci patrí aj osada Madočany, ktorá sa prvýkrát spomína v roku 1326. 

</doc>
<doc id="25804" url="https://sk.wikipedia.org/wiki?curid=25804" title="Hubová (okres Ružomberok)">
Hubová (okres Ružomberok)

Hubová (do r. 1948 "Gombáš") je obec na Slovensku v okrese Ružomberok. Obec leží na ľavom brehu Váhu pri ceste I/18 z Ružomberka do Žiliny i železničnej trati Žilina – Košice.
Polohopis.
Doliny a kotliny.
Hubová sa nachádza v údolí Váhu, v centrálnej časti Šípskej Fatry, približne severozápadne od mesta Ružomberok. V blízkosti obce sú dve doliny: Hubovská (Gombášska) a Bystrá dolina. Hubovská dolina je širšia a rozľahlejšia a zaberá väčšinu územia obce. Bystrá dolina je dlhšia a užšia a preteká ňou Bystrý potok, ktorý zároveň tvorí hranicu s obcou Černová.
Hornatosť.
Obec sa nachádza v pohorí Veľká Fatra, v jeho podcelku Šípska Fatra. Najvyšší vrch chotára je "Červený Grúň" (), ďalšími významnými vrchmi sú Kútnikov kopec (), "Veľký Smrekovec" (), "Kýčera" (), "Grúň" () a "Malý Smrekovec" ().
Vodné toky.
Obec Hubová leží na ľavom brehu rieky Váh a v blízkosti obce pramenia potoky "Brúsový" a "Lánový".
"Lánový potok", tok III. rádu, pramení severne pod kopcom Kýčera (). Ďalej steká do Gombášskej doliny, kde zľava priberá prítok zo severného svahu Kútnikovho kopca (). Ďalej sa Lánový potok vstupuje do údolia Váhu a tu preteká centrom obce Hubová, kde do neho zľava ústí Brúsový potok, následne potok Pastva, až kým neústi do Váhu.
"Brúsový potok" je tok IV. rádu, ktorý pramení na východných svahoch Kútnikovho kopca (), odkiaľ steká do Gombikárskej doliny, kde zľava priberá dva významné prítoky. Preteká obcou Hubová, kde sa vlieva do Lánového potoka. Brúsový potok je využívaný ako zdroj pitnej vody pre obce Hubová a Švošov.
Bystrý potok je hraničný potok III. rádu a pramení medzi Chabzdovou () a Maďarovou (). Tečie smerom na sever cez Bystrú dolinu, kde priberá dva prítoky - jeden zo severnej strany spod Švošovskej hole () a druhý prameniaci pod Grúňom (). Neskôr priberá ešte niekoľko malých prítokov, až sa nakoniec zľava vlieva do Váhu.
Dejiny.
Prvá písomná zmienka o obci je z roku 1425 v súvislosti z panstvom hradu Likava. Prví osadníci boli pastieri oviec, ktorí tu zakladali salaše, následkom čoho sa v obci rozvinulo aj garbiarstvo. Ovce sa pásli na kopcoch a lúkach a vhodné podmienky priestrannej Hubovskej doliny ľudom umožnili pestovať obilie. V obci bol aj mlyn, ktorý sa ale nezachoval. Zo starších období sa dochovali dve drevenice, ktoré slúžili ako sypárne na obilie. V Bystrej doline sú zrúcaniny hute, čo svedčí o kováčskom remesle v tejto doline, kde sa pravdepodobne nachádzali aj zásoby železnej rudy. V centre obce bol postavený v 19. storočí neskorobarokový kostol svätého Kríža. Názov obce Gombáš (maď. gomba = huba) bol v roku 1948 zmenený na Hubová. V roku 1951 sa od obce osamostatnila obec Ľubochňa.
Obyvateľstvo.
Výsledky podľa sčítania ľudu 2001 (1 067 obyvateľov):
Etnické zloženie:
Náboženské zloženie:

</doc>
<doc id="25805" url="https://sk.wikipedia.org/wiki?curid=25805" title="Die Toten Hosen">
Die Toten Hosen

Die Toten Hosen je nemecká punkrocková skupina, ktorá vznikla začiatkom osemdesiatych rokov v Düsseldorfe. S ďalším punkrockovým zoskupením Die Ärzte patria k najpopulárnejším nemeckým skupinám.
Charakteristika.
Nemecká panková skupina Die Toten Hosen vznikla v Düsseldorfe v roku 1982 z dvoch kapiel: ZK a KFC. Kapelu sprvu tvorila šestica mužov:
Vo svojich začiatkoch sa stali známi výtržnickými kúskami podľa vzoru anglických pankerov. Počas nahrávania ich debutového albumu kapelu opustil gitarista Walter November. Album "Opel-Gang" vyšiel v máji v roku 1983 a patrí k pilierom nemeckej pankovej scény. V tom istom roku vyšiel singel "Eisgekühlter Bommerlunder", pre ktorý kapela natočila klip v jednom bavorskom kostole, ktorý museli po nahrávaní nanovo vysvätiť.
Nasledujúci album "Unter falscher Flagge" vyšiel v októbri 1984. O rok neskôr v kapele prepukla ponorková nemoc, čoho dôkazom je EP s príznačným názvom "The Battle of the Bands". Kapelu opustil bubeník Trini Trimpop, ktorého nahradil Wolfgang Rohde. V Británii uspel album "Never Mind The Hosen Here´s Die Roten Rosen" (coververzia nemeckých pop hitov), ktorý vyšiel v roku 1987 pod pseudonymom "Die Roten Rosen". V tomto období boli Die Toten Hosen známi vďaka ich koncertovaniu vo východnom bloku Európy. V roku 1987 vystúpili aj v Lochotínskom amfiteátri v Plzni. Nasledujúci album "Ein kleines bisschen Horrorschau" vyšiel v roku 1988 a je úzko spätý s kultovým filmom Stanleyho Kubricka "Mechanický pomaranč".
90. roky.
Začiatkom 90. rokov boli Die Toten Hosen vzorom pre celú generáciu. Na platni "Learning English Lesson One" (coververzie pankových hitov) spolupracovali o. i. s Captainom Sensiblom, Joey Ramonem či Jimmym Purseym. Medzi ich najlepšie albumy sa zaraďuje "Kauf MICH!" z roku 1993, v ktorom kritizujú reality show, nacionalizmus či orientálnu turistiku. O rok neskôr, v roku 1994, bola vydaná ich prvá kompilácia naspievaná v angličtine. V januári 1996 bol vydaný album "Opium fürs Volk". Je považovaný za ich najlepší. Pri tisícom koncerte skupiny Die Toten Hosen v dave zomrelo 16-ročné dievča. Kapelou to otriaslo, zrušili sa všetky naplánované koncerty. O slovo sa kapela prihlásila znovu koncom roku 1998, kedy sa vrátili ku pseudonymu "Die Roten Rosen", pod ktorým vydali zbierku kolied "Wir warten auf's Christkind (Die Roten Rosen)". V roku 1999 kapelu opustil bubeník Wolfgang Rohde, ktorého nahradil Vom Ritchie.
Súčasnosť.
V roku 2005 skupina vydala album "Nur zu Besuch", ktorý bol nahraný vo viedenskom divadle. Koncert odvysielala naživo stanica MTV. Tvorba skupiny Die Toten Hosen je označovaná ako "politický punk'n'roll".

</doc>
<doc id="25806" url="https://sk.wikipedia.org/wiki?curid=25806" title="Ivachnová">
Ivachnová

Ivachnová () je obec na Slovensku v okrese Ružomberok, v centre Liptova. Prvá písomná správa je z roku 1298.
Polohopis.
Obec sa nachádza na ľavom brehu Váhu, v centrálnej časti Liptovskej kotliny, asi 8 km východne od Ružomberka. Severný okraj obce ohraničuje koryto rieky, južné je to cesta I/18 a diaľnica D1. Rovinatý terén sa na juhu vlní do predhoria Nízkych Tatier, z ktorých do obce tečie Ivachnovský potok. 
V katastri obce sa nachádza prírodná rezervácia Ivachnovský luh.

</doc>
<doc id="25807" url="https://sk.wikipedia.org/wiki?curid=25807" title="Martinček (okres Ružomberok)">
Martinček (okres Ružomberok)

Martinček (pôvodne "Svätý Martin", , ) je obec na Slovensku v okrese Ružomberok.
Polohopis.
Obec leží pri vrchu Mních, východne od Ružomberka vo výške 580 m n. m. V oblasti vrchu Mnícha nájdeme doklad o živote v mladšej dobe bronzovej v podobe hromadného nálezu mečov a rozsiahle valy hradiska púchovskej kultúry.

</doc>
<doc id="25808" url="https://sk.wikipedia.org/wiki?curid=25808" title="Potok (okres Ružomberok)">
Potok (okres Ružomberok)

Potok je obec na Slovensku v okrese Ružomberok. 
Dejiny.
V tejto obci v 17. a 18. storočí vykonávali pohostinskú činnosť v zájazdnom hostinci židovské sestry Neumanové. Krčma bola koncom 18. storočia predaná. Pri vyhorení obce zhorela aj budova krčmy a na jej mieste v roku 1897 bola postavená nová obytná budova, ktorá je v súčasnosti prestavaná na rekreačnú chatu. Oproti tejto rekreačnej budovy je zachovaná kamenná pivnica z pôvodného obdobia zájazdného hostinca.

</doc>
<doc id="25809" url="https://sk.wikipedia.org/wiki?curid=25809" title="Komjatná">
Komjatná

Komjatná je obec na Slovensku v okrese Ružomberok.
Dejiny.
Dolina v ktorej je obec je významná tým, že cez ňu prechádza praveká obchodná magistrála, ktorá viedla z Liptova na Oravu. Komjatná je známa nálezmi z mladšej doby bronzovej - mečov liptovského typu, sekier a kosákov a aj sídliskom púchovskej kultúry. Prvá písomná zmienka o obci je z roku 1330. Prvá písomná zmienka o škole v Komjatnej je z roku 1697 kedy v nej po latinsky vyučoval učiteľ Michal Kozay. V roku 1715 sa spomína ako „Possessio Komiattna“. 
Časti obce.
Súčasťou obce je aj miestna časť "Studničná", spomínaná v roku 1600, kde sa nachádza významná prírodná scenéria (skalné útvary).
Kultúra a zaujímavosti.
Turistika.
V okolí Komjatnej sa nachádzajú dve jaskyne. Jedna na úpätí Ostrého a druhá pod Kečkou, ktorú volajú miestni obyvatelia Zvonica.

</doc>
<doc id="25810" url="https://sk.wikipedia.org/wiki?curid=25810" title="Likavka">
Likavka

Likavka je obec na Slovensku v okrese Ružomberok.
Polohopis.
Obec Likavka sa nachádza na Liptove, susedí s mestom Ružomberok, je s ním takmer spojená. Nachádza sa na pravom brehu rieky Váh v malej kotlinke medzi vrchmi Mních (z juhu až juhovýchodu), Predný Choč (zo severu) a Čebrať (západ, severozápad), priamo na dopravnej ceste, ktorá spája Oravu s Liptovom. Nadmorská výška obce je Obcou preteká potok Likavka, ktorý pramení v severovýchodnom výbežku Veľkej Fatry nazvanej Šípska Fatra a je pravostranným prítokom rieky Váh.
Dejiny.
Prvá písomná zmienka: 13151341 (Likava).
Najdôležitejším svedkom osídlenia tejto časti Liptova v 13. storočí je kostol sv. Martina v Martinčeku z roku 1260 na blízkom Mníchu. Osídlenie tejto časti Liptova pochádza už z praveku, na hradnom vrchu bolo odkryté hradisko púchovskej kultúry, s ktorým súvisí poklad železných predmetov a laténskych mincí. Ďalej tu bolo poveľkomoravské sídlisko z 10. – 12. storočia. Obec sa najskôr spomína ako Likava a to už spred 13.storočia. Vtedy patrila Likava zemanom. V tomto období daroval likavský majetok kráľ Belo IV. zemanovi Mikulášovi, ktorý so svojimi potomkami vlastnili obec do roku 1335. K týmto zemanom patril aj Ladislav z Likavy (de Likua). V roku 1335 sa však museli zemania majetku vzdať na príkaz liptovského a zvolenského župana Donča, ktorý im dal za likavský majetok náhradu, časť majetku v Liptovskom Trnovci a v Ľubeli. Osada Likava ležala pri dôležitej krajinskej obchodnej ceste, vedúcej zo Zvolena cez Revúcku dolinu popri Ružomberku a smerovala cez Oravu ďalej do Poľska. Nad touto cestou dal liptovský a zvolenský župan Donč vybudovať v druhej polovici 30. rokov 14. storočia hrad, ktorý dostal názov podľa pôvodnej osady – Likava. Dedina Likava a jej majetok spolu s Likavským mlynom bola neskôr kráľovským majetkom, a v poddanskej závislosti pánov z Likavy. Jej súčasný názov Likavka sa prvýkrát spomína v súpise Likavského panstva z polovice 16. storočia.
V roku 1600 sa v uvádzalo Likavke 23 obývaných poddanských domov a 17 opustených dvorov. Podľa urbára mala roku 1625 Likavka 12 sedliackych usadlostí, v ktorých žilo asi 25 rodín a 38 želiarskych domov. Ročnú daň platili na sviatok sv. Juraja, Michala a na Vianoce po 2 florény a 86 denárov. Podľa zápisnice kanonickej vizitácie z roku 1713 mali Likavka a Martinček 497 obyvateľov. V roku 1787 v Likavke žilo 883 obyvateľov a stálo tu 89 domov. V roku 1828 v 179 domoch žilo 1228 obyvateľov. Obyvatelia Likavky museli vydržiavať aj prechádzajúce vojská. V roku 1736 boli prinútení odovzdať pre vojakov kniežaťa Lobkowicza naturálie. Nové podmienky po roku 1848 a postupná industrializácia zmenili aj predmet obživy a s tradičných odvetví, poľnohospodárstva, ovčiarstva, drevorubačstva a pltníctva sa postupne veľa obyvateľov zamestnalo v ružomberských priemyselných podnikoch. Podľa sčítania obyvateľstva z roku 1970 mala obec Likavka 3781 obyvateľov.
Politika.
Starosta: Ing. Marián Javorka
Zástupca starostu: JUDr. Jaromír Pavlík
Prednostka obecného úradu: pozícia neobsadená
Obecné zastupiteľstvo.
Obecné zastupiteľstvo pozostáva z 9 poslancov:
KDH – 7
Nezávislí – 2 
Obecný úrad vydáva občasník s názvom Likavan, v približnom náklade 1000ks.
Šport.
Najobľúbenejším športom v obci je futbal, v regionálnych súťažiach pôsobí Obecný športový klub Likavka. V obci sa súťažne hráva aj stolný tenis (v roku 1977 sa tu uskutočnili majstrovstvá Slovenska mužov a žien) a florbal (Meteníci Likavka). V obci tiež v roku 1979 vznikol Klub Nadšencov Amatérskej Cyklistiky (ako súčasť TJ Družstevník Likavka), ktorý sa v roku 1988 presťahoval do Ružomberka, v Likavke však má viacerých aktívnych členov. Taktiež je v Likavke aktívny aj Klub Slovenských turistov a lyžiarov, KST TOM Likavka, (od roku 2023 KST CHOČ Likavka) ktorý pravidelne organizuje Štefanský výstup na Predný Čebrať, výstup na Predný Choč pri príležitosti SNP - s touto akciou je spojený aj výstup na "Tri vrchy v jeden deň - Memoriál Štefana Pátera, v rámci ktorého sa koná výstup na všetky tri vrchy, ktoré obklopujú Likavku, Čebrať - Predný Choč - Mních.

</doc>
<doc id="25811" url="https://sk.wikipedia.org/wiki?curid=25811" title="Liptovská Lúžna">
Liptovská Lúžna

Liptovská Lúžna je obec na Slovensku v okrese Ružomberok.
Obec založená koncom 17. storočia presídlením Goralov z viacerých obcí Hornej Oravy. 
Pôvodné nárečie sa zachovalo dodnes, aj keď už iba na „vyšnom konci“ dediny. Goralské nárečie dnes ovláda menej ako 10% dospelých, deti už ním nehovoria.
Polohopis.
Obec sa nachádza na dolnom Liptove, asi 15 km južne od Ružomberka v Lúžňanskej doline, zasadenej v severnej časti Nízkych Tatier. Obcou preteká riečka Lúžňanka, ktorá sa v Liptovskej Osade po vstupe do Revúckej doliny vlieva do Revúcej. Obcou vedie cesta z Liptovskej Osady, ktorá pokračuje do osady Železnô.

</doc>
<doc id="25812" url="https://sk.wikipedia.org/wiki?curid=25812" title="Liptovská Osada">
Liptovská Osada

Liptovská Osada je obec na Slovensku v okrese Ružomberok.
Časti obce.
Administratívnou súčasťou obce je aj osada Korytnica kúpele.
Dejiny.
Územie obce bolo osídlené už na prelome 11. a 12. storočia. Vtedy tu vznikla benediktínska pustovňa (spomínaná ako Gothal, božie domčeky), okolo ktorej postupne vyrástla osada. Prvá písomná zmienka o nej sa datuje do roku 1288. Ďalšia písomná zmienka týkajúca sa územia dnešnej Liptovskej Osady je z roku 1340, v listine Karola Róberta I., v ktorej určoval chotár Ružomberka až po pustovňu, nachádzajúcu sa na sútoku rieky Lúžňanky a Revúcej.
Obec sa postupne vyvíjala tak, že roku 1649 tu bol postavený drevený kostol. Cirkevne patrila osada pod Ružomberok, ale v roku 1752 sa osamostatnila s filiálkami Revúce a Lúžna. V 17. storočí sem bolo v rámci valašskej kolonizácie premiestnené goralské obyvateľstvo. V 18. storočí bola v Liptovskej Osade zriadená stála stanica cisársko-kráľovskej pošty s dostavníkovou dopravou, ktorá určila aj erb obce. V roku 1908 bola postavená úzkorozchodná železnica na trase Ružomberok – Liptovská Osada – Korytnica, miestnymi obyvateľmi prezývaná Korytnička. Jej trasu dnes kopíruje náučný cyklistický chodník – Cyklokorytnička (otvorená v lete 2016), vedúca z Ružomberka do Korytnice. V roku 1926 v obci vznikol zbor Cirkvi československej husitskej a bol postavený jediný kostol tejto cirkvi na území Slovenska. Počas 2. svetovej vojny tu bola zhodená prvá paradesantná skupina na Slovensku, kapitána Veličku. Obec sa zapájala do Slovenského národného povstania a v obci bolo veliteľstvo 6. taktickej skupiny, pod vedením kapitána (neskôr generála) Vesela.
Dnes má obec slovenský ráz, goralské nárečie sa postupne z obce vytratilo a ovláda ho minimálny počet dospelých či detí.
Kultúra a zaujímavosti.
Turizmus.
V obci bol v roku 2015 vybudovaný multifunkčný areál Gothal ponúkajúci ubytovanie, šport a relax. Ubytovanie je v apartmánoch a moderne zariadených tradičných chalupách. Na relax je určený vodný svet, v ktorom je okrem plávania dostupný aj wellness, sauny a masáže. Športu slúžia vonkajšie aj vnútorné ihriská.
Doprava.
Obec sa nachádza na významnom cestnom európskom ťahu E77. V pláne je výstavba rýchlostnej cesty R1, ktorá by mala obísť obec zo západu tunelom a odľahčiť tak centrum obce od medzinárodného tranzitu. 
V minulosti viedla cez obec úzkorozchodná železničná trať Ružomberok – Korytnica, ktorá mala byť súčasťou spojenia až do Banskej Bystrice, ale v roku 1974 bola zrušená. 

</doc>
<doc id="25813" url="https://sk.wikipedia.org/wiki?curid=25813" title="Ľubochňa">
Ľubochňa

Ľubochňa je obec na Slovensku v okrese Ružomberok. Ľubochňa je známym liečebným miestom endokrinologických ochorení, nachádza sa tu Národný endokrinologický a diabetologický ústav. 
Polohopis.
Obec sa nachádza na severných svahoch Veľkej Fatry, v údolí rieky Váh, na sútoku s Ľubochniankou. Na východe susedí s obcou Hubová, oproti nej leží Švošov a severozápadne ležia Stankovany. Ľubochnianska dolina je najdlhšia dolina na Slovensku. Tiahne sa pohorím Veľká Fatra.
Časti obce.
Najväčšia dolina Veľkej Fatry (s dĺžkou 25 km) a zároveň aj časť obce je Ľubochnianska dolina.
Vodné toky.
Obcou preteká rieka Váh a rieka Ľubochnianka.
Doprava.
Obec sa nachádza na ceste I/18 a E 50, vedúcej zo Žiliny do Ružomberka. Ľubochňou tiež vedie železničná trať Žilina - Košice. V Ľubochni stoja všetky diaľkové autobusy a osobné vlaky. Obec má spojenie prímestskou dopravou s Ružomberkom.

</doc>
<doc id="25814" url="https://sk.wikipedia.org/wiki?curid=25814" title="Valaská Dubová">
Valaská Dubová

Valaská Dubová je obec na Slovensku v okrese Ružomberok.
Dejiny.
Prvá písomná zmienka je z roku 1323 v "Codex diplomaticvs Hvngariae ecclesiasticvs ac civilis Jeszenova, silva inter Arva, et Dubova per M. Donch, famulo (procur.) suo donata."
Spomína sa ako „Dubora“, neskôr Dubova Walaska (Valachorum).
V roku 1474 kráľ Matej Korvín potvrdil obci valaské privilégiá s povinnosťou chrániť bezpečnosť nad dôležitou cestou z Liptova na Oravu a zamedzovať zbojníctvu. Valaská Dubová Patrila hradu Likava, no v roku 1556 prešla pod právomoc Oravského panstva. Za stavovských povstaní bola takmer celkom opustená. Roku 1933 obec vyhorela. Po druhej svetovej vojne bola však znovu vystavaná.
Kultúra a zaujímavosti.
Turistika.
Veľký Choč (1 611 m n. m.), na ktorý sa každoročne koná tradičný silvestrovský výstup.
Na okolí sa nachádza viacero prieskumných baní na železnú rudu a niekoľko jaskýň, v ktorých sa ľudia ukrývali počas 2. svetovej vojny. Dolina je zaujímavá aj vysokými skalnými výbežkami, ktoré sa tiahnu celou dolinou.
Najznámejšia z tunajších jaskýň je Jaskyňa chladných očí. Jej dĺžka je 97,44 m, denivelácia: 8,04 m.
Západné svahy Choča v pohorí Chočské vrchy boli v rokoch 1968 až 1991 vojenským výcvikovým priestorom sovietskych vojsk. V polovici doliny sa nachádzajú vyvieračky s výdatnosťou niekoľkých litrov za sekundu, ktoré zásobujú vodou okolité obce.

</doc>
<doc id="25815" url="https://sk.wikipedia.org/wiki?curid=25815" title="Turík">
Turík

Turík je obec na Slovensku v okrese Ružomberok.
Dejiny.
Stredovek.
Prvá písomná zmienka o Turíku je v listine zvanej Liptovský register z roku 1391, keď Imrich Bubek, župan Liptova a sudca kráľovskej kúrie overoval a komisiou odborníkov skúmal vierohodnosť listín zemepánov v Liptove o ich majetkovej držbe. O zemepánoch Turíka v Liptovskom registri hovorí: „Štefan, syn Petrov, Valentín, syn Tomášov a Štefan, syn Antonov z Turapotoka predložili nám dve listiny, jednu o pridelení akejsi pôdy Tura potok zvanej, urobenom samým kráľom Ladislavom Tomášovi a Šimonovi, synom Marcela; Albertovi a Dionýzovi, synom Sybura na výmenu ich vlastnej pôdy, zvanej Topla, v roku priazne 1278.“
Podľa toho kráľovská komisia hodnoverne vyhlásila, že Štefan, Valentín a Štefan z Turíckeho Potoka sú prví vlastníci zemí v okolí Turíckeho Potoka a vlastnia ich od roku 1278 na základe ustanovenia kráľa Ladislava. Usadili sa tu, osadili tu svojich poddaných a tak majetkoprávne povstala osada, ktorú pomenovali podľa miestneho potoka Turík. Zemepáni tej osady, ktorých do tých čias poznáme len podľa krstných mien, sa od roku 1278 volali Turanskí. Podľa koho alebo čoho sa potok v doline už predtým menoval Tura potok, zatiaľ nevieme hodnoverne doložiť.
V Liptovskom registri sa hovorí, že do roku 1278 dolina patrila kráľovi, možno predpokladať, že tu bol kráľovský majer a teda aj osadníci. Alebo z Teplej, kde už v roku 1209 boli osadníci (tam bývali prví známi predkovia Turanských – Sybur, Adalbert a Marcel) a zaiste tiež kráľovský majer, patriaci ku Starému liptovskému hradu, sem prichádzali poddaní obrobiť oračiny alebo pásť dobytok.
Skalný útes za Turíkom, zvaný Hradná skala, nám hovorí, že tam v dávnej minulosti bol hrádok, postavený z dreva ako predná stráž hlavného liptovského hradu. Starý liptovský hrad v dávnoveku postavený na rozkaz kráľa, aby strážil významnú obchodnú cestu do Poľska, mal okolo seba menšie strážne hrádky (v Malatinej, Kalamenoch, Teplej, Turíku, Sv. Anne, Sv. Mare, atď.) (Štefan Hýroš: Zámok Likava a jeho páni...) Turícky hrádok zanikol pravdepodobne v roku 1241 po vpáde Mongolov. 
Prví poddaní osadníci v Turíku zaiste boli ľudia z okolia, dobove označovaní ako "inquilini" či "miseri", t. j. bedári bez prístrešku, bez zeme, ktorých zemepán ľahko získal za svojich poddaných alebo sluhov do dvora, len aby sa zachránili pri živote. Na vykázanom mieste dal im možnosť postaviť si domce s maštaľou, pridelil im na výživu kúsky zeme a tým si ich a ich potomkov právne navždy pripútal k sebe a na robotu na svojom majetku. Prví poddaní sedliaci v Turíku mali domce na vyšnom konci dnešnej obce. Boli to malé drevené domčeky, s nízkou podmurovkou, pozostávajúce z jednej izby a pitvora, ktorý bol aj kuchyňou. Z im pridelenej zeme, podľa urbárskej dohody, dávali pánovi naturálie – obilie, peňažité poplatky na rôzne pánove aj župné potreby a mali povinnosť roboty na panskom, ustálený počet ručnej práce i so záprahom. Poddaný nemal slobody osobnej, rodinnej, majetkovej ani spoločenskej. Proti krivdám bol bez súdnej ochrany. Zvlášť žalostný bol stav poddaných v Uhorsku po porážke sedliackeho povstania, vedeného Jurajom Dóžom v roku 1514. Ich život sa vtedy podobal otroctvu až na to, že ich pán nevodil na trh a nepredával. Boli však pripútaní ku zemi, ktorú obrábali tak, že nesmeli opustiť majetok pána, čo ako im zle bolo. Boli na to prísne zákony, jednak z roku 1514 a potom z roku 1715 a 1723. Prechod sedliaka z jednej župy do druhej nebol vôbec možný a ku inému zemepánovi skoro nemožný. Aj zemepáni mohli byť podľa týchto zákonov potrestaní až stratou majetku, ak by boli dovolili presťahovať sa svojim poddaným. V roku 1547 síce uhorský kráľ vydal dekrét, podľa ktorého mali sedliaci právo sťahovať sa, ale jeho praktické vykonanie bolo veľmi komplikované. Podľa tohto zákona, keď sa chcel sedliak sťahovať, musel to najprv ohlásiť tomu pánovi, ku ktorému sa chcel prisťahovať a tiež aj slúžnemu svojho okresu. Slúžny to ohlásil dovtedajšiemu majiteľovi poddaného. Ten mal právo prehovárať svojho poddaného, aby sa nesťahoval. Keď sa ho pánovi nepodarilo presvedčiť, musel poddaný pred richtárom a celou obcou odprisahať, že ho ku sťahovaniu neprinútila nenávisť k zemepánovi, ale nejaká iná príčina. Potom musel vyrovnať všetky svoje dane pánovi, dlžoby spolupoddaným, dom zanechať v poriadku, popredu zaplatiť daň z pozemkov pánovi, ku ktorému sa chcel prisťahovať a až potom mohol od slúžneho dostať povolenie odsťahovať sa.
17. storočie je v dejinách Liptova poznačené ustavičnými prechodmi povstaleckých vojsk sedmohradských sedmohradských magnátov Š. Bočkaja, G. Betlena, I. Tököliho a Františka Rákociho a rovnako prechodmi vojsk cisárskych proti nim bojujúcich. Ak zemepáni boli týmito vojnami zbedačení a boli, ako to vyplýva z protokolov zasadaní liptovskej stolice, poddaní boli na tom neporovnateľne horšie.
V Turíku z tých čias je známa otrasná udalosť, ktorá postihla jednu rodinu tamojších zemepánov. Vojny v Uhorsku mali v tej dobe aj náboženský charakter. Povstalci - kuruci boli protestanti, cisárski - labanci bránili katolíkov a tak, keď do Liptova prišli kuruci, kynožili katolíkov, keď prišlo cisárske vojsko, pomstilo sa na protestantoch. V roku 1676 prišli do Turíka s oddielom kuruckého vojska vodcovia Šuhajda a Obhajda, vošli do domu zemepána Gabriela Turanského a na mieste ho rozsekali na kusy a pohádzali do rôsolu do koryta, odkiaľ vyhádzali kusy slaniny a mäsa z brava, čo sa tam močili. Pri tomto mäsiarení, dcéra, ktorá bola doma a pred nimi neutiekla, musela vrahom svietiť. Gabriel Turanský bol človek vyučený ako znalec krajinských zákonov. Zavraždili ho z pomsty, lebo Ján Dvornikovič, zemepán z Teplej, naložil mu zbiť akéhosi evanjelického kazateľa (údajne v Veľkej Paludze) a vraj sa bol vyslovil, že je ochotný vyzabíjať všetkých evanjelických kazateľov (toto uvádza Štefan Hýroš v knihe Likavský zámok a jeho páni, vypísané z protokolu Liptovskej župy). Liptovská župa totiž túto vraždu vyšetrovala a hľadala vinníkov.
Po roku 1650 poznáme mená niektorých poddaných v Turíku zo zápisov v matrikách teplanskej fary. Najstaršie známe rodiny v Turíku mali priezviská: Bajdoš, Spiška, Vrtich, Šcec, Likavec, Bogoš, Bielený, Krakovský, Chmurič, Štefčík, Stano, Kosturík, Kuboško, Dropa, Beluš, Rusnák, Kurička, Fučko, Uhrík.
Turanskí mali prvý svoj dom v Turíku postavený z dreva. Neskôr v 14. storočí si postavili v dolnej časti dnešného Turíka murovaný kaštieľ. Zvyšky toho kaštieľa boli zbúrané v roku 1930. Vtedy najstarší člen rodiny Turanských, žijúcich v Turíku, z rodinného archívu vyčítal, že onen kaštieľ bol postavený okolo roku 1350. Koncom 17. storočia Turanskí postavili ďalší kaštieľ v hornej časti Turíka, ktorý stojí dodnes. Okrem toho mali v Turíku ešte dva novšie domy poniže kaštieľa. 
V Turíku od prvoti boli dve nevyhnutnosti pre každú dedinu, mlyn a píla. Patrili zemepánovi. Jeden mlyn pred dedinou pri potoku stál až do roku 1930 a druhý neskôr postavený, stál v Lazoch. Píla stála povyše osady na rovnom priestranstve pri potoku. Neskôr tam zriadili tiež dubáreň. Mleli tam kôru zo stromov pre kožiarsku fabriku v Liptovskom Mikuláši. V 18. a 19. storočí pri panskom dvore existovala malá pálenica na alkohol. Najprv ho pálili zo žita a potom, keď po roku 1770 začali ľudia pestovať zemiaky, aj zo zemiakov. 
Novovek.
Dňa 11. mája 1781 zemepán Baltazár Turanský a vdova po nebohom Šimonovi Turanskom Mária, rod. Kecskémeth, v prítomnosti liptovského archidiakona, vicearchidiakona a liptovskoteplánskeho farára zápisnične dobrovoľne sa zaviazali, že dávajú svoj pozemok zv. Marčisovský na stavbu kaplnky. Tiež sa obaja zaviazali, že dodajú po 20 siah kameňa na miesto stavby a ich poddaní prispejú ku stavbe po tri dni ručnými prácami. Rovnako aj bratia Juraj a František Turanský sľúbili dodať po 20 vozov kameňa.
Kostolík v Turíku dali postaviť v roku 1798 Turanskí a to tak, že jeden člen ich rodiny menom Jób Turanský, tajomník biskupa vo Vespríme, v testamente poručil na stavbu kaplnky 800 rýnskych zlatých a v Turíku bývajúci Turanskí poskytli pozemok a zaopatrili materiál na stavbu. Pod kaplnkou mala byť krypta, keďže však títo nezaopatrili potrebný materiál na ňu a pozemok na kaplnku vyčlenili na močiari, kryptu nespravili. Kaplnka bola spočiatku bez veže, pokrytá šindľom. V roku 1970 bola pokrytá plechom a v roku 1978 na nej vykonali generálnu opravu interiéru. Keď sa na kaplnke dostavala veža, umiestnili na nej zvon, ktorý bol zadovážil v roku 1767 turícky osadník Ján Likavec. Zvon bol predtým asi 30 rokov zavesený na neďalekej zvonici.
Zriaďovanie prvých verejných škôl po dedinách v našich krajoch posúrilo nariadenie kráľovnej Márie Terézie v roku 1777, podľa ktorého sa musela zriadiť pre ľud škola všade tam, kde bola fara. Prvá škola v Turíku, ako spomínajú najstarší ľudia, čo sa dopočuli od rodičov, bola zriadená po roku 1850. Bol to jednoduchý sedliacky dom o dvoch izbách, predelený pitvorom. Dom-škola stával pri ceste pred kaplnkou. Učieval v nej schopnejší človek z dediny čítať, rátať a písať. Iba vo štvrtok, keď býval voľný deň na ľudových školách, z Teplej prichádzal diplomovaný učiteľ na zopakovanie a doplnenie učiva. Deti do školy chodievali dve-tri zimy, keď sa skončili a pokiaľ sa nezačali práce na poli. Stačilo, keď sa naučili ako tak čítať, písať a počítať.
Škola v Turíku bola založená z iniciatívy teplánskeho farára Jána Vlošáka 15. októbra 1889. On opísal Biskupskému úradu v Spišskej kapitule, aký je stav poddaných v Turíku, že skoro všetci (v tom čase žilo v Turíku, v Turíčku, v Lazoch a na Vlčej jame 217 katolíkov, 26 evanjelikov a 7 Židov) okrem rodín zemepánov sú negramotní a bedári. Vyprosil od spišského biskupa Juraja Čásku na obdobia troch rokov ročnú podporu 50 zlatých a sám sa zaviazal príspevkom 10 zlatých ročne prispievať na školské výdavky v provizórnej škole v Turíku. S obecným výborom v Turíku sa dohodli (richtárom bol vtedy Eliáš Hollý, podrichtárom Juraj Baran, boženíkom Pavol Bursan) a napísali zmluvu, že obec dá škole k dispozícii jednu izbu, zaplatí od nej nájomné, dodá kurivo a zaobstará zariadenie – lavice, stôl. Peter Tábory, organista a učiteľ z Teplej sa zaviazal, že za ročnú odmenu 50 zlatých bude dochádzať do Turíka vyučovať deti vo štvrtok a v nedeľu dopoludnia. Dozor nad deťmi počas učiteľovej neprítomnosti zmluvne prevzal Jozef Likavec za ročný honorár 10 zlatých. To bol začiatok školského vyučovania v Turíku. (Vypísané z archívu teplánskej fary).
V roku 1934 katolícka cirkev (Farský úrad v Teplej) najal od Turanských neďaleko ich dvora murovaný dom pre školu a byt učiteľa. Bola to jednotriedka pre všetky školopovinné deti. V roku 1945 bola táto škola poštátnená a vyučovalo sa v nej do roku 1966, keď turícke deti boli priradené ku Základnej deväťročnej škole v Liptovskej Teplej. 
Novšie dejiny.
Majetok Turanských bol po druhej svetovej vojne poštátnený, v Turíku bolo v roku 1950 založené JRD. Združstevnením poľnohospodárstva sa viacerí občania mohli uvolniť pre prácu v priemysle a rôznych prevádzkach. Možnosť väčšieho zárobku sa začali navonok prejavovať vo výstavbe nových domov, v zlepšení domového zariadenia, v slušnom zaobliekaní a stravovaní. Turík sa upravil vo vzhľadnú dedinku s počtom cca 230 obyvateľov. Za pomoci občanov a iniciatívy vedúcich činiteľov bol v obci vybudovaný vodovod, upravili sa cesty, zabezpečilo sa autobusové spojenie. V roku 1974 v akcii Z postavili občania Kultúrny dom.
Rodina Turanských.
Turanský bol starobilý slovenský rod. Podľa ich genealógie svoj koreň majú v Žibúrovi a Adalbertovi. Títo dostali v roku 1209 od palatína Tomáša Midu pole, ktoré bolo možné obrobiť 4 záprahmi koní a rozprestieralo sa v chotári obce Liptovská Teplá. Ich synovia Tomáš a Šimon, Albert a Dionýz v roku 1278 vymenili so súhlasom kráľa alebo na jeho popud zeme v Teplej a dostali zeme pri potoku Tura, ktoré predtým boli majetkom kráľa. Od tých čias si osvojili priezvisko Turanský. 
Ďalší potomok tejto rodiny František dostal roku 1330 od liptovského župana Donča za záchranu života zeme na rozhraní Liptova a Oravy, zvané Komjatná Lúka. V tom čase totiž kráľ Karol Róbert viedol vojnu s Valachmi, v tej vojne sa účastnil aj župan Donč. Valasi sa opevnili vo vrchoch Sedmohradska, vlákali do priesmykov kráľovské vojsko a zaskočili ho . V bitke zabili koňa Dončovi a tomu hrozila smrť. Fraňo Turanský mu ponúkol svojho koňa a tak ho zachránil. Za túto službu dostala rodina Turanských zeme v dnešnej Komjatnej. (Štefan Hýroš, Likava a jeho páni...)
Rodina Turanských za 700 rokov sa rozrástla do začiatku 20. storočia na cca 136 rodín po mužských potomkoch. Rozišli sa na majetky v Liptovskej, Oravskej, Trenčianskej, Hontianskej, Abovskej, Zemplínskej župe a v Maďarsku. Napríklad Michal Marcel Turanský bol v roku 1548 farárom vo Veličnej; Gabriel Turanský sa v roku 1670 spomína v spisoch Liptovskej župy ako znalec krajinských pomerov; Mikuláš Turanský pôsobil v roku 1638 v Bratislave ako notár; Jób Turanský, katolícky kňaz bol v roku 1798 biskupským tajomníkom vo Vesprime; Peter Turanský v rokoch 1839–44 bol poslancom v uhorskom sneme; Eufrozina Turanská manželkou básnika Sama Chalupku; Ján Turanský bol 34 rokov farárom v Liptovskej Teplej (1854–1888).
Posledných zemepánov Turíka z rodu Turanských poznali starší občania pod menami Zoltán a Koloman. Manželka Kolomana Turanského Mária, rodená Deltl, pochádzajúca z obce Pančová v Juhoslávii i po skonfiškovaní majetku žila v Turíku a tu zomrela ako 82-ročná 6. júna 1956. Ostatní pomaďarčení potomkovia rodiny Turanských sa z Turíka odsťahovali do Budapešti. 

</doc>
<doc id="25816" url="https://sk.wikipedia.org/wiki?curid=25816" title="Lisková">
Lisková

Lisková je obec na Slovensku v okrese Ružomberok. V obci sa nachádza Liskovská jaskyňa.
Polohopis.
Leží na západnom okraji Liptovskej kotliny, na pomedzí geomorfologických častí Liptovské nivy a Chočské podhorie, v tesnom susedstve mesta Ružomberok. Južne od obce preteká Váh, do ktorého sa vlievajú menšie vodné toky, pretekajúce obcou. 
Prístup do obce zabezpečuje cesta III/2213 z centra mesta, z južného smeru vedie cesta III/2214, odbočujúca z cesty I/18 (Žilina – Poprad). Južným okrajom obce vedie železničná trať Žilina – Košice, ktorá tu má vybudovanú zastávku. Okresné mesto leží západne, Liptovský Mikuláš je vzdialený východne a krajské mesto je na západ.

</doc>
<doc id="25817" url="https://sk.wikipedia.org/wiki?curid=25817" title="Liptovský Michal">
Liptovský Michal

Liptovský Michal je obec na Slovensku v okrese Ružomberok.

</doc>
<doc id="25818" url="https://sk.wikipedia.org/wiki?curid=25818" title="Švošov">
Švošov

Švošov je obec na Slovensku v okrese Ružomberok. 
Dejiny.
Vznikla v 15. storočí v rámci osídľovania panstva Likava. Prvá písomná zmienka o obci pochádza z roku 1551. Pôvodní obyvatelia sa zaoberali najmä valašským chovom oviec, ale aj poľnohospodárstvom, pltníctvom a drevorubačstvom.

</doc>
<doc id="25819" url="https://sk.wikipedia.org/wiki?curid=25819" title="Štiavnička (okres Ružomberok)">
Štiavnička (okres Ružomberok)

Štiavnička je obec na Slovensku v okrese Ružomberok.
V obci sa nachádza knižnica, futbalové ihrisko, kostol a Liečebňa pre dlhodobo chorých.
Geografia.
Obec takmer plynulo naväzuje na výstavbu v Ružomberku, ich centrá sú vzdialené cca. . Susediacimi obcami sú i Lisková, Liptovská Štiavnica a Ludrová.
Časťou obce preteká potok Štiavničanka.

</doc>
<doc id="25820" url="https://sk.wikipedia.org/wiki?curid=25820" title="Komárany">
Komárany

Komárany je obec na Slovensku v okrese Vranov nad Topľou. 
Dejiny.
Archeologické nálezy dokazujú osídľovanie komáranského chotára v slovanskom období. Prvá písomná zmienka o obci pochádza z roku 1303.
Podľa viacerých faktorov (zemepisná poloha, slovanské osídlenie, názov, rozvinutosť už začiatkom 14. storočia) obec existovala už pred 11. storočím. Kostol v obci je potvrdený v roku 1332.
Obec patrila postupne zemanom z Geče, miestnym zemanom (do polovice 16. storočia), Bátoriovcom, Nádašdiovcom, Ňáriovcom, Esterháziovcom a Drugetovcom.
Občianska vybavenosť.
Obec má železničnú zastávku. 

</doc>
<doc id="25821" url="https://sk.wikipedia.org/wiki?curid=25821" title="Kladzany">
Kladzany

Kladzany sú obec na Slovensku v okrese Vranov nad Topľou.
Dejiny.
Po neúrode v roku 1830 postihla v roku 1831 obec cholera. V obci bola od 25. júla do 25. augusta. V Kladzanoch na ňu zomrelo 60 ľudí (matrika zomrelých uvádza ich počty: evanjelikov a.v. 50, rímskokatolíkov 7, gréckokatolíkov 2, židov 1). Táto epidémia podnietila na Zemplíne vypuknutie známeho roľníckeho povstania.
Obec bola na konci novembra 1944 vypálená ustupujúcimi nemeckými vojakmi. Zhorela takmer celá obec.

</doc>
<doc id="25822" url="https://sk.wikipedia.org/wiki?curid=25822" title="Kučín (okres Vranov nad Topľou)">
Kučín (okres Vranov nad Topľou)

Kučín je obec na Slovensku v okrese Vranov nad Topľou.
Dejiny.
Prvá písomná zmienka je z roku 1335. Obec patrila zemanom z rodu Bogatradvanovcov z Rakova (až do konca 17. storočia).
Obyvatelia obce boli zdanení od: 1567 5,75, 1582 3, 1610 1,25, 1635 0,25 porty.
V roku 1567 sú v chotári obce doložené vinice.
Po neúrode v roku 1830 postihla v roku 1831 obec cholera od 21. júla do 13. augusta. Zomrelo na ňu 36 ľudí (matrika zomrelých uvádza ich počty: rímskokatolíkov 25, gréckokatolíkov 2, židov 9). Táto epidémia podnietila na Zemplíne vypuknutie známeho roľníckeho povstania.

</doc>
<doc id="25823" url="https://sk.wikipedia.org/wiki?curid=25823" title="Kvakovce">
Kvakovce

Kvakovce sú obec na Slovensku v okrese Vranov nad Topľou.

</doc>
<doc id="25824" url="https://sk.wikipedia.org/wiki?curid=25824" title="Majerovce">
Majerovce

Majerovce sú obec na Slovensku v okrese Vranov nad Topľou.
Dejiny.
Prvá písomná zmienka pochádza z roku 1363, keď si šľachtici z Rozhanovice rozdelili dediny, ktoré patrili k panstvu Čičava, medzi nimi aj Majerovce. Názov obce pravdepodobne pochádza z lat. maior, slov. väčší, čo bola prezývka prvého šoltýsa. Obec pravdepodobne vznikla na zákupnom práve v prvej polovici 14. storočia.
Počas 14.16.storočia obec patrila panstvu Čičava, do prvej štvrtiny 16. storočia šľachticom z Rozhanoviec. Od roku 1524 Bátoriovcom, v 17. storočí Nádašdiovcom, Ňáriovcom, Esterháziovcom, Drugetovcom a ich dedičom.
Obyvatelia obce odvádzali daň od: 1567 3 1582 2,5, 1610 0,5 a 1635 0,125 porty.
V obci pravdepodobne existoval kostol v 15.16. storočí, písomne potvrdený je z roku 1700. Šlo o murovaný kostol, ktorý patril evanjelikom ausburgského vyznania.
Občianska vybavenosť.
V obci sa nachádzajú dva moderné kostoly, Rímskokatolícky kostol Nanebovzatia Panny Márie a Gréckokatolícky chrám Nanebovstúpenia Pána. 

</doc>
<doc id="25825" url="https://sk.wikipedia.org/wiki?curid=25825" title="Malá Domaša">
Malá Domaša

Malá Domaša je obec na Slovensku v okrese Vranov nad Topľou.
Obecné symboly.
Erb.
Erb obce tvorí: "V zelenom poli po zlatej trávnatej pažiti, zrkadliacej sa v modrej vodnej hladine, bežiaci zlatý jeleň s výraznou hrivou a striebornou zbrojou."
Dejiny.
Obec pravdepodobne existovala už pred 11. storočím. Prvá písomná zmienka je z roku 1317. Pri dedine sa nachádzal brod cez Ondavu.
Od 14. do 17. storočia bola obec súčasťou stropkovského panstva, ktoré bolo majetkom rodu Ákoš, Cudarovcov, šľachticov z Perína a Peteovcov. Postupne sa obci usídlili aj šoltýsi s novými obyvateľmi.
Murovaný kostol je písomne preukázaný v 17. storočí, existoval však skôr. Počas 17. storočia v ňom pôsobili evanjelickí kazatelia z Veľkej Domaše.
Obyvatelia obce odvádzali daň od: 1567 5,25 1582 6 1610 1,25 a 1635 0,5 porty.
V rokoch 1715 v Malej Domaši žilo 13 a 1720 10 domácnosti poddaných.

</doc>
<doc id="25826" url="https://sk.wikipedia.org/wiki?curid=25826" title="Matiaška">
Matiaška

Matiaška je obec na Slovensku v okrese Vranov nad Topľou.
Dejiny.
Obec pravdepodobne založil šoltýs Matiáš s poddanými podľa zákupného práva v polovici 14. storočia. Obec do 17. storočia patrila panstvu Čičava a Skrabské.
V písomných dokumentoch z 15. a prvej polovice 16. storočia sa Matiaška nevyskytuje, teda dočasne zanikla. V roku 1600 mala obec 10 obývaných poddanských domov, pravoslávny chrám a dom baťku (pravoslávny kňaz). V roku 1715 v Matiaške bolo 10 a 1720 13 poddanských domácností. K obci patril mlyn.
Obyvatelia obce boli zdanení od: 1567 2, 1582 3,5, 1610 1 a 1635 0,75 porty.

</doc>
<doc id="25827" url="https://sk.wikipedia.org/wiki?curid=25827" title="Medzianky">
Medzianky

Medzianky sú obec na Slovensku v okrese Vranov nad Topľou.
Dejiny.
Prvá písomná zmienka o obci je v listine z roku 1212. V tejto listine daroval kráľ Ondrej II. kláštoru krížovníkov v Chmeľove medziansky majetok "Mediasmaiele".
Predpokladá sa, že obec založili už skôr asi v druhej polovici 11. storočia (po páde Veľkomoravskej ríše) a stala sa sídlom vojensko-strážnej družiny Uhorska na príkaz uhorského kráľa na zabezpečenie ochrany pohraničia. V tejto dobe sa v neveľkej vzdialenosti nachádzala uhorsko-poľská hranica. V neskorších rokoch sídlisko strážnej veže stratilo význam, lebo sa hranica Uhorska posunula výrazne na sever. Roku 1312 sa Medzianky uvádzajú už pod názvom "Medies". Roku 1313 od krížnikov získal výmenou majetkov tento majetok (tým aj Medzianky) šľachtic Kokoš Brezvici (Berzeviczy). Tento šľachtic roku 1319 Medzianky i ďalšie majetky predal drienovským Abovcom. Začiatkom 15. storočia a aj neskôr boli majiteľmi Medzianok Šoóšovci (Soósovci) zo Solivaru. Medzianky sa už v listinách spomínajú ako "Megyes", prípadne aj "MEGES" alebo "Medyes". Roku 1427 obec zdanili od 27 port. Roku 1600 bolo 7 poddanských domácností, dom šoltýsa a kostol s farou. V blízkosti obce na vyvýšenine Zámek jestvoval v 12. až 15. storočí malý strážny hrad (hrádok Medzianky), z ktorého zostali zvyšky zrúcanín.
Kultúra a zaujímavosti.
Zaujímavosti.
"Chránený areál Medzianske skalky" vznikol nariadením ONV vo Vranove nad Topľou schváleným uznesením pléna ONV číslo 51 zo dňa 29. mája 1990. V súčasnosti je v pôsobnosti Štátnej ochrany prírody – regionálna správa Prešov.
Predmetom ochrany je xerotermný svah na paleogénnych zlepencoch v severozápadnej časti okresu Vranov nad Topľou. Významná lokalita xerotermnej kveteny s masovým výskytom chránených druhov - ponikleca veľkokvetého, veternice lesnej, vstavača vojenského, purpurového a vemenníka dvojlistého.
Občianska vybavenosť.
V obci sa okrem rímskokatolíckeho kostola nachádza moderný evanjelický kostol z roku 1998, postavený na mieste staršieho z roku 1961.

</doc>
<doc id="25828" url="https://sk.wikipedia.org/wiki?curid=25828" title="Merník">
Merník

Merník je obec na Slovensku v okrese Vranov nad Topľou.
Dejiny.
Vývin názvu obce:
Obec pravdepodobne vznikla pred 14. storočím, prvá písomná zmienka je z roku 1363 (šľachta z Rozhanoviec si rozdelila majetky panstva Čičava). K panstvu Čičava obec prislúchala aj následne, neskôr potok k panstvu Vranov. Od roku 1524 patrila Bátoriovcom, v 17. storočí Nádašdiovcov, Ňáriovcom, Bornemisovcom a Drugetovcom. Asi na začiatku 16. storočia sa v Merníku usídlili noví obyvatelia so šoltýsom.
Urbár z roku 1585 prepisoval šoltýskym domácnostiam odovzdať 2 gbely ovsa, chovať krahulca na lov (alebo zaplatiť 25 denárov) a vykŕmiť brava. Spoločne boli sedliacke domácnosti povinné zaplatiť daň 6 zlatých a 75 denárov (dvakrát do roka), odovzdať vola, teľa a 0,5 gbela hrachu, šošovice a semien ľanu. Každá domácnosť musela ešte odovzdať holbu masla, syr, gbel chmeľu, 25 hlávok kapusty, 4 slepačie vajcia a kytu konope. Každá želiarska domácnosť mala odovzdať 2 vajcia. Podobné povinnosti mali aj v 17. storočí.
Sedliaci v obci boli zdanení od: 1567 2,5, 1582 3, 1610 0,75 a 1635 0,5 porty. Želiari boli v rokoch 1610 a 1635 zdanení od 0,25 a 0,5 porty.
V obec patrila v 18. storočí Suľovským, v 19. storočí tunajšie majetky vlastnili rodiny Coudenhoveovcov a Hadik-Barkóciovcov.
V roku 1493 mala obec zo 6 usadlostí 3 opustené, v roku 1557 mala 5 port; v roku 1715 mala 22 opustených a 21 obývaných domácností, v roku 1787 mala 46 domov a 398 obyvateľov, v roku 1828 mala 74 domov a 543 obyvateľov. Zaoberali sa poľnohospodárstvom, pracovali v lesoch a v bani na kaolín a ortuť. Zapojili sa do roľníckeho povstania v roku 1831.
Za 1. ČSR sa zaoberali poľnohospodárstvom. Ortuťové bane zanikli. JRD bolo založené v roku 1952. Časť obyvateľov pracovala v priemyselných podnikoch v Hencovciach, Vranove nad Topľou a Prešove.

</doc>
<doc id="25829" url="https://sk.wikipedia.org/wiki?curid=25829" title="Michalok">
Michalok

Michalok je obec na Slovensku v okrese Vranov nad Topľou. 
Polohopis.
Obec Michalok sa rozprestiera na okraji Ondavskej vrchoviny, v údolí potoka Čičava. 
Dejiny.
Bola založená na zákupnom práve začiatkom 14. storočia. Prvá písomná zmienka o nej pochádza z roku 1332. Z rovnakej listiny sa dozvedáme o existencii kostola v tejto dedine.
V 14. a 15. storočí obec patrila šľachticom z Rozhanoviec, v 16. storočí Bátoriovcom, v 17. storočí zemanom.
V druhej polovici 15. storočia tu hospodárilo 9, v roku 1494 5, v roku 1550 17 sedliackych domácností.
Obyvatelia obce (sedliaci) boli zdanení od: 1567 3, 1582 5, 1610 1,5 a 1635 0,5 porty. Želiari boli zdanení od: 1610 0,25 a 1635 0,5 porty.
Podľa urbára z roku 1582 mali sedliacke domácnosti tieto povinnosti:
Každá domácnosť sedliakov mala odovzdať: sliepku, dve husi, pintu masla, 4 kuracie vajcia a 25 hlávok kapusty.
Sčítanie obyvateľstva v roku 1600 potvrdzuje, že tu stál tak kostol ako aj fara. V roku 1715 a 1720 tu žilo a hospodárilo 17 a 11 poddanských domácností. Rímskokatolíckou farnosťou je i v súčasnosti. Michalok patril k majetkom panstva Čičava, neskôr bol majetkom viacerých zemianskych rodov. Poľnohospodársky charakter pretrval dodnes.
Občianska vybavenosť.
Spoločenské udalosti sa odohrávajú prevažne v miestnom kultúrnom dome. Bol tu vybudovaný dom smútku. Okrem rímskokatolíckeho kostola sa v obci nachádza aj moderný evanjelický kostol. Do pekného prírodného prostredia je posadený prícestný kríž.

</doc>
<doc id="25830" url="https://sk.wikipedia.org/wiki?curid=25830" title="Nižný Hrabovec">
Nižný Hrabovec

Nižný Hrabovec je obec na Slovensku v okrese Vranov nad Topľou.
Polohopis.
Obec sa nachádza na Východoslovenskej nížine. Jej územie patrí do povodia rieky Ondava. V obci je známy výskyt minerálov, z ktorých sú najrozšírenejšie bentonity a zeolity.
Dejiny.
V okolí obce sa našlo niekoľko kusov štiepanej kamennej industrie, a bolo konštatované, že tento materiál pochádza z rôznych období praveku. Prvá písomná zmienka o území Nižného Hrabovca je v listine z 27. decembra 1254, ktorú vydal Belo IV.. Je tam uvedený aj les s názvom "Garboncha" (resp. čítané aj ako Gozbontha alebo Gorboucha). Druhýkrát je územie Nižného Hrabovca spomenuté v roku 1357, kedy sa spomína les "Garboucha" (resp. Garboncha alebo Garbarcha) a potok "Garaboucha" (resp. Garaboncha). Vznik obce možno datovať medzi roky 1357 (1360) – 1376.
Staršie názvy obce boli: 1413 – Haraboch, 1436 – Harabovecz, 1447 – Harabócz, 1448 – Harabocz, 1598 a 1666 – Hrabócz, 1733 – Hraboc, 1746 a 1749 – Hrabocz, 1773 – Hrabocz, Hrabócz, Nisny Hrabowecz, 1850 Unter-Hrabócz, 1867 – Alsó Hrabócz, Ňižni Hrabovec, 1869 – Alsó-Hrabóc, 1873 – Alsó Hrabócz, 5. 11. 1883 – Alsó-Hrabácz, 1892 – Alsó-Hrabócz, 1900 – Alsóhrabócz, 22. 3. 1905 a 1910 – Alsógyertyán, 192130 – Nižní Hrabovec, 1950 – Nižný Hrabovec.
Po neúrode v roku 1830 postihla v roku 1831 obec cholera. V obci bola od 24. júla do 18. augusta. Zomrelo na ňu 65 ľudí (matrika zomrelých uvádza: rímskokatolíkov 25, gréckokatolíkov 35, kalvínov 1, židov 4). Dramatický nárast úmrtí je zrejmý pri porovnaní s rokom 1830 keď v obci zomrelo celkovo 12 osôb, a taktiež s rokom 1832 keď v obci zomrelo iba 10 ľudí. V roku 1831 to bolo celkovo (teda vrátane tých, ktorí zomreli na choleru) 83 ľudí. Epidémia podnietila na Zemplíne vypuknutie roľníckeho povstania, avšak v Nižnom Hrabovci nie je známa žiadne vystúpenie roľníkov.
5. novembra 1883 bol v obci zriadený poštový úrad. Na základe zákonného čl. 33/1894 sa obec stala sídlom matričného úradu. Po rozpade Rakúsko-Uhorska bol Nižný Hrabovec k 15. 2. 1921 (kedy sa konalo prvé oficiálne sčítanie ľudu) sídlom notárskeho úradu, ktorému podliehali obce Nižný Hrabovec, Nižný Hrušov, Poša, Dlhé Klčovo, Kučín, Kladzany a Hencovce.
V roku 1921 mala obec 165 domov a 845 obyvateľov (349 mužov a 496 žien). 697 obyvateľov bolo národnosti československej, 45 rusínskej, 41 maďarskej, 1 nemeckej a 61 inej. V obci bolo 481 rímskokatolíkov, 259 gréckokatolíkov, 13 evanjelikov, 9 kalvínov a 83 židov.
5. januára 1943 bola slávnostne uvedená do prevádzky železničná trať Strážske-Prešov, ktorá prechádza aj Nižným Hrabovcom. Za deň oslobodenia obce v 2. svetovej vojne sa počíta 30. november 1944 kedy sa v dedine ukázali prví sovietski vojaci.
V januári 1945 bol obecný úrad premenovaný na národný výbor a jeho prvým predsedom bol Pavol Horváth. Elektrifikácia obce bola dokončená 3. marca 1949.
V roku 1952 bolo v obci založené jednotné roľnícke družstvo, ktoré sa však v roku 1953 rozpadlo. Celoobecné JRD bolo potom založené až v roku 1958. Neskôr bolo k nemu pričlenené JRD Poša a JRD Kučín. V roku 1991 bolo družstvo premenované na Poľnohospodárske družstvo Ondava. V roku 1996 bolo rozdelené vzniklo z neho Roľnícke družstvo Nižný Hrabovec a Poľnohospodárske družstvo Poša.
V roku 1970 sa začala výstavba základnej školy a bytovky pre učiteľov. Odovzdané boli 1. 9. 1979. Následne bol v rokoch 197277 postavený kultúrny dom a v rokoch 197274 chodníky. V rokoch 198487 bola obec plynofikovaná a v rokoch 198285 bol postavený obchodný dom. V rokoch 198791 bola postavená nová prijímacia budova ČSD a aj preložka štátnej cesty E-18 a výstavba cestného mosta cez Ondavu.
Po roku 1989 boli zrušené MNV a namiesto nich boli zriadené obecné úrady. V roku 1990 boli následne voľby do obecnej samosprávy. Za starostu bol v týchto prvých demokratických komunálnych voľbách zvolený Juraj Minarčin.
V obci boli známe viaceré zemepánske rody ako Malonai, Maukš (Mauksch, Mauchs, Maugsch, Maukisch), Liskai a Balaša.
Cirkevné dejiny.
Dejiny rímskokatolíckej cirkvi v obci sú spojené s farnosťou Nižný Hrušov, ktorej bol Nižný Hrabovec fíliou. Podľa vizitácie z roku 1666 bola v Nižnom Hrabovci evanjelická fara. V roku 1735 prevzali kostol v obci katolíci a bol pôvodne zasvätený Nanebovstúpeniu Pána. Tento kostol sa prestal používať 1. septembra 1996. V roku 1992 bola začatá výstavba nového kostola, ktorý bol konsekrovaný 1. septembra 1996.
Druhou najväčšou náboženskou skupinou sú gréckokatolíci, ktorí podľa archívnych materiálov oblasť kolonizovali koncom posledného desaťročia 17. storočia. Čoskoro potom, okolo roku 1700 si postavili drevenú cerkev Zosnutia presvätej Bohorodičky, pri ktorej bol aj cintorín a fara. Farárom bol Ján Stephanovsky. V roku 1814 bola zriadená gréckokatolícka farnosť v Poši a Nižný Hrabovec sa stal jej fíliou. V roku 1825 bola v obci dokončená cerkev Zostúpenia Svätého Ducha.
Kanonická vizitácia z roku 1773 zachytáva prvý priamy údaj o židoch v obci – na území celej farnosti ich bolo 38. V roku 1837 ich bolo 86. Židia si pravdepobobne v prvej polovici 19. storočia v obci postavili modlitebňu, ale tá zanikla čoskoro po 2. svetovej vojne. V obci sa zachoval židovský cintorín.
Obecné symboly.
Aj napriek existencii historického pečatného symbolu Nižného Hrabovca, pochádzajúceho z druhej polovice 19. storočia, ktorým je odtlačok pečatidla s heraldickými fugúrami psa a jahňaťa, obec sa rozhodla používať novotvar.
Názov obce je slovanského pôvodu a pochádza z apelatíva hrab. Ide tu teda o pôvodný názov, ktorý prešiel prirodzeným vývinom slovenskej reči. Obec dostala svoj názov podľa lesa a potoka toho istého názvu, ktorý tu bol skôr ako názov obce. Spomína sa už v roku 1254.
Do erbu bol preto zaradený štylizovaný hrab. Zvlnený pás vyjadruje potok Hrabovec tečúci cez obec. Tým sa erb zaraďuje medzi tzv. hovoriace erby. Ideový a grafický návrh vytvoril Ján Kizling.
Symboly obce sú evidované v Heraldickom registri SR pod signatúrou N- 44/97.
Erb obce tvorí:
V striebornom štíte zo zelenej pažite so strieborným zvlneným pruhom vyrastajúci zelený hrab.
Vlajka obce pozostáva:
Z piatich pozdĺžnych pruhov vo farbách zelenej (1/7), bielej (1/7), zelenej (3/7), bielej (1/7) a zelenej (1/7). Vlajka má pomer strán 2:3 a ukončená je tromi cípmi t. j. dvomi zástrihmi, siahajúcimi do tretiny listu.
Pečať obce bola zhotovená na základe erbu Nižného Hrabovca. 
Politika.
Starostovia.
V obecnom zastupiteľstve je 7 (predtým 9) poslancov.
Školstvo.
Prvá písomná zmienka o učiteľovi v obci je z roku 1866. Na základe zákonného článku č. 38/1868 bola v Nižnom Hrabovci postavená prvá budova štátnej ľudovej školy. V roku 1947 bola v obci zriadená štátna meštianska škola. V nasledujúcom roku sa ľudové školy premenili na národné (ročníky 15) a meštianske školy na školy stredné (so 4 ročníkmi). V roku 1953 boli národné, a stredné školy zlúčené a vznikli osemročné školy.
1. septembra 1948 bola v obci založená aj materská škola.
Od 1958 do konca školského roku 1959/60 bola v obci aj poľnohospodárska učňovská škola. Následne bola presťahovaná do Vranova nad Topľou, kde bolo zriadené poľnohospodárske učilište.
Hospodárstvo.
Dôležité podniky.
V okolí obce Nižný Hrabovec (presnejšie v susednej obci Hencovce na Hencovskej ulici) sa nachádza podnik BUKÓZA HOLDING a.s. ktorý je významný pre obec Nižný Hrabovec, Hencovce, Vranov nad Topľou a vôbec pre celý Vranovský okres a Prešovský kraj. História podniku: 
Šport.
Po 2. svetovej vojne bolo v roku 1946 obci urobené ihrisko. Začali sa konať futbalové stretnutia, najprv nepravidelne. V roku 1948 vznikla telovýchovná jednota SOKOL Nižný Hrabovec.

</doc>
<doc id="25831" url="https://sk.wikipedia.org/wiki?curid=25831" title="Nižný Hrušov">
Nižný Hrušov

Nižný Hrušov je obec na Slovensku v okrese Vranov nad Topľou.
Časti obce.
Obec sa skladá z nasledujúcich častí: Baňur, Hušták, Krížna, Hurky, Valal, Ričijov, Kyjov, Maloveska, Kerta, Bikač, Konec, Kadlubec
Symboly obce.
Erb: V bielom (striebornom) poli štítu na zelenej pažiti zelený strom a pod ním čierny, o strom opretý medveď, pripravený zatriasť stromom.
Obyvateľstvo.
Po neúrode v roku 1830 postihla v roku 1831 obec cholera. V obci bola od 27. júla do 20. augusta. V Nižnom Hrušove na ňu zomrelo 76 ľudí (matrika zomrelých uvádza ich počty: rímskokatolíkov 37, gréckokatolíkov 33, židov 6). Táto epidémia podnietila na Zemplíne vypuknutie známeho roľníckeho povstania.
Politika.
Obecné zastupiteľstvo.
Starostovia obce Nižný Hrušov:
V obecnom zastupiteľsve je 9 poslancov. Po komunálnych voľbách v roku 2022 do zastupiteľstva zasadli štyria nezávislí kandidáti, dvaja poslanci kandidujúci za HLAS–SD a po jednom za KDH, SMER–SD a SNS.
Kultúra a zaujímavosti.
Hudba.
Mužská spevácka skupina Hrušovčan
Pravidelné podujatia.
V obci sa koná každoročné bežecké podujatie - Hrušovská sedmička.
V obci sa taktiež každoročne koná kosecká súťaž v kosení ručnou kosou s názvom Zemplínska ostrá kosa.
Školstvo.
V obci sa nachádza ZŠ a MŠ Nižný Hrušov.
Hospodárstvo.
Dôležité firmy.
Čokoládovňa EVA s.r.o.
Šport.
Futbalový klub - FK Družstevník Nižný Hrušov je účastník III. ligy.

</doc>
<doc id="25832" url="https://sk.wikipedia.org/wiki?curid=25832" title="Nižný Kručov">
Nižný Kručov

Nižný Kručov je obec na Slovensku v okrese Vranov nad Topľou.

</doc>
<doc id="25833" url="https://sk.wikipedia.org/wiki?curid=25833" title="Nová Kelča">
Nová Kelča

Nová Kelča je obec na Slovensku v okrese Vranov nad Topľou. Obec bola v novembri 1944 vypálená za pomoc partizánom, nemeckými vojakmi. Zhorelo 93 domov.

</doc>
<doc id="25834" url="https://sk.wikipedia.org/wiki?curid=25834" title="Ondavské Matiašovce">
Ondavské Matiašovce

Ondavské Matiašovce je obec na Slovensku v okrese Vranov nad Topľou. Obec bola v novembri 1944 vypálená nemeckými vojakmi. Zhorelo 98 domov.

</doc>
<doc id="25835" url="https://sk.wikipedia.org/wiki?curid=25835" title="Pavlovce (okres Vranov nad Topľou)">
Pavlovce (okres Vranov nad Topľou)

Pavlovce sú obec na Slovensku v okrese Vranov nad Topľou. Obec bola začiatkom septembra 1944 čiastočne vypálená nacistami za pomoc poskytnutú partizánom.
Časti obce.
Miestna časť - Podlipníky. 
Občianska vybavenosť.
V obci sa nachádza moderný rímskokatolícky kostol sv. Petra a Pavla z roku 1952 a evanjelický kostol z roku 1964.
Doprava.
Obec má vlakové aj autobusové spojenie. 

</doc>
<doc id="25836" url="https://sk.wikipedia.org/wiki?curid=25836" title="Petkovce">
Petkovce

Petkovce je obec na Slovensku v okrese Vranov nad Topľou v Prešovskom kraji.
Polohopis.
Obec sa nachádza na úpätí Slanských vrchov 17 km od mesta Vranov nad Topľou.
Dejiny.
Prvá písomná zmienka o obci je z roku 1363. 
Dňa 5. augusta 2021 sa obcou prehnalo tornádo a počas niekoľko desiatok sekúnd trvajúceho kontaktu so zemou zničilo niekoľko domov, polámalo stromy a poškodilo elektrické vedenie.

</doc>
<doc id="25837" url="https://sk.wikipedia.org/wiki?curid=25837" title="Petrovce">
Petrovce

Petrovce môže byť:

</doc>
<doc id="25839" url="https://sk.wikipedia.org/wiki?curid=25839" title="Demokratická únia Slovenska (1994)">
Demokratická únia Slovenska (1994)

Pôvodná Demokratická únia Slovenska, skratka DEÚS, bola politická strana pôsobiaca na Slovensku v rokoch 1994–1995. 
Demokratická únia Slovenska vznikla 23. apríla 1994 zlúčením Alternatívy politického realizmu a Aliancie demokratov Slovenska (strany, ktoré sa odštiepili od Hnutia za demokratické Slovensko). Zanikla 25. marca 1995 zlúčením s Národno-demokratickou stranou na Demokratickú úniu (DÚ).
Volebné výsledky.
Strana sa zapojila do jediných celoštátnych volieb, do parlamentných volieb v septembri-októbri 1994. Taktiež súťažila v komunálnych voľbách v novembri 1994.
Politici pôvodnej Demokratickej únie Slovenska.
Niektorí z politikov strany:

</doc>
<doc id="25840" url="https://sk.wikipedia.org/wiki?curid=25840" title="Petrovce (okres Vranov nad Topľou)">
Petrovce (okres Vranov nad Topľou)

Petrovce sú obec na Slovensku v okrese Vranov nad Topľou. Obec leží na severnej strane Slanských hôr. Obec vznikla v 30. rokoch 14. storočia. Založená bola vtedajšími usadlíkmi na čele so šoltýsom Petrom podľa zákupného práva.
História.
V roku 1944 si nad obcou zriadili svoju základňu partizáni z partizánskej skupiny Čapajev, Pri obci vzniklo aj partizánskej letisko. 7. septembra 1944 bola obec Nemcami vypálená. 
Občianska vybavenosť.
V obci sa nachádza moderný evanjelický kostol z rokov 1994-1997.
Externé odkazy.
 

</doc>
<doc id="25841" url="https://sk.wikipedia.org/wiki?curid=25841" title="Piskorovce">
Piskorovce

Piskorovce sú obec na Slovensku v okrese Vranov nad Topľou.

</doc>
<doc id="25842" url="https://sk.wikipedia.org/wiki?curid=25842" title="Poša">
Poša

Poša je obec na Slovensku v okrese Vranov nad Topľou.
Polohopis.
Leží v Ondavskom výbežku Východoslovenskej nížiny.
Dejiny.
Prvá písomná zmienka je z roku 1386. Od stredoveku patrila rôznym zemepánom, v 18. storočí Barkóczyovcom, neskôr Balassovcom a i. V roku 1715 bolo v obci 7 obývaných a 12 opustených poddanských domácností. Počas prvého sčítania ľudu, roku 1787, mala 46 domov a 342 obyvateľov, v roku 1828 v nej bolo 62 domov a 442 obyvateľov. V roku 1910 tu žilo 467 ľudí. Obyvatelia sa v minulosti zaoberali tradičným poľnohospodárstvom a drevorubačstvom. Do roku 1918 obec administratívne patrila do Zemplínskej župy.
Po neúrode v roku 1830 postihla v roku 1831 obec cholera od 21. júla do 15. augusta. Zomrelo na ňu 42 ľudí (matrika zomrelých uvádza ich počty: gréckokatolíkov 36, rímskokatolíkov 6). Táto epidémia podnietila na Zemplíne vypuknutie známeho roľníckeho povstania.
V obci je gréckokatolícky chrám (cerkev) Narodenia Presvätej Bohorodičky z roku 1721, gréckokatolícky farský chrám z roku 2000 a rímskokatolícky kostol Najsvätejšieho Srdca Ježišovho. V obci je ešte materská škola a základná škola.
Politika.
Starostovia obce.
Obecné zastupiteľstvo tvorí 7 poslancov.
Občianska vybavenosť.
Cirkevné spoločenstvá.
V obci sídli gréckokatolícka farnosť zriadená v roku 1814.
Zoznam posledných farárov a správcov farnosti:
Rímskokatolíci tvoria filiálku farnosti Nižný Hrabovec.

</doc>
<doc id="25843" url="https://sk.wikipedia.org/wiki?curid=25843" title="Prosačov">
Prosačov

Prosačov je obec na Slovensku v okrese Vranov nad Topľou.
Polohopis.
Prosačov leží na južnom úpätí Nízkych Beskýd v doline pravostranného prítoku Voľanského potoka. Nadmorská výška v strede obce je 190 m n. m. a v chotári 180-419 m n. m. Mierne zvlnený povrch chotára tvoria horniny bradlového pásma a treťohorný flyš. Nesúvislý les je iba v severnej časti (hrab, borovica).
Dejiny.
Obec je doložená z roku 1363 vo forme Prozach, neskôr ako Prozachov (1410), Prosaczow (1773), Prossacz (1786), Prosáčov (1920), Prosačov (1927); po maďarsky Proszács, Porszács.
Patrila panstvu Čičava, od 17. storočia Suľovskovcom. V roku 1715 mala 7 opustených a 11 obývaných domácností, v roku 1787 mala obec 20 domov a 160 obyvateľov, v roku 1828 mala 20 domov a 156 obyvateľov. 
Chovali dobytok, pálili uhlie, v rokoch 1850-1880 sa mnohí vysťahovali. Obec si dodnes zachovala poľnohospodársky ráz. JRD bolo založené v roku 1958. Časť obyvateľov pracovala v priemyselných podnikoch v Prešove. 

</doc>
<doc id="25844" url="https://sk.wikipedia.org/wiki?curid=25844" title="Radvanovce">
Radvanovce

Radvanovce sú obec na Slovensku v okrese Vranov nad Topľou. 
Kultúra a zaujímavosti.
Zaujímavosti.
V katastri obce sa nachádza chránený areál Radvanovské skalky v správe štátnej ochrany prírody Prešov.

</doc>
<doc id="25845" url="https://sk.wikipedia.org/wiki?curid=25845" title="Rafajovce">
Rafajovce

Rafajovce sú obec na Slovensku v okrese Vranov nad Topľou.
Polohopis.
Obec sa nachádza v nadmorskej výške 170 – , v južnej časti Nízkych Beskýd, v lone úzkej kotliny, ktorou sa rinie riečka Ondalík, východne od rekreačnej oblasti Domaša. 
Vodné toky.
Obcou preteká riečka Ondalík.
Vodné plochy.
Asi vzdušnou čiarou od obce sa nachádza jedna z najväčších umelých vodných nádrží na Slovensku – Domaša, ktorá je magnetom pre mnohých rekreantov, vyznávačov vodných športov a milovníkov nedotknutej prírody. Domaša je známa svojimi rekordnými rybárskymi úlovkami. Veď jej najväčšia hĺbka je a rozprestiera sa na ploche . Rekreantom poskytujú služby na južnom konci rekreačné strediská: Poľany-(Monika), stredisko Eva a stredisko Dobrá, na severe rekreačné stedisko Valkov a z východu je to stredisko Nová Kelča.
Dejiny.
Počiatky osídlenia podľa archeologických nálezov siahajú až do obdobia neolitu 2000 – 1700 pred Kr., o čom svedčia aj mohyly – niekdajšie hroby – nájdené z tohto obdobia v Rafajovskom chotári. Rafajovce boli najmladšou dedinou v doline Ondalíka. Boli jedinou dedinou ktorú spolu založili Valasi a Rusíni podľa zákupného valašského práva. V doterajšej histórii sa obec volala: 1596 Rafayocz, 1773 Rafajowcze, 1786 Rafajocz, Rafajowce, 1808 Rafajóc, Rafajowce, 1863 – 1907 Rafajóc, 1907 – 1913 Máriakút, od 1920 dostal názov konečnú podobu Rafajovce.
Kultúra a zaujímavosti.
Zaujímavosti.
Neďaleko od obce sa nachádza prameň, okolo ktorého je postavená kaplnka. Prameň poskytuje občerstvenie pre pútnikov. O tomto prameni sa dlhé roky traduje, že poskytuje živú vodu. Podľa tradície tu slepý tulák zázračne získal späť svoj zrak. Neskôr na tomto mieste nechal postaviť kaplnku, ktorá hoci v zmenenej podobe stojí na rovnakom mieste dodnes. 

</doc>
<doc id="25846" url="https://sk.wikipedia.org/wiki?curid=25846" title="Remeniny">
Remeniny

Remeniny je obec na Slovensku v okrese Vranov nad Topľou.
Polohopis.
Remeniny ležia v južnej časti Nízkych Beskýd v doline Volianského potoka a jeho prítoku. Nadmorská výška v strede obce je 180 m n. m. a v chotári 150-426 m n. m. Mierne zvlnený povrch odlesneného chotára tvoria horniny bradlového pásma a treťohorný flyš, na svahoch sú mocné svahové hliny.
Dejiny.
Obec založili na zákupnom práve. Obec je doložená v roku 1356 vo forme Remenynpataka, neskôr ako Remenine (1773), Remenyine (1786), Remeniny (1808); po maďarsky Remenye.
V prvej písomnej zmienke je majetkom šľachticov z Rozhanoviec (panstva Skrabské), ku ktorému patrila do začiatku 16. storočia. V roku 1828 mali Remeniny 46 domov a 347 obyvateľov. V rokoch 1850-1880 sa z obce vysťahovalo veľa ľudí. Obyvatelia boli známi chovom ošípaných a dobytka. 
Po roku 1918 sa zaoberali poľnohospodárstvom, prácou v lesoch, chovom dobytka a tkáčstvom. V prvej polovici 20. storočia žil v obci známy rezbár Š. Baran. Od roku 1943 v chotári pôsobili partizánske skupiny. Za pomoc SNP obec vyznamenali Pamätnou medailou SNP. JRD bolo založené v roku 1950, od roku 1958 bolo celoobecné. Časť obyvateľov pracovala v priemyselných podnikoch v Prešove.
Kultúra a zaujímavosti.
Urbanizmus.
Pre obec je typická potočná radová zástavba. Zrubové omazané a obielené alebo kamenné murované a omietnuté trojpriestorové domy s valbovou slamenou strechou, druhotne z tvrdej krytiny, sú z 19. storočia. Dvory sú uzavreté latkovými bránami. 

</doc>
<doc id="25847" url="https://sk.wikipedia.org/wiki?curid=25847" title="Rudlov">
Rudlov

Rudlov je obec na Slovensku v okrese Vranov nad Topľou.

</doc>
<doc id="25848" url="https://sk.wikipedia.org/wiki?curid=25848" title="Ruská Voľa">
Ruská Voľa

Ruská Voľa je obec na Slovensku v okrese Vranov nad Topľou. 

</doc>
<doc id="25849" url="https://sk.wikipedia.org/wiki?curid=25849" title="Sačurov">
Sačurov

Sačurov je obec na Slovensku v okrese Vranov nad Topľou.

</doc>
<doc id="25850" url="https://sk.wikipedia.org/wiki?curid=25850" title="Sečovská Polianka">
Sečovská Polianka

Sečovská Polianka je obec na Slovensku v okrese Vranov nad Topľou. 
Prírodné podmienky.
Obcou preteká rieka Topľa a Cabovský potok, na ktorého náplavovom kuželi obec leží. Okrem dubových lesov v západnej časti je celý kataster obce odlesnený.
Dejiny.
Archeologické nálezy dokladajú osídlenie v neolite. Prvá písomná zmienka o obci je z rokov 127290 ako "Polyunka". Roku 1360 patrila Bakšovcom, 1410 panstvu Čičava a iným zemanom, od konca 17. storočia Barkóczyovcom. Obyvatelia sa zúčastnili na roľníckom povstaní v roku 1831. V roku 1953 tu bolo založené JRD.
Kultúra a zaujímavosti.
Kultúra.
V obci sa ešte v prvej polovici minulého storočia zachovali mnohé zvyky, napríklad sypanie maku za truhlou od domu až na cintorín a pod. Obyvatelia až do tejto doby nosili kroj (Pozdišovský variant). V roku 1988 vznikla v obci folklórna skupina Bukovina. V roku 1996 vydala prvú magnetofónovú nahrávku, v súčasnosti prezentuje ľudové tradície vystúpeniami po celej Európe.

</doc>
<doc id="25851" url="https://sk.wikipedia.org/wiki?curid=25851" title="Sedliská">
Sedliská

Sedliská sú obec na Slovensku v okrese Vranov nad Topľou.
Polohopis.
Obec sa nachádza v údolí rieky Ondavy. 
Stred obce dosahuje nadmorskú výšku 160, najvyššie položený bod v chotári je bralo čičvianskeho hradu vo výške 
Vodné toky.
Rieka Ondava.

</doc>
<doc id="25852" url="https://sk.wikipedia.org/wiki?curid=25852" title="Skrabské">
Skrabské

Skrabské je obec na Slovensku v okrese Vranov nad Topľou.
Dejiny.
Skrabské je starobylou zemplínskou obcou. Jeho písane dejiny siahajú do roku 1321. V stredoveku stál v obci hrad, po stáročia bolo Skrabské sídlom panstva a pred približne sto päťdesiatimi rokmi práve tu vznikla prvá moderná cementáreň na území Slovenska.

</doc>
<doc id="25853" url="https://sk.wikipedia.org/wiki?curid=25853" title="Slovenská Kajňa">
Slovenská Kajňa

Slovenská Kajňa je obec na Slovensku v okrese Vranov nad Topľou. Obec bola v novembri 1944 vypálená ustupujúcimi nemeckými vojakmi. Úplne zhorelo 56 domov a čiastočne 10 domov.
Polohopis.
Nachádza sa 6 km od vodnej nádrže Domaša.

</doc>
<doc id="25854" url="https://sk.wikipedia.org/wiki?curid=25854" title="Soľ (okres Vranov nad Topľou)">
Soľ (okres Vranov nad Topľou)

Soľ je obec na Slovensku v okrese Vranov nad Topľou. Nachádza sa na významnej štátnej ceste I/18, ktorá spája Vranov nad Topľou s krajským sídlom Prešovom.
Polohopis.
Katastrálne územie sa rozkladá v povodí rieky Tople v severozápadnom výbežku Východoslovenskej nížiny, na rozhraní dvoch podcelkov Východoslovenskej pahorkatiny – z juhozápadu doň zasahuje Podslanská pahorkatina a zo severovýchodu Toplianska niva. Stred obce leží v nadmorskej výške Prirodzenú chotára hranicu tvorí Topľa s Komáranmi a Jastrabím nad Topľou a potok Prilajná so Zámutovom, pričom ostatné hranice boli vytýčené umelo.
Vodné toky.
Katastrom obce preteká rieka Topľa. Obcou preteká Slaný potok, ktorý sa vlieva do Tople.
Chotárne názvy.
V severnej časti extravilánu:
V západnej časti extravilánu:
V južnej časti extravilánu:
Vo východnej časti extravilánu:
V intraviláne sa na označenie niektorých jeho častí používajú názvy:
Obyvateľstvo.
V roku 2015 mala obec 2 516 obyvateľov.
Dejiny.
Obec Soľ patrí k najstarším obciam na východnom Slovensku. Výhodná geografická poloha v údolí rieky Topľa ju už v dobe kamennej predurčila na miesto ľudského sídliska, ktoré sa s prestávkami rozvíjalo až do súčasnosti. Najstaršia písomná zmienka pochádza z roku 1252. V listine vydanej Jágerskou kapitulou pri príležitosti delenia majetkov zemana Filkeho, brata Číza z Moravian (Chyz de Morova), sa uvádza, že spomínaný zeman Číz daroval Soľ, spolu s inými majetkami, svojmu bratovi Štefanovi a jeho dedičom, čo všetci potvrdili pred jágerskou kapitulou v prítomnosti svedkov.
Symboly obce.
Najstaršia známa pečať obce Soľ pochádza z posledných rokov 18. alebo počiatku 19. storočia. Jej odtlačok sa zachoval na písomnosti uloženej v Zemplínskom župnom archíve v Sátoraljaújhelyi. Podobu pečate možno zrekonštruovať podľa voskového odtlačku pečatidla na súdnom svedectve richtára a obyvateľov Soli proti židovi Pinkesovi z 3. 3. 1821. Na pečati je kruhopisom umiestnený vtedajší oficiálny obce "SÓKUT", bližšie neidentifikovateľný vták s roztiahnutými krídlami, dlhým chvostom a priamym zobákom, stojaci alebo strmhlav dole letiaci nad pásom kopcov.
Roku 1830 obec používala nové typárium s odlišným vyhotovením. Jeho odtlačok sa zachoval na listine zo 14. 7. 1834 uloženej v Okresnom vlastivednom múzeu vo Vranove nad Topľou so sídlom v Hanušovciach nad Topľou. Oproti predchádzajúcej pečati obsahuje bohatší kruhopis s textom "SÓKÚT HELYSÉGE 1830" (obec Soľ 1830), ďalej lemeš a čerieslo a po ich okraji po jednej hviezdičke. Motív lemeša a čeriesla býval bežný pri poľnohospodárskych obciach, hoci na Zemplíne pomerne zriedkavejší. Túto pečať obec používala do polovice 19. storočia.
Odtlačky ďalšieho typária, ktoré obec používala asi od prvej polovice 60. rokov 19. storočia sa zachovali na písomnostiach zo 70. rokov 19. storočia uložených v Zemplínskom župnom archíve v Sátoraljaújhelyi. Na pečati s kruhopisom "SÓKUT HELYSÉGE PETSÉTYE" ("Pečať obce Soľ") je vyobrazená postava muža v klobúku so širokou strechou, čerpajúceho vodu z vahadlovej studne, stojaceho vedľa širokej nádoby, určenej zrejme k odparovaniu soli. Ide o tzv. hovoriace znamenie, ktoré doslovne vyjadruje maďarské pomenovanie obce "Sókút" ("soľná studňa").
Od roku 1890 obec používala novú pečať, ktorá bola zhotovená podľa normy záväznej aj pre ostatné obce, teda neobsahovala vlastné znamenie. Popri kvetinovo-rastlinnom ornamente obsahovala kruhopis "ZEMPLÉN MEGYE VARANNÓI JARÁS SÓKUT KÖZSÉG PECSÉTJE" ("Zemplínska župa Vranovský okres Pečať obce Soľ").
Po roku 1990 vytvorili Jozef Novák a Ladislav Čisárik z firmy SIGNUM Bratislava erb obce, ktorý sa opiera o tretiu pečať, čím sa porušila zásada, že smerodajné pre tvorbu erbu obce majú byť najstaršie pečate (avšak je možné, že autori erbu dve staršie pečate nepoznali). Ďalším nedostatkom je to, že obec má "hovoriaci erb", ktorý je ale hovoriacim len pri maďarskom názve, pri slovenskom názve obce sa tento charakter stráca.
Blazón erbu znie: "V modrom štíte na zelenej pažiti stojaci striebroodetý obrátený zlatovlasý muž vo veľkom čiernom klobúku, vpravo od neho na striebornom podstavci zlatá misa, vľavo od neho strieborná murovaná studňa so zlatým vahadlom." Bol prijatý ako symbol obce uznesením obecného zastupiteľstva OZ - 6/92 dňa 13. 11. 1992 a bol schválený Heraldickou komisiou Ministerstvom vnútra SR a zaevidovaný v Heraldickom registri SR pod signatúrou S-35/93.
Politika.
Obecné zastupiteľstvo.
Starostom je od roku 1994 Ing. Jozef Berta
Školstvo.
V obci sa nachádza základná škola, ktorá pre druhý stupeň (ročníky 5 až 9) pokrýva aj okolité obce Hlinné a Rudlov. Škola má dve budovy s triedami. "Stará budova" bola postavená v roku 1957 a "Nová budova" v roku 1975. Prepojené sú zasklenou spojovacou chodbou, pod ktorou sa nachádza skleník. V areáli školy sú aj školské dielne, park, dopravné a športové ihrisko.
V škole vyučuje 32 učiteľov (školský rok 2006/2007) a navštevuje ju 521 žiakov (šk. r. 2005/2006).
V obci sa nachádza aj materská škola, ktorú v školskom roku 2005/06 navštevovalo 65 detí.
Doprava.
Na okraji obce sa nachádza železničná zastávka, ktorou prechádza neelektrifikovaná železničná trať spájajúca Prešov s Humenným (cez Vranov nad Topľou a Strážske).
V strede obce je autobusová zastávka. Obec sa nachádza na hlavnej ceste1/18 medzi Prešovom a Vranovom nad Topľou, resp. Michalovcami.

</doc>
<doc id="25855" url="https://sk.wikipedia.org/wiki?curid=25855" title="Tovarné">
Tovarné

Tovarné je obec na Slovensku v okrese Vranov nad Topľou.
Polohopis.
Obec leží na južnom okraji Ondavskej vrchoviny a Nízkych Beskýd a severnom okraji Východoslovenskej pahorkatiny. Územie obce je dosť členité, v povodí rieky Ondavy a Ondavky sú pozemky nížinného charakteru s nadmorskou výškou 120 – . Ostatné pozemky a lesy sú prevažne svažité a málo priepustné.
Prírodné podmienky.
Vodné toky.
Rieka Ondava, ktorá tečie chotárom obce je na úseku Slovenská Kajňa – Hencovce celoročne splavná. Poskytuje vhodné podmienky na vodnú turistiku aj pre úplnych začiatočníkov. V blízkosti obce funguje aj požičovňa lodí, ktorá organizuje splavy na riekach Ondava, Laborec, Topľa a Latorica.
Obcou tečie potok Mydlina a rybník Bor ktorý sa nachádza kúsok za obcou.
Fauna a flóra.
Vyskytujú sa tu druhy fauny a flóry, ktoré sú pozoruhodné aj z celoštátneho hľadiska. Túto oblasť botanicky preskúmal RNDr. Ľudovít Dostál, rodák z Tovarného. Medzi vzácne rastlinstvo patrí porast zimozelene menšej, ibiš lekársky a hojný porast cesnaku medvedieho, sú tu vzácne druhy lián, kríkov mahónie, brečtanu popínavého. V blízkosti sa nachádza chránený areál "Štefanovská borina".
V minulosti sa v obci nachádzal kaštieľ, ktorý obkolesoval pekný a upravený park, kde sú doteraz zachované vzácne 150200 ročné dreviny. Z pôvodného zastúpenia drevín sa zachovali najmä mohutní jedinci duba letného a červeného, borovica vejmutovka, douglaska tisolistá a zelená, jedľovec kanadský, Gledíčia trojtŕňová, gaštanovník siaty, topoľ biely a čierny, smrek pichľavý, tis obyčajný, pagaštan konský, lipa, agát, platan, ktorý je zákonom chránený. Niektoré jeho dreviny sú prestarnuté a čoskoro im hrozí zánik. Medzi zachovanými vzácnymi rastlinami je cyklámen európsky, ktorý sem bol dovezený z maďarského Keszthely. Je to botanická rarita.
Dejiny.
Pomenovanie obce sa počas storočí mierne obmieňalo: 1479 Thavarna, 1773 Tawarna, 1808 Towarné, maď. Tavarna. Lingvista Pavol Hunfalvy vo vestníku Maďarskej akadémie vied uverejnil svoje jazykovedné štúdie o význame a vzniku názvu obce Tavarna. Podľa neho výraz Tavarna znamená poklad, majetok, bohatstvo, a z neho pochádza slovo „tavernicorum magister“ ako aj staromaďarský výraz „tár“, po slovensky erár. Prvá písomná zmienka o obci je rozporuplná. Podľa vlastivedného slovníka obcí na Slovensku, pochádza z roku 1479 a podľa Samuela Borovského (Župy a mestá v Uhorsku) už z roku 1215. Tovarné sa spomína ako pradávna obec, ktorá bola súčasťou hradu Zemplín a neskoršie hradu Čičva. V starších prameňoch sa často spomína tovarnianske panstvo a jeho príslušenstvá. Archeológovia našli pri Tovarnom zvyšky slovienskych sídliskových objektov z 9. storočia. Názov Tavarna vyjadroval funkčnosť miesta ako komory, skladišťa produktov, tovarov vyberaných od poddaných z okolitých dedín, patriacich kniežaťu v 9. storočí, prípadne od 11.12. storočia kráľovi. Z uvedeného vyplýva, že tamojšie sídlo jestvuje od 9. storočia a patrilo k najstarším slovienským sídlam v priľahlej časti doliny Ondavy, najneskôr však od 11.12. storočia. 
Majiteľmi obce boli v r. 1479 Drugetovci, niektoré časti vlastnil Juraj Olchváry, neskôr Gabriel Révay a po nich sa stali zemepánmi obce Barkóczyovci. Ich rod bol jedným z najstarších, spomína sa už pred rokom 1270. Rod používal prídomok „szalai“ a „tavarnai“, teda Tovarné. Posledným potomkom „szalai“ a tovarnianského rodu Barkóczyovcov bol Hadik - Barkóczy Endre, ktorý dal na vlastné náklady postaviť v obci školu. Barkóczyovci postavili v obci aj kaštieľ, ktorý bol následkom zemetrasenia v roku 1778 úplne zničený. Gróf Ján Barkóczy ho dal v roku 1832 znovu postaviť a v roku 1851 rozšíriť o pravé a ľavé krídlo. Zariadený bol veľmi prepychovo a pohodlne. Ďalšie zemetrasenie dňa 17. augusta 1885 zničilo v obci kostol a všetky vyššie budovy, medzi nimi aj kaštieľ. Gróf Hadik - Barkóczy Endre dal všetky kostoly, kaštiele a kúrie patriace pod tovarnianske panstvo, ktoré boli poškodené zemetrasením opraviť na vlastné náklady. V Tovarnom jestvoval kostol zaiste už pred 17. storočím, avšak písomné zmienky o ňom sú od 17. storočia. Doklady z rokov 1666 a 1700 dosvedčujú, že kostol bol postavený z dreva a patril evanjelikom augsburského vyznania. Nový katolícky kostol bol postavený v roku 1794 a jestvuje doteraz. 
V roku 1557 mala 8 port, v roku 1715 mala obec 18 opustených a 9 obývaných domácností, v roku 1787 mala 67 domov a 445 obyvateľov, v roku 1828 mala 61 domov a 462 obyvateľov. Obyvatelia pracovali ako roľníci a ovocinári.
Počas druhej svetovej vojny v novembri 1944 bola obec vypálená. Zhorela celá obec aj kaštieľ.
Obyvateľstvo.
Počet obyvateľov v obci k 31. 12. 2009 bol 1070, z toho 546 mužov a 524 žien.
Kultúra a zaujímavosti.
Pravidelné podujatia.
Mesiac jún patrí deťom z obce, ktoré spolu s rodičmi vystupujú v programe "Rodičia deťom, deti rodičom".
Každoročne sa okolo 1. septembra konajú v obci "Slávnosti kultúry na Ranči".
V októbri turisti z obce organizujú výstup na hrad Čičva (v rámci výstupov na 101 hradov) a v škole je deň otvorených dverí spojený s predajom vlastných výrobkov detí pod názvom Európsky deň škôl a celý mesiac sa nesie v znamení úcty k starším. 
Remeselníci sa každoročne tešia na výstavu remesiel, ktorú obec organizuje spolu s obcou Sedliská pod názvom "Prechádzka storočiami".
Občianska a technická vybavenosť.
V obci sa nachádza predajňa potravinárskeho tovaru, pohostinské odbytové stredisko, samostatná ambulancia praktického lekára pre deti, samostatná ambulancia praktického lekára pre dospelých, samostatná ambulancia praktického lekára, stomatológa, pošta, futbalové ihrisko, verejný vodovod, verejná kanalizácia, kanalizačná sieť pripojená na ČOV, rozvodná sieť plynu, materská škola, základná škola, klub mladých.
Sociálne a zdravotné služby.
Obec je známa aj sídlom Centra sociálnych služieb AMETYST v ktorom má trvalý pobyt 170 ľudí, o ktorých sa stará 77 pracovníkov zariadenia. Okrem Centra sociálnych služieb AMETYST sa v obci nachádza aj zdravotné stredisko, ktoré slúži pre celú spádovú oblasť. V zdravotnom stredisku sa nachádza detský lekár, lekár pre dospelých, zubný lekár a sú tu poskytované aj masérske služby.
Školstvo.
V obci sa nachádza predškolské zariadenie ako aj plne organizovaná základná škola. Kapacita materskej školy je 30 žiakov. Základná škola má kapacitu 350 žiakov. Vyučujú sa tu ročníky 1.9. Okrem žiakov z Tovarného ju navštevujú aj žiaci z priľahlých obcí (Tovarnianska Polianka, Štefanovce, Ondavské Matiašovce). Súčasť školského areálu dotvára aj školská družina a jedáleň.

</doc>
<doc id="25856" url="https://sk.wikipedia.org/wiki?curid=25856" title="Tovarnianska Polianka">
Tovarnianska Polianka

Tovarnianska Polianka je obec na Slovensku v okrese Vranov nad Topľou.
Polohopis.
Tovarnianska Polianka leží v ondavskom výbežku Východoslovenskej nížiny v Pozdišovskej pahorkatine na terasách Ondavky. Nadmorská výška v strede obce je 140 m n. m. a v chotári 127-271 m n. m. Na vyšších polohách pahorkatiny je listnatý les, nižšie časti a dolina Ondavky sú odlesnené.
Dejiny.
Našli sa tu zvyšky eneolitických mohylových násypov. Obec je doložená z roku 1335 ako Polenka, neskôr ako Polyon (1372), Polyunka (1414), Towarnanská Polánka (1773), Tovarnianska Polianka (1948); po maďarsky Tovarnapolyanka, Tavarnamező.
V roku 1363 patrila panstvu Čičava, koncom 16. storočia niekoľkým zemepánom, od konca 17. storočia Barkóczyovcom a iným. V roku 1715 mala 11 opustených a 7 obývaných domácností, v roku 1787 mala obec 25 domov a 190 obyvateľov, v roku 1828 mala 31 domov a 227 obyvateľov. Pracovali ako roľníci a v lesoch. V polovici 19. storočia a v rokoch 19001910 sa mnohí vysťahovali.
Za 1. ČSR sa obyvatelia zaoberali poľnohospodárstvom. V roku 1944 bola obec celkom vypálená. JRD bolo založené v roku 1958. Časť obyvateľov bola zamestnaná v priemyselných podnikoch v Humennom, Strážskom a v Hencovciach.
Obyvateľstvo.
K 31.12.2009 v obci žilo 115 obyvateľov, z toho 54 mužov a 61 žien.
Občianska a technická vybavenosť.
V obci sa nachádza predajňa potravinárskeho tovaru, futbalové ihrisko, verejný vodovod, rozvodná sieť plynu.

</doc>
<doc id="25857" url="https://sk.wikipedia.org/wiki?curid=25857" title="Vavrinec (okres Vranov nad Topľou)">
Vavrinec (okres Vranov nad Topľou)

Vavrinec je obec na Slovensku v okrese Vranov nad Topľou.

</doc>
<doc id="25858" url="https://sk.wikipedia.org/wiki?curid=25858" title="Vechec">
Vechec

Vechec je obec na Slovensku v okrese Vranov nad Topľou.
Polohopis.
Vechec leží na náplavovom kuželi v strednej časti údolia Lomnice, na styku severozápadného výbežku Východoslovenskej nížiny s úpätím Slanských vrchov, v nadmorskej výške 184 m n. m.
Dejiny.
Prvá písomná zmienka o obci Vechec vyplýva z mandátu, ktorý rieši spor o vlastníctvo medzi Rozgoňovcami a Nekčiovcami a pochádza z roku 1327. Palatín Detrik Bubek v roku 1399 poveril leleský konvent pozvať vlastníkov panstva Lipovec a šľachticov z Rozhanoviec na riešenie ich sporu o vlastníctvo Vechca a viacerých okolitých obcí.
V mandáte palatína je doklad o tejto dedine, z ktorého vyplýva, že tunajšie sídlisko jestvovalo už pred rokom 1399. V uvedenom mandáte sa vyskytuje pod názvom Vechec, v písomnostiach z 15.-16. storočia tiež pod týmto názvom. Predpokladáme, že názov obce vznikol prevzatím mena, resp. prezývky prvého miestneho šoltýsa. Na základe uvedených poznatkov sa domnievame, že obec Vechec založili usadlíci so šoltýsom podľa zákupného práva v prvej polovici 14. storočia. Šoltýstvo v dedine jestvovalo aj v 16. storočí. Po rozhodnutí palatína v roku 1402 a kráľa v roku 1410 sa dostal Vechec do vlastníctva šľachticov z Rozhanoviec ako majetková súčasť panstva Čičva, resp. Vranov, po ktorých ho zdedili Bátoryovci na základe dohody o dedičstve panstiev z roku 1519. V 17. storočí patril zemanom. V polovici 15. storočia vo Vechci hospodárilo približne pätnásť sedliackych domácnosti, z ktorých sa neskôr polovica odsťahovala. V roku 1493 tu zostalo sedem sedliackych usadlostí, medzi nimi rodina Grega Zyra a Štefana Čemerenského, pričom pozemky po ďalších siedmich sedliackych domácnostiach boli opustené. Do roku 1550 počet sedliackych domácností vzrástol na jedenásť. V roku 1600 malo sídlisko desať obývaných poddanských domov, šoltýsov dom, takže Vechec bol malou dedinou s prevažne poddanským obyvateľstvom. Narastajúca chudoba a sociálny úpadok sedliakov mali za následok úbytok poddanských obyvateľov a domov. V roku 1715 žilo vo Vechci šesť, v roku 1720 iba tri sedliacke domácnosti. Na základe prvého sčítania ľudu v Uhorsku v roku 1784 až 1787 obec mala 63 domov, 100 rodín, 571 obyvateľov, z toho 1 neprítomný a 1 cudzí. Z celkového stavu obyvateľov mužov bolo 301, z toho 114 ženatých a 187 slobodných a stav žien bol 278. podľa zamestnanosti bolo vo Vechci nasledovné zloženie obyvateľstva: 1 farár, 2 zemania, 36 sedliakov, 38 potomkov mešťanov a roľníkov, 67 želiarov a 22 iných. V obci ďalej žilo 122 mladých ľudí, z toho do 12 rokov – 99, od 13-17 r. – 23. V rokoch 1880–1910 sa veľká časť obyvateľov vysťahovala za prácou do Ameriky.
Názov.
Vývin názvu obce
Školstvo.
Rímskokatolícka ľudová škola.
Najstaršou zachovanou správou o školstve vo Vechci je list biskupovi zo 14. septembra 1788, kde sa píše o záväzku sedliakov a želiarov z Vechca a Čemerného o vydržiavaní učiteľa. Ročne mu sedliaci odovzdajú štvrtinu úrody ozimín a 12 grajciarov, želiari osminu ozimín a 6 grajciarov. Sedliaci z Vechca každý jeden voz dreva. Sedliaci z Čemerného každý časť sena a jednu nádobu kapusty.
V rozpočte rímskokatolíckej ľudovej školy vo Vechci na rok 1930/1931 sa spomína, že škola bola zriadená v roku 1820. No jedna z prvých písomne podložených zmienok o škole v obci Vechec je z roku 1846. Vtedy boli pripravené plány na jej realizáciu už v roku 1843, ešte z čias pôsobenia františkánskeho duchovného Philipa Urbana, OFM. Veľkú zásluhu na jej realizácii mal však až ThDr. Ján Mikó st. V rokoch 1846 – 1956 administrátor a neskoršie farár vo Vechci. Bol prvým diecéznym kňazom farnosti. Jeho bohaté skúsenosti zo školstvom mali veľký vplyv na jeho realizácii aj v dedinke Vechec.
Zo zápisnice napísanej 24. apríla 1894 vranovským hlavným slúžnym Jurajom Fuzessérym sa dozvedáme o majetku patriacemu učiteľovi a jeho mzde vo Vechci. Učiteľské miesto bolo spojené s vykonávaním kantorského miesta. Kantorovi patrilo v tom čase: jeden dom z dreva, záhrada o rozlohe 210 árov, z ktorej reálny výnos bol 29 Frt., ale skutočný výnos 2 Frt. Tiež pôdy, z toho: 1306 árov ornej pôdy a 778 árov pasienkov, tu je skutočný výnos 50 Frt. Párovú mzdu: 10 meríc raže, v hodnote 40 Frt. 10 meríc ovsa, v hodnote 20 Frt. Právo chovu a pasenia, v hodnote 15 Frt. Štólu v hodnote 30 Frt. Hotovosť vo výške 180 Frt. Spolu to činilo: 337 Frt. Z tejto zápisnice sa zistilo, že v tom čase v obci bol richtárom žid Mór Berkovits a učiteľ Imrich Ricsányi. Platnosť tejto zápisnice potvrdil Vincent Szkiba, duchovný, predseda školskej stolice.
Nie je možné zistiť, či budova terajšej starej školy, ktorá je v dezolátnom stave, je práve tou spomínanou školou z roku 1846. Kniha Katolícke Slovensko 833 – 1933 prináša o škole tieto údaje: miestna škola je rímskokatolícka, udržiavateľom školy je cirkevná obec, budova školy je stará (slovo stará dokazuje, že môže ísť o školu z rozmedzia rokov 1846-1956 z čias pôsobenia vdp. Jána Mika vo farnosti Vechec); má dve učebne, učia sa v nej chlapci aj dievčatá, vyučujúcim jazykom je slovenčina. V školskom roku 1918/19 v nej študovalo 95 žiakov a v školskom r. 1932/33 v nej študovalo 120 žiakov. Školský rozpočet na rok 1932 činil 15.761 Kč.
Pamätník Zemplínského kraja z roku 1904 uvádza počet študentstva v tom istom roku vo Vechci 92. Škola patrila pod sečovský obvod, ktorého hlavným vychovávateľom bol Koloman Hisem. V novej knihe o Vechci z roku 1998 sa o škole píše, že podľa dosiaľ dostupných písomných dokladov prvá písomná zmienka o škole v obci je z roku 1896, čo naše vyššie spomenuté údaje vyvracajú. Spomína sa tam aj jej poštátnenie 29. augusta 1945 a premenovanie na Štátnu ľudovú školu. Začiatkom osemdesiatich rokov 20. storočia sa začalo so stavbou novej školy a v starej škole bola zriadená kovoobrábacia dielňa.

</doc>
<doc id="25859" url="https://sk.wikipedia.org/wiki?curid=25859" title="Vlača">
Vlača

Vlača je obec na Slovensku v okrese Vranov nad Topľou.
Polohopis.
Vlača leží na južnom okraji Nízkych Beskýd v doline Tople. Nadmorská výška v strede obce je 200 m n. m. a v chotári 160-250 m n. m. Rovinný až mierne zvlnený povrch odlesneného chotára tvoria prevažne štvrtohorné náplavy Tople a svahové hliny.
Dejiny.
Obec vznikla v chotári obce Medzianky. Spomína sa v roku 1349 ako súčasť panstva Chmeľov, od začiatku 15. storočia ako majetok drienovských Abovcov. 
V roku 1427 mala 13 port, v roku 1787 mala 21 domov a 156 obyvateľov, v roku 1828 mala 22 domov a 195 obyvateľov. 
Boli roľníci. JRD bolo založené v roku 1959. Časť obyvateľov pracovala v stavebných a iných podnikoch Prešova a Košíc.
Názov.
Vývin názvu obce

</doc>
<doc id="25860" url="https://sk.wikipedia.org/wiki?curid=25860" title="Vyšný Kazimír">
Vyšný Kazimír

Vyšný Kazimír je obec na Slovensku v okrese Vranov nad Topľou.

</doc>
<doc id="25861" url="https://sk.wikipedia.org/wiki?curid=25861" title="Vyšný Žipov">
Vyšný Žipov

Vyšný Žipov je obec na Slovensku v okrese Vranov nad Topľou.

</doc>
<doc id="25862" url="https://sk.wikipedia.org/wiki?curid=25862" title="Zámutov">
Zámutov

Zámutov je obec na Slovensku v okrese Vranov nad Topľou.
Kultúra a zaujímavosti.
Kultúra.
V obci pôsobí folklórna skupina Zamutovčan. 
Zaujímavosti.
V minulosti tu končila lesná železnica vedúca z Vranova n/T. 
Občianska vybavenosť.
Nachádzajú sa tu tri kostoly, okrem rímskokatolíckeho a evanjelického aj moderný gréckokatolícky chrám Ochrany Presvätej Bohorodičky z rokov 1968-1969. 

</doc>
<doc id="25863" url="https://sk.wikipedia.org/wiki?curid=25863" title="Zlatník (okres Vranov nad Topľou)">
Zlatník (okres Vranov nad Topľou)

Zlatník je obec na Slovensku v okrese Vranov nad Topľou.

</doc>
<doc id="25864" url="https://sk.wikipedia.org/wiki?curid=25864" title="Žalobín">
Žalobín

Žalobín je obec na Slovensku v okrese Vranov nad Topľou.
Prírodné podmienky.
Vodné toky.
Oľka a Ondava. Rieka Ondava, ktorá tečie chotárom obce je na úseku Slovenská Kajňa – Hencovce celoročne splavná. Poskytuje vhodné podmienky na vodnú turistiku aj pre úplnych začiatočníkov. V blízkosti obce funguje aj požičovňa lodí, ktorá organizuje splavy na riekach Ondava, Laborec, Topľa a Latorica.
Vodné plochy.
Domaša – 
Kultúra a zaujímavosti.
Pamiatky.
V novembri 1944 obec vypálili nemeckí vojaci za pomoc obyvateľov obce, tam pôsobiacim partizánom. Zhorelo 107 domov.
Hudba.
Konopianka – ľudový subor
Pravidelné podujatia.
Letné slávnosti

</doc>
<doc id="25865" url="https://sk.wikipedia.org/wiki?curid=25865" title="Rudník">
Rudník

Rudník môže byť:

</doc>
<doc id="25866" url="https://sk.wikipedia.org/wiki?curid=25866" title="Rudník (okres Myjava)">
Rudník (okres Myjava)

Rudník je obec na Slovensku v okrese Myjava.
Polohopis.
Obec leží na severe Myjavskej pahorkatiny. 
Dejiny.
Rudník vznikol v roku 1955 odlúčením niekoľkých kopaníc od Myjavy. V minulosti tu bol mlyn, vyhne, záboje na výrobu semencového oleja. Obyvateľstvo sa zaoberalo poľnohospodárstvom, ženy tkáčstvom, výšivkárstvom, vyrábali náročné čipky na súčasti krojov, muži výrobky z dreva. V roku 1957 založili JRD. Za socializmu väčšina obyvateľstva pracovala v priemyselných podnikoch v Myjave.

</doc>
<doc id="25867" url="https://sk.wikipedia.org/wiki?curid=25867" title="Betliar">
Betliar



</doc>
<doc id="25868" url="https://sk.wikipedia.org/wiki?curid=25868" title="Arnutovce">
Arnutovce

Arnutovce (, ) sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Hornádskej kotliny.
Susedné obce.
Iliašovce, Smižany, Spišský Štvrtok, Letanovce, Spišské Tomášovce, Mečedeľovce
Dejiny.
Prvá písomná zmienka o obci je z roku 1317.
Názov.
Vývin názvu obce
"Nemecký názov:" Emaus, Höfchen, Habchen
"Maďarský názov:" Arnótfalu
Politika.
Starostovia obce.
1990 - 1998 Vincent Ondirko (HPSR) 
1998 - 2000 Vincent Ondirko (HZDS) 
2000 - 2002 Jaroslav Gazdura (KDH) 
2000 - 2006 Jaroslav Gazdura (ANO, KDH, SDKÚ)
2006 - 2008 Jaroslav Gazdura (ANO, KDH, SDKÚ)
Obecné zastupiteľstvo.
1990 - 1994 - 9 poslancov
1994 - 1998 - 9 poslancov (7 KDH, 2 HPSR)
1998 - 2002 - 9 poslancov (7 KDH, 2 HZDS)
2002 - 2006 - 7 poslancov (4 KDH, 3 SDKÚ)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti:
Najčastejšie priezviská (1995):
PECHA 68×; PECHOVÁ 66×; BEHÁR 22×; BEHÁROVÁ 20×; HRUBIZNA 11×; HRUBIZNOVÁ 10×; MEDERIOVÁ 8×; DZURILLOVÁ 8×; ORAČKO 7×; PALOČAJ 7×; MEDERYOVÁ 7×; DZURILLA 7×; BALDOVSKÁ 7×; ČATLOŠOVÁ 7×; SOLÁR 7×; ŽIGOVÁ 6×; ČATLOŠ 6×; MARTINŮ 6×; BALDOVSKÝ 6×; KANDRA 5×; KLEINOVÁ 5×; SOLÁROVÁ 5×; LIPAJ 5×; ŠARIŠSKÁ 5×; PALOČAJOVÁ 4×; TEREŠTÍKOVÁ 4×; MAJCHEROVÁ 4×; ŠVEDA 4×; ŠMELKO 4×; ROXER 4×; ŠČUKA 4×; CAPÁK 4×; MEDERI 4×; JAVORSKÁ 4×; MIRGOVÁ 4×; ORAČKOVÁ 4×; ŠVEDOVÁ 4×; ROXEROVÁ 4×; PAGÁČOVÁ 4×; TULEJOVÁ 4×; ONDIRKO 4×; ORAVEC 4×; MIRGA 4×; VERNARSKÝ 3×; MEDERY 3×; PETRÁŠEKOVÁ 3×; ŠMELKOVÁ 3×; BAJTOŠOVÁ 3×; POLÁKOVÁ 3×; LIPAJOVÁ 3×; SUROVCOVÁ 3×; CAPÁKOVÁ 3×; DEPTOVÁ 3×; PACIGA 3×; TULEJ 3×; TOMEČKO 3×; MIKOLAJOVÁ 3×; KURUCOVÁ 2×; PLUTA 2×; PAGÁČ 2×; VYBOHOVÁ 2×; BARILLA 2×; VALIGURA 2×; GURECKÝ 2×; BENDÍKOVÁ 2×; TOMEČKOVÁ 2×; PACIGOVÁ 2×; IŠTOKOVÁ 2×; ŠOLTISOVÁ 2×; ŠOLTIS 2×; BAŠISTA 2×; BENDÍK 2×; KURUC 2×; PISKOVÁ 2×; LAVEN 2×; BUKŠÁR 2×; GREŠ 2×; KANDROVÁ 2×; ŽIGA 2×; MELEGOVÁ 2×; SKOKANOVÁ 2×; BUKŠÁROVÁ 2×; RUSINOVÁ 2×; BAŠISTOVÁ 2×; RUSSIN 2×; MAJCHER 2×; LAPŠANSKÝ 2×; ADLEROVÁ 2×; POPOVIČOVÁ 2×; PETRÁŠEK 2×; ŠARIŠSKÝ 2×; ONDIRKOVÁ 2×; MIKOLAJ 2×; VYBOH 2×; ALMAŠIOVÁ 2×; ADLER 3×,KSSJ
Školstvo.
Materská škola - Arnutovce 11

</doc>
<doc id="25869" url="https://sk.wikipedia.org/wiki?curid=25869" title="Betlanovce">
Betlanovce

Betlanovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza vo východnej časti Vikartovskej priekopy na západe Hornádskej kotliny.
Susedné obce.
Hrabušice, Hranovnica, Spišský Štiavnik, Vernár, Vydrník 
Vodné toky.
Cez obec preteká rieka Hornád.
Symboly obce.
http://www.crwflags.com/fotw/flags/sk-sn-be.html
Pečať, erb a vlajka
Dejiny.
Svoje pomenovanie dostala podľa Bethlena, ktorý žil okolo roku 1260. Obec patrila do tzv. Malej stolice spišských kopijníkov, ktorá tu sídlila a postavila župný hrad. Obec bola rodovým sídlom známych podnikateľov Turzovcov.
Názov.
Vývin názvu obce
"Nemecký názov:" Betelsdorf, Bethelsdorf
"Maďarský názov:" Betlenfalu
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Kultúra a zaujímavosti.
Pravidelné podujatia.
Tenisové turnaje a turnaje v pingpongu.
Šport.
V obci Betlanovce sa nachádza tenisový kurt a pingpong. Obec Betlanovce má dobrovoľný hasičský zbor.

</doc>
<doc id="25870" url="https://sk.wikipedia.org/wiki?curid=25870" title="Bystrany">
Bystrany

Bystrany sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny.
Susedné obce.
Olcnava, Hincovce, Spišské Podhradie, Spišské Vlachy
Dejiny.
Prvá písomná zmienka o obci je z roku 1268. Názov obce je nemeckého pôvodu. Pôvodne sa volala Eulenbach - soví potok, neskôr bola premenovaná na Vlenbach, Veľbach a po 2. svetovej vojne na Bystrany. 
&lt;br&gt;V roku 1779 bol postavený rímskokatolícky kostol sv. Petra a Pavla. V polovici 19. storočia si Gustáv Čáki (1803 - 1883) postavil v obci kaštieľ v neoklasicistickom štýle. Taktiež v tomto období bola postavená kaplnka a pri kaštieli vysadená záhrada s parkom, vzácnymi drevinami, stromami a fontánou uprostred. Posledný majiteľ kaštieľa bol Hilár Čáki, ktorý ho vlastnil až do konfiškácie v roku 1945. Kaštieľ bol zbúraný v roku 1992-1993. Za kostolom sú v hrobkách pochovaní niektorí z rodu Čákiovcov.
Názov.
Vývin názvu obce
"Nemecký názov:" Ulebach, Eullabach, Wellbach, Eilenbach
"Maďarský názov:" Velbach, Ágostháza

</doc>
<doc id="25871" url="https://sk.wikipedia.org/wiki?curid=25871" title="Danišovce">
Danišovce

Danišovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v Hornádskej kotline, 5 km východne od okresného mesta Spišská Nová Ves. Jej stred leží v nadmorskej výške 470m, ale severná časť obce presahuje výšku 600m. 
Susedné obce.
Domaňovce, Harichovce, Jamník, Odorín
Vodné toky.
Odorica
Symboly obce.
Symboly na crwflags.com
Názov.
Vývin názvu obce
"Nemecký názov:" Diensdorf, Densdorf, Dienstdorf
"Maďarský názov:" Danisóc, Dénesfalu
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2008):
Zloženie obyvateľstva podľa národnosti (2008):

</doc>
<doc id="25872" url="https://sk.wikipedia.org/wiki?curid=25872" title="Harichovce">
Harichovce

Harichovce sú obec na Slovensku v okrese Spišská Nová Ves, v Košickom kraji. Preteká ňou Levočský potok. Je tu škôlka, škola, kostol, kaplnka, cyklistický chodník...
Polohopis.
Obec sa nachádza na styku Medvedích chrbtov s Levočskou kotlinou v centrálnej časti Hornádskej kotliny.
Susedné obce.
Danišovce, Iliašovce, Levoča, Odorín, Spišská Nová Ves
Vodné toky.
Levočský potok
Názov.
Vývin názvu obce
Kultúra a zaujímavosti.
Pomníky.
Padlým v druhej svetovej vojne.
Pravidelné podujatia.
Folklórne slávnosti obce.

</doc>
<doc id="25873" url="https://sk.wikipedia.org/wiki?curid=25873" title="Hincovce">
Hincovce

Hincovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v Hornádskej kotline v úzkej doline potoka Peklisko, ľavostranného prítoku Hornádu.
Susedné obce.
Baldovce, Buglovce, Bystrany, Spišské Podhradie - Katúň, Spišský Hrušov
Časti obce.
Trsťany
Symboly obce.
http://www.ngw.nl/int/slo/h/hincovce.htm, http://www.crwflags.com/fotw/flags/sk-sn-hi.html
Názov.
Vývin názvu obce
"Maďarský názov:" "Hincóc", "Szepesnádasd"
Politika.
Starostovia obce.
1990 - 1994 Miloslav Vaverčák (VPN)
1994 - 1998 Ondrej Filip (KDH)
1998 - 2002 Ondrej Filip (NEKA)
2002 - 2006 Tatiana Brandoburová (ANO, KDH, SDKÚ)
Obecné zastupiteľstvo.
1990 - 1994 - 10 poslancov
1994 - 1998 - 9 poslancov (6 KDH, 3 HZDS)
1998 - 2002 - 9 poslancov (5 KDH, 4 HZDS)
2002 - 2006 - 5 poslancov (3 KDH, 1 HZDS, 1 NEKA)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):

</doc>
<doc id="25874" url="https://sk.wikipedia.org/wiki?curid=25874" title="Hnilčík">
Hnilčík

Hnilčík je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v severnej časti Slovenského rudohoria v údolí Železného potoka.
Susedné obce.
Hnilec, Nálepkovo, Spišská Nová Ves, Teplička, Závadka
Časti obce.
Dolný Hnilčík (Jerohuta), Chotár, Roztoky, Gezwäng, Zimná dolina, Furmanec, Cechy, Štolvek, Bindt.
Symboly obce.
Heraldická komisia Ministerstva vnútra Slovenskej republiky po prerokovaní odporučila prípisom č.j. HR 154/H – 75/97 dňa 26. mája 1997 schváliť obecnému zastupiteľstvu obce Hnilčík erb. Zároveň bol erb zaevidovaný do Heraldického registra SR v tejto podobe: „V zelenom štíte geometricky štylizovaná Panna Mária, vľavo v náručí s Ježiškom, postavy sú strieborné, zlato korunované, zlato nimbované, odeté v striebornom, zlato lemovanom šate, sprevádzané vpravo čiernymi kladivkami so zlatými skríženými poriskami“.
Okrem toho bola zadefinovaná obecná vlajka takto:
„Vlajka obce pozostáva zo štyroch pozdĺžnych pruhov vo farbách zelenej, bielej, žltej a čiernej. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.“
Obecná pečať má takúto oficiálnu podobu:
„Je kruhová, bez heraldického šrafovania. V strede pečatného poľa je zvolený obecný symbol, ktorý môže byť zobrazený aj bez štítu. Kruhopis pečate znie: OBEC HNILČÍK“.
Uznaniu obecných symbolov predchádza archívny výskum historických reálií a ich spracovanie do návrhu obecného erbu, pečate a vlajky (Žifčák, 1997).
Hnilčík mal už na konci 18. storočia takú vyvinutú administratívu, že dokumenty overoval vlastnou pečaťou. Jej otlačok sa našiel na písomnosti z roku 1801. Pečať má priemery a a má vo svojom poli umiestnenú štylizovanú Madonu s dieťaťom, vpravo so skráteným názvom osady „HNIL“ a vľavo s dvoma skríženými baníckymi kladivkami. Predpokladá sa, že pečatidlo si dali vyrobiť už v osemdesiatych rokoch 18. storočia.
Dejiny.
V dnešnej podobe vznikol Hnilčík až v roku 1961 (vytvorením katastra spojením Horného Hnilčíka – osady Hnilčík – dovtedy miestnej časti Spišskej Novej Vsi a Dolného Hnilčíka – obce Hnilčík, ako aj Bindtu a Roztok). Táto skutočnosť je odrazom historického vývoja osídlenia dvoch častí, patriacich do sféry mesta Nová Ves (Iglov) a markušovských pánov rodu Mariássy.
Názov.
Vývin názvu obce
"Nemecký názov:" Eisenbach 
"Maďarský názov:" Hnilczek, Kishnyilec
Politika.
Starostovia obce.
V Hnilčíku sú známi nasledujúci predstavitelia samosprávy:
Obecné zastupiteľstvo.
19901994 – 11 poslancov
19941998 – 11 poslancov (9 HZDS, 1 KDH, 1 SDĽ)
19982002 – 11 poslancov (9 HZDS, 2 KDH)
20022006 – 5 poslancov (3 HZDS, 1 KDH, 1 NEKA)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Kultúra a zaujímavosti.
Pomníky.
Pomník obetiam vojenského nešťastia, keď sa tu zrazili dve stíhačky Mig-29 na sedle Grajnár. Jeden z pilotov zahynul.
Občianska vybavenosť.
Farský úrad.
Rímskokatolícky úrad 
Školstvo.
Materská škola – Hnilčík 39
Šport.
V obci Hnilčík je športom číslo 1 futbal.

</doc>
<doc id="25875" url="https://sk.wikipedia.org/wiki?curid=25875" title="Hnilec (obec)">
Hnilec (obec)

Hnilec je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v Slovenskom rudohorí, v údolí rieky Hnilec, pod masívom Babinej, Súľovej, Veľkej a Malej Knoly. Vznikla po roku 1290, bola pôvodne baníckou obcou. 
Susedné obce.
Gemerská Poloma, Hnilčík, Mlynky, Nálepkovo, Vlachovo 
Ulice.
Delí sa na: Garbovňa, Kút, Delava, Maša, Gapel, Pumplovka, Hamer, Kolónia, Huta, Trosky.
Vodné toky.
Hnilec
Vodné plochy.
V blízkosti sa nachádza známa vodná nádrž Palcmanská Maša.
Dejiny.
Vznikla po roku 1290, bola pôvodne baníckou obcou. Obyvatelia obce pracovali na výstavbe trati 
Margecany – Červená Skala. V období SNP sa obyvatelia aktívne zapojili do partizánského hnutia. 
Za rakúsko-uhorskej monarchie bol Hnilec rozdelený na Gemerský a na Spišský. Gemerský tvorili dve osady: Ondrášová a Nový Svet, ktoré neskôr splynuli. Spišský Hnilec patril k Spišskej Novej Vsi ako jej osada. Hranicou medzi Gemerským a Spišským Hnilcom bola rieka Hnilec. V roku 1926 sa gemerská a spišská časť spojili, naďalej však patrili k Spišskej Novej Vsi až do roku 1954, kedy sa Hnilec osamostatnil.
Názov.
Vývin názvu obce
Politika.
Starostovia obce.
starosta: Otakar Jeremiáš
Obyvateľstvo.
počet obyvateľov: 547
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Občianska vybavenosť.
Farský úrad.
Rímskokatolícky – Hnilec 40
Duchovný správca: Viliam Maretta
Školstvo.
Základná aj materská škola boli zatvorené kvôli malému počtu žiakov.
Osobnosti obce.
Pôsobili tu.
Štefan Mišík (* 1843 - † 1919), historik a etnograf bojujúci za slovenskú národnú samostatnosť. Na farskej budove a na ceste na Grajnár, na skalnej stienke vedľa cesty, sú umiestnené jeho pamätné tabule.

</doc>
<doc id="25876" url="https://sk.wikipedia.org/wiki?curid=25876" title="Hrabušice">
Hrabušice

Hrabušice () sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Hornádskej kotliny a na severných svahoch Slovenského raja. Asi južne od obce sa začína prielom Hornádu. Spišská Nová Ves je vzdialená , Poprad a Kežmarok .
Susedné obce.
Spišský Štvrtok, Betlanovce, Letanovce, Stratená, Vernár, Vydrník, Jánovce
Ulice.
Hlavná, Obchodná, Partizánska, Nová, ul. Slovenského raja, Gaštanová, Bernolákova, Lúčna, Zelená, Hviezdoslavova, Letná, Zimná, Jarná, Tomašovská, Emila Makovického
Vodné toky.
Hrabušický potok (hov. Vydrničanka); Hornád
Vodné plochy.
 smer na juh vodná nádrž Palcmanská Maša.
Dejiny.
Archeologické nálezy datujú osídlenie okolia Hrabušíc už v latenskej dobe, z ktorej sa tu našlo sídlisko púchovskej kultúry. Najstaršie písomné správy o „(villa) Compositi“ pochádzajú z roku 1279, názov „Capusdorf“ bol použitý v roku 1284 a „Káposztafálva“ v roku 1440. Pod názvom „Hrabusicze“ vystupuje v roku 1773 a súčasný názov bol ustálený okolo roku 1927. 
Hrabušice, ktoré sa vyvíjali ako trhové mestečko patrili do spoločenstva Spišských Sasov a od roku 1465 bola majetkom Spišského hradu. Jarmočné právo užívala v rokoch 15821638 a obyvatelia sa živili najmä poľnohospodárstvom a poľovníctvom. V obci bol mlyn, píla, pivovar, hámre a vysoká pec. Pri sčítaní v roku 1787 v nej žilo 843 obyvateľov v 97 domoch, v 60. rokoch 19. storočia bola centrom slovenského národného hnutia na Spiši. Dnes sú Hrabušice vstupnou bránou do Slovenského raja a profilujú sa ako významné regionálne stredisko cestovného ruchu a turizmu.
Názov.
Vývin názvu obce
"Nemecký názov:" Kabsdorf, Kapsdorf 
"Maďarský názov:" Káposztafalva
Politika.
Predsedovia MNV.
19451946 Jozef Lučivjanský – predseda RNV
19461948 Jozef Staš 
19481954 Ján Sutor
19541957 Štefan Novotný
19571964 Ján Sutor
19641968 Ján Krtus (vzdal sa funkcie 13.8.1968)
19681971 Jozef Kapsdorfer a Emil Barabas (zastupujúci predsedu)
19711975 Ján Lapšanský
19751989 Štefan Kukura (v rokoch 19751976 zastupujúci predseda)
Obecné zastupiteľstvo.
Obecné zastupiteľstvo malo v rokoch 19901994 26 poslancov. V rokoch 19941998 ich počet poklesol na 14 (8 KDH, 4 HZDS, 2 SDĽ). Neskôr v rokoch 19982002 12 poslancov (4 KDH, 4 SDĽ, 2 HZDS, 2 SNS). V rokoch 20022006 9 poslancov (3 KDH, 3 SDĽ, 2 ANO, 1 NEKA), a roku 20062010 rovnaký počet poslancov (5 KDH, 3 SMER-SD, 1 SF). 
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Najčastejšie priezviská v obci v roku 1995 sú Kroščen/Kroščenová (145/139×) a Žiga/Žigová (42/42×). 
Kultúra a zaujímavosti.
Pravidelné podujatia.
12.februára sa od roku 2004 koná vyhodnotenie súťaže „Ilustrácia“ na počesť hrabušického rodáka E. Makovického. Súťaž je určená pre deti. V roku 2004 len pre žiakov ZŠ Hrabušice, od 2005 pre deti združenia Mikroregión Sever.
Turistika.
Z obce je prístupných niekoľko významných turistických atrakcií Národného parku Slovenský raj:
Školstvo.
Základná škola s materskou školou – Hlavná 369
Občianska vybavenosť.
Farský úrad.
Katolíckí farári pôsobiaci v Hrabušiciach:
17101711  Vojtech Šiserovič
17111714  Juraj Janovič
17141717  Štefan Koterbakovič
17171738  Ján Magassy
17381740  Jan Augustin Švábenský
17401775  Matej Sartoris
17751776  Ignác Klaus
17761791  Ján Kraitzer
17911806  Jozef Schechovič
18061813  Ján Lipter
18131817  Ján Čamrda
18171869  Michal Kolársky (1789, Buglovce – 1869, Hrabušice)
18691906  Ján Raáb (1824, Rožňava – 1906, Gánovce)
19061948  Ľudovít Sax (18561948)
19481958  Július Hromada (18991960)
19581984  Pavol Dobránsky (1922, Markušovce -?)
19841996  ThDr. Štefan Boržík, PhD. (* 1949, Studenec)
19962011 Mgr. Andrej Barnáš (* 1969 Lesnica)
2011 2014 PhDr. Pavol Kula
2014 - Mgr. Ľubomír Cvengroš

</doc>
<doc id="25877" url="https://sk.wikipedia.org/wiki?curid=25877" title="Chrasť nad Hornádom">
Chrasť nad Hornádom

Chrasť nad Hornádom je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza vo východnej časti Hornádskej kotliny a na severných svahoch Galmusu.
Susedné obce.
Jamník, Poráč, Spišský Hrušov, Vítkovce, Matejovce nad Hornádom.
Vodné toky.
Hornád, Zlatník, Tekovský jarok
Názov.
Vývin názvu obce
"Nemecký názov:" Hrosst
"Maďarský názov:" Harászt
Politika.
Starostovia obce.
1990 - 1993 František Pramuka (NEKA) 
1993 - 2002 Jozef Melega (KDH) (KDH)
2002 - 2003 Jozef Melega (ANO + KDH + SDKÚ)
2004 - 2006 Marián Melega 
2006 - 2010 Marián Melega (SDKÚ-DS, KDH)
2010 - 2014 Marián Melega (SDKÚ-DS, KDH)
11.12.2014 Marián Melega (KDH,ROI)
Obecné zastupiteľstvo.
1990 - 1994 - 11 poslancov
1994 - 1998 - 11 poslancov (5 KDH, 3 HZDS, 3 NEKA)
1998 - 2002 - 11 poslancov (8 KDH, 3 NEKA)
2002 - 2006 - 7 poslancov (4 KDH, 3 SDKÚ)
2006 - 2010 - 7 poslancov (6 KDH, 1 NEKA )
2010 - 2014 - 7 poslancov (7 KDH,od 7.11.2013 6 KDH 1 NEKA )
11.12.2014- ? 3 poslanci (3 KDH) od 22.12.2014 1 poslanec nez.
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Šport.
V obci pôsobí jedna telovýchovná jednota z futbalovým oddielom.Niekoľko sezón mala aj stolnotenisový oddiel.
Momentálne pôsobia futbalové družstvá dospelých, dorastu a žiakov v okresnej súťaži SOFZ.Striedavo však už hrali aj vo vyššej, krajskej súťaži.

</doc>
<doc id="25878" url="https://sk.wikipedia.org/wiki?curid=25878" title="Iliašovce">
Iliašovce

Iliašovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v severozápadnej časti Hornádskej kotliny v doline Iliašovského potoka.
Susedné obce.
Arnutovce, Dlhé Stráže, Dravce, Harichovce, Kurimany, Smižany, Spišská Nová Ves, Spišský Štvrtok
Symboly obce.
Erb.
V striebornom poli čierny kráčajúci medveď.
Názov.
Vývin názvu obce
"Nemecký názov:" Spernsdorf, Selgersdorf
"Maďarský názov:" Illésfalu
"Latinský názov:" Villa Ursi, Villa Sperarum

</doc>
<doc id="25879" url="https://sk.wikipedia.org/wiki?curid=25879" title="Jamník (okres Spišská Nová Ves)">
Jamník (okres Spišská Nová Ves)

Jamník je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny v doline potoka Jamníček. Okresné mesto Spišská Nová Ves je od obce vzdialené 8 km a krajské mesto Košice je vzdialené cca. 60 km juhovýchodne od obce. Kataster obce sa rozprestiera na ploche cca. 814 ha (8,14 km2).
Susedné obce.
Danišovce, Domaňovce, Chrasť nad Hornádom, Matejovce nad Hornádom, Odorín, Spišský Hrušov
Názov.
Vývin názvu obce
"Nemecký názov:" Jamnik
"Maďarský názov:" Jamnik, Szepesárki
Politika.
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Šport.
A mužstvo Jamníka hrá 1. triedu, čo je najvyššia okresná súťaž. Dorastenci hrajú 1. a žiaci 2. ligu. Obec má aj ihrisko s umelým povrchom, vhodné na hranie tenisu, futbalu, basketbalu a v zime hokeja.

</doc>
<doc id="25880" url="https://sk.wikipedia.org/wiki?curid=25880" title="Kaľava">
Kaľava

Kaľava je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza na južných svahoch pohoria Branisko.
Susedné obce.
Hrišovce, Kolinovce, Krompachy, Richnava, Vojkovce, Slatvina
Politika.
Starostovia obce.
19901994 Jozef Bandžuch (KSS)
19942002 Jozef Bandžuch (SDĽ)
20022006 Jozef Bandžuch (SDĽ + KSS)&lt;br&gt;
20062010 Jozef Bandžuch (NeKa)
Obecné zastupiteľstvo.
19901994 – 12 poslancov
19941998 – 10 poslancov (3 HZDS, 2 KDH, 2 SDĽ, 2 SZS, 1 SDSS)
19982002 – 10 poslancov (7 SDĽ, 3 KSS)
20022006 – 5 poslancov (2 KSS, 1 HZDS, 1 KDH, 1 NEKA)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2011):
Zloženie obyvateľstva podľa národnosti (2001):
Občianska vybavenosť.
Farský úrad.
filiálka rimskokatolického farského úradu Slatvina
Školstvo.
V obci sa nachádza materská a základná škola pre 1.3. ročník.

</doc>
<doc id="25881" url="https://sk.wikipedia.org/wiki?curid=25881" title="Kolinovce">
Kolinovce

Kolinovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v Hornádskej kotline na styku pohoria Branisko a Galmus.
Predtým Kolínovce, okres Spišská Nová Ves. Stred obce leží v nadmorskej výške 389 metrov n. m., vo východnej časti Hornádskej kotliny, na V od Spišskej Novej Vsi. 
Susedné obce.
Kaľava, Krompachy, Spišské Vlachy
Názov.
Vývin názvu obce
"Nemecký názov:" Kohldorf, Kolenitz, Kolenowetz 
"Maďarský názov:" Kolinfalva
Dejiny.
Prvá zmienka o Kolinovciach je v saskom privilégiu z roku 1312. Roku 1404 kráľ Žigmund Luxemburský daroval obec spišskému farárovi na základinu. Roku 1693 patrila do domínia Spišského hradu. V roku 1900 temer polovica obyvateľov pracovala v priemysle. Obec s radovou ulicovou zástavbou je rozdelená Hornádom na dve časti.
Politika.
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Občianska vybavenosť.
Farský úrad.
Filiálka rimskokatolického farského úradu Spišské Vlachy

</doc>
<doc id="25882" url="https://sk.wikipedia.org/wiki?curid=25882" title="Letanovce">
Letanovce

Letanovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Hornádskej kotliny na brehoch potoka Brusník a na severných svahoch Slovenského raja.
Susedné obce.
Hrabušice, Smižany, Spišské Tomášovce, Spišský Štvrtok, Arnutovce
Ulice.
Slovenského raja, Slobody, Staničná, Školská, Hanulova, Nábrežná, Štúrova, Malá, Krátka, Poľná, Záhradná, Michalská, Slovenského národného povstania, Tatranská, Cintorínska, Okružná
Vodné toky.
Brusník
Symboly obce.
https://www.letanovce.sk/symboly-obce
Názov.
Vývin názvu obce
"Nemecký názov:" Lettensdorf
"Maďarský názov:" Letánfalu, Létánfalva
Kultúra a zaujímavosti.
Pravidelné podujatia.
Každú druhú augustovú nedeľu v roku sa na Kláštorisku v Slovenskom raji koná oslava Dňa Slovenských hôr.
Každý rok posledný júlový víkend sa konajú folklórne slávnosti „Pod lipami“.
Občianska vybavenosť.
Farský úrad.
Správca farnosti: Mgr. Marián Sivoň
Kaplán: Mgr. Dominik Janky
Šport.
Oddiely Športového klubu Breznovica Letanovce:
Oddiely Športového klubu TJ Družstevník Letanovce:

</doc>
<doc id="25883" url="https://sk.wikipedia.org/wiki?curid=25883" title="Lieskovany">
Lieskovany

Lieskovany sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny na pravom brehu Levočského potoka.
Susedné obce.
Markušovce, Odorín, Spišská Nová Ves, Harichovce, Danišovce, Teplička, Matejovce nad Hornádom.
Vodné toky.
Cez obec preteká Levočský potok.
Názov.
Vývin názvu obce
"Nemecký názov:" Steckensdorf, Haseldorf
"Maďarský názov:" Leszkovány 
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Školstvo.
Materská škola - č. d. 50

</doc>
<doc id="25884" url="https://sk.wikipedia.org/wiki?curid=25884" title="Markušovce">
Markušovce

Markušovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny na sútoku Levočského potoka s Hornádom.
Susedné obce.
Lieskovany, Matejovce nad Hornádom, Odorín, Rudňany, Spišská Nová Ves, Teplička, Závadka
Ulice.
Komenského, Školská, SNP, Michalská, Sv. Jána Nepomuckého, Za Hornádom, Bystrá, Odorínska cesta, Podhradová, Pod horou, Slovenská, Brezová, Poľná, Krátka, Železničná, Banícka, Za Tehelňou, Jareček
Vodné toky.
Hornád, Levočský potok, Odorica, Markušovský potok
Symboly obce.
V modrom štíte v zelenej pažiti stojaci striebrovlasý vľavo hľadiaci rozkrídlený anjel v striebornom rúchu a zlatom kabátci, v pravici so zlatou ratolesťou, v ľavici so zlatým vencom.
Pozostáva zo štyroch pruhov vo farbách zelenej, žltej, bielej a modrej. Vlajka je ukončená tromi cípmi.
Názov.
Cudzie názvy obce
Kultúra a zaujímavosti.
Pamiatky.
Centrum obce s farským kostolom, hradom a súborom kaštieľov a kúrií bolo pre svoje pamiatkové hodnoty v roku 1993 vyhlásené za pamiatkovú zónu.
Pomníky.
V obci sa nachádza pomník padlých Markušovčanov v druhej svetovej vojne
Prírodné pamiatky.
Markušovský skalný hríb.
Nachádza sa v centrálnej časti národnej prírodnej pamiatky Markušovské steny na strmom svahu vo výške Ide o najkrajší hríbovitý skalný útvar na Slovensku. Vznikol v hornádskych vrstvách. Tvorí ho vysoká noha zložená zo zlepencov, ktoré sú menej odolné voči zvetrávaniu a tak sa rozpadli skôr ako pieskovce, z ktorých je vytvorený klobúk hríba o priemere cca . Chránený objekt leží od obce Markušovce v Hornádskej kotline. Geologicky je územie budované vnútrokarpatským paleogénom. Jeho bázu tvoria zlepence. Zrnitostné pomery zlepencov sa často menia, od balvanitých až po drobnozrnné. Zlepence transgredovali na podložné triasové vápence, pričom vyplnili aj nerovnosti podkladu. Medzi okruhliakmi dominujúcou horninou sú podložné svetlé vápence rozličného stupňa opracovania. Menej sa vyskytujú úlomky fylitov a zelených bridlíc. Podmienkou utvorenia osobitého príkladu hríbovitého útvaru je petrografická rozdielnosť podložnej časti, z ktorej je utvorená „"noha"“, a vrcholovej časti. Kým spodné časti tvorí hrubozrnný, typický zlepenec, mechanicky menej odolný, vrchná časť má pieskovcový charakter s väčšou súdržnosťou. Na formovaní sa však uplatnili i procesy riečnej erózie rieky Hornád, nad ktorej pravým brehom sa skalný hríb vypína, a čiastočne i veterná erózia. Tento proces nerovnomerného zvetrávania vytvoril jav skutočne zriedkavý. Je vysoký viac ako 8 metrov a je situovaný do okraja zlepencovej skalnej stráne. Je sprístupnený náučným chodníkom. Markušovský skalný hríb (1976, ) je nepochybne najznámejši slovenský hríbovitý skalný útvar.
Markušovské steny – Národná prírodná pamiatka.
Ide o chránené územie o rozlohe cca . Leží v Hornádskej kotline na ľavom brehu rieky Hornád medzi obcami Markušovce a Matejovce nad Hornádom. Neopakovateľný obraz územiu dávajú strmé skalné steny, v ktorých príroda počas štvrtohôr zvetrávaním, činnosťou vody, ľadu, slnka a vetra vytvorila ojedinelé skalné útvary.
Markušovská dolina.
Markušovská dolina ponúka široké možnosti na relax, turistiku, cyklistiku a je veľmi populárna ako medzi mladými, tak aj staršími občanmi.
Doprava.
Centrom obce prechádza železničná trať Žilina – Košice, ktorá tu má zastávku. Zo Spišskej Novej Vsi tu vedie cesta III. triedy, smerujúca do Rudnian, ako aj cesta z obce Odorín. Do obce je pravidelné autobusové aj vlakové spojenie.
Zdravotníctvo.
V obci sa nachádza zdravotné stredisko na ulici Banícka 212/8, kde sa nachádzajú nasledujúce služby:
Šport.
Obec hrá futbalovú ligu a získava výborné umiestnenia v šachu. Podmienky na športovanie sú dobré. Nachádza sa tu futbalové, a multifunkčné ihrisko. Dobrovoľní hasiči obce Markušovce pravidelne vedú okresnú hasičskú ligu a patria medzi najlepšie družstvá v rámci Košického kraja. V poslednom období sa do súťaží zapájajú 2 družstvá mužov a 2 družstvá žien. V rokoch 2001, 2003 a 2005 vyhrali krajské kolo previerok a postúpili na národné kolo, kde sa umiestnili v kategórii dorastencov na 5. mieste (r. 2001) a v kategórii mužov na 4. mieste (r. 2003) a 6. mieste (r. 2005 Šurany).

</doc>
<doc id="25885" url="https://sk.wikipedia.org/wiki?curid=25885" title="Matejovce nad Hornádom">
Matejovce nad Hornádom

Matejovce nad Hornádom sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny na pravom brehu rieky Hornád.
Susedné obce.
Chrasť nad Hornádom, Jamník, Markušovce, Poráč, Rudňany 
Časti obce.
Kolonia,
Roveň,
Dedina,
Kamienče
Vodné toky.
Hornád
Symboly obce.
http://www.crwflags.com/fotw/flags/sk-sn-mh.html
Erb obce.
Zo spodného okraja červeného štítu vyrastajúca zlatovlasá, zlatým prstencom nimbovaná striebroodetá sv. Katarína v zelenom plášti, oboma rukami pred sebou držiaca veľkú zlatú palmovú ratolesť. Vľavo spoza nej a dolného okraja štítu zlaté ozubené koleso.
Vlajka obce.
Pozostáva zo siedmich pozdĺžnych pruhov vo farbách červenej (1/9), žltej (1/9), bielej (2/9), zelenej (1/9), bielej (2/9), žltej (1/9) a červenej (1/9). Vlajka má pomer strán 2:3 
a ukončená je tromi cípmi, tj. dvoma zástrihmi, siahajucími do tretiny jej listu.
Pečať obce.
Je kruhová, bez heraldického šrafovania. V strede poľa je vyplnená erbom obce a kruhopis obsahuje text: OBEC MATEJOVCE NAD HORNÁDOM.
Názov.
Vývin názvu obce 
"Nemecký názov": Mateowitz, Matejowitz, Matheotz, Matzdorf
"Maďarský názov": Matejocz, Matejócz, Hernádmáté
Politika.
Richtári obce.
18961899 Matej Sedlák 
18991901 Jozef Dzurica 
19011903 Jozef Sedlák 
19031906 Martin Almáši 
19061909 Andrej Filip 
19101914 Pavol Michalko 
19151918 Jozef Hozza, podrichtár
Starostovia obce.
19181920 Jozef Hozza 
19201923 Ondrej Hozza 
19231927 Jozef Melega 
19281931 Jozef Hozza 
19311938 Pavel Michalko 
19381945 Juraj Kozák ml. (19421944 ako vládny komisár)
Predsedovia MNV v obci.
19451949 Štefan Fabini 
19501954 Tomáš Jánošík 
19541960 Štefan Sedlák 
19601971 Ondrej Šimo 
19711986 Viktor Smotrila 
19861989 Ing. Emil Jánošík
Starostovia obce.
19901998 František Šteiner (KDH)
19982006 Terézia Kočišová (NEKA)
20062010 Ambróz Franko (NEKA)
20102014 Terézia Kočišová (NEKA)
Obecné zastupiteľstvo.
19901994 – 9 poslancov
19941998 – 9 poslancov (4 NEKA, 3 KDH, 2 SNS)
19982002 – 9 poslancov (6 SNS, 2 NEKA, 1 HZDS)
20022006 – 5 poslancov (5 NEKA)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Školstvo.
Materská škola – č. d. 97
Základná škola 1.4.

</doc>
<doc id="25886" url="https://sk.wikipedia.org/wiki?curid=25886" title="Mlynky (okres Spišská Nová Ves)">
Mlynky (okres Spišská Nová Ves)

Mlynky sú obec na Slovensku v okrese Spišská Nová Ves v Košickom kraji.
Polohopis.
Obec sa nachádza vo východnej časti Slovenského rudohoria na hornom toku Hnilca, pri Palcmanskej Maši.
S obcou susedia Dedinky, Dobšiná, Hnilec, Smižany, Spišská Nová Ves. 
Časti obce.
Obec má 6 častí: Biele Vody, Havrania Dolina, Palcmanská Maša, Prostredný Hámor, Rakovec a Sykavka.
Dejiny.
Obec vznikla v roku 1960 odčlenením sa od Spišskej Novej Vsi. Tvorí ju sedem bývalých baníckych osád tohto mesta.
Kultúra a zaujímavosti.
Kultúra.
Každý rok sa organizujú preteky v alpskom lyžovaní „Banícký kahanec“, ktoré majú dlhoročnú tradíciu. Preteky sa uskutočňujú v lyžiarskom stredisku Gugel, s umelým zasnežovaním.
Občianska vybavenosť.
Obec je filiálkou Rímskokatolíckeho úradu Dedinky a Evanjelicého cirkevného zboru v Dobšinej. Nachádza sa tu Základná škola s materskou školou – Biele Vody.

</doc>
<doc id="25887" url="https://sk.wikipedia.org/wiki?curid=25887" title="Odorín">
Odorín

Odorín je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny v doline potoka Odorica.
V nadmorskej výške 435 – 
Susedné obce.
Harichovce, Danišovce, Markušovce, Lieskovany, Spišská Nová Ves, Jamník, Matejovce nad Hornádom
Názov.
Vývin názvu obce
"Nemecký názov:" Dirn
"Maďarský názov:" Odorín, Szepesedelény
Politika.
Starostovia obce.
1990 – 1998 Jozef Džubák (KDH)
1998 – 2002 Mikuláš Živčák (KDH)
2002 – 2006 Mikuláš Živčák (ANO + KDH + SDKÚ)
2010 – 2014 Mikuláš Živčák (ANO + KDH + SDKÚ)
Obecné zastupiteľstvo.
1990 – 1994 – 12 poslancov
1994 – 1998 – 12 poslancov (11 KDH, 1 HZDS)
1998 – 2002 – 12 poslancov (4 HZDS, 4 KDH, 4 SNS)
2002 – 2006 – 7 poslancov (5 KDH, 2 HZDS)
2010 – 2014 – poslancov
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Kultúra a zaujímavosti.
Zaujímavosti.
V katastri obce se nachádza Národná prírodná pamiatka Markušovské steny. V nej sa nechádza osem metrov vysoký Markušovský skalný hríb.
Občianska vybavenosť.
Farský úrad.
Duchovný správca: Mgr. Ľubomír Karkoška
Kaplán: ThDr. Ing. Martin Kakalej, PhD.

</doc>
<doc id="25888" url="https://sk.wikipedia.org/wiki?curid=25888" title="Olcnava">
Olcnava

Olcnava je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny a na severných svahoch Galmusu.
Susedné obce.
Bystrany, Poráč, Slovinky, Spišské Vlachy, Spišský Hrušov, Vítkovce 
Časti obce.
Palenčiareň, Raj, Kamenná
Vodné toky.
Hornád, Kamenný potok, potok Biela voda, potok Peklisko, Olcnavský potok
Názov.
Vývin názvu obce
"Maďarský názov:" Detrefalva
Politika.
Starostovia obce.
1990 - 1994 Milan Gardošík (ČSSP + HP)
1994 - 2000 Milan Gardošík (HZDS)
2001 - 2002 Peter Horváth (ANO + KDH + SDKU)
2002 - 2006 Peter Horváth (ANO + KDH + SDKÚ)
2006 - 2010 Ing. RSDr. Jozef Gardošík (HZDS + SMER + SNS)
2010 - 2014 Jaroslav Salaj (SMER)
2014 - 2017 Jaroslav Salaj (SMER)
Obecné zastupiteľstvo.
1990 - 1994 - 11 poslancov
1994 - 1998 - 12 poslancov: (9 KDH, 3 HZDS)
1998 - 2002 - 11 poslancov: (6 HZDS, 5 KDH)
2002 - 2006 - 7 poslancov: (3 KDH, 2 NEKA, 1 ANO + KDH + SDKÚ, 1 HZDS)
2006 - 2010 - 7 poslancov: 
1)Boron František
2)Ing. Gardošík Peter
3)Ing. Gonda Peter ml.
4)PaedDr. Kožárová Zlatica
5)Sakmarová Renáta
6)Salaj Jaroslav
7)Salajová Tatiana
2010 - 2014 - 7 poslancov: Ing. Peter Gonda, Jolana Muchová, Bc. Zuzana Sedláková, Ing. Miroslava Rusnáková, Zuzana Fifiková, PaedDr. Zlatica Kožárová, Ján Olejník 
2014 - 2017 - 7 poslancov: PeadDr. Zlatica Kožárová, Ing. Miroslava Rusnáková, Bc. Juliana Krokusová, Ján Olejník, Jozef Olejník, Michal Kaščák, Miroslav Gardošík 
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Najčastejšie priezviská (1995):
SALAJOVÁ 48×; SALAJ 48×; GARDOŠÍK 34×; GARDOŠÍKOVÁ 32×; KORFANT 28×; RUSNÁKOVÁ 25×; RUSNÁK 23×; HOLUB 20×; KORFANTOVÁ 18×; FIFIK 16×; HOLUBOVÁ 15×; SAKMÁR 15×; KOŽÁR 14×; OLEJNÍK 14×; MUCHA 13×; PRAPOTNÍKOVÁ 12×; SAKMÁROVÁ 12×; OLEJNÍKOVÁ 11×; PRAPOTNÍK 11×; FIFIKOVÁ 11×; FURMANOVÁ 10×; KOŽÁROVÁ 9×; SEDLÁKOVÁ 9×; DOLNAČKOVÁ 9×; DOLNAČKO 9×; ŠOFRANKOVÁ 9×; PAVOL 9×; SEDLÁK 8×; MUCHOVÁ 8×; PAVOLOVÁ 8×; CHOVANCOVÁ 8×; BEŽILA 7×; ZAHURANEC 7×; FĽAKOVÁ 7×; BUKAT 6×; KURTOVÁ 6×; KAŠČÁKOVÁ 6×; DOLNÝ 6×; BORONOVÁ 6×; KOČIŠ 6×; KOŠUTOVÁ 6×; SKALSKÝ 6×; ZAHURANCOVÁ 6×; BEŽILOVÁ 6×; BUKÁTOVÁ 5×; ŽILKO 5×; ŠOFRANKO 5×; KAŠČÁK 5×; PODRACKÁ 5×; FURMAN 5×; CHOVANEC 5×; DZURŇÁKOVÁ 4×; KIŠKOVÁ 4×; VRABĽOVÁ 4×; DIRDOVÁ 4×; DOLNÁ 4×; KOČIŠOVÁ 4×; VRABEĽ 4×; KROKUSOVÁ 4×; BUKATOVÁ 4×; ROVDER 4×; PECHA 4×; HORVÁTHOVÁ 4×; KLEŠČOVÁ 4×; SLIVKOVÁ 4×; FEDOROVÁ 4×; DZURŇÁK 3×; VRÁBEĽ 3×; SVETKOVSKÝ 3×; FURMANN 3×; PECHOVÁ 3×; FIFÍKOVÁ 3×; KLEŠČ 3×; ŽIVČÁK 3×; HAVRILLA 3×; LUDROVSKÝ 3×; SKALSKÁ 3×; KRIGOVSKÝ 3×; GURČÍKOVÁ 3×; KICKOVÁ 3×; KISEĽOVÁ 3×; BIROŠOVÁ 3×; PENDRÁKOVÁ 3×; BORON 3×; BURIAN 3×; KICKO 3×; CELECOVÁ 3×; KAŠŠAIOVÁ 3×; SMIKOVÁ 3×; KOČÍKOVÁ 3×; PODRACKÝ 3×; KERUĽOVÁ 3×; MACALA 3×; JANOŠÍK 3×; KANDRIČÁKOVÁ 3×; FALTINOVÁ 3×; DIRDA 3×; SLIVKO 2×; ROVDEROVÁ 2×; RICHNAVSKÁ 2×... 
KSSJ
Kultúra a zaujímavosti.
Parky.
Obecný park, 
Park Božieho Milosrdenstva
Občianska vybavenosť.
Farský úrad.
Filiálka Rímskokatolíckeho úradu Bystrany
Školstvo.
Základná škola roč. 1-4 - Lučná 3
Materská škola
Šport.
Futbal: 1. Trieda okresna,
Stolný tenis: 5. Liga

</doc>
<doc id="25889" url="https://sk.wikipedia.org/wiki?curid=25889" title="Oľšavka (okres Spišská Nová Ves)">
Oľšavka (okres Spišská Nová Ves)

Oľšavka je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza vo východnej časti Hornádskej kotliny v doline potoka Oľšavec. Susedné obce sú Dúbrava, Slatvina, Spišské Vlachy a Žehra. Cez obec pretekajú vodné toky Oľšavec a Harčinovec.
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Občianska vybavenosť.
Farský úrad.
Filiálka Rímskokatolíckeho farského úradu Slatvina, v obci sa nachádza moderný rímskokatolícky kostol sv. Pia X z roku 1969.

</doc>
<doc id="25890" url="https://sk.wikipedia.org/wiki?curid=25890" title="Poráč">
Poráč

Poráč je obec v okrese Spišská Nová Ves v Košickom kraji.
Polohopis.
Obec vznikla v polovici 14. storočia ako banícka osada. Obec sa nachádza v Alpsko-himalájskej sústave, podsústave Karpaty, provincii Západné Karpaty, subprovincii vnútorné Západné Karpaty, oblasti Slovenského rudohoria, celku Volovské vrchy a podcelok Hnilecké vrchy na rozvodí Poráčskeho potoka a Zlatníka. Nachádza sa VJV od okresného mesta Spišská Nová Ves a JZ od Spišských Vlachov. Do obce vedie cesta číslo III/5365. Súradnice obce sú 20°44´ v.z.d. a 49°20´ s.z.š. Kataster má rozlohu , najnižší bod obce má nadmorskú výšku 530 metrov a nachádza sa pri ústí Poráčskeho potoka do katastra susednej obce v Poráčskej doline. Najvyšší bod má nadmorskú výšku 970 metrov a nachádza so v Javorinách. Kataster obce má tvrar má tvar písmena L otočeného naopak a je predĺžený v smere S-J a severná časť okresu je predĺžená v smere Z-V. Obec je od severnej štátnej hranice vzdialená , južnej hranice , východnej hranice a západnej . Južná hranica obce tvorí aj hranicu okresu v dĺžke , obec susedí so šiestimi obciami Spišskonovoveského okresu (Slovinky, Olcnava, Vítkovce, Chrasť nad Hornádom, Matejovce, Rudňany). V centre obce sa nachádza obecný úrad a na ľavej strane je gréckokatolícky chrám sv. Demetera. V blízkosti obce () sa nachádza rekreačné stredisko Poráčska dolina a lyžiarske stredisko Brodok.
Susedné obce.
Chrasť nad Hornádom, Matejovce nad Hornádom, Olcnava, Rudňany, Slovinky, Švedlár, Vítkovce, Spišské Vlachy,
Vodné toky.
Hydrogeograficky patrí územie do povodia Hornádu (hydrologické číslo 4-32), do ktorého je odvodňované Poráčskym potokom pretekajúcim V-Z smerom Poráčskou dolinou. 
Rieka Zlatník vyviera v obci Poráč pod studňou, ktorá sa nachádza uprostred obce. Ďalšou riekou je Poráčsky potok, ktorý vyviera v Javorinách pri Troch studňach. Biela voda vyviera pod Šarkaňovou dierou, Kompagrund vyviera pod Holým vrchom, Slovinský potok pod Bukovcom ďalšie rieky Uhorská, Sihliny. Znečistenie vôd je nízke až stredné, podzemné vody sú stredne agresívne ale ohrozenie zásob podzemnej vody je vysoké. Na juhu katastra sa nachádza pásmo hygienickej ochrany 2-3 stupňa povrchových vôd. Je tu významné povodie toku číslo 80 a významné sú tu dva toky číslo 631 a 630. Využiteľné množstvo podzemných vôd má hodnotu 1,00 – 1,99 l.s-. Širšie okolie prieskumovej oblasti sa nachádza v zmysle hydrologickej rajonizácie SR v rajóne G-118 Paleozoikum Slovenského Rudohodia v povodí Hornádu. Hydrogeologický celok je nízko zvodnený a nevytvára vhodné podmienky pre akumuláciu väčšieho množstva podzemných vôd. Obeh podzemných vôd je plytký, podpovrchový, úzko spojený s vodami kvartérnych zvatralín, ktorý je veľmi intenzívne ovplyvnený zrážkami. Priepustnosť fluviálnych sedimentov je prevažne pórovitá, významné sú fluviálne náplavy–Poráčsky potok a Sihliny. Tektonické línie s doprevádzajúcim poruchovým pásom vytvárajú lineárne zvodnené zóny a drénujú okolité puklinové a puklinovo-pórové vody a sú zdrojom podzemných vôd. Prameň Bereza sa nachádza pod kótou Bukovec v Javorinách. Absolútne hodnoty výdatnosti kolíšu od 0,157l/s do 2,4 l/s čo predstavuje slabú spoľahlivosť. Prameň Dve studne sa nachádza pod kótou Bukovec v časti Lefková. Absolútne hodnoty výdatnosti kolíšu od 0,279l/s a 2,4l/s čo predstavuje dobrú spoľahlivosť. Oba pramene patria do základného, nevýrazného, kalcium-magnézium-bikarbonátového typu a ide o vody slabo mineralizované. Zdroje po kvalitatívnej stránke vyhovujú využívaniu podzemných vôd. Ešte sa tu nachádzajú pramene Širilova studňa a Ungarova baňa.
Politika.
Starostovia obce.
1993 – 1994 Vladimír Vrábeľ (SDĽ)
1994 – 1998 Ing. Peter Volčko (HZDS)
1998 – 2002 Ing. Peter Volčko 
2002 – 2006 Ing. Peter Volčko (NEKA)
2006 - 2010 Ing. Peter Volčko 
2010 - 2014 Ing. Peter Volčko 
2014 - Ing. Peter Volčko 
Obecné zastupiteľstvo.
1990 – 1994 – 12 poslancov
1994 – 1998 – 12 poslancov (6 HZDS, 3 NEKA, 2 KDH, 1 SDĽ)
1998 – 2002 – 12 poslancov (8 HZDS, 3 SDĽ, 1 KDH)
2002 – 2006 – 9 poslancov (4 ANO, 3 SDĽ, 2 SMER) 
2006 - 2010 - 9 poslancov 
2010 - 2014 - 9 poslancov 
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Kultúra a zaujímavosti.
Kultúra.
Každý rok začiatkom septembra rusínsky folklórny festival "Šachtare volajú"
Spolu organizácia podujatia "Za agroturistikou a vidieckym turizmom do..." 
Zúčastnené obce: Poráč, Rudňany, Markušovce, Odorín, Jamník, Teplička nad Hornádom, Matejovce nad Hornádom, Domaňovce, Harichovce
Hospodi pomiluj
V spolupráci Spišského osvetového strediska v Spišskej Novej Vsi, Obecného úradu a Gréckokatolíckym farským úradom v Poráči  od roku 2010 sa koná  regionálna prehliadku speváckych zborov východného obradu pod názvom „Hospodi pomiluj“.
Cieľom prehliadky je návrat k pôvodnému a tradičnému duchovnému bohatstvu cirkvi. Východný obrad sa aj vďaka zborom dostáva do povedomia, ich spev a hudba je v tradícií východnej cirkvi pokladom neoceniteľnej hodnoty.
Zúčastnené spevácke zbory:  
Miešaný chrámový zbor
Megalinarion, Spišská Nová Ves, Kňazský zbor Gréckokatolíckej eparchie, Košice,
Ženský spevácky zbor Dimitrios, Poráč, Pravoslávny spevácky zbor pri chráme sv.
Klimenta Ochridského, Spišská Nová Ves, Spevácky liturgicky zbor sv.
Veľkomučeníčky Barbory, Slovinky, Spevácky zbor sv. Romana Sladkopevca, Prešov,
Zbor Pravoslávnej bohosloveckej fakulty Prešovskej univerzity, Prešov
Občianska vybavenosť.
Farský úrad.
Duchovný správca: ThLic. Milan Gábor (* 1973)
Školstvo.
V obci je zriadená Základná škola s materskou školou v Poráči. V súčasnosti je riaditeľkou PaedDr. Eva Konečná. Súčasťou základnej školy je je školský klub detí a školská jedáleň. V budove školy je aj Obecná knižnica. Malotriedka je dobre vybavená a ponúka žiakom kvalifikovaných pedagógov a príjemný až rodinný prístup.
Doprava.
Autobusová linka: 810423

</doc>
<doc id="25891" url="https://sk.wikipedia.org/wiki?curid=25891" title="Rudňany">
Rudňany

Rudňany sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Galmusu v Slovenskom rudohorí.
Susedné obce.
Markušovce, Matejovce nad Hornádom, Nálepkovo, Poráč, Švedlár, Závadka
Obyvateľstvo.
Sčítanie 2021.
Zdroj
Zdroj
Zdroj
Školstvo.
Materská škola, Zimné 89
Materská škola, Rudňany 359 (5 RPII)
Materská škola, Rudňany 554
Základná škola, Zimné 96
Spojená škola, Rudňany 465 (Špeciálna základná škola a Odborné učilište)

</doc>
<doc id="25892" url="https://sk.wikipedia.org/wiki?curid=25892" title="Slatvina">
Slatvina

Slatvina je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza vo východnej časti Hornádskej kotliny, na juhozápadných brehoch Braniska.
Susedné obce.
Dúbrava, Oľšavka, Spišské Vlachy, Vojkovce
Časti obce.
Hrabič, Kamenec, Vyšne lúky, Lány, Dubie, Lazy, Veľká úboč, Malá úboč, Liškové lúky, Farské prílohy, Kolovrat, Panské, Hradisko,
Vodné toky.
Slatvinský potok,
Bugľovec
Symboly obce.
http://www.crwflags.com/fotw/flags/sk-sn-sl.html
Názov.
Vývin názvu obce
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Občianska vybavenosť.
Farský úrad.
Rímskokatolícky úrad – Slatvina 65, Duchovný správca: Ľubomír Krett

</doc>
<doc id="25893" url="https://sk.wikipedia.org/wiki?curid=25893" title="Smižany">
Smižany

Smižany (iné názvy pozri kapitolu Názov) sú spišská obec na východnom Slovensku v Košickom kraji, v okrese Spišská Nová Ves. 
Polohopis.
V blízkosti obce sa nachádzajú obce Arnutovce, Iliašovce, Letanovce, Spišská Nová Ves, Spišské Tomášovce, Mlynky, Dedinky a Stratená. Obec sa rozkladá neďaleko národného parku Slovenský raj. Čingov sa nachádza dva kilometre juhozápadne od obce. 
Obec sa nachádza v juhozápadnej časti Hornádskej kotliny a je vstupnou bránou do Národného parku Slovenský raj. V katastri obce sa začína niekoľko turistických ciest do Slovenského raja. Významným turistickým strediskom je Čingov, kde sa nachádzajú reštaurácie, chaty a penzióny. Sú tu rôzne krasové úkazy ako je Zelená Lávka, Prielom Hornádu a Kláštorná roklina. V blízkosti obce sa nachádza známy Tomášovský výhľad. Počtom obyvateľov sa radí medzi najväčšie obce na Slovensku. 
Vodné toky.
Katastrom obce pretekajú vodné toky Hornád, Brusník, Smižiansky potok a Čingovský potok. 
Vodné plochy a jazerá.
V katastri sa nachádza vodná nádrž Klauzy, ktorá je súčasťou NP Slovenský raj.
Politika.
Smižany je obec s druhým najvyšším počtom obyvateľov na Slovensku bez štatútu mesta.
Symboly obce.
Erb obce tvorí gotický štít zložený z modrého štítu a z na ňom umiestneného dvojitého konkávneho kríža s kratšími spodnými ramenami. Strieborný kríž je po bokoch sprevádzaný striebornými ružičkami.
Vlajka obce má podobu raz v jednej tretine od žrde štiepaného a dvakrát deleného listu striedavo modro-bielych farieb. Pomer jej strán je 2:3 a ukončená je troma cípmi. 
Farby obce sú biela a modrá.
Dejiny.
Najstaršie dejiny.
V období mladšej doby kamennej sa v povodí tokov Hornád a Brusník usadzovali najmä pestovatelia a zberači. V neskorej dobe kamennej (cca. 2500 rokov pred Kristom) v miestnom regióne možno badať vznik štruktúrovaných sídlisk a opevnených hradísk napr. Hradisko na Čingove. Na územie čiastočne zasahovala aj otomanská kultúra. V čase 1400 rokov pred Kristom prichádzajú tu ďalšie etniká, medzi nimi ľud púchovskej kultúry, ktorá na území pretrvala až do konca druhého storočia po Kristovi. Koncom 7. storočia na územie začali prenikať slovanské kmene. Slovania podobne ako predchádzajúce etniká videli strategický význam v Čingovskom hradisku, ktoré ďalej rozširovali, avšak nakoniec bolo zničené pravdepodobne útokom alebo silným požiarom. Smižany pravdepodobne vznikli, ako jedna z mnohých osád patriacich k Hradisku na Čingove. Výstavba obce sa formovala hlavne na západnom brehu Brusníka, juhovýchodne od románsko-gotického kostola. 
Stredovek.
Prvýkrát sa Smižany spomínajú v listine kráľa Bela IV. z roku 1254 pod názvom "Sumugh, Villa Canis" alebo "Villa Caniferorum", (t.j obec vodičov loveckých psov). Z listiny vyplýva, že pôvodné obyvateľstvo vykonávalo pre kráľa a zástupcov na Spišskom hrade služby pri poľovačkách. V roku 1293 uhorský kráľ Ondrej III. Smižanom udelil výsady, ktoré ich zaradili medzi privilegované mestá. Oslobodil ich od poddanskej služby voči Spišskému hradu a zrušil súdnu kompetencie spišského župana nad obyvateľmi obce. Daň obyvatelia odovzdávali priamo kráľovi, čo vyvolalo konflikty s ostatnými členmi v Spoločenstve spišských Sasov.
V neskoršom období obec stratila svoju poľovnícku funkciu a obyvateľstvo sa živilo najmä roľníctvom, chovom dobytka a bežnými remeslami. V lesoch sa darilo aj železiarstvu, uhliarstvu a furmanstvu. Za vlády Žigmunda Luxemburského boli Smižany podobne ako celý Spiš plienené spanilými jazdami husitov z Poľska. Smižany boli v tomto období celé vypálené a obnova obce trvala dva roky. Starý románsky kostol bol prestavaný do gotického slohu. V roku 1465 sa Smižany stali dedičným majetkom rodu Zápoľských. Prvá obecná pečať pochádza pravdepodobne v 15. storočia. V jej poli bol dvojramenný kríž. 
Novovek.
V prvej polovici 16. storočia sa Spišského hradu a okolitých panstiev násilne zmocnil Ondrej Báthory, avšak už v roku 1553 ich už získali Turzovci. Z prelomu rokov 1564/1565 pochádza urbár turzovských panstiev. Z urbáru vyplýva, že Smižany boli druhé najväčšie spišské mesto. Z nového urbáru (1583) vyplýva, že Smižany boli druhým najbohatším spišským mestom. V priebehu stavovských povstaní bola obec viackrát plienená. Prvýkrát bola obec sčasti vypálená počas Bočkajovho povstania a podobnému plieneniu sa Smižany neubránili ani v roku 1619 počas Bethlenovho povstania. V roku 1638 sa Smižany stali majetkom Čákiovcov, ktorí ich dostali vďaka manželskému zväzku z Turzovcami. V roku 1679 boli Smižany plienené tretíkrát Imrichom Tökölym. Smižany sa pre svoju obnovu museli dokonca na čas založiť aj monštranciu z kostola. Urbár z roku 1771 svedčí o úpadku Smižian na úroveň väčšej poddanskej dediny. V tomto období tu vďaka Čákiovcom vznikla železiareň "Maša", ktorá pretrvala do roku 1886. Niekedy od začiatku 18. storočia v Smižanoch existuje soľný sklad. Koncom 18. storočia slúžil aj ako sklad medi. V roku 1806 premiestnený do Spišskej Novej Vsi.
V roku 1831 pre neúrodné roky a epidémiu cholery vypuklo na Zemplíne Východoslovenské roľnícke povstanie, ktoré sa postupne rozšírilo sa na Šariš a Spiš. Najkrvavejšie vzbury sedliakov vypukli práve na Čákiovských majetkoch. Za účasť na vzbure odsúdených 35 mužov a dve ženy zo Smižian. V roku 1880 založený dobrovoľný hasičský spolok. V 19. storočí bola v obcou začala viesť železničná trať Košice - Bohumín, vďaka čomu sa zvýšila miestna zamestnanosť. V roku 1883 obec požiadala o zmenu názvu obce na "Szepes - Sűmegh", ktorý pretrval do prvej svetovej vojny.
Moderné dejiny.
V poslednej štvrtine 20. storočia došlo značným zmenám, obci sa podobne ako iným obciam v regióne nevylo vysťahovalectvo. Zlú situáciu zhoršila aj prvá svetová vojna. Prvorepubliková pozemková reforma umožnila rozšíriť obec aj mimo jej stály chotár. V roku 1927 rozšírený bol rímskokatolícky kostol a v roku 1932 bol vystavaný evanjelický chrám. V tom istom roku vznikol taktiež futbalový klub. V roku 1930 bola obec osvetlená elektrickým osvetlením. Smižany boli postihnuté dôsledkami II. svetovej vojny, zničením majetku, odvlečením Židov do koncentračných táborov a obeťami na životoch (deviati padli priamo v boji a pri náletoch prišli o život dvaja civilisti). Obec bola oslobodená vojskami IV. ukrajinského frontu a I. československého armádneho zboru 27. januára 1945.
V 50. rokoch v Smižanoch vzniklo jednotného roľníckeho družstvo. V máji 1965 bol otvorený nový Kultúrny dom a v roku 1966 sa začalo s výstavbou prvých družstevných bytov na Lenisku, ďalšia výstavba panelových domov pokračovala od roku 1986, keď bola obec pričlenená k mestu Spišská Nová Ves ako jej mestská časť, čo pretrvalo až do referenda o osamostatnení v auguste 1990. 
Pri príležitosti 750. výročia prvej písomnej zmienky o obci bola vydaná kniha "„Smižany na prahu tretieho tisícročia“". Budova novej Základnej umeleckej školy postavená v roku 2004 získala cenu Dušana Jurkoviča za rok 2004. V roku 2007 začala svoju činnosť obecná polícia. V priebehu rokov 2007–2011 prebiehala rekonštrukcia smižianského kaštieľa.
Názov.
Vývin názvu obce
"Latinský názov:" Villa Canis/Villa Caniferorum (obec vodičov loveckých psov)
"Nemecký názov:" Schmögen, Schmegen
"Maďarský názov:" Smizsány, Smizsán, Szepessümeg
Obyvateľstvo.
Smižany sú 2. najväčšou obcou s najvyšším počtom obyvateľov na Slovensku bez štatútu mesta. Na 4570 hektárovom priestore sa nachádza 22 ulíc a 2 187 domácností. Väčšina obce si zachovala svoj pôvodný ráz a dá sa povedať, že predstavuje modernú dedinu 21. storočia, panorámu obce však výrazne ovplyvňuje radová panelová výstavba z 80. rokov 20.storočia. Vo vonkajšom obvode obce, tj. za traťou sa nachádza rómska osada. Štandard bývania v osade je síce vyšší ako je priemer podobných kolónií na východe Slovenska, avšak i tak časť osady nedosahuje štandard bývania štvrtí obývaných majoritným obyvateľstvom. Peniaze z EÚ umožnili postaviť na mieste pôvodných príbytkov nové bytové jednotky.
Vývoj obyvateľstva od roku 1869po súčasnosť
&lt;graph&gt;{
 "version": 2,
 "width": 800,
 "height": 380,
 "data": [
 "name": "table",
 "values": [
 "x": 1869,
 "y": 1277
 {
 "x": 1880,
 "y": 1254
 {
 "x": 1890,
 "y": 1130
 {
 "x": 1900,
 "y": 1279
 {
 "x": 1910,
 "y": 1360
 {
 "x": 1921,
 "y": 1443
 {
 "x": 1930,
 "y": 1786
 {
 "x": 1940,
 "y": 2052
 {
 "x": 1948,
 "y": 2192
 {
 "x": 1950,
 "y": 2255
 {
 "x": 1961,
 "y": 3111
 {
 "x": 1970,
 "y": 4118
 {
 "x": 1980,
 "y": 4878
 {
 "x": 1991,
 "y": 4973
 {
 "x": 2001,
 "y": 7847
 {
 "x": 2007,
 "y": 8526
 {
 "x": 2013,
 "y": 8636
 {
 "x": 2018,
 "y": 8717
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Kultúra a zaujímavosti.
Turistika.
Obec a jej okolie patrí k atraktívnym cieľom turistov. V samotnom okolí Smižian je niekoľkých chránených lokalít, Národný park Slovenský raj.
Kultúra.
V obci sa stále udržiavajú tradičné zvyky vďaka podpore folklórnej skupiny Smižančaka, ako je Pálenie Moreny "Vynašane šmertky", stavanie obecného Mája. Fungujú tu folklórne súbory Oriešok, Šafolka a Smižančaka, ale aj MO Živena. V obci sa konajú rôzne umelecké akcie (výstavy v kaštieli), festivaly, remeselné trhy. Výnimočné sú slávnosti otvorenia letnej sezóny a každoročná odpustová slávnosť "(tzv. Smižiansky kermeš)." Najmä v minulosti, ale aj v dnešnej dobe sa v Smižanoch hovorí spišským nárečím.
Národopisné múzeum.
Je externá expozícia Múzea Spiša v Spišskej Novej Vsi. Prezentuje ľudovú kultúru stredného Spiša od druhej polovice 19. storočia až po súčasnosť.
Školstvo.
V obci sa nachádzajú štyri materské škôlky, dve základné školy, jedna základná umelecká škola a dve Centrá voľného času.
Materské škôlky 
Základné školy
Šport.
V obci sa nachádza dedinské futbalové ihrisko, kde sa konajú majstrovské zápasy domáceho družstva. V jeseni roku 2007 bola slávnostne otvorená úplne nová tribúna so šatňami a prípravnými priestormi. Okrem toho je v areáli TJ Smižany priestor, na ktorom pri dostatočne studenej zime vzniká klzisko, ktoré slúži na verejné korčuľovanie a hokej. Hneď vedľa ihriska sa nachádza ZŠ Komenského, ktorá poskytuje multifunkčné ihrisko s umelou trávou a telocvičňu. V obci sa nachádza aj lezecká stena a kynologický klub. Tradičný je aj Beh ulicami obce Smižany, ktorý sa koná každý rok v septembri.
Doprava.
Obec leží na železničnej trati ŽilinaKošice. V obci sa nachádza taktiež mestská hromadná doprava (Spišská Nová Ves a späť). Obec leží na trase do Košíc, leží mimo hlavného ťahu, napriek tomu, ale cez centrum obce denne prejde niekoľko tisíc osobných áut a niekoľko sto nákladných áut. V minulosti boli vyvíjané snahy na zmenu tohto stavu (vznikla aj štúdia odklonenia takejto dopravy cez stred dediny). Mesto Spišská Nová Ves plánovalo severný obchvat s ktorým obec Smižany nesúhlasila a presadzovala svoj južný obchvat obce. Časť severného obchvatu bol realizovaný, ale pre nezhody bol postavený iba na území mesta Spišská Nová Ves, končiac na tamojšom sídlisku Západ I..

</doc>
<doc id="25894" url="https://sk.wikipedia.org/wiki?curid=25894" title="Spišské Tomášovce">
Spišské Tomášovce

Spišské Tomášovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Hornádskej kotliny a na severných svahoch Slovenského raja.
Susedné obce.
Letanovce, Smižany, Spišský Štvrtok, Arnutovce
Názov.
Vývin názvu obce
"Nemecký názov:" Tomsdorf, Thomsdorf
"Maďarský názov:" Tamásfalu, Szepestamásfalu
Obyvateľstvo.
Vývoj obyvateľstva od roku 1869:
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):

</doc>
<doc id="25895" url="https://sk.wikipedia.org/wiki?curid=25895" title="Spišský Hrušov">
Spišský Hrušov

Spišský Hrušov () je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny na sútoku potokov Lodina a Hrušov.
Susedné obce.
Buglovce, Bystrany, Domaňovce, Hincovce, Chrasť nad Hornádom, Jamník, Olcnava, Vítkovce
Vodné toky.
Lodina, Hrušov
Obyvateľstvo.
Vývoj obyvateľstva od roku 1880: 
Zloženie obyvateľstva podľa náboženskéhovyznania (2001):
Zloženie obyvateľstva podľa národnosti (2001):
Dejiny.
Najstaršia dochovaná písomná zmienka o obci je z roku 1253, v listine, v ktorej Magister Aba, poverený revíziou majetkov na Spiši, priznáva Vitkovi majetkové práva k tunajším pozemkom. Neskôr, v roku 1280, boli Vitkovi tieto majetkové práva potvrdené druhou listinou.

</doc>
<doc id="25896" url="https://sk.wikipedia.org/wiki?curid=25896" title="Teplička (okres Spišská Nová Ves)">
Teplička (okres Spišská Nová Ves)

Teplička je obec na Slovensku v okrese Spišská Nová Ves.
Polohopis.
Podhorská obec sa nachádza v južnej časti Hornádskeho podolia, geomorfologického podcelku Hornádskej kotliny,v nadmorskej výške , približne juhovýchodne od Spišskej Novej Vsi. Západne od obce sa dvíhajú Havranie vrchy, južne potom Hnilecké vrchy, oba podcelky Volovských vrchov. Severne od obce preteká rieka Hornád, v údolí ktorej vedie železničná trať Žilina – Košice. Prístup do obce vedie cestou III/3248 priamo z centra okresného mesta.
Susedné obce.
Markušovce, Spišská Nová Ves, Závadka, Hnilčík
Časti obce.
Obraz, Riveň, Koryteň, Štehyn, Zaploty, Vyšny konec, Nižny konec, Za slivku
Názov.
Vývin názvu obce
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2011):
Zloženie obyvateľstva podľa národnosti (2011):
Šport.
OŠK Teplička.
Futbalový klub v obci bol po dlhej kríze znova a znova oživený. Celok momentálne pôsobí v VI. lige okresných majstrovstiev Sofz Spišská Nová Ves. Klub nemá veľkú históriu jeho vznik sa traduje približne v roku 1948. Domáce zápasy hrávajú na štadióne v Tepličke.

</doc>
<doc id="25897" url="https://sk.wikipedia.org/wiki?curid=25897" title="Rudník (okres Trutnov)">
Rudník (okres Trutnov)

Rudník je obec v Česku v okrese Trutnov v Královohradeckom kraji. V roku 2012 tu žilo 2 229 obyvateľov.
Prvá písomná zmienka o obci pochádza z roku 1354.

</doc>
<doc id="25898" url="https://sk.wikipedia.org/wiki?curid=25898" title="Vítkovce">
Vítkovce

Vítkovce sú spišská obec na východnom Slovensku v Košickom kraji, v okrese Spišská Nová Ves. V blízkosti obce sa nachádzajú obce Chrasť nad Hornádom, Poráč, Olcnava, Spišský Hrušov a Bystrany.
Polohopis.
Obec sa rozkladá v južnej časti Hornádskej kotliny a na severných svahoch pohoria Galmus. Do katastra obce spadajú tzv. Vítkovské skaly. Na južnej strane sa nachádza členitý povrch Slovenského rudohoria. Katastrom obce pretekajú vodné toky Hornád a Lodina.
Dejiny.
Vítkovce sa prvýkrát písomne spomínajú v roku 1279. Obec vznikla pravdepodobne v roku 1253, keď uhorský kráľ Belo IV. daroval Munkáčovmu synovi Vítkovi les. V roku 1298 sa spomína s povolením na stavbu kostola. Obec bola neskôr súčasťou majetku Spišskej Kapituly. V roku 1787 mala obec 15 domov a 114 obyvateľov a už v roku 1828 mala 19 domov a 140 obyvateľov. Obec mala skôr poľnohospodársky ráz. Počas prvej Československej republiky tu prevažovalo tkáčstvo alebo práca na železnici. Po požiaroch v rokoch 1950 a 1960 bola obec značne poškodená.
Názov.
Vývin názvu obce
Ostatné tvary názvu obce sú:
Obyvateľstvo.
Vývoj obyvateľstva od roku 1869 – po súčasnosť&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1869,
 "y": 545
 {
 "x": 1880,
 "y": 168
 {
 "x": 1890,
 "y": 184
 {
 "x": 1900,
 "y": 184
 {
 "x": 1910,
 "y": 182
 {
 "x": 1921,
 "y": 189
 {
 "x": 1930,
 "y": 205
 {
 "x": 1950,
 "y": 246
 {
 "x": 1961,
 "y": 334
 {
 "x": 1970,
 "y": 413
 {
 "x": 1980,
 "y": 455
 {
 "x": 1991,
 "y": 396
 {
 "x": 2001,
 "y": 201
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Politika.
Starostovia obce.
19902002Jozef Pavlík (KDH)20022006Jozef Olejník (NEKA)
Obecné zastupiteľstvo.
1990199412 poslancov199419989 poslancov (9 KDH)199820029 poslancov (8 KDH, 1 HZDS)200220067 poslancov (5 PSNS, 1 HZDS, 1 KDH)

</doc>
<doc id="25899" url="https://sk.wikipedia.org/wiki?curid=25899" title="Vojkovce">
Vojkovce

Vojkovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza vo juhozápadných svahoch pohoria Sľubice.
Susedné obce.
Dúbrava, Hrišovce, Slatvina, Spišské Vlachy, Víťaz
Vodné toky.
Studenec, Jaseňovec
Symboly obce.
Erb schválený 9.3.1995
Politika.
Starostovia obce.
1990 - 1994 RSDr. Milan Gredecký (NEKA)
1994 - 2002 RSDr. Milan Gredecký (SDĽ)
2002 - 2006 Jozef Vilkovský (NEKA)
2006 - 2010 Jozef Vilkovský (NEKA)
2010 - 2022 Rastislav Kolej
2022 - x Ing.Petra Gmucová
Obecné zastupiteľstvo.
1990 - 1994 - 12 poslancov
1994 - 1998 - 11 poslancov (4 HZDS, 4 KDH, 3 SDĽ)
1998 - 2002 - 11 poslancov (4 HZDS, 4 SDĽ, 3 KDH)
2002 - 2006 - 5 poslancov (2 KDH, 1 ANO, 1 PSNS, 1 NEKA)
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Občianska vybavenosť.
Farský úrad.
Filiálka rimskokatolického farského úradu Slatvina
Školstvo.
Základná škola 1.-4. ročník. 
Šport.
Stolný tenis (6. liga muži Spiš, 2. liga mladší žiaci Spiš-Gemer)

</doc>
<doc id="25900" url="https://sk.wikipedia.org/wiki?curid=25900" title="Žehra">
Žehra

Žehra (, ) je obec na Slovensku v okrese Spišská Nová Ves v Košickom kraji.
Žehra je súčasťou súboru pamiatok Levoča, Spišský hrad a pamiatky okolia, ktorý je zapísaný na zoznam UNESCO. V obci sa nachádza i Spišský hrad.
Polohopis.
Obec sa nachádza vo východnej časti Hornádskej kotliny na východnom úpätí Dreveníka.
Časti obce.
Obec Žehra sa skladá z troch lokalít:

</doc>
<doc id="25901" url="https://sk.wikipedia.org/wiki?curid=25901" title="Ilúvatar">
Ilúvatar



</doc>
<doc id="25902" url="https://sk.wikipedia.org/wiki?curid=25902" title="Eru Ilúvatar">
Eru Ilúvatar

Eru (jeden) na Arde nazývaný Ilúvatar (Otec všetkého) je v Tolkienovom svete meno pre Najvyššieho Boha. 
Tolkien chápe Eruho nie ako meno fiktívneho Boha, ale ako meno fiktívneho jazyka pre reálneho monoteistického Boha. Vytvoril Ainur (svätých), elfov a ľudí, taktiež adoptoval Auleho trpaslíkov.

</doc>
<doc id="25903" url="https://sk.wikipedia.org/wiki?curid=25903" title="Arda (Tolkien)">
Arda (Tolkien)

Arda je v Tolkienovom fiktívnom svete meno pre „planétu“ pozostávajúcu z kontinentov Stredozem a Aman, na počiatku obmývaných oceánom Ekkaia.

</doc>
<doc id="25905" url="https://sk.wikipedia.org/wiki?curid=25905" title="Valar">
Valar

Valar je v Tolkienovom fiktívnom svete meno Mocností (ľudmi tiež nazývaní bohmi), žijúcich na západnom kontinente Aman.Ainur

</doc>
<doc id="25906" url="https://sk.wikipedia.org/wiki?curid=25906" title="Ozzfest">
Ozzfest

Ozzfest je americký putovný heavy metalový festival, ktorý organizujú Ozzy Osbourne a jeho manželka Sharon. 
Koncerty sú tradične na dvoch scénach. Na hlavnej vystupujú popredné svetové skupiny, na scéne druhej skupiny menej známe ako aj debutanti.
V roku 2005 sa festival začal 15. júla v Bostone a trval až do 4. augusta, cyklus ukončl koncert vo West Palm Beach na Floride.

</doc>
<doc id="25907" url="https://sk.wikipedia.org/wiki?curid=25907" title="Manwë">
Manwë

Manwë je postava vo fiktívnom svete Tolkiena. Kráľ Valar, manžel Vardy. Brat Temného pána Melkora. Nachádza potešenie vo vetroch a oblakoch a vo všetkých sférach vzduchu od tých najvyšších až po tie najhlbšie.

</doc>
<doc id="25908" url="https://sk.wikipedia.org/wiki?curid=25908" title="Čerín">
Čerín

Čerín (, do roku 1888 "Cserin", ) je obec na Slovensku v okrese Banská Bystrica.
Obec je známa najmä vďaka opevnenému gotickému kostolu sv. Martina s hodnotnou freskovou výmaľbou.
Kultúra a zaujímavosti.
Pamiatky.
Rímskokatolícky kostol sv. Martina.
Miestny rímskokatolícky kostol je jednoloďová gotická stavba s pravouhle ukončeným presbytériom z obdobia okolo roku 1315. Nachádza sa v opevnenom areáli so samostatne stojacou zvonicou, vo vyvýšenej polohe nad obcou. Podľa dobových prameňov nechal postaviť kostol Pavol z Krtíša. Drevená zvonica pri kostole pochádza zo 17. storočia.
V interiéri sa nachádzajú hodnotné nástenné maľby pochádzajúce zo štyroch období, najstaršie už z prvej štvrtiny 14.storočia vo vnútri triumfálneho oblúka. Z konca 14. storočia pochádza Christologický cyklus, ktorý je zobrazený na stenách presbytéria. Tretia fáza výmaľby zobrazuje postavy svätcov v lodi kostola, tá pochádza zo začiatku 15. storočia. Najmladšie fresky sa nachádzajú v severovýchodnej časti lode, ide o zobrazenie Madony ochrankyne a archanjela Michala z obdobia okolo roku 1500. Kostol má drevený maľovaný strop zo 16. storočia. Súčasťou interiéru kostola je aj empora, taktiež maľovaná, pochádzajúca z 18. storočia. Hlavný oltár je barokový z roku 1744, pôvodný gotický oltár z roku 1483 z dielne Majstra z Kremnice bol v roku 1885 odvezený do Budapešti. 

</doc>
<doc id="25909" url="https://sk.wikipedia.org/wiki?curid=25909" title="Badín">
Badín

Badín je obec na Slovensku v okrese Banská Bystrica.
V obci sa nachádza Kňazský seminár sv. Františka Xaverského. Blízko obce leží NPR Badínsky prales.

</doc>
<doc id="25910" url="https://sk.wikipedia.org/wiki?curid=25910" title="Varda">
Varda

Varda je postava vo fiktívnom svete Tolkiena. Je Valar, kráľovná hviezd, manželka Manwëho. Keď Melkor, začal vytvárať nepokoj, Varda prehliadla jeho zámer a znenávidel sa jej. Melkor sa bojí aj nenávidí Vardu, podobne ako aj ostatných Valar. Hovorí sa, že Varda je príliš krásna pre tieto svety, z jej tváre žiari svetlo Ilúvatara. Prebýva s Manwëm vo Valinore. Vardu elfi nazývajú aj Elbereth.

</doc>
<doc id="25911" url="https://sk.wikipedia.org/wiki?curid=25911" title="Tajov">
Tajov

Tajov je obec na Slovensku v okrese Banská Bystrica.

</doc>
<doc id="25912" url="https://sk.wikipedia.org/wiki?curid=25912" title="Riečka (okres Banská Bystrica)">
Riečka (okres Banská Bystrica)

Riečka je obec na Slovensku v okrese Banská Bystrica.

</doc>
<doc id="25913" url="https://sk.wikipedia.org/wiki?curid=25913" title="Povrazník (obec)">
Povrazník (obec)

Povrazník je obec na Slovensku v okrese Banská Bystrica.
Polohopis.
Obec patrí do mikroregiónu RENTaR, ktorý zahŕňa katastrálne územia ôsmich obcí – Brusno, Hiadeľ, Lučatín, Ľubietová, Medzibrod, Moštenica, Pohronský Bukovec a Strelníky. Celková rozloha mikroregiónu je . Cez riešené územie preteká rieka Hron, západnú časť tvoria lesy Kremnických vrchov a východnú pohorie Poľany.
Mikroregión RENTAR susedí s dvomi okresmi. Na severe susedí s okresom Ružomberok a na východe s okresom Brezno. Údolnou nivou rieky Hron prechádza štátna cesta I. triedy I/66 spájajúca okresné mestá Banskú Bystricu a Brezno a železničná trať Banská Bystrica – Červená Skala – Margecany, prepájajúca ŽSR s európskou železničnou sieťou.
Okresné mestá Banská Bystrica a Brezno plnia pre mikroregión funkciu sídiel s vyššou občianskou vybavenosťou a čiastočne aj funkciu centier dopravy a zamestnanosti. 
V rámci aktívneho cestovného ruchu má obec vynikajúcu polohu južne od Nízkych Tatier s celoročnou turistikou, severne od svahov Poľany, pričom z lyžiarskych stredísk sú najbližšie Ski Centrum Strelníky priamo v obci, Štiavničky, Donovaly. Oblasť je známa aj kúpeľmi Brusno, Sliač a Kováčová. V okolí sa tiež nachádza množstvo kultúrnych pamiatok, spomeňme napríklad Ľupčiansky hrad, zrúcaninu hradu Dúbravica či nástenné maľby v blízkych obciach Poniky, Čerín a Zolná. Pre región je príznačné udržiavanie zvykov, tradícii a unikátneho folklóru.
Dejiny.
Obec má celú svoju históriu spojenú s baníctvom. Vznikla pravdepodobne v 13. storočí. Prvá písomná zmienka pochádza z 22. mája 1424, keď uhorský kráľ Žigmund Luxemburský vydal vo Vyšehrade darovaciu listinu pre svoju druhú manželku Barboru Celjskú. V nej jej daroval ľupčianske panstvo s 23 obcami, medzi ktorými sa spomína aj Povrazník. Od roku 1467 bol poddanskou obcou kráľovského banského mesta Ľubietovej a jeho obyvatelia sa špecializovali na pletenie povrazov. Povrazmi zásobovali hlavne ľubietovské bane, ale aj Španiu Dolinu, Staré Hory a iné bane. Fyzický dôkaz o pletení povrazov sa nachádza v centre obce. Povyše zvonice sa nachádzajú dva balvany s vytesanými dierami. V týchto balvanoch boli osadené drevené stroje, pomocou ktorých remeselníci šponovali a splietali povrazy. Okrem toho sa na okolí nachádza niekoľko malých baní na železnú rudu v Driekyni a na Uhlišti. Nad Valachovom je menší výskyt pekného bieleho plážového piesku, pravdepodobne pozostatku po treťohornom jazere. Tento piesok sa v minulosti v malom ťažil a používal na výrobu zlievarenských foriem v Hronci.
Fyzicko-geografické podmienky.
Geologické pomery.
Geologický substrát riešeného územia je veľmi pestrý. Údolie Hrona vypĺňajú piesčité štrky. Severná časť územia je tvorená pestrou mozaikou karbonátových sedimentov (vápencov a dolomitov) s lokálnym výskytom krasových javov. Miešajú sa tieto s vysokometamorfovanými bridlicami (svory, ruly, magmatity) so štrkovito-piesčitými sedimentami a hlbinnými magmatitami na severnom vrchole v Nízkych Tatrách. Južná časť má podobnú mozaiku karbonátových aj metamorfovaných hornín doplnených vulkanickými sedimentami – tufitmi a pyroklastickými magmatitmi – tufmi na južnom cípe územia.
V súčasnosti je Povrazník známy medzi mineralógmi výskytom nádherných drevných opálov. Tie vznikli počas vulkanickej činnosti blízkej sopky Poľany. Počas výbuchu Poľana zasypala svoje široké okolie hrubou vrstvou sopečného popola. V okolí Povrazníka bol takto zasypaný les. Popol nebol taký horúci, aby stromy zhoreli, ale uvoľnené chemické látky postupne nasiakli do dreva a premenili ho na drevný opál. Zachovala sa tak štruktúra dreva aj s letokruhmi a vyrastajúcimi konármi.
Dnes je sopečný popol spevnený na tuf. Je drobivý a dá sa ľahko rozmrviť. Keď takýto tuf vyryžujeme, zostane nám na tanieri krásny červený šlich tvorený množstvom drobných granátov. S troškou šťastia môžeme nájsť kúsky veľké až tri až štyri milimetre. Tie sú však často rozbité.
Geomorfologické podmienky.
Reliéf riešenej oblasti je, podobne ako tomu bolo pri geologických pomeroch, veľmi pestrý. Reliéf je fluviálne rezaný (modelovaný tečúcou vodou), ktorá vytvorila hlboké úvalinové doliny potokov v tvare písmena V, ktoré sú dobre zreteľné najmä v severnej časti územia. Mikroregión sa rozprestiera na území šiestich geomorfologických celkov. Stredom sa tiahne Horehronské podolie a Zvolenská kotlina. Smerom na sever sa rozprestierajú Nízke Tatry a Starohorské vrchy. Južnú časť zaberajú Veporské vrchy, Zvolenská kotlina a Poľana.
Hydrologické podmienky.
Riešené územie spadá do povodia Hrona, ktorý preteká mikroregiónom v smere V – Z. Zo severnej časti do neho priteká: Bukovec, Sopotnica, Borovský potok, Vážna, Moštenický s Uhliarskym potokom. Z južnej strany Hron napájajú Brusnianka, do ktorej sa vlievajú: Čierna dolina, Peklo a Muráň.
Cez Ľubietovú preteká Hutná, do ktorej sa vlievajú Slobodný potok a Vôdka. Západným cípom územia preteká potok Driekyňa. V území sa nenachádza žiadna vodná plocha, ale nachádza sa tu veľké množstvo prameňov termálnych, minerálnych aj obyčajných. Z nich najznámejšie sú: brusnianske a moštenické minerálne pramene.
Klimatické podmienky.
Stredom územia v okolí rieky Hron sa tiahne kotlinová klíma mierne chladná až chladná. Smerom na sever a juh s narastajúcou nadmorskou výškou prechádza klíma do horskej chladnej, postupne studenej až veľmi studenej na vrcholoch Nízkych Tatier. Priemerná ročná teplota vzduchu je od −9 °C v januári do 16,5 °C v júli v závislosti od nadmorskej výšky. Priemerné ročné zrážky sú od 600 do na hrebeňoch pohorí. Priemerná oblačnosť je okolo 62 %. Počet jasných dní je približne 46,3 a počet zamračených dní asi 126,8. Počet dní so snehovou pokrývkou a rýchlosť vetra opäť, tak ako teplota vzduchu a zrážky, výrazne kolíšu v závislosti od nadmorskej výšky.
Pedologické podmienky.
Na území obce prevládajú najmä kambizeme, rendziny a podzoly. Dominujú tu kambizeme nenasýtené aj nasýtené, striedavo s rendzinami, podzolmi a kambizemami oglejenými. Z pôdnych druhov sa tu vyskytujú pôdy piesočnato-hlinité a hlinité. Skeletnatosť pôdy narastá s nadmorskou výškou od rieky Hron.
Rastlinstvo.
Podľa mapy pôvodnej vegetácie je aj rastlinstvo pestrou mozaikou lesa. Údolím Hrona sa pôvodne tiahol jelšovo-brestový lužný les, z ktorého dnes ostal len pás v podobe brehového porastu okolo rieky. V území dominujú bukové lesy, ktoré sa podľa zloženia pôdy delia na vápnomilné bukové a borovicové lesy na vápencoch a dolomitoch a kyslomilné bukové horské lesy na nekarbonitických horninách. Smerom s rastúcou nadmorskou výškou ustupuje buk smrekovým a jedľovým lesom a tie zase kosodrevine a trávnatým spoločenstvám na vrcholoch Nízkych Tatier. Mnohé plochy lesa najmä na prístupnejších menej sklonitých svahoch sú dnes odlesnené a premenené na pasienky, lúky a miestami ornú pôdu.
Živočíšstvo.
Výskyt živočíchov je viazaný na jednotlivé rastlinné spoločenstvá. Nájdeme tu jeleňa, srnu, diviaka, jazveca, líšku, kunu, medveďa, vlka, hlucháňa, tetrova, jastraba obyčajného, kaňu lesnú, volavku, bociana bieleho, sokola pustovku, kukučku, ďatľa, sojku, užovku obyčajnú a hladkú, jaštericu hnedú a zelenú, salamandru škvrnitú, skokana zeleného a iné druhy zvierat. V potokoch sú pstruhy obyčajné, dúhové, hlavátky, lipne. Na pasienkoch a lúkach sa vyskytujú mnohé (aj vzácne) druhy hmyzu.
Chránené územia.
Z hľadiska ochrany prírody ide o veľmi významné územie s množstvom chránených území, čo svedčí o zachovalosti a bohatosti miestnej prírody. Podľa Národného zoznamu chránených vtáčích území, ktorý bol schválený vládou SR dňa 09. 07. 2003 a spolu s národným zoznamom navrhovaných ÚEV bol 27. 04. 2004 zaslaný Európskej Komisii do Bruselu na posúdenie. Na území mikroregiónu RENTAR sa nachádzajú dve chránené vtáčie územia. Sú to CHVÚ Nízke Tatry a CHVÚ Poľana. Národný zoznam území európskeho významu bol schválený vládou SR dňa 17.03. 2004 a spolu s národným zoznamom navrhovaných CHVÚ bol 27. 04. 2004 zaslaný Európskej Komisii do Bruselu. Následne vydalo MŽP SR 14. 7. 2004 Výnos č. 3/2004-5.1, ktorým sa zoznam navrhovaných ÚEV vydal s účinnosťou od 01. 08. 2004 (č.450/2004 Z. z.). Týmto sa považujú podľa zákona NR SR č.543/2002 Z. z. o ochrane prírody a krajiny navrhované územia európskeho významu uvedené v národnom zozname ustanovenom všeobecne záväzným právnym predpisom vydaným MŽP SR za chránené so stupňom ochrany uvedenom v národnom zozname. V záujmovom území mikroregiónu RENTAR sa nachádzajú dve územia zaradené do zoznamu území európskeho významu.
Obyvateľstvo.
Počet obyvateľov v obci oproti minulosti poklesol, ale v súčasnosti je vývoj počtu obyvateľov stacionárny, resp. začína mierne stúpať. V posledných dvadsiatich rokoch sa počet stabilizuje s nárastom s počtom obyvateľov okolo 160. Ak by sme sa pozreli detailnejšie na demografický vývoj obce v posledných piatich rokoch, zistíme, že počet obyvateľov stagnuje, resp. sa veľmi pomalým tempom zvyšuje a do budúcnosti sa v kontexte so súčasným stavom obce odhaduje len minimálne zvýšenie počtu obyvateľov.
Prirodzený a migračný pohyb obyvateľstva.
Na vývoj počtu obyvateľov obce priamo nadväzuje aj prirodzený pohyb obyvateľstva, charakterizovaný hrubou mierou živorodenosti a úmrtnosti. Vzájomná bilancia narodených a zomrelých vzhľadom na stredný stav obyvateľstva obce sa potom odzrkadľuje prostredníctvom hrubej miery prirodzeného prírastku, resp. úbytku obyvateľstva. Tá má v posledných rokoch stabilný charakter prirodzeného úbytku obyvateľstva. V súvislosti s celkovým migračným pohybom obyvateľstva, ktorý charakterizuje imigrácia (prisťahovaní) do obce a emigrácia (vysťahovaní) z nej môžeme povedať, že obec Povrazník je migračne stabilizovaná, nakoľko v poslednom období nebola zaznamenaná žiadna výraznejšia migračná oscilácia. Ak sa v niektorom roku aj vyskytol migračný úbytok či prírastok, išlo prevažne len o ojedinelú rodinu či dve, ktoré sa do obce prisťahovali. O čosi zaujímavejšia je krátkodobá migrácia obyvateľov obce do zamestnania a škôl, ktorá je najmarkantnejšia v rámci okresu Banská Bystrica, do ktorého obec administratívne spadá. Najčastejším miestom odchodu sú susedné obce Ľubietová a Slovenská Ľupča, kde sú sústredené priemyselné podniky poskytujúce pracovné príležitosti aj obyvateľom obce Povrazník. Nadpolovičná väčšina všetkých odchádzajúcich však smeruje do neďalekej Banskej Bystrice.
Náboženská a národnostná štruktúra.
Z hľadiska religióznej štruktúry je obec Povrazník relatívne veľmi homogénna. Z poznatkov získaných pri sčítaniach v rokoch 1991 a 2001 je zrejmé, že prevažujúca časť obyvateľstva sa hlási k evanjelickej cirkvi augsburského vyznania. Druhou najvýznamnejšou zložkou náboženskej štruktúry je rímskokatolícke vierovyznanie. V porovnaním s minulosťou je nutné upozorniť na fakt, že položky ako sú bez vyznania, nezistené a ostatné náboženské vierovyznania sú v poslednom sčítaní radikálne oslabené. Z hľadiska národnostnej štruktúry sa 100 % obyvateľov hlási k slovenskej národnosti.
Zamestnanosť.
Hlavným zamestnávateľom mikroregiónu je Kovovýroba Ľubietová, drevárske podniky, lesné hospodárstvo, poľnohospodárstvo a služby – hlavne kúpele Brusno.
Doprava.
Obec má výbornú polohu medzi Banskou Bystricou ako administratívnym, hospodárskym a kultúrnym centrom okresu i kraja, od ktorej je vzdialená , a Breznom, od ktorého ju delí . Z dopravného hľadiska obcou prechádza štátna cesta III. triedy, ktorá sa pri obci Lučatín napája na štátnu cestu I/66 medzi Banskou Bystricou a Breznom. Významné cestné ťahy Slovenska však obec úplne obchádzajú. Železnica obcou neprechádza a najbližšia železničná stanica sa nachádza taktiež v obci Lučatín vzdialenej . Štátna cesta III. triedy spoločne so sieťou miestnych komunikácii s obslužnou a zásobovacou funkciou tvoria dopravnú kostru obce Povrazník. Spomínané komunikácie sú v štádiu značného opotrebovania.
Občianska vybavenosť.
Lekár ordinuje v najbližšej obci Strelníky a stomatológ v Ľubietovej. V Ľubietovej je aj materská škola a základná škola pre deti z obce. V Strelníkoch je tiež materská škola a základná škola pre 1 stupeň. Kostol s kaplnkou môžu navštevovať veriaci v miestnej modlitebni alebo v obciach Ľubietová či Strelníky. Rovnako môžu obyvatelia obce využívať aj ďalšie služby obyvateľstvu v týchto obciach (zariadenia športu a voľného času). V obci sa nachádza obchod, pohostinstvo a knižnica.
Poľnohospodárstvo.
Poľnohospodárska výroba v obci je výrazne ovplyvnená prírodnými pomermi. Výrazná členitosť reliéfu a chladnejšie podnebie ovplyvnili štruktúru poľnohospodárskej orientácie obce. Väčšina rozlohy obce pripadá na trvalé trávnaté porasty, lúky a pasienky. Z rastlinnej výroby prevláda pestovanie zemiakov a krmovín. Dominantné postavenie v poľnohospodárskej produkcii má však živočíšna výroba. Prevláda chov oviec a hovädzieho dobytka najmä na mlieko.
V neďalekej obci Strelníky pôsobí poľnohospodárske a roľnícke družstvo Bukovina, ktoré obhospodaruje väčšinu pôdy a zamestnáva väčšinu obyvateľov obce. Zameriava sa hlavne na produkciu mlieka, ktoré dodáva do Zvolenských mliekarní, ako aj do dvoch mliečnych automatov v Banskej Bystrici. PD Bukovinka Strelníky chová približne 250 dojníc. Vďaka vysokokvalitnému mlieku a úspechu mliečneho automatu chce počet dojníc postupne zvýšiť asi o 100. Predpokladá totiž, že o mlieko bude v najbližších rokoch záujem narastať a že časť z neho sa predá aj v spomínaných automatoch. Priemyselná výroba obce je vzhľadom na jej lokalizáciu v horskom prostredí málo rozvinutá.
Kultúra a zaujímavosti.
Kultúra.
Spoločenské aktivity:
Kluby, spolky a združené spoločenské aktivity, ktoré pôsobia v obci:
Povesti.
S Povrazníkom sa spája aj niekoľko zaujímavých povestí. Hneď prvá hovorí o tom, ako Povrazník vznikol. Najstarší obyvateľ požiadal Ľubietovú o kúsok zeme, kde by sa usadil. Ľubietovskí páni boli šetrní a tak mu sľúbili, že mu dajú pozemok, ktorý obíde jedna volská koža. Tento pán však nebol žiadny hlupák. Kožu rozrezal na tenké prúžky, s ktorými obišiel dostatočne veľký pozemok, kde sa mohol usadiť a začať pliesť povrazy. 
Ďalšie povesti sa spájajú s protitureckými vojnami. Dedina leží pod Jaseňovým vrchom. V západnej časti sa nachádza vulkanická jaskyňa, v ktorej sa vraj pred Turkami ukrýval nejaký Ďurík. Podľa neho sa táto jaskyňa volá Ďuríkova diera. Popri lúke, na ktorej sa zvyklo stanovať počas súťaže v ryžovaní zlata, tečie potôčik. Pri prameni tohto potoka je vraj zakopaný Turek aj s koňom. Kopec nad potokom sa volá Oprečná, kde sa obrancovia „opreli“ s Turkami, za Oprečnou je ešte Strelnica, odkiaľ na Turkov strieľali a Súdenica, kde súdili zajatých Turkov. Asi najmladšia povesť je spojená s malým zvonom z miestnej zvonice. Vraj ho povraznícki furmani našli v piesku na brehu Hrona. Nikto nevie, odkiaľ sa tam zobral, ale všetci vedia celkom isto, že jeho zvonenie zaháňa od Povrazníka všetko nešťastie.
Nakoľko sú tieto povesti pravdivé, sa môžu presvedčiť všetci návštevníci, ktorí prídu hľadať šťastie na súťaž v ryžovaní zlata, skúsia nájsť nejaký drevný opál alebo sa len tak chcú poprechádzať po nádhernom okolí a lesoch v lete bohatých na hríby.

</doc>
<doc id="25914" url="https://sk.wikipedia.org/wiki?curid=25914" title="Lučatín">
Lučatín

Lučatín je obec na Slovensku v okrese Banská Bystrica.
História.
Do písanej histórie vstupuje obec v roku 1424, ale môžeme predpokladať už jej skoršiu existenciu. Pri vymedzení historického chotára Ľupče sa obec ešte nespomína. Túto listinu pre Ľupču vydal panovník Karol Róbert 11. novembra 1340. V listine sú zaznamenané sídla ležiace severne od Ľupče, a to Podkonice a Priechod. Ďalšou písomnou informáciou, ktorá však vnáša do pôvodu obce Lučatín len viac nejasností, je listina z roku 1356, vymedzujúca hranice medzi Priechodom a Podkonicami. Okrem prítomných svedkov z Ľupče a Seliec sa v listine spomína aj svedok Miko z lokality Vaninova Ves. Historik P. Maliniak predpokladá, že v prípade sídla s pomenovaním Vaninova Ves mohlo ísť s najväčšou pravdepodobnosťou o predchodcu dnešnej obce Lučatín. Z roku 1424 sa zachovala v Štátnom ústrednom banskom archíve v Banskej Štiavnici aj druhá listina, v ktorej je uvedený Lučatín. Podľa tohto záznamu predstúpil pred panovníka Žigmunda Luxemburského istý Benedikt Literát. Prvá písomná zmienka už osídelne sformovanom stredovekom Lučatíne (Luchatheu) je z pondelka 22. mája 1424, kedy uhorský kráľ Žigmund Luxemburský niekoľko dní pred sviatkom blahoslaveného pápeža Urbana vydal vo svojom sídle vo Visegráde donačnú listinu. Pôvod názvu obce Lučatín zatiaľ nie je vierohodne objasnený. Historici odvodzujú názov obce od mena Lukáš, čo by mohlo poukazovať na prvého vlastníka (zakladateľa) staršieho sídla.
Šport.
Lučatínska 11. Cestný beh s trasou Lučatín - Slovenská Ľupča a späť. Preteky sa konajú od roku 2012. Priemerne sa tu zúčastní okolo 500 bežcov.
TJ mladosť Lučatín. Družstvo sa každoročne zúčastňuje na turnajoch a zápasoch v 1. triede.
Stolnotenisový oddiel v Lučatíne. Je rozdelený na 3 družstvá: A družstvo, B družstvo, C družstvo. Pravidelne sa zúčastňujú na okresných a krajských súťažiach.

</doc>
<doc id="25915" url="https://sk.wikipedia.org/wiki?curid=25915" title="Ľubietová">
Ľubietová

Ľubietová je obec na Slovensku v okrese Banská Bystrica.
V minulosti bola obec Ľubietová jedným zo siedmich banských miest. V 19. storočí sa obec nazývala po maďarsky Libetbanya. Nachádza sa 25 kilometrov od Banskej Bystrice, smerom na Brezno po pravej strane.
Prírodné pomery.
Z Ľubietovej je najznámejšia mineralogická oblasť Podlipa, odkiaľ pochádzajú unikátne nálezy minerálu libethenit, ktorý bol prvýkrát opísaný v Ľubietovej, a podľa ktorej dostal aj názov. Na Podlipe sa dodnes nachádzajú štôlne a haldy, z ktorých vyteká voda zanechávajúca zelenú farbu na brehoch potôčikov (znaky po prítomnosti medi, ktorá bola hlavným predmetom ťažby, ale neskôr, po vyčerpaní ložiska sa ťažili aj železné rudy). Iné nálezisko je Kolba, kde sa však ťažili kobaltovo-niklové rudy.
Ďalšou zaujímavosťou je Hrb, ktorý je považovaný za geografický stred Slovenska, a z ktorého je za priaznivého počasia nádherný výhľad na Slovenské rudohorie. Obec je aj vychýrenou hubárskou oblasťou. V budove OÚ sa nachádza muzeálna miestnosť, ktorá pripomína históriu obce a nachádzajú sa tam aj vzorky minerálov z okolia. Cez dedinu preteká potok Hutná, do ktorého sa v obci prilieva potok Vôdka. Vo Vôdke sa dajú nájsť polodrahokamy "české granáty", ktoré sú však príliš malé na spracovanie a použitie v klenotníctve.
Nad obcou je aj kopec Vysoká, ktorá je vulkanického pôvodu.

</doc>
<doc id="25916" url="https://sk.wikipedia.org/wiki?curid=25916" title="Malachov">
Malachov

Malachov je obec na Slovensku v okrese Banská Bystrica.
Polohopis.
Obec leží na východnom úpätí Kremnických vrchov, v strednej časti úzkej Malachovskej doliny. Prvá písomná zmienka je z roku 1327. Dolinou preteká Malachovský potok, pravobrežný prítok rieky Hrona. Zástavba obce v dĺžke cca 2 km sleduje brehy potoka. Nachádza sa 4 km juhozápadne od okresného a krajského sídla Banská Bystrica, od ktorej sa odčlenila v roku 1993.
Katastrálne územie obce (cca 640 ha) sa rozprestiera na rozhraní krajinných celkov Kremnické vrchy a Zvolenská kotlina. Takmer celé územie sa nachádza v Malachovskom predhorí, krajinnom podcelku východného okraja Kremnických vrchov. Nadmorské výšky chotára sú od 400 do 820 m. Prevažne odlesnené územie má vrchovinný reliéf. Reprezentujú ho dlhé chrbty (zvyšky starej poriečnej rovne), budované treťohornými pyroxenickými andezitmi a ich pyroklastikami, len vo východnej časti vystupujú aj druhohorné dolomity.
Neďaleko obce (v Radvani) sa nachádza chránený areál Malachovské skalky.
Dejiny.
Dejiny baníctva.
Počiatky baníctva a hutníctva (výroby) ortuti (Hg) sa spájajú s rokom 1390. Z tohto roku sa našiel v banskobystrickej mestskej knihe záznam, podľa ktorého „...Peter Kysser bol vymazaný zo zoznamu občanov mesta Banská Bystrica, preto že svojou nedbanlivosťou zapríčinil smrť svojich robotníkov v bani na ortuť.“ Dá sa reálne predpokladať, že tento rok nebol počiatočným v ťažbe ortuti v tomto priestore. Je možné, že stará metóda získania ortuti, „živého striebra“, pôsobením ohňa na rumelku (cinabarit) mohla byť využívaná už omnoho skôr. Po otvorení ložiska v Idrii (1580), na priamy príkaz Dvornej komory vo Viedni došlo k zastaveniu prevádzky baní v Malachove. 
Podľa Budkoviča (1968) výroba ortuti na Ortútoch (dnes kat. územie Badína) spôsobom „kondenzáciou hore“ v hlinených nádobách Agricolovho typu, prebiehala až do roku 1780. Ťažba sa obnovila v roku 1785, avšak bez výraznejšieho úspechu. Podnikanie skončilo v roku 1802. Od roku 1780 – 1800 sa zavádzal druhý spôsob výroby v retortách (K. Hereld zaviedol i železné retorty a z Banskej Štiavnice žiadal aj sklenené) s ohnutým hrdlom, pre odvádzanie ortuťových pár na kondenzáciu studenou vodou. V priebehu prvej polovice 19. storočia ťažba celkom ustala. Prieskumné práce boli obnovené v roku 1955 - 1957, systematicky od roku 1965. Zabezpečili sa nimi ekonomicky významné zásoby. Poslednou aktívnou lokalitou v tomto priestore bola Veľká studňa (územne, okrem Malachova, aj kataster Radvane), kde sa ťažila rumelka z paleogénnych pieskovcov a karbonátov v rokoch 1985 - 1990.
V roku 1911 bola k Malachovu pričlenená dovtedy samostatná obec Dolné Pršany. 
Šport.
Futbalový klub bol založený v roku 1949 a v súčasnosti nesie názov TJ Slovan Malachov. A-mužstvo hrá 7. ligu stred. 

</doc>
<doc id="25917" url="https://sk.wikipedia.org/wiki?curid=25917" title="Medzibrod">
Medzibrod

Medzibrod je obec na Slovensku v okrese Banská Bystrica.
Polohopis.
Obec leží východne od mesta Banská Bystrica, na pravom brehu rieky Hron, od ktorej je oddelená násypom železničnej trate. Nachádza sa v nadmorskej výške Z územného hľadiska chotár obce patrí do regiónu Horehronia. Rozprestiera sa po oboch brehoch Hrona.Od východu je ohraničený svätoondrejským (brusnianskym),od západu hiadlovským chotárom.V súčasnosti má Medzibrod 1350 obyvateľov, ktorí majú možnosť sa združovať v 26 rôznych organizáciách.
Kultúra a zaujímavosti.
Medzibrod je v okolí známy hlavne pečením harule, ochotníckym divadlom a vynikajúcimi zábavami.

</doc>
<doc id="25918" url="https://sk.wikipedia.org/wiki?curid=25918" title="Moštenica">
Moštenica

Moštenica je obec na Slovensku v okrese Banská Bystrica. 
Dejiny.
Prvá písomná zmienka o obci pochádza z roku 1340 pod názvom "Mosnyce". Našiel sa tu žiarový hrob lužickej kultúry z mladšej doby bronzovej.
Obec sa vyvinula pri thurzovských hutách (scedzovacej a rafinačnej), na území patriacom do chotára Podkoníc. Od roku 1503 do začiatku 18. storočia boli huty významným článkom banskobystrického mediarskeho podniku, potom ich adaptovali na spracovanie železnej rudy. Do roku 1804 tu pracovali dve zlievacie pece, v rokoch 17961870 hámor na skujňovanie surového železa z Hronca. 
Obyvatelia pracovali v miestnych mediarskych, potom železiarskych strediskách, na píle a v štátnych lesoch. Počas SNP bola v Moštenici partizánska nemocnica. V okolí pôsobili silné partizánske oddiely.

</doc>
<doc id="25919" url="https://sk.wikipedia.org/wiki?curid=25919" title="Môlča">
Môlča

Môlča je obec na Slovensku v okrese Banská Bystrica.
Kultúra a zaujímavosti.
Pamiatky.
Obec bola v marci 1945 vypálená ustupujúcimi nemeckými vojakmi. Zhorelo 12 domov aj s hospodárskymi budovami.

</doc>
<doc id="25920" url="https://sk.wikipedia.org/wiki?curid=25920" title="Turecká (obec)">
Turecká (obec)

Turecká je obec na Slovensku v okrese Banská Bystrica.
Polohopis.
Podhorská obec sa nachádza v severozápadnej časti banskobystrického okresu, cca 17 km od Banskej Bystrice v pohorí Veľká Fatra. Reťazová zástavba lemuje potok Ramžiná, ktorý preteká celou Tureckou dolinou, ústiacou v obci Staré Hory do Starohorského potoka.
Severne sa dvíhajú svahy Krížnej s bočným hrebeňom Líšky a Majerovej skaly. Západne sa dvíha Malá Krížna () a južne uzatvára veniec hôr hrebeň s vrchom Japeň ().
Kultúra a zaujímavosti.
Obec bola pôvodne uhliarskou osadou, dodávala drevené uhlie hlavne pre bane v okolí blízkych Starých hôr. V súčasnosti sa v Tureckej a okolí rozvíja najmä letný turistický ruch, obec je východiskom turistických túr na hlavný hrebeň pohoria. V minulosti sa obec preslávila najmä vďaka zimnému cestovnému ruchu, ktorého základom sa v roku 1971 stala sedačková lanovka Turecká - Krížna (Líška) a neskôr aj niekoľko lyžiarskych vlekov. Význam obce ako zimného rekreačného strediska prudko poklesol v súvislosti so zánikom lanovky začiatkom 90. rokov. Obec je známa dvomi už tradičnými každoročnými akciami - Krňačkovými pretekami a Majstrovstvami sveta vo varení a jedení bryndzových halušiek.
Sedačková lanovka Turecká - Krížna (Líška).
Sedačková lanovka viedla z obce takmer na hlavný hrebeň pohoria a vďaka svojim parametrom patrila medzi najznámejšie vo vtedajšom Československu. S dĺžkou 2064 m a prevýšením 730 m išlo o jednu z najzaujímavejších lanoviek na našom území. Sedačková lanovka sprístupňovala rovnako jednu z najdlhších zjazdoviek (3500 m) na Slovensku. Lanovka vznikla najmä zásluhou vtedajšej TJ Tatran Harmanec pod vedením Martina Vajsa, ktorý bol aj jej dlhoročným vedúcim prevádzky (náčelníkom). V nadmorskej výške ležala medzistanica Salašky, ktorá sprístupňovala hlavne chatovú základňu v tejto lokalite. S výstavbou lanovky sa začalo 15. júna 1968, prevádzku spustili 17. novembra 1971 a za socialistického režimu prevádzku zabezpečovala, podobne ako pri viacerých iných lanovkách, Javorina PZCR, Liptovský Mikuláš. Technicky išlo o vtedy štandardnú jednolanovú dráhu obežného systému s pevným uchytením jednomiestnych sedačiek, ktoré vyrábal domáci podnik Transporta Chrudim. Poslednou sezónou lanovky bola zimná sezóna 1991/1992. Po jej demontáži na mieste zostali tri staničné budovy a základy podpier. Architektonicky zaujímavá budova dolnej stanice v Tureckej je udržiavaná a v pomerne dobrom stave. Budova hornej stanice vyhorela 4. novembra 2005, objekt medzistanice je opustený a chátra.

</doc>
<doc id="25921" url="https://sk.wikipedia.org/wiki?curid=25921" title="Priechod (okres Banská Bystrica)">
Priechod (okres Banská Bystrica)

Priechod je obec na Slovensku v okrese Banská Bystrica.
Polohopis.
Obec leží na severnom okraji Bystrického podolia, podceku Zvolenskej kotliny, severný okraj obce lemujú Starohorské vrchy. Západným okrajom tečie potok Istebník, východnú časť lemuje riečka Ľupčica.
Prístup do obce zabezpečuje cesta III/2418 z Banskej Bystrice cez Selce, s pokračovaním do horskej obce Baláže. Východným smerom vedie cestné spojenie so susednou obcou Podkonice. Centrum okresného a zároveň krajského mesta je vzdialené juhozápadným smerom.

</doc>
<doc id="25922" url="https://sk.wikipedia.org/wiki?curid=25922" title="Dúbravica">
Dúbravica

Dúbravica je obec na Slovensku v okrese Banská Bystrica. Patrí do regiónu Severné Podpoľanie. 
Polohopis.
Obec je situovaná na brehoch dvoch riek: Zolná a Zolnica, ktoré sa tu aj stretajú. Okolie má podhorský charakter.

</doc>
<doc id="25923" url="https://sk.wikipedia.org/wiki?curid=25923" title="Kynceľová">
Kynceľová

Kynceľová je obec na Slovensku v okrese Banská Bystrica.
Polohopis.
Obec leží v strednej časti podcelku Bystrického podolia na úpätí Nízkych Tatier v nadmorskej výške od 360 do 450 m n. m. Patrí do klastra Pod Panským Dielom, čo je vrch vypínajúci sa nad obcami patriacimi do spomenutého klastra. Kynceľová je jednou z nástupných obcí do rekreačnejoblasti Šachtičky. Obec je poprepájaná s inými obcami cyklotrasami a turistickými chodníkmi.
Dejiny.
Obec vznikla asi v 13. storočí ako poddanská obec na banskobystrickom 
mestskom teritóriu s názvom Kunzelfalva. Prvá písomná zmienka je z 
novembra roku 1435, v súvislosti so sporom zemanov "Sásovských" a 
"Kynceľovských", ktorý riešil kráľ Žigmund.
Prvá historická zmienka sa datuje od roku 1435 pod názvom Kunczelfalva. 
Postupne sa názov obce menil na 1489 Kunczldorf, Kinczeldorf; 1680 
Kinczelowa; 1808 Kyncelowa; maďarsky Göncölfalva až po dnešný názov 
Kynceľová. Obec vznikla ako poddanská obec v 13. storočí na 
banskobystrickom mestskom teritóriu. V rokoch 1496-1526 patrila 
Thurzovcom, potom mestu Banská Bystrica. V roku 1828 mala 14 domov a 107
obyvateľov. Popri poľnohospodárstve sa v 18.-20.storočí obyvatelia 
zaoberali povozníctvom. Začiatkom 20. storočia boli známi ako tesári a 
murári. V roku 1962 sa poľnohospodári zlúčili so Sásovou, Rúdlovou a 
Zvolenskými Nemcami. Neskôr bola mestskou časťou Banskej Bystrice. 
Dnešná Kynceľová je samostatná obec so svojou samosprávou.
Kynceľová leží neďaleko Banskej Bystrice. Už v 14. storočí storočí patrila Banská Bystrica medzi hlavné strediská 
remesiel. Do mesta sa sťahovali remeselníci, ktorí zabezpečovali potreby
baníkov a ťažiarov. Odrazu sa ukázal problém so zásobovaním takéhoto 
množstva ľudí jedlom. Preto panovník udelil privilégiá Kynceľovej a 
ďalším obciam Pod Panským Dielom s podmienkou, že budú baníkov, 
remeselníkov a všetkých ľudí žijúcich v meste a okolí zásobovať 
potravinami. Vtedy nastal rozvoj poľnohospodárstva a gazdovstva aj v 
Kynceľovej. Tu má korene aj obecný erb. V striebornom štíte vysoké 
zelené trojvršie preložené zo spodného okraja štítu vyrastajúcimi troma 
veľkými zlatými klasmi na listnatých steblách. Nový erb, kde trojvršie 
symbolizuje miestne vrchy - Malý, Panský a Selecký diel, klasy ilustrujú
zdroj obživy obyvateľov obce. Toto obdobie zanechalo stopy i v 
prezývkach, ako napr. do Gazdov.
V 20. storočí časť obyvateľov Kynceľovej sa vyznačovala murárskou 
zručnosťou. Svedčia o tom i prezývky Palierik, do Palierov (v dnešnej 
terminológii je to stavebný dozor). Podieľali sa na výstavbe Národného 
domu v Banskej Bystrici, budovaní Budapešti, ale svojou zručnosťou sa 
uplatnili i v ďalekej Argentíne v meste Mendoza pod juhoamerickým 
pohorím Andy.
V roku 1828 mala 14 domov a 107 obyvateľov. Popri poľnohospodárstve sa v
18. - 20. storočí zaoberali povozníctvom. V roku 1840 bola založená 
cirkevná evanjelická a.v. Škola, do ktorej chodili žiaci z obcí Nemce, 
Selce, Senica a Majer. Do školy sem chodil aj známy herec a režisér Paľo Bielik (predstaviteľ Jánošíka), ktorý tu mal svoje prvé divadelné 
vystúpenia a v tejto škole hrával ochotnícke divadlo. Dnes sa v budove 
školy nachádza Obecný úrad.
Kultúra a zaujímavosti.
Kultúra.
Každoročne sa od roku 2006 v tejto obci neďaleko Banskej Bystrice koná 
Fizolňový deň (miestnym názvoslovím fizolne). Je to súťaž vo varení fazule. Pribudla k tom aj Súťaž v krájaní cibule. Súťaží sa aj o Putovný Pohár Starostky Obce.
Vo fizolňovici sa vyvarí mäso surové i údené, klobásky, rebierka atď. 
Mäso sa po uvarení vyberie a konzumuje. Fizolňa znamená fazuľa v miestnom nárečí.

</doc>
<doc id="25925" url="https://sk.wikipedia.org/wiki?curid=25925" title="Hrochoť">
Hrochoť

Hrochoť je obec na Slovensku v okrese Banská Bystrica.
Kultúra a zaujímavosti.
Pamiatky.
Evanjelický kostol.
Prvý samostatný evanjelický cirkevný zbor v Hrochoti vznikol v období Tököliho povstania. Povolenie mať vlastného farára prišlo priamo od Tököliho v roku 1682. Prvým farárom bol Juraj Satelitis. Uvádza sa, že v Hrochoti stál gotický kostol, pôvodne zasvätený svätému Martinovi. V období protireformácie, teda v roku 1708 až do vydania Tolerančného patentu, nemohli hrochotskí evanjelici slobodne vyznávať evanjelickú vieru. To sa zmenilo po roku 1781. O dva roky neskôr vyhorel starý drevený kostol. Miestni si postavili najprv budovu školy, kde sa odbavovali aj služby Božie. Nový kostol bol postavený až v roku 1830, ako klasicistická stavba. K vysväteniu došlo v roku 1832. O tri rok postavili hrochotskú evanjelickú faru. Druhým potolerančným farárom bol Andrej Sládkovič, ktorý tu pôsobil deväť rokov. 
Sládkovičova lipa.
Na ľavej strane od kostola nájdeme impozantnú pamätnú lipu malolistú. Tento strom, ktorého vek sa odhaduje na 450 rokov má obvod kmeňa 538 cm a výšku koruny 25 m.
15. a 16. februára 1945 bola obec vypálená počas oslobodzovacích bojov. Zápalné delostrelecké granáty Červenej armády, spôsobili zničenie a vypálenie viac ako polovice obce.

</doc>
<doc id="25926" url="https://sk.wikipedia.org/wiki?curid=25926" title="Nienna">
Nienna

Nienna je postava vo fiktívnom svete Tolkiena. Je Valar, pani súcitu, sestra Mandosa a Irma. Prebýva na najzápadnejšom mieste Ardy a smúti kvôli utrpeniu vo svete. Zvykne navštevovať siene Mandosa, kde prebývajú duchovia zomrelých elfov a jej návštevy premieňajú smútok elfov na múdrosť. Najmúdrejší z maiar Olórin (Gandalf), často navštevoval Niennu a naučil sa od nej súcitu a trpezlivosti. 

</doc>
<doc id="25927" url="https://sk.wikipedia.org/wiki?curid=25927" title="Hiadeľ">
Hiadeľ

Hiadeľ je obec na Slovensku v okrese Banská Bystrica. 
Polohopis.
Nachádza sa severovýchodne od Banskej Bystrice v údolí potoka Vážna. Údolie potoka Vážna () tvorí hranicu medzi Starohorskými vrchmi a ďumbierskou časťou Nízkych Tatier. Väčšinu chotára obce () tvoria ihličnaté a zmiešané lesy.
Dejiny.
Prvá písomná zmienka o obci je z roku 1424. Hiadeľ patril do Ľupčianskeho panstva. Obec vznikla približne v 2. polovici 14. storočia je však pravdepodobné, že údolie potoka Vážna bolo obývané aj predtým. V Hiadeľskej doline sa v stredoveku ťažili vzácne kovy najmä striebro. Náleziská nerastných surovín boli pravdepodobne dôvodom trvalého osídlenia doliny v 14. storočí. História osídlenia doliny potoka Vážna pred 14. storočím je nejasná. Geografická poloha obce však poukazuje na dávnejšiu históriu. Hiadlovská dolina tvorí prirodzený prechod medzi dolinou Hrona a teda celým Pohroním a Hiadeľským sedlom (), čím prepája Pohronie s Liptovom. V minulosti prechádzala Hiadlovskou dolinou jedna z obchodných a poštových ciest vedúcich od brodov cez Dunaj k banským centrám na Pohroní a ďalej cez Hiadeľské sedlo do Liptova, odkiaľ smerovala až k baltickému pobrežiu. V súvislosti s pradávnym osídlením Hiadlovskej doliny možno spomenúť aj názov miestneho kopca Hradište a ľudovú povesť, ktorá sa k tomuto kopcu viaže. Za pôvodných obyvateľov Hiadľa považuje F. Šujanský horno-oravských kolonistov, ktorí sa postupne poslovenčili. Pre neustále prúdenie ľudí cez Hiadeľské sedlo v priebehu storočí je dnes ťažké určiť kto boli pôvodní obyvatelia Hiadlovskej doliny, rovnako ako je ťažké určiť odkedy je dolina trvalo osídlená. Jednou zo zaujímavých, no v súčasnosti nijako nepodložených teórií je, že dolinu Vážnej (podobne ako iné odľahlé horské doliny), vďaka jej izolovanosti obývali slovanské kmene, ktoré sa po rozvrate Veľkej Moravy sťahovali do horských oblastí Slovenska, kde prežívali ich zvyky a kultúra. Zvláštnosťou je aj hiadlovské nárečie, ktoré je v určitých znakoch blízke nárečiam na strednom Považí a tvorí výnimku medzi nárečiami v okolitých obciach. Okrem baníctva, ktoré v obci ustalo po vyčerpaní hlavných ložísk v 16. storočí sa obyvatelia Hiadľa zaoberali predovšetkým drevorubačstvom a pastierstvom. Vzhľadom na odľahlosť obce od okolitých dedín museli obyvatelia často za prácou odchádzať do bližšieho, ale i vzdialenejšieho okolia. Mnoho ich pracovalo na Gemeri, Tekove, Podpoľaní či v blízkom Liptove. V priebehu storočí sa názov obce opakovane menil (1424 Hedel, 1455 Hedewl, Hodlerdorf, 1656 Hiadel, Hedlifalva, Giadel, Hédel). Ťažké životné podmienky, odľahlosť a nízka úroveň vzdelanosti spôsobovali, že Hiadeľ patril v minulosti k najzaostalejším obciam v regióne. Medzi významné udalosti novovekej histórie obce patrí veľký požiar, ku ktorému došlo 3. novembra 1943. Pri požiari zhorelo 46 domov. Zahynul jeden občan obce.
Slovenské národné povstanie.
Dôležitú úlohu v rámci SNP zohrával Hiadeľ predovšetkým od druhej polovice augusta 1944, kedy sa do Hiadlovskej doliny, tesne pred vyhlásením povstania, premiestnil povstalecký oddiel kpt. Alexeja Semjonoviča Jegorova, ku ktorému sa pripojilo mnoho miestnych obyvateľov. Základ tohoto oddielu tvorila 22 členná útočná prepadová skupina sovietskych výsadkových vojsk pod velením A. S. Jegorova (1914 – 1970), ktorá bola vysadená na Latiborskú hoľu v noci zo 7. na 8. augusta 1944. Okolo tejto skupiny sa rýchlo formoval povstalecký oddiel, zložený z príslušníkov čs. vojska a mužov z okolitých dedín. Z Hiadlovskej doliny sa opäť vďaka jej strategickej polohe, spájajúcej Pohronie a Liptov, stala operačná základňa povstaleckej armády. Okrem štábu tu bol zriadený výcvikový tábor a ošetrovňa, ktorá bola neskôr upravená o lôžkovú časť, čím vznikla poľná nemocnica. Z oddielov rozmiestnených v okolí obce bola neskôr zriadená 1. čs. partizánska brigáda Stalin, ktorej vedením bol poverený A. S. Jegorov. Brigáda Stalin bola neskôr nasadená do bojov v Turci a štáb jednotky sa presunul na Staré Hory. Priame boje sa obce dotkli 26. októbra 1944, kedy cez Hiadeľ ustupoval smerom k Hiadeľskému sedlu prápor 2. čs výsadkovej brigády, ktorý spolu s krycou jednotkou 2. taktickej skupiny viedli prudké boje s jednotkami Wehrmachtu, podporovanými oddielmi Hlinkovej gardy. V severnej časti doliny a v oblasti sedla a Kozieho chrbta bojovalo v tom čase aj jadro brigády Stalin, vedené kapitánom Jegorovom. Boje v Hiadlovskej doline pokračovali až do 29. októbra, kedy po celodennej delostreleckej príprave do plnej taktickej hĺbky partizánskych síl zakopaných v sedle zaútočil Wehrmacht z Hiadľovskej doliny, Kozieho chrbta aj z Korytnice. Po štvorhodinovom boji partizáni ustúpili na Prašivú. Pri obsadení Hiadľovskej doliny bolo zajatých mnoho zranených vojakov a občanov, ktorí sa tu ukrývali pred prenasledovaním. V masových hroboch pod Javorím a na Zráze bolo pochovaných 62 občanov židovskej národnosti, 18 vojakov a partizánov. Počas celého povstania aj po jeho potlačení ľudia z Hiadľa, ako aj z iných okolitých obcí podporovali povstalcov. Zásobovali ich jedlom, šatstvom, liečili zranených vojakov a poskytovali pomoc ľuďom, ukrývajúcim sa na rôznych miestach v okolí obce. Po vytlačení partizánov na masív Prašivej vynášali zásoby priamo na Prašivú. Po skončení II. svetovej vojny bolo mnoho obyvateľov obce za svoje činy ocenených štátnymi vyznamenaniami. A. S. Jegorov navštívil Hiadeľ ešte raz na desiate výročie SNP.
Kultúra a zaujímavosti.
Hiadlovské nárečie.
Hiadlovské nárečie je charakteristické predovšetkým absenciou mäkčenia (maso, gaty) a výskytom polonizmov. Charakteristická preň je zámena "ť" za "c" (ocec, nosic, priacel, košic, sedzem), prípadne za "č","š","ž" (čečie, ščiri, ešče, čô). Hláska "ď" je nahrádzaná hláskou "dz" (gazdzina, dzen, dzevac). Tvrdé "l" sa často nahrádza hláskou "u" (huava, uúka, puuh, skaua, chuap, piekua, kouáče). Medzi ďalšie osobitosti hiadlovského nárečia patrí vynechanie hlásky "d" ak sa v slove nachádza pred "l" (seliak, polla). Ukážka hiadlovského nárečia z článku "Pesničky hjadlovské" uverejneného v Slovenských pohľadoch v r. 1898:
"Hjadlovská dzedzina velmi je chudobná,
ale čez nu čečie vodička studzená.
Studzená vodička meno má Vážnica
tá moja ženička, to je ožranica.
Na to ja ništ nedbám, že je ožranica,
lebo mu ju krási v oplecku tkanica."
ďalšia ukážka:
Úryvky z poviedky O grgolici uverejnenej v Slovenských pohľadoch (1897): 
"V Zamrvuom, až hen za Žiarcom, sa mokrie uúke, takie strašivá. Ta tajšli dvaja bracia trávu si košic. Kedz im už kosy tracivi rez, bovo už prišvo poúdnia – zvaliu sa jeden sem, druhý tam, na zem, kosu kovac. Ked si ten nakovau kosu, sa mu zadriemaô. Nazar ho zobudzí: zahučavo v hore, ako by sa všetka hora na zem zvalic išva... Skočí na nohe a počne ucekac, ale nemohou, lebo jeho nohe bovy strachom sviazané ako recazou. V tom vidzí naraz z tej hory pchac sa jennu potvoru ženskú v hroznom a strašnom postave: nohe ako mosúre a čierne ako uhel, ruke ako vopaty, driek taký hrubý ako dobrý sud, plecia široké ako poscel a huava na nich ako mytovnica, v huave oči ako taniere a vuasy bez rozdzievu rozstrapacenie visevi jej z huavi až po pás... Kedz viac ludzí spou idzie, ona sa vam tedy neukiaže, ale pojedzinok chranže sa každý pred nou... Ondrej Oborčok, tiež Hjadlovec tvrdzí, že je grgolica vodná matka, chtorá že vychodzí tam z jennej stuny, v doline Zámrvej... Len sa ozrevo dzecko, vidzevo tú grgolicu, hnedz povedá: lala mamo, aký čačaný bobo! Žena sa ozre a vidzí za sebou potvoru, ako sa za nou čochre..."
Krumplovník.
Obecná slávnosť, ktorú organizujú v druhej polovici septembra poslanci OcZ v spolupráci so starostom obce, dobrovoľníkmi obce a sponzormi, kde sa stretnú rodáci aj nerodáci obce. Pečie sa Krumplovník, ľudia si na ňom majú možnosť pochutiť, zároveň prebieha súťaž o najchutnejší Krumplovník, ktorý vyhlási porota každoročne zriadená za týmto účelom a pri bohatom sprievodnom programe sa všetci zabávajú až do rána. Tradícia začala v roku 2005 ako ohlas na zachovanie tradícií v obci. Názov slávnosti je odvodený od miestneho tradičného jedla "krumplovníka", ktorý sa vyrába zo zemiakov a múky. V podstate je to cesto z nahrubo postrúhaného zemiaku, zmiešané s múkou, soľou, rascou a trochou mlieka, ktoré sa dá na hrúbku cca 1 cm na vymastený plech a v rúre sa do chrumkava upečie.
Turisticko náučný chodník Hiadeľ.
Tento chodník bol vybudovaný v roku 2015, bez výrazného zásahu do prírody. Trasa chodníka spája katastre obcí Hiadel a Lučatín, je dlhá takmer 4 kilometre s prevýšením 110 metrov. Chodník prechádza od penziónu Grajciar - Skala, Lučatín, cez 11 zastávok s informačnými panelmi až k Hasičskej zbrojnici, Hiadeľ. Čas prechodu pohodlným turistickým tempom je približne 2 hodiny. Osadené informačné panely ponúkajú návštevníkom možnosť dozvedieť sa množstvo informácií o obci Hiadeľ, o jej histórii, prírodných pomeroch, faune a flóre, turistických lokalitách a o miestnych organizáciách a združeniach.

</doc>
<doc id="25928" url="https://sk.wikipedia.org/wiki?curid=25928" title="Špania Dolina">
Špania Dolina

Špania Dolina je banícka obec na Slovensku v okrese Banská Bystrica v Banskobystrickom kraji.
Polohopis.
Nachádza sa asi severne od centra Banskej Bystrice, v západnej časti Starohorských vrchov. Obcou preteká Banský potok, ktorý pokračuje úzkym údolím juhozápadným smerom k Uľanke, kde sa vlieva do Bystrice. Južne od obce sa vypína vrch Panský diel s rekreačným strediskom Šachtičky.
Dejiny.
Špania Dolina bola pre svoje náleziská medenej rudy, obsahujúcej aj striebro, v minulosti preslávená po celej Európe. Začiatky ťažby v tejto lokalite možno iba približne datovať do 11.12. storočia. Archeologické nálezy však potvrdzujú dobývanie medenej rudy už v eneolite.
Špania Dolina, spolu s ďalšími baníckymi osadami – Staré Hory, Richtárová, Piesky, Moštenica a Tajov – sa rozvíjali najmä v súvislosti s usadením sa banských podnikateľov v meste Banská Bystrica. Majitelia baní, tzv. waldbürgeri, ktorých domy boli postavené na hlavnom banskobystrickom námestí, ťažili aj v oblasti Španej Doliny. Lokalita v prameňoch figuruje pod názvami: "Montana" (1263), "Grueb" (1458), "Herrengrundt" (1535), neskôr všeobecne ako Herrengrund. V latinčine mal názov obce podobu "Vallis Dominorum", po maďarsky "Úrvölgy".
Zlaté obdobie ťažby predstavovalo fungovanie Turzovsko-fuggerovskej spoločnosti (14931546). Ján III. Turzo začal na Španej Doline už v roku 1494 hĺbiť šachtu nového typu, tzv. hlavnú. Neskoršie bola nazývaná ako "Dolná" alebo "Ferdinandova šachta". Dosiahla hĺbku 250 m. Touto šachtou sa odvodňoval celý špaňodolinský revír. Po vyčerpaní ložísk strieborno-medenej rudy na Starých Horách okolo roku 1546 sa ťažba a spracovanie rudy odohrávali najmä na Španej Doline. Na prelome 16. a 17. storočia však začala rentabilita ťažby klesať.
V 17. a 18. stor. sa začali v Španej Doline hĺbiť ďalšie nové štôlne a šachty, ako napríklad šachta "Maximilián", šachta "Mária", a najhlbšia šachta "Ludovika" (do hĺbky 440 metrov). Konské gáple na pohon banských ťažných strojov začali nahrádzať vodné kolesá poháňané vodou z unikátneho banského vodovodu. K šachtám v Španej Doline privádzal vodu približne 36 km dlhý systém zberných, náhonových a spojovacích jarkov, ktorý začínal až pod Prašivou v Nízkych Tatrách. Vodovod sa začal budovať v 15. storočí a bol funkčný do začiatku 20. storočia. 
Najťažším obdobím v dejinách Španej Doliny bolo 17. storočie, kedy protihabsburské stavovské povstania ohrozovali ťažbu a spracovanie rúd. Zhoršovalo sa aj sociálne postavenie baníkov, čoho dôsledkom bolo niekoľko štrajkov a otvorených vzbúr (v 17. storočí v rokoch 1609, 1610, 1626, 1632, 1638, 1640, 1646 a 1673). Koncom 17 stor. pracovalo v Španej Doline už iba 800 robotníkov. V druhej polovici 18. storočia už boli z väčšej časti rudné ložiská vyčerpané, ale ťažba pokračovala ešte v 19. storočí. Bane boli napokon zatvorené v roku 1888.
V roku 1957 sa začalo s výstavbou úpravne rúd, ktorá bola otvorená v roku 1964. Získavala sa v nej meď zo starého haldového materiálu. Materiál na spracovanie sa dovážal aj z neďalekej lokality Piesky, a to tunelom, ktorý bol prerazený v roku 1961. 
Miestne obyvateľstvo si začalo privyrábať ťažbou a spracovaním dreva, ženy aj paličkovaním povestných špaňodolinských čipiek. V roku 1883 tu bola otvorená aj škola paličkovania. 
Zástavbu obce tvoria malé roztrúsené domčeky baníkov v strmých svahoch údolia. Na centrálnom námestí stoja administratívne a technické budovy, najmä budova banskej správy.

</doc>
<doc id="25929" url="https://sk.wikipedia.org/wiki?curid=25929" title="Vlkanová">
Vlkanová

Vlkanová je obec na Slovensku v okrese Banská Bystrica.

</doc>
<doc id="25930" url="https://sk.wikipedia.org/wiki?curid=25930" title="Horná Mičiná">
Horná Mičiná

Horná Mičiná je obec na Slovensku v okrese Banská Bystrica.
Obec leží na ceste do Podpoľania a prvá písomná zmienka o nej je z roku 1293. Okrem viacerých pamätihodností ponúka návštevníkom aj dostatok príležitostí na športovú činnosť, či už ide o lyžiarsky vlek, jazdecký oddiel alebo pešiu turistiku.
Kultúra a zaujímavosti.
Prírodné zaujímavosti.
V katastri obce sa nachádza prírodná rezervácia Kozlinec „"s izolovaným výskytom duba plstnatého (Quercus pubescens) v podmienkach blízkych pôvodnej porastovej štruktúre."“

</doc>
<doc id="25931" url="https://sk.wikipedia.org/wiki?curid=25931" title="Harmanec (obec)">
Harmanec (obec)

Harmanec je obec na Slovensku v okrese Banská Bystrica.
V blízkosti obce sa nachádza Harmanecká jaskyňa a Čremošniansky tunel. 
Dejiny.
V roku 1829 založil František Zikmund Leicht v obci ručnú výrobu papiera. V roku 1841 začala strojová výroba papiera a papiereň sa stala druhou najväčšou v Habsburskej monarchii. Od roku 1972 papiereň vyrába (ako prvá v Československu) toaletný papier pod značkou Harmasan a používa zberový papier ako surovinu. Od roku 2002 je papiereň súčasťou SHP (Slovak Hygienic Paper) Group a funguje pod názvom SHP Harmanec.

</doc>
<doc id="25932" url="https://sk.wikipedia.org/wiki?curid=25932" title="Dolný Harmanec">
Dolný Harmanec

Dolný Harmanec je obec, ktorá sa nachádza 12 km severozápadne od Banskej Bystrice, v úzkej Harmaneckej doline, na styku Veľkej Fatry s Kremnickými vrchmi. Orientovaná je v smere sever – juh, pozdĺž riečky Bystrica a cesty I/14. Stred obce je v nadmorskej výške , chotár vo výškovom rozpätí 457 – 1 377 m. (Kráľova studňa). Súčasná rozloha chotára je 4 452 ha. V obci žije 217 obyvateľov. V strede obce stojí rímskokatolícky kostol svätého Jozefa z roku 1931. Pôvodne patrila obec do Zvolenskej župy, v súčasnosti do okresu Banská Bystrica v rámci Banskobystrického samosprávneho kraja.
Vznik obce.
Obec vznikla asi v 14. storočí (prvýkrát písomne doložená v roku 1540) ako osada baníkov, hutníkov a drevorubačov na území slobodného kráľovského mesta Banská Bystrica.
Pomenovanie obce.
Pomenovanie obce Harmanec je zrejme odvodené od mena jej zakladateľa Hermanna z čias saskej baníckej kolonizácie Banskej Bystrice a jej okolia, na čo poukazuje aj starý nemecký názov Hermannsdorf, či maďarský Hermánd, alebo poslovenčený Hermanecz.
História obce.
Do roku 1496 mali v Harmanci banskobystrickí ťažiari šmelcovaciu hutu na meď. Novú hutu (8 pecí) postavila Turzovsko-fuggerovská spoločnosť, ktorá spracúvala kamienok a surovú meď. Po prevzatí mediarskych podnikov v okolí Banskej Bystrice banskou komorou (v roku 1546) na odvrátenie hroziaceho nedostatku dreva pre erárne bane a huty rezervoval uhorský kráľ Maximilián II. banským poriadkom z roku 1573 aj lesy banských miest, vrátane harmaneckých lesov, pre banícke účely. Drevo sa mohlo získať len so súhlasom kráľovskej banskej komory, ktorá však sústreďovala svoj záujem predovšetkým na oblasť Španej Doliny a Starých Hôr s bohatými ložiskami medenej rudy a preto usmerňovala požiadavky mešťanov na prídely dreva práve do harmaneckej, na rudu chudobnej doliny.
V rokoch 1546 – 1564 sa harmanecká huta stala erárnym podnikom a potom ju opäť prevzali súkromní podnikatelia, ktorí tu spracúvali rudu zo svojich baní i materiál zo starých háld až do 18. storočia. Do konca 18. storočia potom hutu používalo mesto Banská Bystrica na spracovávanie rudy zo svojich baní v Richtárovej a Pieskoch. Tak sa dostali harmanecké osady do vplyvu mesta Banská Bystrica. Zaujímavosťou je niekdajší výskyt zlatonosných žíl s obsahom striebra, ktorý tu už v dávnej dobe podmienil ťažbu zlata a ešte v 30. rokoch 20. storočia sa pokúšali túto ťažbu obnoviť.
V roku 1883 bola k obci Dolný Harmanec pripojená pôvodne samostatná osada Horný Harmanec, ktorú dozaista založili uhliari, páliaci drevené uhlie v okolitých lesoch pre vysokú pec v Dolnom Harmanci.
V južnej časti chotára v roku 1829 postavil banskobystrický obchodník F. S. Leich papiereň, ktorú v roku 1842 zmodernizoval viedenský podnikateľ M. V. Schloss a v druhej polovici 19. storočia sa stala najväčšou strojovou papierňou v Uhorsku. Dlhú dobu bola takmer monopolným odberateľom dreva a vlákniny z mestských lesov. Už od roku 1913 mala papiereň samostatnú železničnú prípojku z Banskej Bystrice, neskôr ju zrušili a papiereň pripojili na novú železničnú trať. Pri papierni okolo roku 1860 vznikla osada Harmanec - papiereň, ktorú v roku 1957 odčlenili od Dolného Harmanca ako samostatnú politickú obec s názvom Harmanec.
Užívacie právo zastavaných a inak využívaných pozemkov zaknihovali osadníkom súčasne s majetkovým právom budov už pri zakladaní pozemkových kníh. Majetkové právo pozemkov prešlo v pozemkovej knihe na osadníkov v roku 1919 na základe vládneho nariadenia ministra s plnou mocou pre Slovensko (č. 63/1919). Mesto Banská Bystrica sa podielového vlastníctva a z neho vyplývajúcich nájmov zrieklo až 22.1.1920. Osadnícky pomer harmaneckých osadníkov zanikol vývojom hospodárskych, sociálnych a spoločenských pomerov.
Cez Harmanec viedol historický cestný prechod do Turca, ktorý neskôr nahradila serpentínová štátna cesta cez horské sedlo Malý Šturec, vybudovaná v polovici 20. storočia.

</doc>
<doc id="25933" url="https://sk.wikipedia.org/wiki?curid=25933" title="Dolná Mičiná (okres Banská Bystrica)">
Dolná Mičiná (okres Banská Bystrica)

Dolná Mičiná je obec na Slovensku v okrese Banská Bystrica. 

</doc>
<doc id="25934" url="https://sk.wikipedia.org/wiki?curid=25934" title="Slovenská Ľupča">
Slovenská Ľupča

Slovenská Ľupča (, ) je obec na Horehroní.
Polohopis.
Obec leží v severovýchodnej časti Zvolenskej kotliny, asi 10 km od Banskej Bystrice smerom na Brezno. Rozprestiera sa na pravom brehu rieky Hron, ktorá preteká údolím medzi Nízkymi Tatrami a Slovenským rudohorím. Jej územie zaberá 3 232 hektárov po obidvoch brehoch Hrona, pričom pravý breh spadá pod Národný park Nízke Tatry a ľavý pod CHKO Poľana. Nadmorská výška obce je v rozpätí od 370 m v obývanom území až do 699 m (okolité vrchy), centrum obce má nadmorskú výšku 378 m. Slovenská Ľupča je najväčšou dedinou v okrese Banská Bystrica
Dejiny.
Prvé písomné zmienky o obci Slovenská Ľupča pochádzajú až od roku 1250. Bola založená na starej obchodnej ceste Via Magna, spájajúca mestá Budín (dnes Budapešť) a Krakov. Osada bola postavená okolo dvoch dôležitých budov: hradu (Ľupčiansky hrad) a kláštora. V roku 1340 Karol I. povýšil osadu na mesto. Slovenská Ľupča stratila mestský charakter v 19. storočí.
Obec bola počas druhej svetovej vojny oslobodená 23. marca 1945 sovietskymi a rumunskými jednotkami. Vývoj dediny v 20. storočí dospel k postaveniu veľkej farmaceutickej továrne Biotika, ktorej výstavba bola dokončená v roku 1953 a stojí neďaleko dediny (v oblasti Príboj) spolu s inými priemyselnými stavbami, ako Messer, Confal alebo Brenntag.
Medzi ďalšie pamätihodnosti Slovenskej Ľupče patrí aj morový stĺp postavený v 18. storočí na poďakovanie Panne Márie za ukončenie smrteľného vypuknutia moru. Nachádza sa pred farským Kostolom Najsvätejšej Trojice (katolícky kostol). Okrem tohto kostola sa v dedina nachádza ešte jeden – protestantský (evanjelický) kostol.
Na západnej strane intravilánu obce, medzi ulicami Dolnou a Ľupčianskou a potokom Ľupčica sa na ploche približne 2,6 ha nachádzajú ruiny kláštora. Na mieste pôvodného kláštora (kapucínsky františkánsky) je archeologický park "Kláštorisko". Kláštor pochádza pravdepodobne z polovice 13. storočia. Najstaršia písomná zmienka o kláštore pochádza z roku 1263. Na mieste sa dnes nachádza lapidárium. Bol tu pochovaný podporovateľ kláštora magister Donč v 14. storočí. Kláštor bol opustený v 17. storočí.
Obyvateľstvo.
Slovenská Ľupča má 3 285 obyvateľov (2018): 97,7% obyvateľov tvoria Slováci, 1,3% tvoria Rómovia.
Z náboženského hľadiska: 58,6% sú rímskokatolíci, 20% sú evanjelici / lutheráni a 11,4% ľudí sa nehlási k žiadnemu náboženstvu.
Prírodné pomery.
Dedinou prechádza potok Ľupčica, ktorý ústi do Hrona južne od obce (okrem Slovenskej Ľupče prechádza obcami Baláže a Priechod). Priemyselnou časťou Slovenskej Ľupče – Príboj – preteká rieka Istebník z obce Priechod, ktorá sa na južnej časti Slovenskej Ľupče vlieva do Hrona. K dedine sa pripisuje aj rieka Driekyňa.
Obec Slovenská Ľupča má 4 mini-oblasti – Pod Zámkom, Majer, Príboj (priemyselná oblasť) a Driekyňa (chránená + poľnohospodárska) – a jedno sídlisko – Juhovýchod. Oblasť mimo týchto mini-oblastí sa považuje za centrum obce.
Pri obci sa nachádza množstvo vrchov patriacich do Národného parku Nízke Tatry (zo severu) a do Chránenej krajinnej oblasti Poľana (z juhu). Príkladom je napríklad Mackov bok, Šupín alebo neďaleká Dúbravka. Najvyššia nadmorská výška v obci je V obci sa nachádza prírodná pamiatka, a to Ľupčiansky skalný hríb v nadmorskej výške Od roku 1979 je oblasť v okolí skalného hríba chránenou prírodnou rezerváciou patriacou pod NAPANT.
Kultúra a zaujímavosti.
Kultúra.
Obec Slovenská Ľupča každý rok organizuje "Turičný jarmok" v období Turíc (Letníc). Táto udalosť trvá jeden víkend v máji. Počas tejto udalosti sú v okolí Námestia SNP stánky s rôznymi predmetmi (najmä historickými) na predaj. Zároveň nechýba mnoho stánkov s jedlom – napríklad guláš. Nechýbajú ani zábavné atrakcie pre deti a mládež.
V Slovenskej Ľupči sa odohráva medzinárodný tenisový turnaj "Pepas Cup U16 / Pepas Family Cup", ktorý organizuje Tenisové centrum "PEPAS" s tenisovou asociáciou Tennis Europe.

</doc>
<doc id="25935" url="https://sk.wikipedia.org/wiki?curid=25935" title="Pohronský Bukovec">
Pohronský Bukovec

Pohronský Bukovec je malá obec na Slovensku v okrese Banská Bystrica. 
Polohopis.
Nachádza sa v tesnej blízkosti Bukovskej doliny, 6 km od obce Brusno. Chotár obce leží v ochrannom pásme NAPANT. 
Dejiny.
Pôvodne drevorubačská osada patrila obci Svätý Ondrej nad Hronom (dnes časť Brusna).
V 16. – 17. storočí mali tu banskobystrickí podnikatelia bane na železnú a strieborno-medenú rudu. Počas prvej Československej republiky obyvatelia po zániku uhliarstva pracovali v železiarňach Podbrezová.
Obec podporovala partizánov už pred SNP. Po vojenskej porážke povstania sa nad osadou v lesoch presúvali povstalecké oddiely. V noci z 2. na 3. novembra 1944 sa pred prechodom cez Hron v dome na kraji obce ukrývali bývali velitelia povstaleckého vojska generáli Rudolf Viest a Ján Golian. Nacistická jednotka Einsatzkommando 14 spolu so slovenskými zradcami generálov vypátrala a obkľúčila v stodole Jozefíny Rybárovej na okraji obce. Generálom sa vyhrážali, že ak sa nevzdajú obec vypália. Obaja sa aj s časťou vysokoškolského strážneho oddielu bez boja vzdali, boli vypočúvaní v Banskej Bystrici a neskôr transportovaní cez Bratislavu do nemeckých koncentračných táborov, kde pravdepodobne zahynuli.
Za pomoc partizánom však Nemci 21. februára 1945 osadu úplne vypálili. Osada bola drevárska a všetky domy v osade boli z dreva. Po vojne sa osada obnovila. Nad obcou je na pamiatku postavený pamätník.
V roku 1953 sa osada osamostatnila a vznikla nová obec Bukovec neskôr Pohronský Bukovec.
Referencie.
4. http://www.pohronskybukovec.sk/fakty_historia=historia.html 
5. http://www.brusno.sk/fakty_a_historia=historia.html 
6. Hochmuth Zdenko a kol. - Nízke Tatry Západ, turistický sprievodca ČSSR, Šport - Slovenské telovýchovné
vydavateľstvvo, Bratislava 1988, str. 355 - 356.

</doc>
<doc id="25936" url="https://sk.wikipedia.org/wiki?curid=25936" title="Horné Pršany">
Horné Pršany

Horné Pršany sú obec na Slovensku v okrese Banská Bystrica.

</doc>
<doc id="25937" url="https://sk.wikipedia.org/wiki?curid=25937" title="Baláže">
Baláže

Baláže sú obec na Slovensku v okrese Banská Bystrica. 
V jej katastri leží národná kultúrna pamiatka Kalište.
Dejiny.
Osídlenie obce siaha do mladšej doby bronzovej. Osada písomne doložená v roku 1529 vznikla v chotári obce Priechod okolo dvoch šmelcovacích hút na medenú rudu, ktoré postavil banskobystrický ťažiar Ján Kolman. Do polovice 17. storočia spracúvali haldový materiál súkromní ťažiari a vyrobený kamienok odovzdávali na rafinovanie do erárnej huty v Moštenici. Obyvatelia boli prevažne hutníci, drevorubači a uhliari, od 18. storočia pracovali tiež na miestnej píle. V čase SNP zohrala obec významnú úlohu. Vydávali sa tu letáky a časopisy "Hlas ľudu" a "Partizán". Fašisti sa za pomoc partizánom pomstili na obyvateľoch a 20. marca 1945 obec vypálili.

</doc>
<doc id="25938" url="https://sk.wikipedia.org/wiki?curid=25938" title="Kordíky">
Kordíky

Kordíky sú obec na Slovensku v okrese Banská Bystrica.
Polohopis.
Obec leží 800 – 1 200 metrov nad morom, severozápadne od Podlavíc (časť Banskej Bystrice), pri ceste, ktorá vedie od Tajova a tu končí. Obec začína u Madleny č. p. 1 a končí pod lúčkou. Pod obcou pri Krivom moste cesta sa rozdeľuje a vedie cez obec a na spomenutom mieste sa opäť spojí. Obec má sklon k juhovýchodu. Smerom k Banskej Bystrici vedie dlhé údolie medzi lesnatými kopcami.
Dejiny.
Miesto, kde obec leží, v tej dobe bolo pokryté pralesmi. Obec vznikla na podnet Banskej Komory v 16. storočí. Pôvodní obyvatelia sa živili uhliarstvom, výrobou dreveného riadu, pastierstvom, chovom dobytka.
Meno Kordíky obec dostala po človeku, ktorý sa tu prvý usadil a volal sa Kordík. S ním, alebo za ním sa prisťahovali: Murgaš, Donoval, Bíreš, Kubaška, Hríbik a Žabka. Títo boli praobyvateľmi obce, čo svedčí, že v obci aj teraz je zastúpenie väčšinou týchto päť mien.
Prvá písomná zmienka sa datuje už do roku 1530 no nemôže to byť dokázané. Dokonca ani písomná zmienka z roku 1690 nemôže byť dokázaná, pretože kronika sa písala síce už od prvých dní obce, no v roku 1930 záhadne zmizla a kronika sa musela začať písať nová. V Banskobystrickom archíve sa našli staršie dokumenty a prvá písomná zmienka sa teraz datuje do roku 1858.
Kordíky majú spojenie aj so známymi osobnosťami. Keď bol Jozef Murgaš ešte malý, o desať rokov starší Jozef Gregor Tajovský ho všade brával so sebou. Veľmi radi chodili na Kordíky na miestne jedlo štiarc k starým ľudom. Jozef Gregor Tajovský si všade so sebou brával pero a notes, vypytoval sa a všetko si zapisoval. Brával si tu inšpirácie a vzniklo tu niekoľko diel. Najznámejšie z nich sa volá Ženský Zákon. Všetko ako je v tom príbehu sa v Kordíkoch naozaj stalo, pomenené sú iba mená. Jozef Šebo tu pôsobil v rokoch 19411953 na už neexistujúcej základnej škole ako učiteľ.
Kultúra a zaujímavosti.
Turistika.
Kordíky majú veľmi dobré podmienky pre rozvoj ako letnej tak i zimnej turistiky. V obci funguje jeden lyžiarsky vlek, ktorý je skôr vhodný pre začínajúcich lyžiarov, ale i napriek tomu je dosť známy a nie je vôbec raritou počuť na svahu aj maďarsky hovoriacich lyžiarov. Hotel zatiaľ v obci nie je postavený, ale už bol prejavený záujem postaviť objekt určený na ubytovanie pre návštevníkov obce.
V okolí obce sa nachádzajú početné turistické chodníky. Dokonca je vybudovaný a pekne udržiavaný náučný chodník okolo obce, popri ktorom sa nachádza malé jazierko a niekoľko miest na rodinné posedenia.
Je tu malé futbalové ihrisko s umelým trávnikom a rozmermi 33x18 metrov ktoré sa oficiálne otvorilo 17.6.2010. Môže fungovať aj ako tenisový kurt alebo ihrisko na volejbal a hádzanú ak si požičiate sieť u starostu obce. Ku ihrisku sa plánuje dostavať aj atletická dráha.
V obci sa nachádzajú 2 hostince aj potraviny ktoré sú umiestnené v centre obce. Celoročne je otvorený bufet pri lyžiarskom stredisku kde sú možnosti príjemného oddychu a turistiky, momentálne tam prebieha ťažba dreva ktorá rozšíri zjazdovku.

</doc>
<doc id="25939" url="https://sk.wikipedia.org/wiki?curid=25939" title="Králiky">
Králiky

Králiky sú obec na Slovensku v okrese Banská Bystrica.

</doc>
<doc id="25940" url="https://sk.wikipedia.org/wiki?curid=25940" title="Donovaly">
Donovaly

Donovaly sú obec na Slovensku v okrese Banská Bystrica.
Polohopis.
Horská obec Donovaly sa nachádza severne od Banskej Bystrice v nadmorskej výške 960 metrov, na rozhraní pohorí Veľká Fatra a Starohorské vrchy. Jednotlivé osady obce ležia tak na severných (liptovských), ako aj južných (horehronských) svahoch horského sedla, pričom hranica katastra, a teda i okresu Banská Bystrica, prechádza takmer k osade Korytnica. V južnej časti sedla pramení Starohorský potok, ktorého prítoky odvádzajú vodu do Hrona, severnú časť chotára odvodňujú prítoky Korytnice. 
Obe najbližšie mestá – Banská Bystrica i Ružomberok – sú vzdialené približne a dostupné po ceste I/59. Východná časť chotára zasahuje do Národného parku Nízke Tatry a v tejto časti sa nachádza aj prírodná rezervácia Štrosy.
Miestne časti.
Obec tvoria vlastné Donovaly a osady Bully, Sliačany, Hanesy, Mišúty, Mistríky a Polianka. Donovaly sú významné centrum letnej i zimnej turistiky a nachádzajú sa tu štyri veľké lokality cestovného ruchu – Centrum I, Centrum II, Vrchbáň a Pod Magurou. Známe sú lyžiarske areály Záhradište a Nová hoľa, bežecké trate a množstvo značených chodníkov do okolitých pohorí. Od roku 1992 sa tu každoročne konajú preteky psích záprahov.
Dejiny.
História Donovál siaha do 17. storočia, keď tu začali vznikať osady, zamerané na výrobu dreveného uhlia. Postupne na ich základe bola v 18. storočí založená obec Donovaly, prvá písomná zmienka o ktorej pochádza z roku 1702. Prvý hotel sa na jej území začal stavať v roku 1936, prvý obchod bol postavený dedinčanmi už v roku 1922 (Jednota). Za posledných 10 rokov sa tu rozmohla výstavba apartmánových domov a hotelov.
Pri potláčaní SNP na Donovaly a Staré Hory ustupovala povstalecká armáda, ktorá tu zanechala väčšinu svojej ťažkej výzbroje. Pre vhodné prírodné podmienky sa Donovaly stali jedným z centier tzv. partizánskej republiky (neďaleko sa nachádza Nemcami vypálená obec Kalište). V 50. rokoch 20. storočia bola rozšírená cesta zo Starých Hôr a Korytnice, na ktorú sa presunula doprava z už nevyhovujúcej cesty cez sedlo Veľký Šturec a Liptovské Revúce. V súčasnosti ňou prechádza tranzitná trasa európskej cesty 77 z Budapešti do Krakova.
Kultúra a zaujímavosti.
Turizmus.
Donovaly sa nachádzajú v rovnomennom sedle na rozhraní Veľkej Fatry a Starohorských vrchov. Najvyšší vrchol nad nimi je Zvolen (), vedľa sa nachádza Nová hoľa (), kam vedie aj kabínková lanovka. Na svahoch Novej hole sa nachádza niekoľko zjazdoviek a lyžiarskych vlekov a juhovýchodné svahy sú obľúbenou lokalitou nadšencov závesného lietania. Niekoľko lyžiarskych svahov, vlekov a lanovka sa nachádza v stredisku "Záhradište" na severných svahoch vrchu Baník ().

</doc>
<doc id="25941" url="https://sk.wikipedia.org/wiki?curid=25941" title="Motyčky">
Motyčky

Motyčky sú obec na Slovensku v okrese Banská Bystrica.
Dejiny.
Prvá zmienka o Motyčkách pochádza z roku 1754. V tomto roku si v Motyčkách zriadili misiu jezuiti a začali tu budovať kostol s malým kláštorom. Kostol bol vybudovaný za rok a bol vysvätený 15. augusta 1755. Prvým predstaveným jezuitskej misie bol páter Jozef Spengler. Farnosť bola založená v roku 1775.
Avšak v priestore dnešných Motyčiek sa v roku 1652 nachádzali 4 drevorubačské a uhliarske osady. Tieto osady sa volali Horná Pavlová (Pawlowa Oberthail), Dolná Pavlová (Pawlowa undterthail), Nad Rybníkom (Ober dem Thaich) a Pri Rybníku (An dem Thaich). Pravdepodobne by sme mohli stotožniť terajšiu osadu Môce s vtedajšou Hornou Pavlovou a osadu Pri Rybíku môžeme s určitosťou spojiť s terajšou osadou Motyčky. Na jeseň a v zime 1944-45 v obci došlo k incidentu s Nemcami.
Osobnosti obce.
Rodáci.
Anton Trón (* 1926 – † 1996), slovenský herec

</doc>
<doc id="25942" url="https://sk.wikipedia.org/wiki?curid=25942" title="Selce (okres Banská Bystrica)">
Selce (okres Banská Bystrica)

Selce sú obec na Slovensku v okrese Banská Bystrica.
Polohopis.
Obec sa nachádza na južnom okraji Starohorských vrchov, v údolí Selčianskeho potoka, asi 5 km severovýchodne od centra Banskej Bystrice. Južne sa nachádza Senica, mestská časť Banskej Bystrice, cez ktorú vedie do obce cesta III. triedy, napojená na cestu I/66 a rýchlostnú cestu R1.
Dejiny.
Dôkazy o najstaršom osídlení chotára Seliec sa v podobe nálezov črepov z laténskej doby, no tiež rímskych mincí a šperkov našli v lokalite Hrádok, ktorá je miestnymi nazývaná aj ako Staré Selce. Názov pochádzajúci od staroslovanského termínu selo s významom osada, posúva vznik obce do obdobia pred 10. storočie. V stredoveku viedla vedľa Seliec významná cesta Magna via, ktorá spájala Pohronie s Liptovom.
Prvá písomná zmienka o obci "Zolio" sa zachovala z roku 1332, kedy tu už stála fara i kostol. V listine kráľa Karola Róberta z 11. novembra 1340 sa spomína ako "Scelce", v roku 1406 ako "Zelcze", v roku 1786 ako "Selecz" a v listinách z roku 1808 sa už vyskytuje v aktuálnej podobe Selce. Obec mala poľnohospodársky charakter a patrila ľupčianskemu panstvu. Od 15. do 18. storočia bola majiteľom miestneho majera rodina Seleckých, po rozpade panstva boli v roku 1876 majetky rozpredané tunajším obyvateľom.
Symboly obce.
Erb, pečať a vlajka obce vychádzajú z predlôh, ktoré vznikli v 18. storočí. 
Erb.
Erb obce má tvar červeného štítu, na ktorom dominuje strieborné srdce na zlatom pruhu, z ktorého vyrastajú tri strieborné kvety so zlatými stopkami a listami.
Vlajka.
Vlajka obce Selce má päť pozdĺžnych pruhov v bielej, červenej, žltej, bielej a červenej farbe. Má tri cípy, vytvorené dvojicou zástrihov do tretiny vlajky, ktorá má pomer strán 2:3.
Pečať.
Okrúhla pečať má kruhopis OBEC SELCE a uprostred obecný symbol v podobe trojice kvetov, vyrastajúcich zo srdca. Priemer pečate je 35 mm.
Kultúra a zaujímavosti.
Pamiatky.
Kostol sv. Cyrila a Metoda.
Miestny rímskokatolícky kostol sv. Cyrila a Metoda je gotická stavba s polygonálnym ukončením presbytéria a predstavanou vežou asi zo začiatku 14. storočia. Pôvodné patrocínium bolo Všetkých svätých. Kostol sa nachádza v opevnenom areáli na vyvýšenine uprostred obce. V období neskorej gotiky bol kostol viackrát upravovaný. Z obdobia okolo roku 1470 pochádza sedlový portál s reliéfom jeleňa, dnes na severnej stene sakristie. Z gotickej etapy sa dochovala rebrová klenba presbytéria a výklenkové pastofórium. Pôvodný gotický oltár je dnes súčasťou muzeálnych zbierok v Banskej Bystrici. V rokoch 1577 až 1673 bol kostol evanjelický. Ku zmene patrocínia kostola došlo v roku 1863 v súvislosti s oslavami tisíceho výročia príchodu solúnskych bratov, jedná sa o prvé patrocínium sv. Cyrila a Metoda na území Slovenska. K neogotickej prestavbe kostola došlo po požiari v roku 1877. V tomto období rozšírili loď západným smerom a postavili novú vežu.
Turizmus.
Nad obcou sa nachádza rekreačné stredisko Čachovo, kde sú vhodné podmienky na zimnú aj letnú turistiku.

</doc>
<doc id="25943" url="https://sk.wikipedia.org/wiki?curid=25943" title="Strelníky">
Strelníky

Strelníky (do roku 1948 Šajba) sú obec na Slovensku v okrese Banská Bystrica.
Polohopis.
Obec je vzdialená 28 km od Banskej Bystrice a jej nadmorská výška v strede obce je 666 m n. m. 
Strelníky tvoria spolu s obcami Medzibrod, Brusno, Lučatín, Ľubietová, Povrazník, Moštenica, Pohronský Bukovec a Hiadeľ zoskupenie Mikroregión Nízke Tatry a Rudohorie (skrátene RENTAR). Podľa členenia zaužívaného pre rozdelenie územia na účely cestovného ruchu a s ním spojených služieb, je obec zaradená do tzv. Horehronského regiónu cestovného ruchu, ktorý približne kopíruje hranice historického regiónu Horehronia. Obec je vnútorne členená na miestne časti Fíbek, Dolný a Horný koniec.
Tvar obce je pretiahnutý v smere SZ – JV a zaberá územie s rozlohou . Najvyšším bodom obce je vrch Ľubietovská Bukovina s nadmorskou výškou 1194 m n. m. Susednými obcami Strelník sú (v smere hodinových ručičiek) Ľubietová, Hrochoť, Poniky a Povrazník. Obcou neprechádza krajská ani okresná hranica. 
Rozprestiera sa na predhorí a severných svahoch Poľany, preto zväčša odlesnený vrchovinový chotár tvoria sopečné horniny a vyskytujú sa tu aj menšie ložiská železných rúd a hnedého uhlia. Jej územie je odvodňované ľavostrannými prítokmi rieky Hron, do povodia ktorej územie obce patrí. Na hnedých lesných pôdach sú prevažne lúky a pasienky, lesy (dubové, bukové, smrekové) sú len v juhovýchodnej časti pod Poľanou. Časť katastra obce leží v ochrannom pásme CHKO Poľana. Z poľnohospodárskeho hľadiska obec leží v zemiakársko-ovsenej a predhorie Poľany v horskej výrobnej oblasti zameranej najmä na pasenie dobytka, oviec a chov hydiny. Pestujú sa tu najmä krmoviny, zelenina a zemiaky. 
Dejiny.
Prvá písomná zmienka o obci pochádza z roku 1465 pod názvom Saiba – ide o privilégium kráľa Mateja Korvína, v ktorom kráľ potvrdzuje staršie výsady kráľovského mesta Ľubietová, ktoré boli zničená počas husitských vojen. Z textu vyplýva, že Saiba existovala už pri vpáde husitov v roku 1433 a môžeme predpokladať, že obec vznikla už niekedy medzi rokmi 1379 a 1433. Neskôr sa názov obce menil na Saiby (1629), Schajba (1786), Šajba (1920) až do dnešného názvu Strelníky (1948).
Strelníky teda vznikli ako poddanská obec mesta Ľubietová. Ich zemepánom bolo mesto Ľubietová, jemu patrila všetka pôda, na ktorej Šajbania žili a tam aj odvádzali poddanské dávky. Keďže Ľubietová bola banským mestom, aj Šajba bola podriadená záujmom banského podnikania. Vplyv nemeckého meštianstva, ktoré sa tu usadilo sa zachoval až dodnes v miestnych názvoch, napr. názov obce zrejme pochádza z nemeckého Die Scheibe (terč). Tu môžeme vidieť spojitosť s minulosťou - keďže v obci boli usadení strelci, ktorých Ľubietová najímala na zabezpečenie svojej obrany. V čase mieru pracovali ako roľníci, v prípade nebezpečenstva nastúpili do zbrane.
V 16. – 17. storočí útočili na krajinu Turci a to prinútilo banské mesto zvýšiť svoju obranyschopnosť. Z preľudnených severných oblastí prichádzali poddaní, ktorí sa usádzali na panskej pôde, kde im vydeľovali usadlosti, tzv. majere. Stopy po nových usadlíkoch sa zachovali v priezviskách a prímeniach obyvateľov (Majer, Oravčan, Turčan, Ľupták a iné). Turci rabovali na strednom Slovensku už od roku 1552, a tak okrem vojenskej sily bolo treba robiť aj konkrétne opevňovacie práce. Ľubietová bola čiastočne chránená hustými lesmi, no to nebolo dostačujúce, a tak bol v Ľubietovej vybudovaný mestský hrad a bola vystavaná aj predpevnosť palisadového typu okolo Šajby (v roku 1576). Turci po prvýkrát zaútočili dňa 6. novembra 1577, kedy vyplienili Šajbu a Hrochoť, veľa ľudí pozabíjali alebo odvliekli do zajatia. O štyri dni neskôr (10. novembra) opäť odvliekli z dediny ďalších 20 osôb. V zime v roku 1579/1580 Turci opäť spustošili a vypálili obec.
Začiatkom 16. storočia sa začala šíriť reformácia, najmä v banských mestách, Keďže Strelníky patrili k ľubietovskej farnosti, mali možnosť oboznámiť sa s myšlienkami reformácie a pravdepodobne mnohí už vtedy prijímali toto učenie.
Aj v tomto období pokračovali turecké nájazdy a v ich centre boli stále banské mestá. V decembri 1629 dostali Šajbania dokonca výhražný list od jágerských spahiov Omara pašu. Existencia tohto a ďalších listov je dôkazom, že Turci považovali Strelníky za strategicky dôležité miesto. V roku 1652 sa turecké oddiely opäť pohybovali v blízkosti Šajby, ale o bojoch nie sú záznamy.
Počas povstania Imricha Tököliho museli obyvatelia obce zásobovať povstalecké ako aj cisárske vojská – podľa toho, ktoré bolo práve v okolí. Poddaní zo Šajby museli okrem toho aj narukovať do armády a poskytovať ubytovanie jednotkám nachádzajúcim sa v okolí obce. Protihabsburské stavovské povstania skončili v roku 1711. Počas vlády Márie Terézie bol spísaný Tereziánsky urbár, ktorý vymedzil pôdu, ktorú užívali poddaní a oddelil extravilán a intravilán obce. Revolúcia v roku 1848 napokon ukončila éru poddanstva a aj Šajba sa vymanila z poddanskej závislosti Ľubietovej. Chotáre boli však definitívne rozdelené a vyčlenené až v roku 1888. V roku 1886 získala obec samosprávu. Šajba mala richtára, vicerichtára a dvoch prísažných, k obecnému personálu patril aj sluha, pastieri, zvonár, nočný strážca, horár, hájnik, obhliadač mŕtvol a pôrodná babica.
Ekonomické pomery v obci boli v tomto období pomerne zlé a ešte ich zhoršila aj prvá svetová vojna, kedy muži museli narukovať práve v čase žatvy a zberu. Do toho v roku 1915 krajinu postihlo aj sucho a tuhé mrazy. Dedina podstúpila časté rekvirácie, bol nedostatok nielen ľudí, ale aj koní, dobytka a úrody. Do rodnej obce sa z vojny nevrátilo 28 občanov. 
Situácia po 1. svetovej vojne bola na Šajbe naozaj žalostná – po padlých vojakoch ostali vdovy a siroty. Útrapy vojny spojené s rekviráciami a šikanovaním boli v mnohých rodinách zvýšené aj stratou mužskej pracovnej sily a zlými bytovými podmienkami. Väčšina rodín pociťovala nedostatok základných potravín, šatstva, uhlia či iného tovaru. Postupne sa ale situácia stabilizovala a v obci dochádzalo k pomalému rozvoju infraštruktúry - bol vystavaný obecný úrad aj kultúrny dom. Obec ale čoskoro zasiahla aj hospodárska kríza v 30. rokoch, kedy bol v obci vysoký počet nezamestnaných a mnohé rodiny boli tak chudobné, že nemali ani na soľ a žili len z potravinových lístkov a prídelov.
Veľkým predelom v dejinách obce bolo Slovenské národné povstanie (ďalej SNP). Aj keď sa Strelníky nenachádzali priamo v epicentre SNP, pre svoju strategickú polohu sa stali východiskom partizánskych bojov a do samotných bojov a partizánskych akcií sa priamo alebo nepriamo zapojila veľká časť obyvateľov obce. Mnohí obyvatelia zásobovali partizánske jednotky a zúčastnili sa aj vynášania zásob - či už na Prašivú, Ľubietovský Hrb alebo Bukovinu. Niekoľkí obyvatelia sa dokonca zúčastnili známeho "pochodu smrti" cez Chabenec. Občania nadviazali kontakty hlavne so skupinou majora Jegorova (napr. 18. augusta odišla k jeho jednotke na Prašivej osemčlenná skupina). Koncom októbra sa Strelníky ocitli na jednej z hlavných ústupových ciest a 28. októbra sa ocitli pod priamou delostreleckou paľbou, pri ktorej zahynuli traja ľudia. Boje pokračovali útokom Nemcov na zvyšok povstaleckej armády a partizánov zdržiavajúcich sa v okolitých lesoch. Do dejín obce sa čiernym písmom zapísal 8. január 1945, kedy obsadili obec nemecké jednotky z Medzibrodu a pri domovej prehliadke zatkli troch partizánov, ktorí boli následne popravení v Ľubietovej. Ich mená boli Ondrej Ďurčík, Juraj Ďurčík Ján Ďurčík a čatár Róbert Štirba (známy pod menom Ondrej Lamper). Pre obyvateľov to boli skutočne ťažké časy - v obci boli takmer neustále ubytované nemecké jednotky, domácnosti podstupovali neustále rekvirácie a obyvateľov denne sprevádzal strach o život. Začiatkom roku 1945 sa k obci približoval front. Prvý granát v obci vybuchol 4. januára. 139 obyvateľov bolo odvlečených na nútené práce do Nemecka. Mnohí sa nikdy nevrátili. Strelníky boli oslobodené 21. marca 1945 červenou a rumunskou armádou. Vojnovou daňou bolo 28 mŕtvych.
V povojnovom období došlo k najvýraznejšiemu rozvoju obce - obec stratila svoj tradičný ráz a postupne sa zmodernizovala. Postupne bola elektrifikovaná, boli vybudované komunikácie a vodovod. Obyvatelia začali častejšie odchádzať z obce za prácou - najmä do železiarní a zlievární na Horehroní.
Prírodné pomery.
Geologické pomery.
Oblasť, v ktorej leží i obec Strelníky je dôležitou súčasťou vnútorných Karpát. Vznikla v neogéne, v konečnom štádiu vývinu karpatskej geosynklinály, keď došlo k rozsiahlejšej a veľmi intenzívnej sopečnej činnosti. Geologickú stavbu územia katastra obce vo východnej časti tvoria veporidy, centrálnu a západnú časť mladotreťohorné vulkanity. Zvolenská kotlina, zasahujúca na územie obce zo severnej strany je budovaná najmä neogénnnymi horninami ako sivé a pestré íly, prachy, piesky, štrky, sloje lignitu, sladkovodné vápence a tufity. Neovulkanické pohorie Poľana zasahujúce z juho-východu je budované prevažne lávovými prúdmi z neogénnych vulkanitov, ako sú napr. pyroxenické a amfibolicko-pyroxenické andezity. V okolí Strelník sa údajne nachádzajú aj malé náleziská železných rúd (hematit –limonit) opálového typu a slabé sloje hnedého uhlia (lignit).
Geomorfologické podmienky.
Na územie obce zasahujú dve geomorfologické jednotky - zo severu je to celok Zvolenská kotlina s podcelkom Povraznícka brázda a južnú časť vypĺňa celok Poľana s podcelkom Vysoká Poľana. Reliéf obce je determinovaný oblasťou v ktorej sa nachádza. Zo základných typov erózno-denudačného reliéfu sa tu vyskytujú vysočinový podhôlny reliéf na Poľane a sever Zvolenskej kotliny má vrchovinový reliéf.
Erózne trosky lávových prúdov a pokryvov sa zachovali na severe a severovýchode Poľany. Poľana sa vyznačuje osobitnou štruktúrou reliéfu, na ktorom možno vidieť množstvo rôznych vulkanických foriem, ako sú napríklad lávové prúdy, skalné bralá, veže a pod. Nad katastrom Strelník sa vyníma lávový prúd Ľubietovský Vepor a Hrb. 
Hydrologické podmienky.
Hydrologickú os obce vytvárajú riečky Hutná, tvoriaca východnú hranicu obce, horný tok Vôdky pretekajúcej stredom katastra a horný tok Zolnej tvoriacej juhozápadnú časť hranice obce. Hutná je ľavostranný prítok Hrona s dĺžkou . Pramení na juhovýchodnom úpätí Ľubietovskej Bukoviny (), v nadmorskej výške okolo , v blízkosti obce Strelníky sprava priberá Slobodný potok, pokračuje na územie obce Ľubietová a vlieva sa do Hrona neďaleko obce Lučatín. Zolná je pravostranný prítok Slatiny s dĺžkou . Pramení v pohorí Poľana, v podcelku Vysoká Poľana, pod Ľubietovskou Bukovinou v nadmorskej výške okolo , zľava priberá Malú Zolnú a potom tečie na juhozápad, preteká územím mesta Zvolen, na území ktorého ústi do Slatiny. Okolie obce je pomerne bohaté na podzemné vody. 
Klimatické podmienky.
Prírodné pomery celej oblasti sú podmienené jej príslušnosťou k Západným Karpatom. Do výšky 700 - n.m. sa kataster obce zaraďuje do mierne teplej klimatickej oblasti, nad touto výškou do mierne chladnej až chladnej oblasti. Neveľké výškové rozdiely spôsobujú, že klíma je málo diferencovaná a je charakterizovaná ako mierne teplá, kotlinová, s veľkou inverziou teplôt, mierne suchá až vlhká. Priemerná teplota najchladnejšieho mesiaca januára je −6 °C až −3,5 °C, najteplejšieho mesiaca júla 14 °C až 17 °C. Pre vrcholové partie Poľany je typické chladné podnebie s priemernými teplotami v januári −7 až −5 °C, v júli 11,5 až 13,5 °C. Priemerný počet letných dní v roku je 55, na Poľane menej ako 10, mrazových dní 120 až 160. Priemerná úhrnná suma ročných zrážok je 700 – , na Poľane naprší o čosi viac zrážok (1 000 – ), najmä na náveternej severnej strane, z čoho najviac pripadá na jún a najmenej na marec. Snehová pokrývka trvá približne 70 dní, vo vyšších polohách 100 – 120 dní. Maximálne výšky snehovej pokrývky sú 100 – . Najslnečnejšími mesiacmi sú jún, júl a august.
Pedologické podmienky.
V katastri Strelník sú najčastejšími pôdami kambizeme. Pre severnú časť územia sú typické kambizeme modálne a kultizemné, nasýtené až kyslé, pre južnú horskú časť územia sú charakteristické kambizeme podzolové. Kambizeme nasýtené tvoria prevažnú časť pôdneho krytu pod trávnymi porastmi. Vyskytujú sa približne do nadmorskej výšky n.m. na zvetralinách andezitových pyroklastík v tufovom a tufitovom vývoji s rôznou hĺbkou a obsahom skeletu. 
Rastlinstvo.
Príslušnosť územia k Západným Karpatom, pestrý geologický a geomorfologický vývoj určujú celkový ráz prírody, no veľký vplyv na rozmiestnenie rastlinných spoločenstiev má najmä človek, bez zásahu ktorého by vegetačný pokryv vyzeral veľmi odlišne. V minulosti pokrýval kataster obce rozsiahly komplex lesov, ktoré aj dnes zaberajú približne 37 % územia. Pôvodná druhová skladba ich porastov bola na mnohých miestach pozmenená intenzívnou činnosťou človeka najmä od 17. storočia. Na toto územie malo v minulosti nemalý vplyv hlavne pasienkárstvo a poľnohospodárstvo. Sledovaná oblasť sa vyznačuje výskytom bukových a jedľovo–bukových lesov, vo vyšších horských polohách ich nahrádzajú bukové lesy miestami s prímesou jedle. Dnes tu často nachádzame vysadené smrekové monokultúry. Medzi najrozšírenejšie lesné dreviny patrí okrem smreka aj buk lesný, viaceré druhy dubov, niekoľko druhov javora a bresta, ako aj smrekovec opadavý a zástupcovia borovíc.
Živočíšstvo.
Ma územie obce zasahuje Chránená krajinná oblasť Poľana, čo podporuje vysokú pestrosť a bohatosť fauny s výskytom mnohých zoogeograficky i biocenologicky významných prvkov. Veľmi bohaté je zastúpenie bezstavovcov, z ktorých je veľa druhov vzácnych. Z dravcov sa tu vyskytuje orol krikľavý, vzácne orol skalný a sokol myšiar. K faune neodmysliteľne patrí aj veľké množstvo druhov cicavcov. Rozšírené sú živočíšne spoločenstvá listnatých a ihličnatých lesov so zástupcami jeleň lesný, srnec lesný, medveď hnedý, diviak lesný či rys ostrovid, z Poľany k nám prichádza vlk dravý. Pri sídlach sa hojne vyskytujú živočíchy ľudských sídel, napríklad lastovička obyčajná, komár piskľavý, ropucha zelená, myš domová, netopiere a podobne. Tieto spoločenstvá sa samozrejme vďaka svoje mobilite prelínajú a kombinujú a nie sú pevne zakotvené len v jednej oblasti. 
Chránené územia.
Na územie obce Strelníky zasahuje z juhu CHKO Poľana s 2. stupňom ochrany, ktorá bola vyhlásená v roku 1981 kvôli ochrane rozrušeného stratovulkánu, uprostred ktorého vplyvom erózie vznikla kaldera. Poľana bola v roku 1990 zaradená medzi biosférické rezervácie programu UNESCO "Človek a biosféra". Pre výnimočné kvality z hľadiska poľovníctva, všestranného systematického výskumu, chovu na biologických základoch i zvyšovania chovnej a trofejovej hodnoty bola stredná a južná časť CHKO Poľana v roku 1975 vyhlásená za chránenú poľovnícku oblasť pre chov jelenej zveri. CHKO Poľana predstavuje pre obec veľké pozitívum, čo sa ochrany životného prostredia týka, ale na druhej strane to znamená aj viaceré obmedzenia, ktoré súvisia s ochranou krajiny.
Časť katastra obce je zaradená aj medzi významné vtáčie územia.
Obyvateľstvo.
Vývoj počtu obyvateľstva.
Informácie o počte obyvateľov môžeme sledovať od sčítania obyvateľstva v roku 1869, kedy v obci žilo 833 obyvateľov. Tento počet postupne narastal až do 20. rokov 20. storočia. Po ukončení prvej svetovej vojny stúpla sobášnosť, čo následne vyvolalo zvýšenú pôrodnosť (počas sčítania obyvateľov v roku 1921 mala Šajba 1 241 obyvateľov). V roku 1930 obec zasiahla svetová hospodárska kríza. Zastavovala sa výroba, narastali počty nezamestnaných, klesla kúpna sila obyvateľov, prichádzala nižšia pôrodnosť a následne znižovanie prirodzeného prírastku. Mnoho ľudí sa vtedy z obce odsťahovalo za vidinou lepších podmienok buď na južné územia Slovenska alebo do Ameriky (ich cieľom boli najmä Argentína, USA a Kanada). Viditeľne sa to odrazilo na počte obyvateľov obce, ktorý prvýkrát od roku 1869 začal klesať. Pokles sa zastavil až na počte 1 150.
Populačný rast sa znova dostavil až v roku 1950 a Strelníky mali v roku 1961 až 1 324 obyvateľov (teda približne o 60 % viac ako v roku 1869). Je to dôsledok zvýšenej sobášnosti a pôrodnosti, zlepšovaním životných podmienok v obci po vojne. V období medzi rokmi 1950 – 1956 presahoval prirodzený prírastok v rámci SR hodnotu 17 %. Po prvej veľkej vlne však došlo k poklesu sobášnosti, pôrodnosti a prirodzeného prírastku a od sedemdesiatych rokov dochádza v obci k permanentnému poklesu počtu obyvateľov. V roku 1970 mali Strelníky 1 146 obyvateľov (z toho 48,25 % žien), no za 10 rokov tento počet klesol pod 1 000. Obec mala počas sčítania v roku 2001 už iba 812 obyvateľov (z toho 48,89 % tvorili ženy) a počas posledného sčítania, ktoré sa uskutočnilo v roku 2011, mali Strelníky už iba 785 obyvateľov, čo je najmenej za posledných 150 rokov. Príčin tohto javu je niekoľko – svoju úlohu tu zohrali aj celospoločenské javy ako sociálna neistota (najmä posledných 20 rokov) a prudké zníženie výstavby v posledných desaťročiach. Po druhej svetovej vojne síce prišli početnejšie ročníky a rozbehla sa aj výstavba, no čoskoro nastal útlm. Výstavba bola obmedzená aj z rozhodnutia vyšších orgánov – nové domy mohli počas éry socializmu stavať iba pracovníci JRD – teda tí, ktorí boli zamestnaní v obci. Ostatní mohli stavať len v tzv. strediskových obciach, medzi ktoré patrila napr. Slovenská Ľupča. Posledné roky sa pod vymieranie obce podpisuje nedostatok pracovných príležitostí v okolí, migrácia mladých do väčších miest a zahraničia, ekonomické a sociálne faktory, nedostatok stavebných pozemkov v obci, ako aj posun zakladania rodiny do neskoršieho veku.
Prirodzený a migračný pohyb obyvateľstva.
Strelníky v posledných rokoch zaznamenávajú prirodzený úbytok obyvateľstva. Za posledných 10 rokov obec prichádza priemerne o 6 obyvateľov ročne. Najviac to bolo v roku 2008, kedy počet obyvateľov obce klesol o 16. Tento negatívny trend sa dá vysvetliť nízkou pôrodnosťou a starnutím obyvateľstva, ku ktorému dochádza. Počet detí, ktoré sa na Strelníkoch narodia neprevyšuje počet osôb, ktoré v obci zomrú. 
Čo sa týka migračného pohybu obyvateľstva, obec Strelníky je migračne stabilizovaná. Ak sa v niektorom roku aj vyskytol migračný úbytok či prírastok, išlo prevažne len o pár osôb (napr. jednu rodinu), ktoré sa do obce prisťahovali (napr. v roku 2013 prírastok 6 obyvateľov) alebo sa z obce vysťahovali (napr. v roku 2007 úbytok 3 obyvateľov). 
O čosi zaujímavejšia je krátkodobá migrácia obyvateľov obce, teda migrácia do zamestnania a škôl. Z obce odchádzalo v roku 2011 za prácou alebo štúdiom až 341 osôb. Z celkového počtu odchádzajúcich odchádza 80,35 % za prácou, zvyšok odchádza za vzdelaním. Najčastejším miestom dochádzky bola Banská Bystrica, do ktorej smerovala nadpolovičná väčšina všetkých odchádzajúcich (51,32 %). Je to logické, keďže Banská Bystrica je administratívnym aj hospodárskym centrom okresu. Výrazná dochádzka je aj do obcí Ľubietová (24,05 %) a Slovenská Ľupča (16,72 %), kde sú sústredené priemyselné podniky poskytujúce pracovné príležitosti aj obyvateľom obce Strelníky.
Náboženská a národnostná štruktúra.
Z hľadiska religióznej štruktúry je obec Strelníky relatívne homogénna. Prevažná časť obyvateľstva sa hlási k evanjelickej cirkvi augsburského vyznania (v poslednom sčítaní obyvateľstva v roku 2011 to bolo 81,4 % obyvateľov). Druhou najvýznamnejšou zložkou náboženskej štruktúry je rímskokatolícke vierovyznanie (7,9 % obyvateľov) a treťou sú obyvatelia bez vyznania (5,7 %).
To isté platí aj pre národnostnú štruktúru – len pár obyvateľov uviedlo v poslednom sčítaní inú ako slovenskú národnosť, prípadne neuviedli žiadnu.
Pohlavná a veková štruktúra.
Ženské obyvateľstvo tvorí v Strelníkoch 51,48 %.
V obci prevažuje obyvateľstvo produktívneho veku – v roku 2012 tvorilo až 72 % populácie obce. Tento podiel stále narastá na úkor zvyšných dvoch skupín obyvateľstva. Detská zložka v predproduktívnom veku postupne klesá a momentálne sa pohybuje už iba na úrovni 13,4 %. Z tohto pohľadu má obec momentálne dostatok pracovnej sily, ale v budúcnosti sa tento trend zvráti práve vďaka nedostatočnému zastúpeniu detskej zložky. Podiel obyvateľstva v poproduktívnom veku nám klesá v dôsledku vymierania početnejších skupín obyvateľstva vo veku nad 65 rokov. Základnou črtou vekovej štruktúry Strelník je starnutie obyvateľstva. Zároveň stúpa aj priemerný vek – kým v roku 2003 bol 38,99 roka, v roku 2010 to bolo už 40,22, čo je pomerne rýchly nárast v tak krátkom časovom úseku. Hodnotu priemerného veku výrazne ovplyvňujú povojnové ročníky, ktoré sa presúvajú do vyšších vekových kategórií. Postupne starne aj obyvateľstvo 70. rokov a presúva sa do vyšších kategórií, pričom v spodných vekových kategóriách je nahradzované stále menej početnými generáciami z 80. rokov, resp. začiatku 90. rokov 20. storočia. 
Vzdelanostná štruktúra.
Z pohľadu na vzdelanostnú štruktúru obyvateľstva obce Strelníky v roku 2011 môžeme vidieť, že väčšina obyvateľov obce má ukončené stredoškolské vzdelanie. Najpočetnejšiu skupinu tvorí obyvateľstvo s ukončeným učňovským vzdelaním bez maturity (23,95 %). Celkovo školu ukončilo s maturitou ako najvyšším dosiahnutým vzdelaním približne štvrtina obyvateľov (24,71 %), no bez maturity ukončilo strednú školu až 35,92 % obyvateľov. Vysoký je aj podiel osôb, ktoré dokončili len vzdelanie na základnej škole (17,07 %) alebo sú zatiaľ bez ukončeného vzdelania (14,39 %). Naproti tomu, vysokoškolské vzdelanie má 6,62 % obyvateľov. 
Hospodárstvo.
Strelníky vznikli ako osada, v ktorej žili obrancovia Ľubietovej, ktorí v čase mieru pracovali ako roľníci, povozníci, uhliari, pastieri či drevorubači. Poloha obce bola zvolená tak, aby korešpondovala so strategickou potrebou mesta. Napriek tomu, že neúrodná horská pôda neposkytovala ideálne možnosti obživy, vyrástla tu obec, ktorá počtom domov prevyšovala väčšinu okolitých poľnohospodárskych usadlostí. Obyvatelia pestovali najmä jačmeň a ovos, polia boli totiž málo úrodné.
Horská poloha obce podmienila aj chov dobytka. Napríklad v roku 1773 chovali na Šajbe v 57 domoch 47 kráv, 20 býkov, 11 jalovíc, 9 teliat, 16 koní, 7 svíň a 124 oviec. Chov kôz v oblastiach okolo banských miest bol v minulosti zakázaný. Ovce na jar vyhnali na pašu, kde boli až do jesene. Plemenné kusy prezimovali, ostatné pozabíjali a zasolili. Na chov hospodárskych zvierat bolo samozrejme potrebné nasušiť seno a zásobiť sa ním na zimu. Lúky ale boli ďaleko od obce a ľudia seno a mládzu skladovali v kolibách – štáloch. Cez zimu ho potom na saniach – vlačiach zvážali do obce. Po zmrznutých, senom zapadaných cestách vozili aj hnoj na roztrúsené pásiky polí. Cez zimu gazdovia robili potrebné opravy na vozoch, saniach, na hospodárskych budovách, na hospodárskom náradí, tí zručnejší si sami zhotovovali hrable, kosiská, krosná, praslice, korytá, válovy alebo šili kapce. 
Keďže obec sa nachádzala v ťažko dostupnej oblasti, zásobovanie bolo v minulosti pomerne komplikované. Obyvatelia boli teda nútení ovládať mnoho remesiel sami. Obyvatelia sa zaoberali najmä drevorubačstvom, uhliarstvom, ťažili drevo pre ľubietovské bane. Aj povozníctvo bolo súčasťou banského podnikania. V obci pálili i drevené uhlie. Obyvatelia pracovali aj na pílach, neskôr v železiarskych hutách. V obrábaní pôdy a pestovaní plodín sa pôvodne používal trojpoľný systém, pri ktorom sa v dvoch častiach katastra pestovali oziminy a jariny, tretia časť ostávala ležať úhorom, aby si zem odpočinula. Oralo sa pluhom, ktorý ťahal záprah volov alebo koní. Po zániku úhorov pretrvával systém striedania jednotlivých plodín. Polia sa hnojili maštaľným hnojom. Z pestovaných plodín boli najdôležitejšie obilniny ako raž, jačmeň, pšenica a ovos. Až od 19. storočia sa najvýznamnejšou plodinou z hľadiska využitia v strave a výžive obyvateľstva stali zemiaky, ktoré sa u nás dodnes pestujú vo veľkom množstve. 
Po zrušení poddanstva v roku 1848 sa obyvateľstvo diferencovalo. Málo úrodné polia neposkytovali dostatočnú obživu, a preto sa popri roľníckych prácach ľudia začali orientovať aj na iné typy obživy. Pracovné sily sa presunuli do ľubietovských baní (napr. do Jamešnej, ktorú ale zatvorili v roku 1908), do neďalekej Podbrezovej (od polovice 20. storočia) a do zlievárni v Hronci. Keďže dopravné možnosti nedovoľovali dochádzať do práce denne, obyvatelia chodili na týždňovky a cez týždeň obývali podbrezovské robotnícke izby. Pracovnú príležitosť poskytovala aj píla, ktorá bola postavená medzi Ľubietovou a Strelníkmi v roku 1880 a zanikla v roku 1953. V zime tam chlapi vozili z rúbanísk celé stromy. Furmani chodili so svojimi záprahmi v skupinách a v prípade vozenia dreva do kopca si vypomáhali štvorzáprahmi. V Strelníkoch sa dlho udržiavalo povozníctvo a furmanstvo. Ako ťažné zvieratá sa využívali nielen kone, ale aj voly, chudobnejší zapriahali aj kravy. V každom dome chovali sliepky, niekde aj husi. Kravy, jalovinu a svine pásli dojednaní pastieri - kraviar, jalovičiar, sviniar.
Počas obdobia ČSR už boli Strelníky prevažne robotníckou obcou. Roľníci tvorili už iba 20 % obyvateľstva a v druhej polovici 20. storočia sa prevažujúcim zamestnaním stalo kovorobotníctvo (chlapi pracovali v železiarňach v Podbrezovej a v zlievarňach Hronec). Vďaka tomu, že obec mala dlhú tradíciu v chove oviec (napr. v roku 1867 ich tu bolo takmer 800 a v roku 1945 skoro 1 000), boli naši bačovia a valasi veľmi vyhľadávaní. Mnoho z nich pracovalo aj mimo obce – najčastejšie na Horehroní a dokonca aj na východnom Slovensku. Ženy chodievali na siatinu alebo sadiť stromčeky. Keďže denné dochádzanie bolo náročné, často tak ako muži, odchádzali na týždňovky. 
JRD bolo v obci založené v roku 1959, ktoré postupne rástlo a dosahovalo nemalé úspechy. Počas zmien na prelome 80. a 90. rokov sa uskutočnila transformácia JRD Družba na PD Bukovina. V súčasnosti PD Bukovina stále obhospodaruje väčšinu pôdy v okolí obce. Špecializuje sa na rastlinnú a živočíšnu výrobu.
V súčasnosti má v Strelníkoch najväčšie zastúpenie primárny a terciárny sektor hospodárstva. Najviac obyvateľov obce bolo v roku 2008 zamestnaných v poľnohospodárstve, stavebníctve a v obchode. Obyvatelia obce sa vyznačujú vysokou dochádzkou do zamestnania. Dôvodom je nedostatok pracovných ponúk priamo v obci. Celkovo odchádzalo za prácou až takmer 90 % ekonomicky aktívneho obyvateľstva. 
Poľnohospodárska výroba v obci vždy bola a je výrazne ovplyvnená prírodnými pomermi. Výrazná členitosť reliéfu a chladnejšie podnebie ovplyvňujú štruktúru poľnohospodárskej produkcie. Dominantné postavenie má živočíšna výroba. Stále prevláda chov oviec a hovädzieho dobytka najmä na mlieko. Z rastlinnej výroby prevláda pestovanie zemiakov a krmovín. Priemyselná výroba obce je vzhľadom na lokalizáciu obce v horskom prostredí málo rozvinutá. Orientuje sa na spracovanie miestnych surovín.
Doprava.
Obec sa nachádza medzi Banskou Bystricou (ako administratívnym, hospodárskym a kultúrnym centrom okresu i kraja), od ktorej je vzdialená , a Breznom vzdialená . Z dopravného hľadiska obcou prechádza štátna cesta III. triedy, ktorá sa pri obci Lučatín napája na štátnu cestu I/66 medzi Banskou Bystricou a Breznom. 
Pre linky verejnej autobusovej dopravy sú v obci umiestnené 3 zastávky – Fíbek, Obecný úrad a Horný koniec (Otočka). Z Banskej Bystrice spoje na Strelníky denne odchádzajú zo zastávok Autobusová stanica (nástupište 16) a Mýto.
Občianska vybavenosť.
Obec Strelníky pre svojich obyvateľov pokrýva všetky typy základných služieb. Strelníky majú vlastné zdravotnícke stredisko, obecný úrad, verejný rozhlas, kultúrny dom, evanjelický kostol, cintorín, dom smútku aj hasičskú zbrojnicu. Obec má zabezpečené zásobovanie potravinami aj zmiešaným tovarom prostredníctvom 2 obchodov, nachádzajú sa tu aj dve pohostinstvá. V Strelníkoch sa nachádza materská aj základná škola, ako aj Zariadenie opatrovateľských služieb a domov sociálnych služieb STROM. V obci funguje aj miestna ľudová knižnica, v ktorej je pre občanov k dispozícií niekoľko tisíc titulov slovenských aj zahraničných autorov. 
Okrem toho obec zabezpečuje všetky komunálne služby – údržbu miestnych komunikácií, pravidelný odvoz a separovanie odpadu, cintorínske služby a stará sa aj o verejné osvetlenie a miestny rozhlas. V minulosti sa v obci nachádzala aj posilňovňa a ešte v 80. rokoch v obci fungovalo aj kino – premietalo sa v sále kultúrneho domu.
Ubytovacie služby v Strelníkoch poskytuje zrubový Penzión Patty situovaný priamo pod svahom lyžiarskeho strediska. Ponúka širokú škálu služieb pre relax a oddych. V obci je možné aj ubytovanie v Penzióne, ktorý vlastní obec. Toto zariadenie sa nachádza v strede obce, bližšie informácie môžete získať priamo na Obecnom úrade Strelníky. 
Šport a rekreácia.
Športové vyžitie obyvateľov aj turistov je bohato pokryté v letnom aj zimnom období. V lete je k dispozícií miestne kúpalisko s 2 bazénmi, ktoré sú umiestnené v spoločnom areáli s trávnatým futbalovým ihriskom za Hýblikom. Okrem šatní, hygienických zariadení, tribúny sa v areáli nachádzajú ešte menšie športové plochy určené na volejbal, nohejbal a pod. V rámci športových aktivít je možné navštíviť aj ďalšie športoviská – ihrisko s umelým trávnikom a umelým osvetlením pri ZŠ Strelníky, kde je možné hrať futbal, volejbal aj tenis, v zime je tu klzisko. Pre deti je určené drevené detské ihrisko pri starej škole, hojdačky pri ZŠ a MŠ Strelníky a detské ihrisko pri Penzióne Patty. Príroda v okolí obce je vhodné na turistiku. Miestne prírodné krásy ponúkajú mnohé možnosti na turistiku do Veporských vrchov či na Poľanu. Len pár kilometrov od obce sa nachádza geografický stred Slovenskej republiky (Ľubietovský Hrb – ). 
V susednej Ľubietovej je k dispozícií celoročne bowling, fitnes a jazdiareň. V letnom období je možnosť využiť aj 4 cyklistické trasy v okolí obce. Na svoje si prídu aj hubári, keďže v rozľahlých lesoch rastie veľké množstvo hríbov, čučoriedok a malín.
V zimnom období je k dispozícií lyžiarsky vlek s dvoma zjazdovkami – kratšou (dĺžka 200 metrov) pre začiatočníkov a dlhšou (600 metrov) - vybudovaný v roku 1999. Zjazdovka nie je veľmi náročná, je využívaná hlavne rodinami s deťmi a lyžiarskymi zájazdmi. Mnohí športovci využívajú aj bežkárske trasy v okolí obce. Lyžiarske vleky na Strelníkoch sa nachádzajú len od Banskej Bystrice. V lyžiarskom stredisku funguje aj lyžiarska škola, požičovňa lyžiarskeho výstroja a pohostinstvo v podniku Koliba pod Vartou. 
V obci aktívne pracuje dobrovoľný hasičský zbor a futbalový klub TJ Družstevník Strelníky.
Kultúra a zaujímavosti.
Ľudová kultúra.
Predkovia žili bohatým životom, ktorý bol na jednej strane plný ťažkej práce, starostí o hospodárstvo, výchovy deti a boja o prežitie v neľahkých horských podmienkach, no na strane druhej sa prastarí otcovia a mami vedeli tešiť z krás, ktoré im tento život poskytoval, prácu sprevádzali nádherné spevy, bežný život dopĺňali početné tradície, zvyklosti, povery a rituály.
Obec Strelníky patrí do regiónu Horehronia a pre obec je príznačné udržiavanie zvykov, tradícii a unikátneho folklóru tejto oblasti. Dlhodobú tradíciu má v obci je salašníctvo, pričom návštevníci môžu priamo na salašoch ochutnať žinčicu, syr, oštiepky či iné výrobky. V obci prebieha výroba a predaj úžitkovej i darčekovej keramiky a tiež je rozvinutá aj výroba črpákov ako aj iných predmetov z dreva. Zachováva sa aj ručné tkanie pokrovcov či plátna. Obec sa môže pýšiť aj výrobcom tradičných kabaníc a umeleckým keramikárom, ktorí šíria svoje umenie aj ďaleko za hranice katastra obce.
Folklórna skupina Šajbania.
V roku 2008 bol založený v našej obci folklórny súbor Šajbania. Súbor vznikol z nadšenia miestnych obyvateľov, z lásky k ľudovej kultúre a z túžby oživiť a uchovať ľudové tradície. Pravidelne usporadúvajú zaujímavé podujatia ako priadky, páračky, pásma Vianoce na dedine, Leto na dedine, zdobenie vajíčok v izbe ľudových tradícií a mnohé iné. Zúčastňujú sa taktiež folklórnych festivalov, osláv a tematických vystúpení. Zatiaľ najďalej vystupovali na Horehronských dňoch spevu a tanca v Heľpe v roku 2008 v pásme s názvom Predstavujeme obce regiónu (čo bolo zároveň ich prvé veľké vystúpenie) a v roku 2015 v pásme Odetí v kráse. Početné sú aj vystúpenia na podujatiach v okolitých obciach – napr. v Medzibrode, v Povrazníku, v Ľubietovej, v Hiadli, vv Poníkoch, v Slovenskej Ľupči a podobne. V súčasnosti majú obyvatelia 28 členov. Hudobná časť súboru je malá. Na väčšie vystúpenia si obyvatelia privolajú hudobníkov z iných obcí (napr. Muzika Kýčera, Nátura, Zacharovci).Od roku 2017 FS Šajbania založili Občianske združenie Šajbania, kde od roku 2019 bude možné poskytnúť 2 % daní.
Ľudová architektúra.
V obci sa zachovali drevené zrubové i murované trojpriestorové domy so šindľovými, valšovými aj sedlovými strechami. Domy boli zväčša napojené aj na hospodárske časti stavieb. Predné obytné časti boli poväčšine omazávané a maľované na modro, takýchto domov sa v obci ešte zopár zachovalo. Medzi dvormi sa rozprestierajú spoločné uzavreté dvory s vysokými vyrezávanými bránami. Niektoré z murovaných domov sú orientované širšou stranou k ulici a disponujú širokým krytým podbráním.
Izba ľudových tradícií.
V roku 2008 bola v budove starej školy zriadená izba ľudových tradícií. Je to miesto, kde nadšenci z obce zhromažďujú predmety dennej potreby predkov. Nájdete tu rozličné predmety, ktoré sa v minulosti používali v domácnosti – nádoby, pracovné nástroje, kusy oblečenia, obuv, ručne tkané koberce, skrine, kolovrátok a dokonca funkčné krosná. Väčšina artefaktov je skutočne stará a hodnotná. Tieto artefakty sú často darom od obyvateľov, ktorý už pre ne nenašli vhodné využitie a doma im len zbytočne zavadzali. Vznikla tak pozoruhodná zbierka, ktorá zachytáva život našich predkov v minulosti. Tento priestor môže navštíviť každý, kto sa zaujíma o históriu predkov. 
Zaujímavosti.
Geografický stred Slovenska - neďaleko obce sa nachádza geografický stred Slovenska – Ľubietovský Hrb (1 255 m n. m.). Hrb leží na bode so súradnicami 48° 40’ s.z.š. a 19° 32’ v. z. d. Vrchol Hrbu tvorí impozantné, miestami až 40 metrov vysoké skalné bralo, spadajúce kolmou stenou na sever a západ. Rovnako výhľad, ktorý sa z vrcholu otvára (s výnimkou juhu) na všetky svetové strany, uchváti hádam každého. Okrem bezprostredného okolia lúk, lesov a horských obcí je z neho výhľad na západnú časť hrebeňa Nízkych Tatier od Prašivej až po Ďumbier. Za dobrej viditeľnosti možno zazrieť Kráľovu hoľu a cez nízkotatranský hrebeň aj najvyššie štíty Vysokých Tatier. Smerom na západ a severozápad dominujú pohľadu vrcholy Veľkej Fatry, Kremnických vrchov a Vtáčnika, na východ zasa rudohorské diaľavy. 
Výskyt drevného opálu - v okolí obce sa nachádza niekoľko lokalít s bohatým výskytom dreveného opálu. Opály z okolia Strelník a Povrazníka sa nachádzajú v okrajových častiach Poľany a ich výskyt súvisí s vulkanickou činnosťou. Uvoľnené chemické látky, ktoré vznikali počas vulkanickej činnosti (predovšetkým oxid kremičitý) prenikali do dreva a zakonzervovali ho. V niektorých prípadoch sú tu opalizované celé kmene stromov (až 5 metrov dlhé), prípadne menšie vetvy a korene. Táto lokalita je práve preto podľa geológov výnimočná. Charakter kmeňov a ich letokruhov nasvedčuje, že tu rástli duby, bresty a iné dreviny. Pre drevné opály z tejto lokality je charakteristická zachovaná textúra dreva a farebnosť. Stupeň opalizácie je rôzny. Opálové kmene mali priemer 35 cm a boli až 3 metre dlhé. Účinkom tlakových síl nadložia boli sploštené a priečne rozlámané na 20 – 40 centimetrové kusy. Vyskytovali sa približne 3 metre pod dnešným povrchom, pod súvislou polohou sopečných tufov.

</doc>
<doc id="25944" url="https://sk.wikipedia.org/wiki?curid=25944" title="Nemce">
Nemce

Nemce sú obec, ktorá sa nachádza severovýchodne od mesta Banská Bystrica. Jej kataster bezprostredne susedí s katastrom obce Selce, Kynceľová, Špania Dolina a mestom Banská Bystrica. Je to cestná radová dedina na východnom svahu pahorka "Pod stráne" nad údolím Nemčianskeho potoka, ktorý tvorí východnú hranicu chotára. Nadmorská výška 410 m. Chotár je pretiahnutého tvaru po vtok Nemčianskeho potoka do Selčianskeho potoka.
Z hľadiska prírodných komplexov predstavuje časť spadajúca do Bystrického podolia prírodný komplex pahorkatín na neogénnych horninách (štrky, piesky, íly), s hnedou až oglejenou pôdou a s pórovou podzemnou vodou.
V obci sa nachádza kaplnka sv. Bystríka, ktorá vznikla prestavbou vymeníkovej stanice tepla.

</doc>
<doc id="25945" url="https://sk.wikipedia.org/wiki?curid=25945" title="Poniky">
Poniky

Poniky sú obec na Slovensku v okrese Banská Bystrica.
Názov obce.
Od prvej písomnej zmienky až dodnes si Poniky zachovali svoj názov. Odlišný bol len pravopis, písanie mäkkého či tvrdého „y“. V rôznych dokumentoch z rozličných čias sú to tieto varianty názvu obce: Ponik (1282), Ponyk (1284), Panyk (1358), Panyk libera (1424), Pojnik (1786) a napokon Poniky (od roku 1920). Ľud nazýval obec „Ponike“ alebo aj „Pojnike“. V starých listinách sa zväčša uvádza názov „Ponyk“ (písané aj Ponijk). Na historickej katastrálnej mape sa uvádza „Pöjnijk“ a neskoršie asi pomaďarčený „Pónik“.
O pôvode názvu obce Poniky existuje niekoľko verzií. Jedna hovorí, že Poniky – Pojniky za dávnych čias spájali dolinu Hrona s okolím Zvolena a cez Ľubietovú s dolinu potoka Zolná a názov obce je odvodený od slovesa spojiť – spájať. Podľa druhej verzie tu v 13. storočí bola kaplnka, pri ktorej bývali mníšky. Ľud nazýval mníšky „paničky – paniky“, z čoho vraj neskôr vznikol názov Poniky. Táto verzia je veľmi nepravdepodobná, lebo do takýchto málo obývaných a ľuďmi opustených hôr sotva by prišli bývať mníšky. Tretia, o niečo pravdepodobnejšia verzia hovorí, že meno Poniky bolo odvodené od slovesa pojiť – napájať. Podľa povesti stál ešte v 12. až 13. storočí nad Ponickou Lehôtkou majer, ktorý patril k Ľupčianskemu zámku. Keďže na majeri nemali dostatok vody, chodili údajne napájať statok do doliny, kde teraz ležia Poniky. Pravdepodobnosť (aspoň existencie majera) dokazuje skutočnosť, že mestečko Poniky sa súdilo s Ľupčianskym panstvom o lesy a pasienky. Podľa poslednej verzie je názov obce odvodený od slovesa podnikať (prenikať, unikať) v takom význame, že potôčiky v chotári podnikajú (unikajú) do zeme a o niekoľko metrov ďalej znovu vyvierajú plným prúdom. Takéto potôčiky tu skutočne existujú – na jednej strane vrchu vtekajú do zeme a na druhej vytekajú. Názov obce vznikol údajne vynechaním písmena „d“ zo slova podnikať.
Dejiny.
Prvotné osídlenie.
Predhistorické osídlenie územia Poník je do dnešných dní iba dohadom bez konkrétnych dôkazov. Možno však tvrdiť, že v období mladšej doby bronzovej dochádzalo k osídľovaniu blízkeho okolia. Svedčí o tom aj nálezisko Chochuľka neďaleko obce Hrochoť, ktoré pochádza z roku 12001000 pred n.l. Ďalším veľmi zaujímavým dokladom osídľovania okolia Poník je lokalita Baba neďaleko Ponickej Huty. Tu sa nachádzajú zvyšky pravekého sídliska z obdobia neolitu. Ešte aj dnes môžeme v tomto priestore identifikovať obranné valy a nájsť zvyšky keramiky. Bohužiaľ, územie nebolo nikdy seriózne archeologicky skúmané.
Bližšie údaje o osídlení poznáme až od 13. storočia. V tomto období dochádza k rozpadu kráľovského vlastníctva pôdy. V 80. rokoch 13. storočia tento proces zasiahol aj oblasť Zvolenskej kotliny. A práve z tohto obdobia pochádzajú prvé písomné zmienky o území nazývanom Poniky. Z písomných záznamov sa dozvedáme, že na území súčasných Poník existovala malá osada ešte začiatkom 13. storočia. Bola však vyplienená tatárskym vpádom. Približne o 40 rokov neskôr, v roku 1282 sa o túto pustú osadu uchádzal majster Filip de Turchus.
Vznik obce.
Po tom, čo sa o územie Poník začal uchádzať majster Filip de Turchus, nariadil kráľ Ladislav IV. ostrihomskej kapitule, aby zistila skutočný stav územia Poník. Úlohou bolo zistiť, či táto zem patrí celá kráľovi a či jej darovaním neutrpí kráľovské právo poľovania a rybolovu. Záver prieskumu bol známy ešte v roku 1282 a jeho výsledkom bolo zistenie, že zem alebo hora „Ponyk“ nie je vhodná ani na poľovanie ani na rybolov, a že celá ešte patrí kráľovi. Výsledky tohto šetrenia boli podané v podrobnej správe kráľovi Ladislavovi IV., ktorý ich uviedol v darovacej listine z 27. júla 1284, podľa ktorej bola zem zvaná „Ponyk“ večným právom darovaná majstrovi Filipovi de Turchus. Majster získal územie za zásluhy v bojoch po boku kráľa proti českému kráľovi Přemyslovi Otakarovi II., pri ktorých doviedol významného zajatca a v bojoch proti Kumánom, kde zajal troch významných Kumánov. Ešte v roku 1284 časť darovaného územia prepustil majster Filip svojmu bratovi Saulovi, ktoré neskôr tvorilo chotár Šalkovej (v súčasnosti časť Banskej Bystrice). V roku 1302 títo dvaja bratia darovali časť chotára Poník Filipovmu zaťovi Andrejovi.
Kedysi pustá zem „Ponyk“ sa tak pod správou majstra Filipa čoskoro zveľadila a zaľudnila. Poniky sa stali východiskom ďalšieho osídľovania a poskytovali možnosti zakladania nových osád. K tejto skutočnosti prispelo v 14. storočí aj objavenie ložísk železa, medi a zlata, ktoré sa ťažilo až do roku 1571.
Vývoj obce.
V roku 1310 synovia majstra Filipa – Andrej, Peter a Tomáš protestovali proti zabratiu čiastky územia Poník synmi komesa Gochola – Jakubom, Petrom a Pavlom. Zabraté územie ležalo pri Hrone, povyše B. Bystrice a na východnej strane pri potoku Môlča. Toto územie bolo zabraté skôr, ale ako spojencov Matúša Čáka sa ich Filipovi synovia neodvážili zažalovať. Táto krivda sa napravila až v roku 1318. V 14. storočí tu boli objavené ložiská zlata, ktorých písomné doloženie pochádza z roku 1358. Zlato sa tu ťažilo až do roku 1571. Okrem zlata prebiehala na území Poník aj ťažba medi a železnej rudy. Významným dôkazom stabilizácie územia je rozvoj cirkevnej správy. Už v roku 1300, resp. 1310 povolil ostrihomský arcibiskup Tomáš Andrejovi a Tomášovi, synom zakladateľ Poník majstra Filipa, postaviť v obci (alebo presnejšie nad obcou) kaplnku sv. Jána Krstiteľa. Ten istý arcibiskup odpustil roku 1323 ponickému kňazovi polovicu cirkevného desiatku. Kaplnka sv. Jána sa stala základom a jadrom (sakristiou) ponického kostola, pre ktorý dostal farár Vavrinec roku 1492 od pápeža odpustkovú listinu. Rozvoj Poník dokumentuje aj písomná správa potvrdzujúca, že už v roku 1358 existovali na území mestečka dva mlyny. Napriek prvotným výsadám a pomerne úspešnému rozvoju sa obyvatelia Poník nevyhli občasným sporom s vtedajšími mocnými. Ako obranu používali potvrdzovanie svojich práv, či už pri županoch miestnej stolice, vtedajším palatínom, alebo dokonca samotným kráľom. V roku 1400 následkom dvojitého panstva (poddanský zväzok s ľupčianskym panstvom a povinnosti, roboty a dane kráľovských poddaných) žiadali Poničania zvolenského župana Dávida, syna Martina de Albeus o odpustenie týchto povinností. Župan uznal sťažnosti a v snahe napomáhať rozvoju obce 9. apríla 1400 vydal listinu, v ktorej oslobodil Poničanov od povinností a udelil im aj určité práva. Významné potvrdenie práv nastalo v roku 1404, kedy sa ponický richtár Matej a mäsiar Peter vybrali za kráľom Žigmundom a žiadali potvrdenie práv z roku 1400. Tieto im boli potvrdené a navyše im bolo umožnené užívať výsady podľa vzoru práva mesta Krupiny. Následne pokračovala séria potvrdzovaní a rozširovaní pôvodných práv a výsad mestečka. Významným sa stal rok 1657, kedy sa Poničanov ujal sám uhorský palatín František Vešeléni. Vydal nariadenie pre Zvolenskú stolicu, aby ochraňovala Poničanov pred všetkými narušovateľmi ich privilégií a práv. Za zvlášť významnú udalosť môžeme považovať nariadenie kráľa Karola III., na základe ktorého posiela 17. marca 1736 krupinská mestská rada mestečku Poniky odpis krupinských mestských práv. Z nich najdôležitejšie boli: slobodná voľba predstavenstva mestečka, súdna právomoc, právo meča a oslobodenie od kráľovského mýta v celom Uhorsku. O rok neskôr, 19. februára 1737 tieto práva potvrdzuje aj Zvolenská stolica. V roku 1848 stratili všetky dohody a privilégiá platnosť následkom zrušenia poddanstva.
Ponikám sa nevyhli ani pochmúrne roky tureckého nebezpečenstva, či vzbury a povstania uhorskej šľachty. Okolie mestečka začali Turci ohrozovať už v roku 1580. Našťastie bez výrazných škôd. V roku 1605 vojská vzbúrenej uhorskej šľachty pod vedením Štefana Bočkaja vyplienili mestečko. Ďalšiu pohromu zažili Poniky v roku 1663, kedy došlo k rozsiahlejšiemu tureckému nájazdu, pri ktorom zhorel kostol a listiny v ňom. Koniec niekdajšej slávy Poník nastal v roku 1678, kedy bolo mestečko úplne vyplienené Turkami.
Ponická Lehôtka.
Prvýkrát sa spomína v roku 1424 ako „Kysponik“ (Malé Poniky) v listine kráľa Žigmunda, ktorou daroval majetky (medzi nimi aj ľupčianske panstvo) svojej manželke Barbore. Vznikla vyklčovaním lesa asi v 14. storočí spolu s množstvom ďalších Lehôt a Lehôtiek. Na jej mieste vraj kedysi stála horáreň, v ktorej bývali hájnici a sluhovia Ľupčianskeho zámku. Podľa názvu boli jej obyvatelia na určitú dobu oslobodení od všetkých poplatkov, dávok a robôt. S Ponikami splynula v roku 1886.
Ponická Huta.
Prvýkrát sa spomína v roku 1718 ako „Ponyiker Hochofen“ a od roku 1920 ako Ponická Huta. Vznikla pri vysokej peci, postavenej v roku 1780, v ktorej tavili železnú rudu. Samostatnou obcou bola od roku 1871 až do roku 1943, kedy sa spojila s Ponikami. Od roku 1855 až do nedávna (1970) tu pracovala parná píla.
Boj o privilégia.
Už necelých sto rokov po založení Poník sa mestečko dostalo do poddanského zväzku s ľupčianskym panstvom. Toto spojenie nevyhovovalo obyvateľom Poník, ktorí ťažko znášali dvojstranné povinnosti (povinnosti k ľupčianskemu panstvu a kráľovské povinnosti). Preto okolo roku 1400 požiadali zvolenského župana Dávida, syna Martina de Albertus, o odpustenie týchto povinnosti. Výsledok ich prosieb dokazuje listina z 9. apríla 1400. Zvolenský župan uznal sťažnosti poddaných a udelil im niektoré výsady. V prvom rade im odpustil všetky peňažné a naturálne dávky, povolil im slobodne voliť richtára s právom súdiť všetky spory v obci. Ďalej im dovolil rozdeliť a obrábať všetky polia v chotári, s výnimkou polí v Dúbravici. Za tieto slobody im určil ročný plat 80 zlatých, ktorý bol splatných v troch termínoch – na sv. Juraja, sv. Michala a na Vianoce. Výsadná listina z roku 1400 mala obmedzenú platnosť. Štyri roky po jej vydaní sa preto za kráľom Žigmundom vybral richtár Matej a mäsiar Peter. Dňa 8. novembra 1404 im kráľ Žigmund potvrdil listinu v plnom znení a v závere zdôraznil, že Poničania môžu užívať výsady podľa vzoru ostatných slobodných miest. Tieto výsady rozšíril aj o slobodnú vôľu voliť farára, slobodné rúbanie dreva a lámanie kameňa. Ďalej boli oslobodení od platenia mýta v celej krajine okrem pohraničného cla. Navyše však pribudli povinnosti, medzi ktoré patrila povinná služba v kráľovskom vojsku a príspevok na obranu voči osmanským Turkom. Poničania dbali o svoje práva a výsady, a preto si ich nechávali potvrdzovať vždy pri zmene panovníka, či pri iných významných historických udalostiach. V roku 1425 požiadal ponický kaplán Matej Turčiansky konvent v Kláštore pod Znievom o hodnoverný opis výsad. Turčiansky konvent žiadosti vyhovel. Následne 8. júna 1464, práve v roku korunovácie kráľa Mateja I., prevzal ponický richtár Matúš, syn kováča Gregora, potvrdenie platnosti Žigmundovej konfirmácie výsadnej listiny zvolenského župana Dávida de Albertus o udelení slobôd. Ďalšie potvrdenie udelených výsad bolo potrebné už v roku 1478. Hodnoverný opis listiny vydal kláštor sv. Márie v Turci. Dňa 15. marca 1525 ľupčiansky farár a ponický richtár Juraj Blaškovič navštívili kráľa Ľudovíta II. Jagelovského a odniesli si doslovný opis a potvrdenie základných výsad z roku 1400. Séria potvrdzovaní pokračovala aj v čase vlády Habsburgovcov. 4. júla 1557 kráľ Ferdinand I. vydal potvrdzovaciu listinu, v ktorej hovorí už o Poničanoch ako o obyvateľoch mestečka (oppidum). V tom istom roku na žiadosť Sebastiána Lysého a Petra Churku z Poník vydala Ostrihomská kapitula hodnoverný opis najstaršieho dokumentu o Ponikách, t. j. správy Ostrihomskej kapituly o uskutočnení obchôdzky chotára Poník z roku 1282. Vydaný bol aj hodnoverný opis svedectva kapituly z roku 1310 o násilnom zaujatí časti ponického chotára pri Hrone Jakubom, Petrom a Pavlom, synmi komesa Gochola. V roku 1583 potvrdil výsady Poničanov kráľ Rudolf II., a to na základe potvrdzovacej listiny Ľudovíta II. z roku 1525. Kráľ potvrdil výsady na žiadosť farára Alberta Paulova a Jána Demetera, ktorí konali v mene richtára, prísažných, mešťanov a obyvateľov mestečka. Na žiadosť Michala Kupca a Mikuláša Jagunia bola dňa 7. októbra 1609 vydaná potvrdzovacia listina kráľom Matejom II. Táto listina je historicky pozoruhodným a umelecky hodnotným dielom. Je luxusne prevedená, bohato zdobená a pozostáva z dvoch častí. Prvá časť potvrdzuje výsady obyvateľov mestečka Poniky na základe potvrdzovacej listiny Rudolfa II. z roku 1583. Ďalej obsahuje text zvolenského župana o udelení slobôd pre obyvateľov Poník. Spätne sú tu potvrdené aj listiny kráľov Ľudovíta II., Mateja I. a Žigmunda. Druhá časť potvrdzuje text listiny Ostrihomskej kapituly z roku 1282, a tiež protest Filipových synov Andreja a Tomáša proti násilnému zaujatiu zeme medzi Hronom a Môlčou synmi komesa Gochola. V roku 1598 prefekt Ľupčianskej stolice, Fridrich Daniel a ďalších 13 predstaviteľov Zvolenskej stolice vydalo listinu, podľa ktorej obyvatelia Poník nie sú povinní slúžiť na Ľupčianskom hrade. Aj napriek neustálemu potvrdzovaniu svojich práv sa Poničania neuchránili od neprávostí. Známy je prípad Kataríny Selčianskej z roku 1656, ktorá aj napriek platným výsadám neoprávnene vymáhala dane a dávky od obyvateľov mestečka. Navyše užívala lúky a pasienky patriace Ponikám. Spor sa dostal až pred uhorského palatína Františka Vešeléniho. Pred palatínom zastupovali Poniky richtár Martin Berina a prísažní Juraj Matula, Juraj Straka, Ján Debnár, Juraj Mráz a Martin Pfenik. Spor sa vyriešil 4. apríla 1656 dohodou, ktorá bola potvrdená 28. novembra 1656 kráľom Ferdinandom III. a v roku 1659 aj kráľom Leopoldom I. Následkom týchto udalostí vydal palatín Vešeléni v roku 1657 nariadenie pre Zvolenskú stolicu, aby ochraňovala Poničanov pred všetkými narušovateľmi ich privilégií a práv. Predposledná potvrdzovacia listina bola vydaná 20. septembra 1659 kráľom Ferdinandom III. Potvrdenie výsad mestečka dostala obec v roku 1686, následne aj v roku 1736. O rok neskôr, roku 1737, bolo mestečku potvrdené právo slobodnej voľby richtára a právo meča. V tomto čase už mestečko podliehalo banskobystrickej banskej komore. Poslednú konfirmačnú listinu vydal 10. marca 1794 kráľ František II. Listina, hoci potvrdzovala privilégia Poničanov až k listine z roku 1400, bola výsledkom dohody medzi obyvateľmi a zemepánom. Problematickým bol iba dodatok panovníka, vďaka ktorému bolo mestečko vydané do rúk zemepána a nepriamo boli tak spochybnené všetky výsady, za ktoré Poničania bojovali celé generácie. V takýchto pomeroch prešiel koniec 18. storočia aj prvá polovica 19. storočia a uvedené dohody stratili platnosť zrušením poddanstva v roku 1848.
Ponickí slobodníci.
Jednu zo spoločenských vrstiev mestečka Poniky tvorili ponickí slobodníci. Títo patrili do stavu kráľovských poľovníkov a mali množstvo výhod. Medzi tie najvýznamnejšie patrilo oslobodenie od daní, poplatkov a poddanských robôt. Neskôr k týmto výhodám pribudlo aj vlastníctvo pôdy. Ich výsady však začala ohrozovať šľachta ľupčianskeho panstva. V roku 1473 požiadali kráľa Mateja I. o potvrdenie svojich práv a privilégií. Kráľ žiadosti vyhovel a 4. novembra 1473 vydal listinu, v ktorej ich oslobodil od daní a všetkých poplatkov. Tieto výsady si ponickí slobodníci udržali aj v 16. storočí. Počas nepokojov a vojen v 17. storočí však museli znášať všetky ťarchy a poplatky tak ako ostatní obyvatelia mestečka. Od tohto obdobia museli slobodníci odvádzať vojnovú a stoličnú daň. Neskôr im banskobystrická komora vyrúbala aj daň z pozemkov. Za oslobodenie poddanských prác museli platiť komore poplatok až do roku 1848.
Slobodníci mali medzi ostatnými obyvateľmi Poník (mešťanmi) výsadné postavenie. Medzi mešťanmi a slobodníkmi preto dochádzalo k častým sporom. Ale v roku 1780 uzavreli ponickí mešťania a slobodníci dohodu. Podľa tejto dohody mali slobodníci právo na pätinu z rozličných príjmov mestečka. Neskôr uzavreli zmluvu s banskobystrickou komorou o práve čapovať nápoje na Ponikách. Na toto právo dostali výsadnú listinu od kráľa Františka II.
Možno teda povedať, že slobodníci predstavovali „mestečko v mestečku“. Boli spoločensky samostatnou skupinou nadradenou nad ostatnými mešťanmi a inými obyvateľmi Poník. Do roku 1856 mali dokonca aj vlastného richtára.
Správa mestečka.
V živote obyvateľov Poník vždy hrala významnú úlohu správa mestečka. Richtár a mestská, či obecná rada mali významné postavenie. Ich hlavnou úlohou bolo udržiavať poriadok v mestečku. Najvýraznejším svedectvom činnosti predstaviteľov mestskej správy o pomeroch v obci aj o živote jej obyvateľov sú mestské, či obecné knihy. Mestečko si začalo viesť takéto zápisy o činnosti svojho predstavenstva už v roku 1540. Známy je z nich napríklad zápis o spustošení Poník v roku 1678. Ďalej sú to zápisy mien richtára Ondreja Letrika a notára – učiteľa Martina Fidicinusa, uvedených v záznamoch z rokov 1677 a 1690. Z mestských kníh sa dodnes zachovali aj zápisnice mestskej rady a to už od od roku 1792, ako aj účtovné knihy domácej pokladnice od roku 1780. Pozoruhodné je, že zápisnice mestskej rady sú písané slovenčinou. Zapisovateľmi do mestských kníh boli väčšinou učitelia, ktorí veľmi dôkladne a jasne opisovali jednotlivé rozhodnutia a činy predstaviteľov mestečka. Vďaka nim vieme, že sa každý rok začínal voľbou richtára a jeho siedmich pomocníkov. Po predbežnom vyúčtovaní sa ujal úradu a zobral tak vlastne na svoju zodpovednosť celý inventár mestečka. Voľba richtára sa konala vždy prvého januára. Osobitného richtára si volili aj slobodníci. Niekoľko dní po voľbe richtára sa zišlo celé mestečko a novozvolená rada (stabilne štyri osoby) predniesla svoje rozhodnutia – determinácie. Na ukážku sme pripravili úryvok z pravidiel platiacich na území mestečka:
Richtár a mestská rada riešili predovšetkým problémy týkajúce sa hospodárskych záležitostí, prác pri hute a ochrany lesa. Mestská rada sa stretávala zozačiatku len podľa potreby, neskôr asi raz za štvrť roka. Richtár plnil aj funkciu sudcu. Obyčajne vyruboval pokuty od 15 grajciarov po 1 zlatý a mládencom od 10 do 20 palíc, prípadne korbáčov.
Ponická škola.
Presný dátum vzniku školy na Ponikách sa nezachoval. Môžeme však predpokladať, že to bolo už v 16. storočí. Prvým možným termínom je rok 1547, keď sa začali viesť zápisnice o zasadnutí richtára a rady. Pred rokom 1567 sa spomína meno Juraja Capkoviča ako jedného z prvých učiteľov. Po krátkom pobyte na Ponikách Capkovič odchádza do B. Bystrice ako slovenský kazateľ. Jeho nástupcom sa stal Ján Nosko, neskorší ponický diakon. Prvým učiteľom spomedzi ponických rodákov bol Matej Transaplinus, ktorý tu pôsobil od roku 1630. Jeho nástupcom sa stal v roku 1632 Juraj Martiny-Martinec, ktorý bol aj správcom školy. V rokoch 1653 až 1656 tu pôsobil Samuel Dionysii, ktorý zastával aj funkciu notára. Roku 1673 sa stal učiteľom v ponickej škole katolícky kňaz Ján Delát, ktorý sa v roku 1678 stal obeťou tureckého vpádu spolu so svojimi 20 žiakmi. Významnú úlohu zohrala ponická škola v druhej polovici 19. storočia. Vtedy sa stala ohniskom národného uvedomovania. V tom čase tu pôsobil učiteľ Gabriel Izák a farár Kosec. Od roku 1911 pôsobil na Ponickej škole neskorší spisovateľ Štefan Žáry, ako nástupca oddaného národovca J.Jahodu.
Spočiatku bola škola situovaná v drevenej budove pri rímskokatolíckom kostole. Bola to jednotriedna škola. V roku 1672 (po 105 rokoch) sa škola presťahovala, bola to však opäť jednotriedna škola. Do školy chodili deti rímskokatolíckeho náboženstva z Poník a Ponickej Huty. V roku 1886 lesný erár, ako patrón, postavil murovanú jednotriedku, ale už aj s učiteľským dvojizbovým bytom. Školské budovy prevažne postavili samotní občania-cirkevníci. Po odchode učiteľa v roku 1895 sa byt uvoľnil a pretože jedna miestnosť bola malá a preplnená, riaditeľ školy sa rozhodol byt prerobiť na ďalšiu triedu. V čase náboženských bojov sa majitelia školy často menili. Raz škola patrila evanjelickej cirkvi, inokedy zasa rímskokatolíckej cirkvi. Školu definitívne pridelil rímskokatolíckej cirkvi cisársky generál Siegbert Heister v roku 1709. Ponická evanjelická cirkev dostala povolenie zriadiť si svoju vlastnú školu v roku 1784. Nová školská budova s jednou učebňou a učiteľským bytom bola postavená za pôsobenia učiteľa Jána Blatnického (1828 – 1878). Druhú budovu školy občania postavili roku 1862.
Turecké vpády.
Bitkou pri Moháči v roku 1526 sa otvára jedna z najsmutnejších kapitol dejín Slovenska i širokého okolia Poník. Turci pri svojom postupe čoskoro dosiahli územie dnešného Slovenska. Vážnou hrozbou sa stalo obsadenie Fiľakova v roku 1554 a následné zabratie pevnosti Sobôtka pri Rimavskej Sobote v roku 1555. V roku 1552 bolo spustošené okolie Krupiny a v roku 1575 prepadli Turci Očovú. Roku 1577 prepadli Hrochoť a dostali sa až do Strelník. To už Ponikám hrozilo bezprostredné nebezpečenstvo. Roku 1578 museli pristúpiť spolu s okolitými obcami na osobitnú daň Turkom – rováše. Poniky síce krátko predtým požiadali Banskú Bystricu a aj Zvolen o umiestnenie vojakov, ale pomoc neprichádzala. Až v roku 1588, po viacerých urgenciách vydal veliteľ stredoslovenských banských miest Štefan Dobo príkaz opevniť kaštieľ v Dúbravici a v Mičinej. Zároveň prikázal umiestniť do takto opevnených kaštieľov dostatočné množstvo vojakov na obranu. Výpady Turkov do tejto oblasti prestali iba na čas. Už v roku 1590 zopakovali Turci svoje útoky na Dolnú Mičinú a Očovú. Roku 1591 vtrhli do Vlkanovej a Šalkovej. Následkom týchto udalostí povolil panovník v roku 1592 na ochranu nechránených obcí 100 obrnených jazdcov a 100 pešiakov. Vďaka ťažkej porážke tureckých vojsk pri Stoličnom Belehrade v roku 1593 načas turecké nebezpečenstvo prestalo. V polovici 17. storočia začali Turci znova znepokojovať okolie Poník. Roku 1663 napadli mestečko zo štyroch strán. Vyplienili ho, na niekoľkých miestach podpálili a mnohých obyvateľov odvliekli do zajatia. Vtedy zhorel aj kostol za kamennou ohradou, ktorá mala Poničanom poskytnúť ochranu. V kostole zhoreli aj mnohé staré listiny a iné pamiatky. Najväčšia pohroma ale postihla Poniky 6. januára 1678. Turci neočakávane prepadli mestečko a vyplienili ho. Bolo zabitých 23 majiteľov domov, 34 mužov a 22 žien bolo odvlečených do zajatia. Navyše bolo zajatých 239 chlapcov a dievčat. Okrem ostatného obyvateľstva bol odvlečený aj miestny farár. Celková škoda spolu so škodou na kostole a fare predstavovala 7732 zlatých a 40 denárov. Po odchode Turkov ostali Poniky úplne vyľudnené. Podľa správ ľupčianskeho správcu sa vrátilo iba 46 ľudí. Boli to zväčša starci. Neskôr sa podarilo z tureckého zajatia vykúpiť farára Jakuba Deláta a niekoľko jeho farníkov, údajne na zákrok z najvyšších miest. Poniky sa po tomto prepade nemohli dlho hospodársky povzniesť. Ešte roku 1696 vyrubovač daní poznamenal v daňovom súpise: „Mestečko Poniky v neúrodnom kraji od čias prepadnutia Turkami z najväčšej časti polia neobrába, ale ich necháva ležať úhorom“. Tak isto aj cirkevný vizitátor, ktorý Poniky navštívil v roku 1696 zaznamenal do matriky: „Kostol je vysoko postavený, dole leží mestečko v rumoch, z ktorých sa sotva pozdvihne. Obyvatelia, ktorí sú zoslabnutí, neschopní na banské práce, ani komora ich nezamestnáva. Sú chudobní, biedni, na tomto chudobnom neúrodnom mieste sú blízko úplnej skazy.“
Roku 1683 sa odohral pri Viedni rozhodujúci boj s Turkami. Turci postupne ustupovali a roku 1686 museli opustiť aj Budín. Takto sa skončilo ohrozenie ľudu Zvolenskej kotliny.
Začiatkom 17.storočia sa k tureckým nájazdom pripojilo aj povstanie uhorskej šľachty proti Habsburgovcom. V roku 1605 na Pohronie zaútočilo vojsko Štefana Bočkaja. Banskú Bystricu bránilo cisárske vojsko a jazda Gašpara Tribela, majiteľa ľupčianskeho panstva. Keď cisárske vojsko ustúpilo smerom na Zvolen, Tribel sa stiahol do opevneného ľupčianskeho zámku. Povstalci podpálili mesto a vtedy došlo aj k spustošeniu Poník. Po následnom vyplienení širokého okolia odtiahli povstalci na západ. O rok neskôr, roku 1606, sa na Pohroní objavili ešte raz a to pri svojom ústupe na východ. Obyvatelia mestečka Poniky sa pred plienením uchránili tak, že povstalcom poskytli ubytovanie a stravu.
V roku 1620 sa do oblasti Pohronia dostalo vojsko Gabriela Betlena, ktorého uhorské stavy vyhlásili v Banskej Bystrici za uhorského kráľa. Betlen sa zdržal v Banskej Bystrici a za ten čas muselo obyvateľstvo okolia zásobovať vojsko potravinami ako aj poskytovať ubytovanie vojakom. Obyvatelia mestečka Poniky neboli výnimkou. Aby sa vyhli spustošeniu mestečka, museli poskytovať ubytovanie vojakom, zásobovať armádu potravinami i krmom pre kone. To isté sa opakovalo aj v čase povstania Juraja Rákociho, ktorého vojsko takisto prechádzalo Pohroním.
Mimoriadne ťažké pomery nastali počas povstania Imricha Tököliho, ktorý prechádzal týmto územím v roku 1678. Vtedy sa jeho vojaci (kuruci) spájali s Turkami, zajímali cestujúcich a vyžadovali za nich výkupné. Veľa obyvateľov zajali pri práci na poli. Dokonca zobrali pastierov aj s celými stádami. Podľa úspechov jednej či druhej strany muselo obyvateľstvo vydržiavať raz povstalcov, inokedy zase cisárskych vojakov. Vlastník ľupčianskeho panstva (Banskobystrická banská komora) vydal jednoznačné pokyny mestečkám a obciam, ako sa majú správať, keď zbadajú kurucov. Pomery v mestečku Poniky dokumentuje správa z roku 1673. Podľa nej sa časť vojska ubytovala v meste Banská Bystrica, ale dve tretiny sa ubytovali na Ponikách. Za 24 dní pobytu tvorili náklady na stravu pre vojakov a krmivo pre kone spolu 429 zlatých.
Spomienkou na turecké vpády do Poník a okolia je báseň od Sama Chalupku "Turčín Poničan", uverejnená v roku 1868.
Poniky v 20. storočí.
Začiatkom 20. storočia sa väčšia časť obyvateľstva Poník venovala poľnohospodárstvu, časť pracovala v železiarňach v Podbrezovej, prípadne vo Zvolene. Niekoľko rodín sa odhodlalo vysťahovať za prácou do U.S.A., Kanady čí Argentíny. Významnou udalosťou v obci sa stalo vyhlásenie Česko-slovenskej republiky, čo sa odohralo 8. decembra 1918 ľudovým zhromaždením. Poniky vstúpili do nového štátu ako veľká obec. Významné postavenie v obci mal notár, ale správu obce malo v rukách obecné zastupiteľstvo. V roku 1919 po vzniku Maďarskej republiky rád sa maďarské vojská na svojom postupe dostali až k Ponikám. Tu obsadili niekoľko okolitých obcí. Maďarské vojsko ustúpilo z okolia Poník až po bitke, ktorá sa uskutočnila medzi Oravcami a Ponikami na južných svahoch vrchu Drienok. Česko-slovenskému vojsku velil taliansky generál Piccione.
V čase Veľkej hospodárskej krízy v rokoch 1929 – 1934 sa sociálna situácia obyvateľstva prudko zhoršila. Väčšina obyvateľov žila na hranici životného minima. Zo vtedajších štatistík vyplýva, že viac ako 10% ekonomicky aktívneho obyvateľstva bolo bez práce.
Zostrená politická situácia v roku 1936 a následné prípravy na II. svetovú vojnu sa odrazili aj v Ponikách. Začali sa vytvárať jednotlivé oddiely civilnej obrany a pre potreby vojny sa začala vytvárať evidencia majetku. Dramatické zmeny nastali až v roku 1939. Bolo zrušené obecné zastupiteľstvo, ako nežiaduci politický orgán, ktoré nahradil vládny komisár. Začali sa aj čistky obyvateľstva. Počas druhej svetovej vojny sa obyvatelia Poník aktívne zapojili do bojov. Mnohí z nich viedli partizánsky boj iný pomáhali okolitým partizánskym oddielom. Počas SNP bola v Ponikách zriadená povstalecká nemocnica a boli vybudované obranné zákopy. 23. 3. 1945 boli Poniky oslobodené vojskami rumunskej armády. Po oslobodení sa život v obci začal pomaly normalizovať. Zásadné zmeny nastali však až po Víťaznom februári 1948. K moci sa dostala Komunistická strana. Roku 1952 bolo založené Jednotné roľnícke družstvo, ktoré dosahovalo pozoruhodné hospodárske výsledky. Roku 1962 mu bol za dobré výsledky udelený titul Jednotné roľnícke družstvo 20.výročia SNP. A roku 1966 titul JRD Československo-Sovietskeho priateľstva.
V období po roku 1989 sa aj Poník dotkli udalosti tzv. "nežnej revolúcie". Došlo k nárastu nezamestnanosti a najväčší zamestnávateľ, vtedajšie JRD, sa dostalo do konkurzu. Tak isto aj množstvo vtedajších zamestnávateľov prepúšťalo. Koniec 20. storočia konečne priniesol pomerne úspešný rozvoj obce.
Poniky a I. svetová vojna.
Následky prvej svetovej vojny kruto pocítili aj obyvatelia Poník. Mnohí Poničania museli bojovať v radoch rakúsko-uhorskej armády. Ku koncu vojny rukovali na front aj mladý chlapci vo veku 17 až 18 rokov. Z Poník padlo v I. svetovej vojne 45 mužov. Niektorí dezertovali na stranu ruských vojsk, niektorí padli do zajatia. Tí, ktorí sa vrátili, prišli s podlomeným zdravím.
Poniky a II. svetová vojna.
Zostrená medzinárodná situácia v roku 1936 a následné prípravy na II. svetovú vojnu sa odrazili aj na Ponikách. V tomto roku sa obyvatelia prvýkrát začali stretávať s problematikou civilnej protileteckej obrany (CPO). Po vyhlásení mobilizácie v septembri 1938 sa situácia v Ponikách ešte viac vyhrotila. Bola nariadená pohotovosť všetkých zložiek CPO. Po roku 1939 sa v obci uskutočnili závažné zmeny. Bolo zrušené obecné zastupiteľstvo ako nežiaduci politický orgán, nahradil ho vládny komisár. V obci sa zaviedol prídelový systém a začalo sa zatemňovať, začali sa evidovať osoby židovskej a neskôr aj ruskej národnosti. Začiatkom roku 1944 musela obec vyhotoviť zoznam asociálnych živlov. Obsahoval 6 osôb.
Po vyhlásení mobilizácie 6. septembra 1944 narukovalo do povstaleckej armády vyše 125 mužov. Do partizánskych skupín nastúpilo 12 mužov a jedno dievča. Vojaci a partizáni z Poník bojovali na všetkých frontových úsekoch a zúčastnili sa aj na ťažkých bojoch pri Starej Kremničke. Poniektorí z nich padli do zajatia a boli odvlečený do koncentračných táborov v Nemecku. Domov sa vrátili len niektorí a to s podlomeným zdravím.
Obce Zolnianskej doliny mali v prípade obrany Banskej Bystrice zohrať významnú úlohu. Preto sa pred Ponikami budoval systém protitankových zákopov a palebných postavení pod vedením por. S. Repčík. Práce na obrannom postavení v priestore Poník nesplnili požadované očakávania. Hlavné sily nemeckých vojsk nesmerovali od Zvolena obchvatom na B. Bystricu cez Poniky, ale práve opačne. Na Ponikách bola v tom čase zriadená aj povstalecká nemocnica. Lokalizovaná bola do priestorov novej školy, terajšej ZŠ. Okrem toho boli v budove školy umiestnené povstalecké jednotky. Dňa 6. októbra 1944 obsadili nemecké okupačné vojská Kremnicu, 26. októbra mesto Zvolen a v ranných hodinách 27. októbra 1944 aj Banskú Bystricu. Po útoku nemeckých vojsk na B. Bystricu nastal všeobecný ústup partizánov a vojakov do hôr. Mnohí prechádzali cez Poniky, Dúbravicu, P. Hutu na Bukovinu a priľahlých lesov. Poslední povstalci opustili budovu 26. októbra 1944 a už 27. októbra ju zaujali fašistické vojská. V škole sústreďovali zajatých povstalcov a občanov židovského pôvodu. Viacerí občania židovskej národnosti utekali do hôr smerom na Povrazník. Tu ich však fašisti vystriehli, zaistili a odvliekli do školy na Ponikách, kde ich vyšetrovali. V noci z 31. októbra 1944 na 1. novembra 1944 ich postrieľali v priestore Bôroví. Po odchode nemeckých vojsk z Poník prišli do obce niekoľkokrát partizáni, ktorí mali na Bukovine vybudované zemľanky. Niektorí Poničania s nimi udržiavali spojenie, zásobovali ich a prinášali im rôzne správy. V decembri 1944 sa do Poník vrátili nemecké vojská. Do okolitých lesov vysielali hliadky a hľadali partizánske oddiely. Večer 26. decembra 1944 prepadli partizáni auto s nemeckými dôstojníkmi. Nemci ako odvetu spustili dvojhodinovú zúrivú streľbu na okolité lesy.
Koncom januára 1945 sa k obci začal približovať front. Do Poník dopadli prvé delostrelecké granáty 11. marca 1945. Dňa 21. marca bola oslobodená Dúbravica a Ponická Huta. 22. marca Oravce a 23. marca 1945 o 3 hodine ráno vstúpila do Poník prieskumná hliadka sovietskej armády a za nimi jednotky rumunskej armády. Pri prechode frontu v obci nevznikli veľké škody, lebo priame boje sa odohrali až za obcou Na vrchoch. V bojoch o obec a jej okolie padlo 64 vojakov.
Obdobie socializácie obce.
Ďalšou z kapitol života obce bolo obdobie socializácie a to najmä po udalostiach Februárového víťazstva v roku 1948. Komunistická moc a jej prívrženci aj v tejto malebnej obci začali agitačný program. Ako prvý krok bolo rozpustenie starého vedenia obce a následne na ustanovujúcej schôdzi 18. decembra 1949 bolo zvolené nové vedenie obce. Kolektivizácia a socializácia sa začala naplno. Drobný ľud sa však búril a tak prvý pokus založiť Jednotné roľnícke družstvo v roku 1949 nevyšiel. O tri roky neskôr, v roku 1952 sa podarilo založiť JRD menšinového typu (JRD I. typu). Následne sa začalo aj násilné odnímanie pôdy a vyvlastňovanie. Prechod na kolektívne hospodárenie skončil 9. júna 1959, kedy bolo JRD vyhlásené za celoobecné. V tom čase už žiadny drobný roľník nevlastnil pôdu, všetka prešla do vlastníctva socialistického štátu. Začalo sa obdobie kolektívneho hospodárenia. Z pohľadu výroby a inovácie hospodárskeho odvetvia mala kolektivizácia pozitívny vplyv. Došlo k extenzívnemu nárastu potravinovej produkcie. Miestne JRD sa čoskoro stalo hospodársky veľmi známym družstvom v rámci bývalej ČSSR. Stojí za zmienku, že v roku 1962 mu bol udelený titul JRD 20. výročia SNP a v roku 1966 JRD Česko-slovensko-sovietskeho priateľstva. Z významných osobností vtedajšej doby, ktorí oceňovali prácu miestneho družstva a aj ho navštívili boli: Prof. Peter Colotka, sovietsky kozmonaut Volynov, letec Pokryškin, predseda SNR Viliam Šalgovič, maršal Grečko, prezident Gustáv Husák a ďalší.
Súčasnosť.
Poniky sú v súčasnosti poľnohospodárskou obcou nachádzajúcou sa v svojráznom podhorskom prostredí s prekrásnou prírodou a rázovitou kultúrou. Poskytujú množstvo podmienok pre výletnícku turistiku. Sú vynikajúcim východiskovým bodom pre návštevu turistických cieľov v oblasti Poľany. Na území obce sa nachádza penzión, vďaka ktorému sa môžu návštevníci zdržať v obci dlhšie. Z kultúrnych pamiatok nájde návštevník na území Poník rímskokatolícky kostol z roku 1310, prestavaný v 18. a 19. storočí. V kostole sú gotické fresky, maľby a zaujímavé architektonické prvky. Zo sakrálnych stavieb tu nájdeme ešte evanjelický kostol z roku 1784 s tolerančnou vežou z roku 1868. Na Ponickej Hute nájdeme kaplnku a kamennú sochu. Ďalšími kultúrnymi pamiatkami sú pamiatky pripomínajúce hrôzy a hrdinstvá II.svetovej vojny. V prvom rade je to pomník rumunským vojakom, potom pamätná tabuľa SNP na kultúrnom dome, pamätná tabuľa na základnej škole a pomník židovským obetiam na Bôroví.
Kultúrne a športové vyžitie obyvateľom obce a jej návštevníkom poskytujú rôzne stavby a zariadenia občianskej vybavenosti. Nájdeme to tri kultúrne domy, penzión, knižnicu ako aj športový areál. Rozptýlenie poskytujú aj pohostinstvá, či krčmy, ktorých je tu niekoľko. Dvakrát týždenne tu pôsobí lekár a aj zubár.
Poniky dnes prežívajú prudký rozmach zástavby rodinných domov. Dôvodom je zvyšovanie záujmu o zdravé bývanie v tichom prostredí s výhodnou dostupnosťou centrálnych sídel banskobystrického kraja. Poniky majú progresívny vývoj obyvateľstva. V súčasnosti tu žije približne 1551 obyvateľov (r. 2001).
Kultúra a zaujímavosti.
Pamiatky.
Kostol sv. Františka z Assisi.
Rímskokatolícky kostol sv. Františka z Assisi je jednoloďová ranogotická stavba s kvadratickým presbytériom a samostatne stojacou zvonicou z prvej štvrtiny 14. storočia. Nachádza sa vo vyvýšenej polohe na východnej strane obce. Pôvodné patrocínium bolo sv. Jána Evanjelistu. Túto jednoduchú vidiecku sakrálnu stavbu nechali postaviť synovia magistra Donča, Peter a Tomáš. V poslednej tretine 15. storočia bol kostolík neskorogoticky upravený, v tejto etape vznikla severná kaplnka. V 17. storočí bol kostol striedavo evanjelický a katolícky, od roku 1709 definitívne katolícky. V rokoch 1752 – 1764 sa uskutočnila baroková úprava. V tomto období bol kostol novo zariadený a bolo realizované nové zaklenutie lode i kaplnky. Reštaurátorské práce na kostole prebiehali v rokoch 1971 – 1992.
V interiéri kostola sa nachádza súbor vzácnych stredovekých nástenných malieb. Najstaršia časť fresiek, sv. Juraj v súboji s drakom a Narodenie sv. Jána Krstiteľa na severnej stene lodi pochádzajú z konca 14. storočia. Väčšina výmaľby kostola pochádza z obdobia okolo roku 1415. Ide o výmaľbu presbytéria, na klenbe je zachytený Kristus v mandorle s anjelmi a atribútmi evanjelistov. Na stenách presbytéria sa nachádzajú výjavy apoštolov a svätíc, obrazy Zvestovania a cirkevných otcov. V spodnom rade sa nachádzajú scény Pašiového cyklu. Z roku 1478 pochádza rozsiahla maľba Ladislavskej legendy na severnej strane lode. Okrem fresiek sa v interiéri nachádza gotický krídlový oltár Panny Márie z roku 1512. Ďalej sa tu nachádza neskorogotická krstiteľnica z roku 1526 a pastofórium zo začiatku 16. storočia. Kamenná kupa staršej krstiteľnice je zamurovaná v stene pri južnom portáli. 

</doc>
<doc id="25946" url="https://sk.wikipedia.org/wiki?curid=25946" title="Podkonice">
Podkonice

Podkonice sú obec na Slovensku v okrese Banská Bystrica.
Dejiny.
Prvý raz sa Podkonice spomínajú v listine z roku 1340, ktorou kráľ Karol Róbert udelil Slovenskej Ľupči podobné výsady, aké mala Krupina. V listine sa Podkonice uvádzajú ako "possessio Connyce", bola to už vyvinutá poddanská obec. Pravdepodobne vznikli na ostatkoch staršieho osídlenia alebo neďaleko neho aj dlhší čas pred rokom 1250, keď vznikol Ľupčiansky hrad, k majetku ktorého Podkonice patrili ako poddanská obec. Ľupčiansky hrad na začiatku nemal iba obrannú funkciu, ale slúžil aj na ubytovanie kráľa a jeho družiny počas poľovačiek v rozsiahlych častiach Zvolenského lesa (zasahujúceho do priestoru chotárov dnešných obcí Slovenská Ľupča, Podkonice, Priechod a Moštenica).
V strede poľovného revíru na kopci Stráňa, kde bola veľká raveň (zvaná aj Raveň-Konice, alebo Ravnie Konice), postavili stajne pre kone určené pre panstvo pri rôznych honoch a poľovačkách. Tieto stajne volali koniarňami, konicami, z toho potom aj miestny názov Konice. Zrejme boli postavené natrvalo a kone tam boli umiestené po celý rok. Túto domnienku by podložilo aj okolie Ravných Koníc.
S koňmi tam museli bývať aj celý personál, ktorý tvorili opatrovatelia, kŕmiči, dorábatelia krmiva a sluhovia s rodinami (išlo najviac o 10-15 rodín, teda najviac 60 až 100 ľudí). Pri koniciach mali postavené i svoje obydlia. Ravnie Konice na Stráni je miesto, ktoré je veľmi rozsiahle a ťažko presnejšie lokalizovať osadu s koniarňami. Toto miesto bolo v malej kotline, ktorá bola chránená pred severným vetrom, kde sa začína dolina Močilná, ktorá susedí s dolinou Gálová. Túto domnienku robí pravdepodobnou aj to, ze v blízkosti sa nachádza prameň vody.
Lovecké koniarne budovaním hradu a jeho účelových objektov okolo roku 1250 postupne strácali na významosti. Spomenuli sme už, že vo výsadnej listine Slovenskej Ľupče z roku 1340 sa spomínajú ešte Konice, ale v metačnej listine podkonického a priechodského chotára z roku 1356 sa už hovorí o Podkoniciach. Čo spôsobilo túto podstatnú zmenu názvu obce za 16 rokov ale nie je známe. A nie je známe ani to, kedy a prečo sa presťahovali obyvatelia Koníc na miesto, v ktorom sa obec nachádza dnes. Podľa najstarších obyvateľov pôvodnú obec Konice odniesol veľký príval počas búrky dolu dolinou Močilná. Takéto vysvetlenie je pravdepodobné, no nie je nijak dokázané. Isté je len to, že obyvateľov Koníc sa prinútila presťahovať nejaká závažná príčina. Podľa nášho predpokladu sa premiestenie obce z Ravných Koníc do dnešného priestoru udialo na prelome 13. a 14. storočia najneskoršie v prvej štvrtine až v prvej tretine 14. storočia, pričom starý názov obce sa používal ešte dlhší čas, prípadne sa používal popri novom názve.
Chovateľská stanica Podkonice.
V obci sa tiež nachádza chovateľská stanica psieho plemena Welsh springer španiel od roku 2018. 
Kultúra a zaujímavosti.
Pamiatky.
RODÁCI
Pavol Tonkovič (*1907-1980) spoluzakladateľ a prvý umelecký vedúci SĽUKu, hudobný skladateľ, dirigent, folklorista, etnomuzikológ, hudobný pedagóg, rozhlasový pracovník

</doc>
<doc id="25947" url="https://sk.wikipedia.org/wiki?curid=25947" title="Mandos">
Mandos

Mandos je postava fiktívneho sveta Tolkiena. Je Valar, brat Nienny a Lóriena. Jeho pôvodné meno je Námo a označenie Mandos v skutočnosti predstavuje sídlo, kde býva. Mandos, ako sídlo, sa nachádza západne od Valinoru. Námo (Mandos) je strážcom Domu mŕtvych a povoláva duchov zabitých. Na nič nezabúda a vie všetko, čo bude, až na to, čo si pre seba nechal Ilúvatar (Eru). Je Hlásateľom súdu Valar, ale svoje súdne výroky prednáša len na Manwëho pokyn. Jeho manželkou je Tkadlena Vairë.

</doc>
<doc id="25948" url="https://sk.wikipedia.org/wiki?curid=25948" title="Oravce">
Oravce

Oravce sú obec na Slovensku v okrese Banská Bystrica.

</doc>
<doc id="25949" url="https://sk.wikipedia.org/wiki?curid=25949" title="Staré Hory">
Staré Hory

Staré Hory sú obec na Slovensku v okrese Banská Bystrica.
Polohopis.
Ležia v údolí Starohorského potoka v Starohorských vrchoch, severne od Banskej Bystrice. Sú deliacou líniou medzi Starohorskými vrchmi a Veľkou Fatrou. Obcou prechádza medzinárodná cesta E 77 v trase cesty I/59. Zo Starých Hôr odbočuje cesta do Tureckej. Nachádza sa tu aj skalný prírodný výtvor Majerova skala.
Dejiny.
Obec sa prvýkrát spomína ako sídlo v roku 1517, dokladá to písomná správa k baníckemu povstaniu pod názvom Antiquam Montem. Pozostáva z osád Horný Jelenec, Dolný Jelenec, Valentová, Rybô a Polkanová, roztrúsených po dolinách. Osady vznikli v 14.-15. storočí, buď pri baniach alebo uhliskách, pracujúcich pre miestnu hutu. Baníctvo tu zaniklo v 19. storočí. Podrobnejšie informácie o baníctve, lesníctve, poľovníctve i čipkárstve sú zaznamenané v kronike obce. Z obce je možné peši sa dostať na Španiu Dolinu a to baníckou štôlňou z roku 1614. Kedysi tu bol aj lyžiarsky vlek, ale ten bol zrušený.
Staré Hory sú na Slovensku známe ako katolícke pútnické miesto s históriou pútí, siahajúcou do 15. storočia, dominantným pôvodne gotickým kostolom Navštívenia Panny Márie. Nachádzajú sa tu aj ďalšie cirkevné stavby: Kaplnka Svätej Anny, matky Panny Márie, z roku 1794. Krížová cesta aj s kaplnkou Svätej trojice z 19. storočia.
Na mieste údajného zjavenia v 15. storočí, v údolí nazývanom Studnička, sa nachádza prameň a tiež kaplnka so sochou Panny Márie z kararského mramoru, ktoré sú hojne navštevované pútnikmi. Ďalšia Kaplnka Sedembolestnej Panny Márie je na vrchole kalvárskeho vrchu pri obecnej škole. V roku 1780 udelil pápež Pius VI. možnosť celoročne získavať úplné odpustky všetkým pútnikom, ktorí prídu do baziliky na Starých Horách a splnia obvyklé podmienky (spoveď, prijatie Eucharistie a modlitba na úmysel Svätého Otca).
Počas SNP na konci októbra 1944 viedla cez Staré Hory ústupová cesta, po ktorej na Donovaly ustupovali tisíce povstaleckých vojakov, ale aj obyčajných ľudí, ktorí sa nechceli dať zajať nemeckými okupačnými jednotkami. Odohrali sa tu viaceré tragické vojnové udalosti. Občania aktívne pomáhali partizánom aj povstaleckému vojsku. Sídlila tu poľná povstalecká nemocnica i štáb partizánskej brigády. Obec oslobodili vojaci rumunskej armády, ktorí boli súčasťou druhého ukrajinského frontu dňa 4. mája 1945. 
Po piatich volebných obdobiach Jána Kováča je od roku 2018 starostom Ing. Marián Gajdoš.
Doprava.
Obcou vedie cesta I/59 medzi Zvolenom a Ružomberkom, čo prináša pre obyvateľov a návštevníkov dobrú dopravnú dostupnosť. Starými Horami prechádzajú spoje z Banskej Bystrice do Ružomberka, no tiež spoje, smerujúce zo severu a východu cez Banskú Bystricu na Nitru a Bratislavu. Viaceré z týchto spojov stoja aj na Starých Horách.
Šport.
Futbalový klub FK Sokol Staré Hory je v 2. futbalovej triede. Každoročne sa tu koná dedinský zápas Horná proti Dolnej, kde nastúpi Horná časť dediny proti Dolnej.

</doc>
<doc id="25950" url="https://sk.wikipedia.org/wiki?curid=25950" title="Sebedín-Bečov">
Sebedín-Bečov

Sebedín-Bečov je obec na Slovensku v okrese Banská Bystrica.

</doc>
<doc id="25951" url="https://sk.wikipedia.org/wiki?curid=25951" title="Trnávka">
Trnávka

Trnávka môže byť:

</doc>
<doc id="25952" url="https://sk.wikipedia.org/wiki?curid=25952" title="Lórien">
Lórien



</doc>
<doc id="25953" url="https://sk.wikipedia.org/wiki?curid=25953" title="Irmo">
Irmo

Irmo, zvaný aj Pán snov, je postava fiktívneho sveta J. R. R. Tolkiena. Je bratom Nienny a Mandosa a všetci traja patria medzi Valar. Irmo a Mandos sa spolu nazývajú "Fëanturi", teda "Páni duchov" a samotný Irmo je známy aj pod menom Lórien, ktoré taktiež označuje ríšu na Arde, ktorej vládne.

</doc>
<doc id="25954" url="https://sk.wikipedia.org/wiki?curid=25954" title="Andrejová">
Andrejová

Andrejová (, ) je obec na Slovensku v okrese Bardejov. 
Prvá písomná zmienka o obci pochádza z roku 1355. Obec mala k 31. 12. 2016 celkovo 365 obyvateľov, hustota obyvateľstva je 30,96 na km² a jej nadmorská výška je Prevláda gréckokatolícke náboženstvo. V obci je gréckokatolícka cerkev Pokrovu (Ochrany) presvätej Bohorodičky z roku 1893.
Obecné symboly.
Erb.
Erb obce tvorí: "V zelenom štíte v zlatej oblej pažiti stojaci zlatovlasý striebroodetý muž v čiernom klobúku a čižmách, držiaci v náručí pred sebou zlatý položený obrátený snop bezostných klasov."

</doc>
<doc id="25955" url="https://sk.wikipedia.org/wiki?curid=25955" title="Becherov">
Becherov

Becherov je obec na Slovensku v okrese Bardejov.
Polohopis.
Obec Becherov leží na severovýchode Slovenska v severnej časti okresu Bardejov pri hraniciach s Poľskom. Katastrálne obec hraničí s obcami Ondavka, Vyšná Polianka, Jedlinka, Smilno, Chmeľová, Regetovka a s obcou Konieczna (Poľsko). Becherov sa rozkladá na ploche . 
Vodné toky.
Kamenec
Dejiny.
Obec Becherov sa prvýkrát spomína v roku 1414 pod názvom Kwbeher, keď kráľ Žigmund potvrdil barónom Cudarovcom vlastníctvo panstva Makovica, na území ktorého bola aj táto obec. Je zrejmé, že jestvovala už pred rokom 1414, ba aj pred rokom 1241. Vybudovali ju roľnícke, prípadne valašské domácnosti na čele so šoltýsom. V písomnostiach z 15. – 18. storočia sa názov obce vyskytuje v týchto tvaroch: "Kwbeher, Byharo, Biharo, Bicharo, Becharow". Meno Becher bolo pravdepodobne priezvisko prvého šoltýsa vo vznikajúcom Becherove.
Koncom 15. storočia Becherov patril k valašským dedinám na panstve Makovica s rusínskym obyvateľstvom. Vtedy tu už bol postavený drevený chrám bez veže a cintorín. Chrám a miestnu farnosť treba predpokladať od začiatku 15. storočia. Koncom 16. stor. bol Becherov stredne veľkou dedinou s rusínskym poddanským obyvateľstvom, šoltýskymi rodinami a rodinou pravoslávneho kňaza. V chotári boli veľké lesy, ľudia pracovali iba na panskom a v lesoch.
Najväčší počet obyvateľov obce bol zaznamenaný v roku 1828, a to 971 obyvateľov. Odvtedy počet obyvateľov Becherova klesal, pričom sa vždy pohyboval nad počtom 700 obyvateľov. Kým na začiatku 2. svetovej vojny žilo v Becherove 700 ľudí, po vojne to už bolo iba 553 ľudí. Počet obyvateľov v obci stále klesá najmä kvôli sťahovaniu rodín do miest, čomu v dnešnej dobe chceme zabrániť.
Z celospoločenského hľadiska je obec preslávená tým, že počas 1. svetovej vojny došlo v chotári k veľkým bojom medzi rakúsko-uhorským a ruským vojskom. Preto je na pohraničnom vrchu Dujava postavený kamenný pomník padlým, kde je pochovaných 168 vojakov rakúsko-uhorskej a 135 vojakov ruskej armády. Taktiež v obci na miestnom cintoríne z 1. svetovej vojny je 74 hrobov. V čase 2. svetovej vojny proti nemeckým okupantom odišlo k partizánom 60 mužov z tejto obce, z nich sa 15 domov nevrátili. Na počesť padlým je v obci postavený pamätník. V tejto vojne bol Becherov počas oslobodzovacích bojov značne poškodený.
V čase predmníchovskej republiky pracovali obyvatelia obce prevažne v lesoch a v poľnohospodárstve. V roku 1956 tu bol založený štátny majetok a v roku 1959 JRD.
K významnejším historickým pamiatkam ešte patrí aj gréckokatolícky chrám (cerkev) z roku 1847 a pravoslávna cerkov s prvkami staroruského baroka.
Politika.
Obecné zastupiteľstvo.
Starostom je Jozef Gmiterko
Obyvateľstvo.
K 31. 12. 2014 mala obec 279 obyvateľov
Kultúra a zaujímavosti.
Parky.
V katastrálnom území Becherova sa nachádza Národná prírodná rezervácia Becherovská tisina vyhlásená v roku 1954 s rozlohou . Nájdeme tu vzácne druhy fauny a flóry, prameň síričitej vody.
Pravidelné podujatia.
V obci sa každoročne koná folklórny festival Stretnutie pri vatre.
Hospodárstvo a infraštruktúra.
Dôležité firmy.
Obecná urbárska spoločnosť a súkromné lesy, poľnohospodárske družstvo (Magura Zborov), pobočka Slovenskej pošty

</doc>
<doc id="25956" url="https://sk.wikipedia.org/wiki?curid=25956" title="Brezovka">
Brezovka

Brezovka je obec na Slovensku v okrese Bardejov.
Polohopis.
Obec leží v Nízkych Beskydách. 
Dejiny.
Prvá písomná zmienka o obci je z roku 1559, ale šoltýs tu založil sídlisko už okolo roku 1550. Bola majetkom feudálneho panstva Makovica. V roku 1600 sídlisko pozostávalo z 10 poddanských domov. V roku 1828 bolo v obci 15 domov a 115 obyvateľov, v roku 1900 mala 69 a v roku 1970 157 obyvateľov. V roku 1929 sa v obci otvorila škola.
Kultúra a zaujímavosti.
Pamiatky.
V obci sa nachádza Chrám ochrany Presvätej Bohorodičky.

</doc>
<doc id="25957" url="https://sk.wikipedia.org/wiki?curid=25957" title="Brezov">
Brezov

Brezov je obec na Slovensku v okrese Bardejov.
Dejiny.
Panstvo Marhaň patrilo Abovcom z Drieňova od roku 1299. Po deľbe marhanských majetkov, ktoré v roku 1335 potvrdila Spišská kapitula, vznikla prvá priama správa o Brezove. Brezov existoval už pred rokom 1335 a bol majetkovou súčasťou panstva Marhaň. V písomnostiach z prvej polovice 14. storočia sa táto dedina vyskytuje pod maďarským názvom Nyresmezo v zmysle Brezové Pole, v písomnostiach z druhej polovice 14. až 16. storočia pravidelne v druhom názve Nyrjes. 
Slovenský názov Brezov sa dostal do zápisov výnimočne, prvý záznam je známy z roku 1540. Napriek takému výskytu v písomnostiach treba pokladať slovenský názov za pôvodný. Maďarské názvy vznikli jeho prekladaním do maďarčiny a vytvorili ich nepochybne Abovci, šľachtici maďarského pôvodu a vlastníci tohto majetku od konca 13. storočia. Dôležité je, že maďarské názvy nemajú žiadne jazykové znaky, ktoré by znamenali neskorý pôvod tejto dediny a jej vznik prípadne na prelome 13. a 14. storočia. 
Brezov ako majetková súčasť panstva Marhaň bol vo vlastníctve šľachticov z Drienova ešte aj v prvej polovici 15. storočia. V druhej polovici 15. a 16. storočia patril šľachticom zo Sečoviec, Brezovice, resp.Torysy a Bertotoviec, ďalej Dežefiovcom, Tahiovcom a Ujfalušiovcom. 
V roku 1427 boli brezovské sedliacke domácnosti okrem richtára zdanené do 27 port.
V druhej polovici 15. a 16. storočia sa z Brezova viaceré sedliacke domácnosti odsťahovali, iné schudobneli a upadli na želiarov. Sedliacke domácnosti okrem richtára boli v rokoch 1543, 1567 a 1588 zdanené od 9,6,5 a 2 port, čo svedčí o ich prudkom schudobnení a zmenšení počtu. V roku 1567 štyri hospodárili na celých a päť na polovičných usadlostiach. V roku 1600 sídlisko pozostávalo z 18 poddanských domov. Koncom 16. storočia bol Brezov stredne veľkou dedinou s výlučne poddanským obyvateľstvom.
Súčasnosť.
Brezov pozostáva z dvoch častí:

</doc>
<doc id="25958" url="https://sk.wikipedia.org/wiki?curid=25958" title="Kurima (okres Bardejov)">
Kurima (okres Bardejov)

Kurima je východoslovenská obec nachádzajúca sa v Prešovskom kraji v okrese Bardejov. 

</doc>
<doc id="25959" url="https://sk.wikipedia.org/wiki?curid=25959" title="Beloveža">
Beloveža

Beloveža je rusínska obec na Slovensku v okrese Bardejov, ktorá má 802 obyvateľov.
Polohopis.
Beloveža sa nachádza severovýchodne od Bardejova v Nízkych Beskydách, v doline potoka ústiaceho do rieky Topľa. Susedí s obcami Hažlín, Šarišské Čierne, Andrejová, Bardejovská Nová Ves, Komárov a Hrabovec.
Celková výmera katastra obce je . Z toho je lesa, zastavanej plochy, vodných plôch (všetky potoky s okolím) a ostatných plôch. Lesy sú tu prevažne listnaté.
Priemerná nadmorská výška obce je . Zimy sú tu chladné, letá mierne. Vykurovacie obdobie trvá v priemere 230 dní v roku.
Obec Beloveža je stredne veľká obec s počtom 295 rodinných domov a v priemere 800 trvale žijúcimi obyvateľmi. Prevláda tu gréckokatolícke náboženstvo.
Dejiny.
Beloveža patrí medzi najstaršie dediny v okolí. Prvá písomná zmienka o obci pochádza z 28. júna 1355. Vtedy Jagerská kapitula z poverenia kráľa Ľudovíta I. potvrdila vymedzenie majetkov panstva Smilno pre zemepánov Tekulovcov. Majetkovou súčasťou panstva bola aj Beloveža. Vznik obce sa kladie do druhej štvrtiny 14. storočia. Vybudovali ju usadlíci užívajúci zákupné roľnícke právo so šoltýsom.
Písomné pramene od 14. storočia uvádzajú obec Beloveža zväčša v nasledovných pravopisných obmenách – roku 1355 Belawese, 1492 Belawesa, 1736 Belovescha, 1808 Belowese, koncom 19. a začiatkom 20. storočia po maďarsky Belavezsa a po rusínsky Biloveža.
&lt;br&gt;Zdá sa, že motívom názvu pre obec bola biela veža. Mohla ňou byť strážna veža v pohraničí v 11. a 12. storočí, prípadne, ako uvádza historik Ferdinand Uličný, murovaná veža benediktínskeho kláštora, podľa ktorej dostalo názov tunajšie údolie. Keď tu vznikla dedina, názov dostala podľa názvu údolia. O takomto pôvode svedčí jej vývin a ráz v 15.16. storočí.
&lt;br&gt;Existuje aj ďalšia verzia pôvodu názvu obce, a to podľa pomenovania veže na tunajšej cerkvi. Ani tento pôvod však nie je vierohodne dokázaný.
Beloveža sa ďalej spomína v listinách kráľa Žigmunda z rokov 1414 a 1416, ktorými potvrdil Czudarovcom vlastníctvo majetkov panstva Makovica, a v súpise dedín Šarišskej stolice z roku 1427. V tomto roku bola Beloveža zdanená od 24 alebo 28 port (poddanské usadlostí), takže bola počtom usadlostí, ale aj rozlohou chotára stredne veľkou dedinou makovického panstva. Iný prameň uvádza, že v roku 1427 bola obec majetkom rodiny Czudarovej a mala 29 „orekov“. Ďalší údaj uvádza "Vlastivedný slovník obcí na Slovensku", kde sa uvádza, že v roku 1427 mala obec 52 port.
V druhej polovici 15. storočia sa väčšina domácností z Beloveže odsťahovala, v roku 1492 tu hospodárili len tri. 20 usadlosti bolo len nedávno úplne opustených, ako uvádza dobový archívny materiál. Pravdepodobnou príčinou vyľudnenia bolo aj spustošenie obce poľským vojskom roku 1472.
V rokoch 1548, 1567 boli sedliaci zdanení od 2,3 a 2,5 porty. V roku 1567 tu hospodárila jedna domácnosť na celej a štyri na polovičných usadlostiach. V roku 1600 bolo v obci 10 poddanských domov. Bývali tu aj šoltýske rodiny a osadenstvo fary. 
Beloveža sa z úpadku koncom 15. a 16. storočia pozviechala a charakter prosperujúcej stredne veľkej dediny si uchovala až po dnešné časy. Svedčia o tom aj údaje o počtoch obyvateľov a domov v jednotlivých rokoch. Kým napríklad v roku 1787 mala obec 75 domov a 452 obyvateľov, v roku 1828 to už bolo 585 obyvateľov v 79 domoch, v roku 1970 972 obyvateľov a 211 domov. V roku 2005 to bolo 803 obyvateľov a 295 domov.
Belovežania sa do povedomia širokého okolia dostali ako obchodníci – košikári. Košikárstvo a podomový obchod v obci má dlhú a bohatú tradíciu. Maďarský písaný prameň z roku 1883 uvádza, že „z Beloveže ročne mnoho tisíc košíkov exportujú do Ruska a Nemecka“.
&lt;br&gt;Podomovému obchodu v 19. a v prvej polovici 20. storočia priala aj doba, v ktorej sa realizoval. Boli do neho zapojení jednotlivci, ale aj celé rodiny. Podomový obchod (tunajší názov „chodenie do drahy“) sa v značnom rozsahu rozvíjal až do polovice 80. rokov 20. storočia, kedy táto miestna tradícia pomaly zaniká.
V obci má svoju dlhoročnú tradíciu i včelárstvo. Po druhej svetovej vojne sa chovom včiel zaoberalo niekoľko obyvateľov, neskôr však nadlho zaniklo, až v posledných rokoch sa znova dostáva do povedomia.
V roku 1933 bola založená obecná kronika.
V roku 1953 po dvojročnom úsilí bola daná do užívania prvá administratívna budova spojená s požiarnou zbrojnicou.
V roku 1965 sa začína svojpomocná výstavba kultúrno-správnej budovy (tzv. Akcia „Z“), do užívania bola odovzdaná v roku 1969 a stala sa sídlom MNV a materskej školy.
Do roku 1975 sa v obci na pôde hospodárilo súkromne. Podľa vtedajších zákonov každý súkromne hospodáriaci roľník bol povinný odovzdávať štátu naturálne dane (kontingenty), ktoré boli stanovené podľa výmery pôdy. Ako jedna z posledných obcí vstúpila Beloveža v roku 1975 do Jednotného roľníckeho družstva; bola pričlenená do JRD so sídlom v Bardejovskej Novej Vsi. V obci bol zriadený hospodársky dvor v lokalite Pod Ostrou, kde boli vybudované 3 maštale pre hovädzí dobytok v počte asi 400 kusov.
V roku 1978 bolo v sále kultúrneho domu zriadené stále kino („Kino SNP“). 
V roku 1981 bola ukončená výstavba futbalového ihriska, v roku 1983 materskej školy.
Symboly obce.
Erb.
Erb obce tvorí: "V červenom poli štítu na zelenej pažiti stojaci kostol, tvorený troma striebornými vežami zakončenými zlatými trojkrížmi."
Štít: Neskorogotický.
Pečať.
Podkladom pre tento návrh bola obecná pečať Beloveže, pochádzajúca z druhej polovice 18. storočia. Odtlačok typária z roku 1762 je uložený v zbierke mestských a obecných pečatí v Budapešti. Na pečati s kruhopisom SIGIL:/LUM/BELOWESZA 1762 /pečať obce Beloveža/ je ako obecné znamenie vyobrazený kostol s vežami a na pažiti /pate/ sú kamene. Obdobné znamenie obsahuje aj mladšia pečať z roku 1868. V prípade oboch pečatí Beloveže ide o tzv. hovoriace znamenie poukazujúce na meno obce. Hovoriace symboly sú v mestskej a obecnej heraldike pomerne bežné. Vzhľadom na autentickosť a vek tohto symbolu bolo odporučené, aby svoje pôvodné znamenie využila obec i v súčasnosti, pri tvorbe vlastného erbu.
Kultúra a zaujímavosti.
Hudba.
Obec už viac ako štvrťstoročie úspešne reprezentuje folklórna spevácka skupina „Bilovežanka“, ktorej vedúcou je Mária Baroláková. Členky súboru reprezentovali obec aj na regionálnej súťaži „Makovická struna“.
Náboženstvo.
História cirkvi je úzko spätá s históriou obce a jej obyvateľov. Prvý kostol (cerkov) bol v obci vybudovaný už v prvej polovici 14. storočia. Z doložených prameňov je známe, že ešte koncom 15. storočia bol kostol drevený a pravdepodobne taký ostal až do roku 1778.
&lt;br&gt;V tomto roku bol postavený murovaný, barokovo-klasicistický kostol, ktorý je výnimočný svojim päťvežovým architektonickým riešením. Je zaradený do „Zoznamu kultúrnych pamiatok Slovenska“. Kostol je zasvätený pamiatke sv. Michala archanjela. Najväčšiu zásluhu na jeho výstavbe mal pravdepodobne vtedajší duchovný Andrej Petrík, ktorý v obci pôsobil v rokoch 1759 – 1804 (45 rokov). Pred ním v rokoch 1754 – 1759 tu pôsobili pravdepodobne jeho príbuzní Ján a Michal Petríkovci.
V 80. rokoch minulého storočia schátralú plechovú krytinu na kostole nahradila krytina medená.
Šport.
Futbal je v obci s určitými prestávkami znova a znova oživovaný. Organizovaná Telovýchovná jednota v Beloveži nemá veľkú historickú tradíciu. Jej vznik sa datuje od roku 1971. Na toto obdobie sa viaže aj prvý vstup futbalového oddielu do Okresných majstrovstiev (OM).
Futbalové zápasy sa odohrávali na svojpomocne upravenom prvom futbalovom ihrisku v lokalite „Zástava“. Predtým futbalisti obliekali dres susednej obce Komárov. Po vybudovaní nového ihriska v lokalite „Kúty“ potom už hrávali na vlastnom ihrisku. 
Vznik Dobrovoľného hasičského zboru sa datuje od roku 1926. V obecnej kronike sa píše, že obec zakúpila prvú, pravdepodobne ručnú striekačku už v roku 1910.
Najväčší požiar obec postihol 7. januára 1936. Ohniskom bola „pekárna pec M. Čegiňa“. Zhorelo vtedy 32 obytných domov a 50 hospodárskych budov.
Donedávna v obci fungovalo aj protipožiarne a poriadkové zabezpečenie vo forme nočného stráženia, tzv. „varty“. Občania, spravidla susedia, vo dvojici a v čase žatvy vo štvorici, zabezpečovali nočné stráženie rodinných usadlostí, stohov a úrody na poli. Povinnou výbavou „vartášov“ bola trúba vyrobená z kravského rohu. Túto činnosť zabezpečoval MNV.
Dobrovoľní hasiči sa pravidelne zúčastňujú nácvikov a oblastných súťaží. Dobrovoľný požiarny zbor je obecnou organizáciou.
Pravidelné podujatia.
Už viac ako 5. ročníkov má za sebou každoročný výstup v prvú májovú nedeľu na najvyššiu kótu katastra – Hory, konkrétne k tzv. Butarovej kaplnke, odkiaľ za jasného počasia je možné vidieť aj Vysoké Tatry. Prvým iniciátorom a organizátorom tohto výstupu bol miestny horolezec-alpinista Eliáš Udič, ktorý v mladom veku zomrel.
&lt;br&gt;Výstupu, ktorého organizátorom je teraz obecný úrad, sa každoročne zúčastňuje okolo 200 ľudí.
V celom regióne sú známe "„Slávností kultúry Rusínov – Ukrajincov“", ktoré sa tu konajú od roku 1974. Každoročne sa tu vystriedajú amatérske i profesionálne folklórne súbory a jednotlivci z blízkeho i vzdialenejšieho okolia.
V priestoroch kultúrneho domu sa pravidelne uskutočňujú rôzne kultúrne podujatia. 
Hospodárstvo a infraštruktúra.
Doprava.
Do obce Beloveža dochádza pravidelná autobusová doprava z mesta Bardejov.
Školstvo.
V minulosti vzdelávaciu činnosť suplovala cirkev. Je známe, že kňazi Alexander Duchnovič a Alexander Pavlovič vštepovali vtedajším Belovežanom základy vzdelávania v škole, ktorú pre nich zriadili v cirkevných priestoroch. Do konca 19. storočia sa záznamy o pôsobení učiteľov v obci nezachovali.
V roku 1911 bola miestnymi občanmi postavená škola, ktorá svojmu účelu slúži dodnes. V roku 1923 do obce prišiel učiteľ Mihalič s manželkou. Do začiatku druhej svetovej vojny, prakticky až do svojej smrti, v obci pôsobili ako učitelia manželia Komanickí.
V budove školy bol zriadený byt pre učiteľské rodiny. Bohaté povojnové roky, čo do počtu narodených detí, si vyžadovali zriadenie viacerých tried od 1.5. ročníka a následne aj väčší počet vyučujúcich. Tí, spravidla slobodní, bývali v mnohých domácnostiach medzi občanmi obce.

</doc>
<doc id="25960" url="https://sk.wikipedia.org/wiki?curid=25960" title="Cigeľka (obec)">
Cigeľka (obec)

Cigeľka (skôr Cigelka), po rusínsky Ціґелька, je obec na Slovensku v okrese Bardejov s rusínskymi a rómskymi obyvateľmi. Leží v údolí potoka Oľchovec pod horou Busov (1 002 metrov nad morom) v blízkosti slovensko-poľskej hranice. V obci je gréckokatolícky chrám svätých Kozmu a Damiána z roku 1816, v ktorom slúžil svoju primičnú liturgiu neskorší prešovský biskup Pavol Peter Gojdič.
Dejiny.
Prvá písomná zmienka o Cigeľke je z roku 1414. V nasledujúcich storočiach patrila do makovického panstva. V 19. storočí bola obec postihnutá vysťahovalectvom do Severnej Ameriky z ekonomických dôvodov, v roku 1947 sa časť obyvateľov na popud sovietskych úradov presťahovala na Ukrajinu (najmä do dediny Chomut, terajším menom Zelenyj Haj – Зелений Гай), odkiaľ sa od šesťdesiatych rokov 20. storočia do počiatku 21. storočia postupne väčšina vrátila na Slovensko.
V obci sa nachádza pomník obetiam druhej svetovej vojny pochádzajúcich z Cigeľky - ide najmä o sedem mladých chlapcov, ktorí boli poslaní bojovať koncom vojny bez riadneho výcviku, a niekoľko židovských rodín, ktorých členovia zahynuli v koncentračných táboroch. Pamätník bol odhalený v októbri 1989. Jeho autorom je akademický maliar Mikuláš Lovacký.
Minerálna voda.
V obci je žriedlo rovnomennej minerálnej vody. "Almanach lázní Československé republiky" z roku 1949 uvádza Cigeľku ako kúpeľné miesto na liečbu žalúdočných chorôb, chorôb horných dýchacích ciest, srdca a ciev, a kožných chorôb. V súčasnosti nemá Cigeľka štatút kúpeľného mesta. Za prvej republiky boli pri prameni minerálnej vody aj kúpele. Okrem slanej minerálnej vody vyvierá v Cigeľke z niekoľkých desiatok prameňov kyselka.

</doc>
<doc id="25961" url="https://sk.wikipedia.org/wiki?curid=25961" title="Dubinné">
Dubinné

Dubinné je obec na Slovensku v okrese Bardejov. V obci sa nachádza najstarší dub na Slovensku.
Polohopis.
Obec Dubinné leží v Nízkych Beskydách medzi riekou Topľou a riečkou Cerninkou, ktorú však miestni obyvatelia nazývajú Rikou.
Ulice.
Vzhľadom na malú veľkosť nemá obec ulice. Obec sa delí na „konce“. Vyšný a nižný. Vyšný – smerom od obce Poliakovce siaha po stred obce, ktorým je Dub stojaci na miernej vyvýšenine. Nižný, ktorý je väčší, v sebe zahŕňa jednu menšiu ulicu zvanú ulička.
Vodné toky.
Rieka Topľa pôvodne tiekla iba niekoľko metrov za domami. V sedemdesiatych rokoch po regulácii sa tok odviedol ďalej od obce, čím sa získala orná pôda a zamedzilo sa záplavám. V katastrálnom území obce sa nachádzajú tri potoky, ktoré vtekajú do Tople. Prvý vyteká z vodnej nádrže, druhý ide stredom obce a posledný svojou veľkosťou pripomínajúci malú riečku má miestne pomenovanie „Rika“ Cerninka.
Vodné plochy.
V blízkosti obce sa nachádza vodná nádrž určená na chov rýb. Nad samotným rybníkom sa nachádzajú dve menšie nádrže pôvodne určené tiež na chov rýb. V súčasnosti sa nepoužívajú. Rybník spravuje rybársky zväz Bardejov. Pre rybník sa používa miestne označenie „Gabčíkovo“.
Príroda a zaujímavosti.
V strede obce sa nachádza pravdepodobne najstarší dub v strednej Európe. Výška stromu je 25 metrov, priemer koruny 20 metrov a obvod kmeňa pri zemi je 12,33 metrov, v prsnej výške 7,33 metra. Je najväčšou dominantou dediny. Od neho je odvodený aj názov obce Dubinné.
V čase 1. svetovej vojny slúžil dub ako orientačný bod pre rakúske delostrelectvo. Počas druhej svetovej vojny slúžil ako skrýša pre domáce zvieratá majiteľa susedného pozemku.
Pre obec je tento dub symbolom, ktorý je s históriou obce nerozlučne spätý. Traduje sa, že sa na ňom zjavila Panna Mária. Občania na jej počesť postavili pri dube kaplnku, ktorá stojí dodnes.
Dnes má tento strom štatút chráneného stromu. Svojou majestátnosťou, s akou sa vypína ponad okolité domy, priťahuje mnohých turistov, ktorí sa často zastavia a obdivujú vzácne dielo prírody.
Dejiny.
Prvá písomná zmienka o obci Dubinné je z roku 1327, keď kráľ Karol Róbert daroval Dubinné zemanom Blažejovi a Jánovi z Fony. Šľachtici z Fony vlastnili obec len v druhej štvrtine 14. storočia. Po smrti bezdetného Blažeja získal v roku 1352 Peter Cudar a stala sa majetkovou súčasťou panstva Makovica. Dubinné patrilo k veľkým dedinám (1427).
Koncom 15.storočia bola obec spustošená poľskými vojskami. V roku 1492 bolo obhospodarovaných 8 sedliackych usadlostí. V roku 1600 pozostávalo sídlisko z dvadsiatich obývaných poddanských domov. Koncom 16. storočia bolo stredne veľkou dedinou. V roku 1711 sa dedina vyľudnila v dôsledku ťažkých životných podmienok. Rok 1868 bol rokom moru a hladu. Najväčšia zaznamenaná povodeň je z roku 1892.
Začiatkom 20. storočia v roku 1913 obec postihol požiar, počas ktorého zhorela väčšina domov od duba nadol. Obec v rokoch vojny okrajovo zasiahol Východný front.
Po februári 1948 boli poštátnené malé živnosti a obchody. V čase vojny, až do roku 1953 bol zavedený lístkový systém na potraviny, obuv, odev a metrový textil. Systém bol zrušený zmenou meny k 31.5.1953.
Po vojne sa rozrástla bytová výstavba. V roku 1954 bolo v Dubinnom 67 domov, 8 drevených. Obec nemala žiadne spojenie s okresným sídlom Giraltovce, ani s mestom Bardejov, kde bola najbližšia železničná stanica, školy, jarmoky a trhy. V septembri 1948 bola zavedená štátna autobusová linka na trati Kučín-Bardejov. V roku 1955 Bardejov-Dubinné-Lipová. V roku 1955 je zapojený elektrický prúd.
Od 1. júla sa stala obec súčasťou okresu Bardejov. Bol namontovaný miestny rozhlas, pribudol nový autobusový spoj Bardejov-Kožany.
V roku 1967 začala výstavba kultúrneho domu v priestore oproti škole. V roku 1969 bolo zavedené verejné žiarivkové osvetlenie v obci. 1. decembra 1970 sa uskutočnilo sčítanie ľudu, domov a bytov. V roku 1971 bola daná do používania kultúrno-správna budova MNV a začal sa používať nový most cez Riku. V roku 1973 sa previedla oprava miestnej komunikácie „Ulička“.
V roku 1980 bola zriadená predajňa potravín „Jednota“, umiestnená na prízemí Kultúrneho domu, v priestoroch bývalej Materskej školy. V lete 1980 boli postavené dve autobusové zastávky. V roku 1986 bol odovzdaný do užívania obecný vodovod. V roku 1992 bola vybudovaná vodovodná a elektrická prípojka na cintorín. V roku 1987 sa začalo s výstavbou plynofikácie obce, dokončená v apríli roku 1988. Posledná vetva plynovodu pre rómskych spoluobčanov bola dokončená v roku 1999.
Staršie názvy: Kurima neskoršie Dubynna (1327), Korina et Dobina (1329), Dubenna (1352), Dubina (1773), Dubiné (1808), Dubinné (1927).
Politika.
Obyvateľstvo.
Obyvateľstvo obce je etnicky homogénne – slovenské. V obci bývajú aj tri rómske rodiny. Obec je katolícka.
Počet obyvateľov historicky kolísal len minimálne. Najmenej zaznamenaných obyvateľov v novodobých dejinach mala obec v roku 1900 a to 286, najviac ich štatistiky zachytili v roku 1828 a to až 425. V budúcnosti sa očakáva silný pokles počtu obyvateľstva.
Počty obyvateľov: 327 (1787), 425 (1828), 343 (1869), 286 (1900), 354 (1948), 351 (1961), 387 (1970), 356 (2016), 330 (2022)
Kultúra a zaujímavosti.
Stavby.
Pamiatky.
Najstaršou architektonickou pamiatkou v Dubinnom je katolícky kostol, postavený v roku 1863 v neoklasicistickom štýle. Obnovený bol v roku 1937. V roku 1968 sa maľoval vnútrajšok kostola, bol rozšírený a obnovený „choruš“. Od jari do septembra 1977 sa uskutočnila vonkajšia rekonštrukcia. Na celý priebeh dohliadal duchovný otec Jozef Pastir. Posviacka kostola sa konala 11.9.1977.
Svoju prvú omšu v roku 1991 slúžil Ján Maňko.
V roku 1994 sa vynovoval vnútrajšok kostola, inovácia hlavného oltára s obetným stolom a dvoch vedľajších. 5. februára 1994 bol oltár posvätený Mons. Bernardom Boberom, pomocným biskupom košickej arcidiecézy. V roku 1997 boli napojené zvony na elektrické zvonenie. Posledná oprava kostola sa uskutočnila v roku 2001, kostol bol obnovovaný zvnútra, vykonali sa odvodňovacie práce. Po skončení rekonštrukcie interiéru kostola bol kostol Mena Panny Márie v Dubinnom slávnostne konsekrovaný košickým arcibiskupom metropolitom Mons. Alojzom Tkáčom.
Kostol je jednosoďový s oblým uzáverom a vežou, ktorá je vstavaná do štítového priečelia. Fasády sú lizénovými rámami. Nad hlavným portálom sa nachádza termálne okno. Podstrešná rímsa na veži má trojhranné frontónové výbežky. Veža je krytá ihlancom. V jeho inventári sa nachádzajú dva barokové plastiky anjelov z 2. polovice 18. storočia a neskorobarokvý obraz sv. Anny z konca 18. storočia.
Pomníky.
V strede obce je umiestnená malá kaplnka s obrazom Panny Márie. V blízkosti ciest sa nachádzajú Božie muky – kríže. Prvý je blízkosti roľníceho družstva. Ďalší, ktorý je umiestnený na cintoríne, je darom rodákov z USA. Posledný je umiestnený smerom na Kurimu.
Šport.
V 60-tych rokoch 20.storočia sa v obci aktívnejšie vyvíja športový život. Športovci z Dudbinnej sa spojili so športovcami z Poliakoviec a založili TJ Poli-Duby. Zameriavali sa hlavne na futbal, hokej a stolný tenis. Správa JRD ich finančne podporovala. V zimnom období sa hrával ľadový hokej, športovci dosiahli značné úspechy.
V roku 1970 futbalisti zohrávali v okrese poprednú úlohu v III.A triede. Po 13. kolách nestratili ani jeden bod, keď na domácom a na súperovom ihrisku ani raz neutrpeli porážku a remízu (1970/1971). Suverénne sa umiestnili na 1. mieste. V roku 1971 postúpili do II. triedy okresnej súťaže.
V ročníku 1971/1972 obsadili 8. miesto. V jesennej časti ročníka 1972/1973 niektoré stretnutia prehrali. Obsadili predposledné miesto.
Hokejisti obsadili v okresnej súťaži 2. miesto. Hrali na ľadovej ploche v Bardejove.
V roku 1973 TJ Poli-Duby sa premenovala na TJ Mier pri JRD v Dubinnom. Futbalistom sa v hracom období 1973/1974 v jesennom kole nedarilo. Prehrali a ocitli sa v pásme zostupu. V jari v roku 1993 vzniklo samostatné futbalové družstvo v Dubinnom. Futbalové zápasy sa hrajú dodnes, je aj družstvo žiakov.
V 60-tych rokoch bol už v Dubinnom založený Zväz požiarnej ochrany. V roku 1972 dochádza k oživeniu činnosti dobrovoľného požiarneho zboru. Činnosť zboru bola orientovaná najmä na nácvik protipožiarnych úkonov. V roku 1973 bola vybudovaná požiarna zbrojnica a upravilo sa aj okolie pri nej.
Hospodárstvo a infraštruktúra.
Doprava.
Obec leží na dopravnej tepne medzi Bardejovom a Giraltovcami. Doprava je zabezpečuje SAD Bardejov. V obci je súkromný autodopravca.
Školstvo.
Dokiaľ nebola zavedená povinná školská dochádzka vyučovali sa žiaci v súkromnej škole, asi v rokoch 18741875, zaviedol a tam aj vyučoval Ondrej Sabol. Vyučovalo sa iba v zime. Deti sa učili hlavne čítať a písať. Po jeho smrti vyučoval jeho syn Ondrej Sabol Kmec. Potom žiači navštevovali rímskokatolícku školu v Kurime. V zimných mesiacoch návšteva školy znamenala prekonávanie tvrdých podmienok. Rodičia nemohli deti dostatočne zaodieť. Žiaci školu často vynechávali. Vyučovalo sa po maďarsky. Rodičia sa snažili postaviť školu v obci.
Terajšia školská budova bola postavená v roku 1912. Prvým kvalifikovaným učiteľom bol Jozef Mankovič z Bardejova, pôsobil do roku 1950.Vyučovalo sa pravidelne s menšími prestávkami zapríčinenými prvou a druhou svetovou vojnou. Škola bola jednotriedna pre 1.8. ročník. V rokoch 19371939 bola rozšírená na dvojtriednu. V roku 19451946 bola povolená druhá trieda.
V školskom roku 19471948 bola utvorená obvodová meštianska škola v Kurime, navštevovali ju aj žiaci 6.8. ročníka z Dubinného. Tým sa znížil počet žiakov a škola ostáva jednotriednou s 1.5. ročníkom. V roku 1952 bola menovaná riaditeľkou Kvetoslava Bednáriková, stala sa aj osvetovou pracovníčkou, kronikárkou a knihovníčkou. V školskom roku 19521953 bol pripojený do Kurimy aj piaty ročník. Od roku 1959 navštevuje v Dubinnom 1.4. ročník 24 žiakov. Učiteľka Mária Nagyová organizovala rôzne kultúrne vystúpenia. Roku 1963 po jej odchode kultúrny život ochabol. Príchodom nového riaditeľa Jozefa Koscelníka v roku 1964 sa kultúrna činnosť oživuje, pôsobí aj ako osvetový pracovník, kronikár a knihovník. Nacvičovyl divadelné predstavenia, ktoré spríjemňovali dlhé zimné večery.
V roku 1968 bola zriadená dvojtriedna škola, zavedená bola voľná sobota, vyučovalo sa iba 5 dní v týždni.
Žiaci z Dubinného boli v školskom roku 19771978 pričlenení ku škole v Kurime. V Dubinnom bola škola zrušená rozhodnutím ONV odboru školstva.
V roku 1971 sa zriadila materská škola s celodenným stravovaním.
Učiteľky MŠ pravidelne pripravujú pre rodičov kultúrny program ku Dňu matiek a na Vianoce, na deň detí posedenia pri ohníku. Za spolupráce obecného úradu a rodičov pravidelne uskutočňujú výlety do blízkeho i vzdialenejšieho okolia. Od 1. júla 2002 prešla MŠ do pôsobnosti obce.

</doc>
<doc id="25962" url="https://sk.wikipedia.org/wiki?curid=25962" title="Frička">
Frička

Frička je obec na Slovensku v okrese Bardejov s prevažne rusínskym obyvateľstvom. V obci je gréckokatolícky chrám sv. Michala archanjela z 18. storočia. Nachádzajú sa tu viaceré minerálne pramene, ktoré sú nezameniteľné svojou chuťou a účinkami na zdravie ľudí. 
Pamiatky.
Drevený chrám sv. archanjela Michala vo Fričke
Cerkva archanjela Michala, postavená v 18. storočí. Trojdielnosť zrubovej stavby v exteriéri je naznačená kovovým krížom nad oltárnou časťou, malou vežičkou nad hlavnou loďou a dominujúcou vežou nad babincom. Časť ikonostasu je z roku 1830, niektoré obrazy sú až z konca 19. storočia. Ikona Pokrova je z konca 18. storočia. Oltár je datovaný roku 1716. Prešiel významnými úpravami v rokoch 1933 a 1971. Interiér vymaľoval v roku 1933 prešovský maliar J. Wagner.

</doc>
<doc id="25963" url="https://sk.wikipedia.org/wiki?curid=25963" title="Zborov (okres Bardejov)">
Zborov (okres Bardejov)

Zborov je obec na Slovensku v okrese Bardejov.
Polohopis.
Zborov leží v rovnomennej kotline v údolí Kamenca, ktorý rozdeľuje oblasť Nízkych Beskýd na horstvo Busov na severozápade a Ondavskú vrchovinu na juhovýchode. Nadmorská výška zvlneného až mierne členitého chotára sa pohybuje od 300 do . Výhodná zemepisná poloha zohrala pri osídľovaní Zborova dôležitú úlohu. Údolím Tople viedla v minulosti významná obchodná cesta umožňujúca tranzit medzi oblasťami Karpatskej kotliny na juhu a Povislím a Pobaltím na severe. Jedna z jej vetiev prechádzala Zborovskou kotlinou, kde sa opäť rozvetvovala a cez Karpatský oblúk pokračovala v smere Biecz – Czchów – Krakov, resp. Dukla – Sanok – Ľvov. Druhá vetva je až po Smilno dodnes v teréne zreteľná. Napriek tomu sú z pravekého osídlenia len veľmi skromné doklady.
Dejiny.
Archeologicky je oblasť Zborova a okolia takmer nepreskúmaná. Osídlenie z neskorej doby kamennej – eneolitu (2500 – 1800 pred Kr.) je doložené iba dvoma náhodnými nálezmi sídlištného charakteru zo sklonku eneolitu. Jeden z nich, kamenný sekeromlat zo zelenosivej bridlice päťuholníkového tvaru, s rovným obuchom a zaoblenými bokmi, našiel L. Žurav pri kopaní studne a druhý z rovnakého materiálu, ale srdcovitého tvaru našli M. Dráč a J. Litecký – Šveda Pod Hurkou. Obidva sú uložené v Šarišskom múzeu v Bardejove.
Súčasný stav historického a archeologického poznania nedovoľuje ucelenejší obraz ani o vzniku a formovaní sa stredovekého Zborova a počiatkoch stavebného vývoja Zborovského hradu. Jazykovedec J. Stanislav odvodzoval názov obce od staroslovanského slova zbor vo význame zhromaždenie. Na základe neskorších písomných prameňov možno datovať vznik Zborova asi do pol. 13. storočia. Nepochybné je však, že až do r. 1364 patril do majetku zemianskeho rodu Thekule na panstve Smilno, ktoré odkúpili v r. 1269 od bodrogkeresztúrskej vetvy Abovcov. Koncom 13. alebo začiatkom 14. storočia bola časť majetku zo smilnianského panstva vyňatá a dostala sa do kráľovského vlastníctva za bližšie neznámych okolností. Pravdepodobne do tohto, príp. do obdobia konsolidácie vnútorných pomerov v Uhorsku a upevnenia ústrednej kráľovskej moci v osobe panovníka Karola Róberta po r. 1317, možno klásť stavebné počiatky Zborovského hradu na vyňatom majetku a následne vznik hradného panstva Makovica.
Zatiaľ nepoznáme hodnovernú listinu, ktorá by bližšie objasňovala dobu a dôvody vedúce k výstavbe hradu. Podľa jeho polohy analogickej s polohou hradov Ľubovňa a Nedeca súdime, že pôvodne mal plniť strážnu funkciu na obchodnej ceste a funkciu pohraničného hradu. Čoskoro sa stal aj sídlom feudálneho domínia. Problém doby vzniku a jeho prvotnej podoby by za týchto okolností mohol rámcovo vyriešiť len archeologický výskum. Aj keď odborná polemika na túto tému nie je ukončená, nenachádzame v písomných prameňoch dostatočnú oporu na tvrdenia, že by vznikol v druhej, alebo dokonca v prvej polovici 13. storočia.
Prvou overenou písomnou správou o existencii hradu Makovica je listina kráľa Ľudovíta I. z r. 1347, ktorou zakázal kastelánom "de Makouicha" Štefanovi a Jurajovi Bubekovcom ohrozovať vlastníctvo Thekulovcov na majetku Smilno a lákať poddaných na makovické panstvo. V tom istom roku nariadil kastelánom, aby nebránili Bardejovčanom užívať majetok v Mokroluhu darovaný Bardejovu jeho otcom Karolom Róbertom. Aj prvá hodnoverná písomná správa viažuca sa k dedine Zborov bola vydaná v súvislosti s domáhaním sa majetkových práv smilnianskými Thekulovcami, ktorí sa sťažovali u kráľa a žiadali vrátenie celého panstva Smilno. Na podnet a z poverenia Ľudovíta I. vykonal zástupca Jágerskej kapituly obhliadku smilnianského panstva a v listine z r. 1355 uvádza okrem iných dedín aj hrad Makovicu a dedinu Zborov s kaplnkou a mlynom (Viliam Zbro et in ipsa capellam et molendinum). Z uvedenej listiny vyplýva, že Zborov existoval už niekoľko desaťročí a že tu stála kaplnka a mlyn, ktorý sa spomína aj v r. 1492. To znamená, že obyvateľstvo sa živilo prevažne poľnohospodárstvom. O jeho pomerne vyspelej úrovni svedčí aj pestovanie chmeľu. Dokladá nám to chotárny názov Chmeľník, ktorým je dodnes označovaná poloha s najúrodnejšou pôdou v Zborove. Z listiny sa ďalej dozvedáme o doosídľovaní hradného panstva Makovica – Zborov a pohraničných oblastí kastelánom Mikulášom Forgáčom., ktorý si od Ľudovíta I. zároveň vymohol povolenie na otvorenie baní na striebro (asi na Koldoríne a pri dedine Zlaté). Nároky Thekulovcov neboli uspokojené a už v roku 1364 získal kráľovské hradné panstvo Makovica spolu so smilnianským panstvom do dedičnej držby šľachtic Peter Cudar z Olnoru a do nájmu mýta v Bardejove a Gaboltove. Cudarovci v zapätí rozšírili hradné panstvo o majetky panstiev Radoma a Kurima a najneskôr do r. 1387 aj panstva Stročín. Vytvorili tak rozsiahle feudálne domínium v severnom Šariši, jedno z najväčších na Slovensku. Zintenzívnili doosídľovanie započaté ich predchodcami, k čomu prispela aj dohoda s jágerským biskupom ohľadne platenia desiatku. Pri tomto doosídľovaní sa v r. 1357 na stračínskom panstve prvýkrát stretávame s novoprisťahovaným obyvateľstvom nazývaných v prameňoch "Valachi" alebo "Rutheni" (Valasi, Rusíni), ktoré čoskoro význame a priaznivo ovplyvnilo hospodárenie na stračínskom a neskôr, najmä od 15. storočia, aj makovickom panstve. Odrazilo sa to v hustote osídlenia v prvej tretine 15. storočia. V portálnom daňovom súpise z r. 1427 nachádzame na majetkoch Cudarovcov 46 osád z 1321 usadlosťami (novoprisťahovaní Valasi boli oslobodení od dane, pretože v r. 1415 bolo uvedených 64 osád.), z toho v Zborove bolo 35 usadlostí, čo ho zaradzovalo medzi väčšie dediny (Kurima mala 102, Hažlín 77, Smilno 45, Gaboltov 36 a pod.). Nepriaznivé politické pomery v Uhorsku v nasledujúcom období vážne narušili charakter a hustotu osídlenia. Poľské vojenské ťaženia v r. 1439 – 1444, 1471 a 1491 – 1492 cez makovické panstvo, pôsobenie Jiskrových žoldnierskych vojsk, chaos v krajine a feudálna anarchia boli spojené s bojmi o uprázdnený uhorský trón a podnietili činnosť lúpežných bratríckych skupín a hromadný odchod poddaných z panstva. Tento stav trval až do konca 15. storočia. Po vymretí Cudarovcov v r. 1470 daroval kráľ Matej Korvín makovické hradné panstvo s hradom majiteľom stropkovského hradného panstva pánom z Rozhanoviec (Rozgonyiovcom). Noví majitelia v snahe obmedziť odliv poddaných z panstva urobili reformu v zemepánskej časti feudálnej renty. Napriek tomu v r. 1494 poklesol počet zdanených usadlostí oproti r. 1427 z 1321 na 293,5. V r. 1493 získal hradné panstvo sliezsky šľachtic Schellenberg a po ňom v r. 1522 páni z Torysy (Tarczayovci). V bojoch o uhorský trón podporovali Jána Zápoľského a po jeho porážke im bolo domínium v r. 1548 kráľom Ferdinandom odňaté a pridelené jeho prívržencovi magnátovi Gašparovi Šeredymu. Po jeho smrti v r. 1557 zdedil panstvo syn Juraj a po ňom ho získal Andrej Balaša. Napokon ho do r. 1601 vlastnil poľský magnát Ján z Ostrogu, ktorý sa oženil s dcérou Juraja Šeredyho. Za Šeredyovcov sa hospodárske a sídliskové pomery na panstve výrazne skonsolidovali. Podporovali obchod, vymohli od Ferdinanda týždenné trhy a dva výročné jarmoky pre zemepánske mestečko Kurimu. Opäť začali doosídľovanie panstva na valašskom práve predovšetkým Rusínmi z poľskej Haliče, čo sa odrazilo v etnickej skladbe poddaných na panstve Makovica – Zborov. Obchodné cesty do Poľska začali ožívať a v Zborove bola zriadená mýtnica. V r. 1600 tu bolo obývaných do 50 domácností.
Ján z Ortrogu predal v r. 1601 makovické panstvo spolu s hradom Žigmundovi Rákocimu za 80000 dukátov a jeho potomkovia v r. 1611 vyplatili ešte ďalších 13000 dukátov. Táto suma predpokladá ročnú ziskovosť z panstva 8000 dukátov, čo je 10% kúpnej sumy. Ekonomická základňa panstva bola v tom čase mimoriadne silná. Z urbáru hradného panstva z 3. októbra 1618 sa dozvedáme, že začiatkom 17. storočia hospodárilo v Zborove okolo 35 sedliackych domácností, ktoré mali kone a dobytok. Asi 50 domácností neužívalo pozemok. Bolo to služobníctvo na hrade (na Podhradí) a železiari. Prvýkrát sú uvedení aj remeselníci: 4 tkáči, zámočník, uhliar, čižmár a krajčír. V Zborove bývalo aj osadenstvo panského majera a fary. Súčasťou majera bol mlyn, píla na vodný pohon, 2 hostince, pekáreň, tkáčska dielňa na výrobu ľanového plátna a súkna, no majer sa špecializoval najmä na chov oviec a baranov v počte 968 ks a kôz v počte 108 ks. K majeru patril aj mlyn na pušný prach a skláreň, ktorá bola v Bardejovskej Novej Vsi a koncom 17. storočia sa presťahovala do Stebníckej Huty. V Smilne boli rybníky. Napriek stavovským povstaniam, na ktorých sa podieľali aj Rákociovci, rozvíjali sa tu remeslá. Tunajší tkáči, ševci, čižmári, krajčíri a kožušníci sa podľa vzoru väčších miest združovali do cechov (tkáči mali cech v r. 1675, ševci a čižmári v r. 1690 a neskôr aj krajčíri a kožušníci). V r. 1691 vzniklo Bratstvo sv. Ruženca. Koncom 18. storočia bývalo v Zborove vyše 60 remeselníkov. Začiatkom 18. storočia po neúspešnom povstaní Františka II.Rákociho. Bolo panstvo konfiškované a rozdelené. Časť získal gróf Aspremont, manžel Juliany Rákociovej, časť Sirmayovci a menšiu časť Erdődyovci. Zborov, ktorý sa stal zemepánskym mestečkom, bol rozdelený medzi dve šľachtické rodiny. Zaujímavosťou je, že mestečko malo dve samosprávy. V Aspremóntskej časti pozostávala z richtára, notára a 4 prísažných a v Sirmayho časti z richtára a 5 prísažných. Z údajov získaných počas urbárskej regulácie Márie Terézie v r. 1771 – 1773 vyplýva, že grófovi Jozefovi Sirmayovi patrilo 95 sedliakov, 51 želiarov a 9 podželiarov a grófovi Jánovi Gobertovi Aspremontovi 38 sedliakov a 8 želiarov Z toho obdobia pochádzajú aj sklenené robotné známky, ktoré boli protihodnotou za práce vykonávané peši alebo so záprahom a zameniteľné na Aspremontskom panstve za naturálie. V 19. storočí počet obyvateľov stúpol a v r. 1828 tu bolo 319 domov a 2037 obyvateľov. Hlavným zdrojom obživy ostalo poľnohospodárstvo. K vyššie spomínaným remeslám pribudlo košikárstvo, tesárstvo a murárstvo, z výrobných jednotiek papiereň, tehelňa, octáreň, liehovar a začiatkom 20. storočia pivovar a likérka. Doplnkovým zdrojom obživy bola výroba fajok, varech a píšťal. Revolučné udalosti v r. 1848 – 1849 Zborov priamo nepostihli. Iba 4. júna 1849 prechádzali mestečkom hlavné sily ruského vojska pod vedením gen. Kniežaťa Paskieviča a po porážke Maďarov pri Világoši sa koncom augusta a začiatkom septembra voľne vracali späť. Koncom 19. storočia mal v Zborove majetky gróf Siegfried Clary – Aldringen a Miksza a Herman Straetzovci. Ich majetky odkúpil v r. 1897 – 1898 štát. Do polovice 19. storočia sťahovaním najmä z poľskej Haliče sa tu vytvorila početná židovská kolónia, ktorá si nechala postaviť synagógu. Dnes nám ju pripomína už len opustený židovský cintorín. Podobne ako v iných oblastiach Slovenska aj v Zborove silnela na prelome 19. a 20. storočia maďarizácia. Tomu cieľu slúžil aj mládežnícky spolok založený okolo r. 1895. Súdobá tlač referovala o maďarizačných úspechoch aj v Zborove. Podobné články boli však skôr želaním ako skutočnosťou. Roľnícke obyvateľstvo napriek zriaďovaniu maďarských škôl maďarizačnému tlaku odolávalo. V r. 1914 bola aktivita maďarofilov prerušená.
Vypukla 1. svetová vojna a Zborov sa stal svedkom najťažších bojov na území Slovenska. Prvá invázia Rusov si nevyžiadala väčšie obete a materiálne škody. Rakúsko – uhorské vojsko 20. novembra 1914 po prvých výstreloch opustilo zákopy a ustúpilo. V predvečer prišiel do Zborova aj hlavný stratég haličskej operácie, cárov pobočník gen. Brusilov, ktorý sa ubytoval so svojím štábom v dome notára Jozefa Schultza. V ďalších dňoch navštívili Zborov aj generáli Rjadkov, Dimitrijev, Kornilov, Duchonin a iní vojenskí hodnostári. Vzťahy medzi obyvateľstvom a ruskými vojakmi boli na prekvapenie dobré. V noci z 8. na 9. decembra však Rusi chvatom opustili Zborov, aby sa vyhli obkľúčeniu. Na druhý deň obsadili obec rakúsko – uhorské vojská. Začal perzekúcia občanov, ktorí sympatizovali s Rusmi a príprava na druhú inváziu. Druhá invázia Rusov začala až 25. marca 1915.
Zborovčania boli evakuovaní a rakúsko-uhorské vojsko zapálilo 340 domov. Frontová línia prebiehala stredom obce. Nasledujúce týždne opísal kronikár takto: "Nikdy predtým a sotva v budúcnosti bude obec dejisko tak príšerného divadla, aké sa odohralo na jej území v dňoch 1. – 3. mája 1915. Žiaden Zborovan nebol svedkom tohto strašného boja, ktorý začal včasne zrána 1. mája a trval nepretržite do 3. mája, ale o jeho dramatickom priebehu svedčili celé stovky zohavených mŕtvol ruských i rakúsko-uhorských vojakov rozsiatych po celej obci i jej okolí. Početné domy boli granátmi úplne rozbité, polia rozryté, stromy polámané. Zborovské podhradie bolo takmer úplne zrovnané so zemou a len porozhadzované tehly a polámané časti nábytku poukazovali na to, že i tu len prednedávnom boli ľudské obydlia.
3. mája opustili Zborov posledné zvyšky ruských vojsk, ktoré ustupovali pred rakúsko-uhorskou presilou do Haliče." V druhej polovici mája sa vrátili domov evakuovaní Zborovčania a za finančného prispenia maďarského mesta Debrecín, začali odstraňovať škody. Vo vojne zahynulo 32 Zborovčanov, ale asi štvrtina obyvateľov sa do Zborova nikdy nevrátila. Po vojne sa Zborovčania spontánne prihlásili k novovzniknutému československému štátu a to rezolúciou prijatou na ľudovom zhromaždení 22. decembra 1918. Historickou udalosťou bolo aj ľudové zhromaždenie uskutočnené začiatkom r. 1919, na ktorom sa stretli zástupcovia celej šarišskej stolice. Svoje pocity z neho vyjadril kronikár takto
"…iba teraz sa zaručene Zborovani dozvedeli, že sú Slovákmi, len teraz videli, že národ slovenský žije, že je veľký a že aj oni patria k nemu."
Kultúra a zaujímavosti.
Pamiatky.
Zborovský hrad.
Zborovský hrad bol postavený pravdepodobne v prvej polovici 14. storočia na ochranu uhorského pohraničia a obchodnej cesty do Poľska. Prvá písomná správa o ňom pochádza z r. 1347.
Pôvodný kráľovský gotický hrad tvorilo nádvorie zhruba trojuholníkového pôdorysu s obranným múrom, donjonom – útočiskovou hranolovou vežou, palácom a kaplnkou. V 14. – 16. storočí ho postupne vlastnili šľachtické rodiny Cudarovcov, Rozhanovských (Rozgonyiovcov) a Tarczayovcov. Zrejme za Cudarovcov bolo pristavané druhé nádvorie s najmenej dvoma polkruhovými baštami. K zásadnej prestavbe gotického jadra a modernizácii výzbroje došlo v druhej polovici 16. storočia, keď hrad patril Šeredyovcom.
Okrem úprav na hornom hrade bolo prestavané a rozšírené druhé nádvorie a pribudlo tretie nádvorie s polygonálnou a polkruhovou baštou, obranným múrom s ochodzou a strielňami a dômyselnou vstupnou bránou zabezpečenou padacím mostom.
Dolné (tretie) nádvorie bolo predelené múrmi, čo umožňovalo lepšiu kontrolu prístupu do stredného nádvoria a v jeho západnej časti boli k hradobnému múru pristavané hospodárske objekty. Renesančnými stavebnými úpravami podľa talianskych vzorov bol zdokonalený zastaraný a nevyhovujúci fortifikačný systém a vzniklo pohodlné zemepánske sídlo spĺňajúce najnáročnejšie dobové požiadavky bývania. Rákocziovci, ktorí vlastnili hrad 17. storočí, sa venovali už len jeho údržbe.
V druhej polovici 17. storočia sa presťahovali do kaštieľa v Zborove. Za povstania Imricha Tököliho, napriek silnému odporu obrancov vedených jeho manželkou Helenou Zrínskou, bol hrad 14. októbra 1684 cisárskymi vojskami generála Schultza dobytý. V r. 1666 slávil na hrade sobáš s Helenou Zrínskou jej prvý manžel František I. Rákoci. O desať rokov neskôr tu aj zomrel.
Hradná zrúcanina bola počas 1. svetovej vojny značne poškodená. Hradný kopec bol už v r. 1926 vyhlásený za chránenú oblasť a jeho ochrana bola rozšírená v r. 1950 vyhlásením za štátnu prírodnú rezerváciu, čo ho zaradzuje za medzi najstaršie chránené územia na Slovensku. Ochrana je zameraná najmä na mohutné niekoľkostoročné jedince duba letného vysadeného pozdĺž prístupovej cesty na hrad.
Hospodárstvo a infraštruktúra.
Školstvo.
V Zborove je základná škola pre 1 – 9 ročník, rovnako aj špeciálna základná škola pre 1 - 9 ročník a materská škola.

</doc>
<doc id="25964" url="https://sk.wikipedia.org/wiki?curid=25964" title="Zlaté">
Zlaté

Zlaté je obec na Slovensku v okrese Bardejov.
Polohopis.
Obec Zlaté leží v severozápadnej časti Nízkych Beskýd, v strednej časti údolia severného prítoku Tople, v nadmorskej výške okolo 380 m.
Dejiny.
Existencia obce Zlaté siaha do 12.-13. storočia, čo potvrdil archeologický výskum, pri ktorom boli objavené zvyšky románskej architektúry a črepy keramiky. Najstaršia zachovaná písomná správa o obci je však až z roku 1355. V listine Jágerskej kapituly sa uvádza obec Zlaté ako majetková súčasť smilnianskeho panstva patriaca Tekulovcom. V tej istej listine sa spomína aj dedina Konštantín, ktorú založili usadlíci so šoltýsom Konštantínom pravdepodobne koncom 13. alebo v prvej štvrtine 14. storočia. Vzhľadom na to, že obidve dediny ležali veľmi blízko seba, v druhej polovici 14. stor. sídliskovo aj administratívne splynuli do jednej obce pod názvom Zlaté.
Názov dediny nepochybne vyjadruje skutočnosť, že v jej blízkosti sa nachádzali ložiská zlata. V r. 1355 na dolovanie drahých kovov dostal od kráľa Ľudovíta I. povolenie kastelán Makovického panstva Mikuláš. Pre nerentabilnosť sa ťažba drahých kovov koncom 15. stor. zastavila.
V písomnostiach od 14. stor. sa dedina uvádza pod názvom Aranpathak, čo je maďarizovaný tvar slovenského názvu Zlaté. V bardejovských písomnostiach bol zaužívaný názov Künsthel, Kensthel a pod.
Kráľ Žigmund v r. 1403 na základe nepravdivej informácie od mešťanov Bardejova, dal Bardejovu východnú polovicu splynutej dediny. Avšak Cudarovci, majitelia panstva Makovica, proti tomu protestovali a celú dedinu získali späť do svojho vlastníctva. V r. 1414 kráľ Žigmund potvrdil Cudarovcom dedičné vlastníctvo na panstvo Makovica aj s dedinou Zlaté. S Cudarovcami viedli Bardejovčania o Zlaté dlhé spory.
V rokoch 1441-1445 patrila dedina Bardejovu, čo potvrdzujú zachované daňové súpisy, podľa ktorých obyvatelia dediny odvádzali mestu ročný cenzus. Po vymretí Cudavovcov dal kráľ Matej celé panstvo v roku 1470 šľachticovi Osvaldovi z Rozhanoviec, no hneď nasledujúci rok, daroval Zlaté Bardejovu.
V poslednej štvrtine 16. stor. sa v Zlatom usadili nové rodiny, čím vzrástol počet sedliackych domácností a obývaných domov. Koncom 16. stor. bolo Zlaté veľkou dedinou takmer výlučne s poddanským obyvateľstvom.
Bardejov bol nepretržitým majiteľom obce až do začiatku 18. storočia, kedy z dôvodu zlej hospodárskej situácie dal Zlaté do zálohy šľachticom Sirmajovcom. Naspäť dedinu získal v roku 1775 a vo vlastníctve ju mal až do roku 1848.
Obyvatelia dediny sa v minulosti najviac zaoberali poľnohospodárstvom, v čase vegetačného pokoja si vypomáhali rôznymi remeselnými prácami, najmä košikárstvom, metliarstvom, výrobou šindľov a v nemalej miere prácou v lesoch a furmankami.
Stála tu voľakedy na panskom majeri „palenčáreň“. Poniže dediny bol mlyn, ktorý poháňala voda zo Zlackého potoka, a keďže nemal vždy dostatok vody na svoju prevádzku, urobil sa kanál z Mníchovského potoka. Po zhorení mlyna sa tu postavila píla, ktorá však časom zanikla a ostal názov Mlynárska lúka.
Takto ostali aj názvy jednotlivých honov od nepamäti až dodnes a pripomínajú buď udalosť, ktorá sa v týchto miestach stala, prírodný úkaz či iné znaky. Napr. hovorí sa o „Havírskych dzírach“ v lokalite lesa Polomisko a Magura, kde údajne boli strieborné bane.
V minulosti poľnohospodárstvo nebolo na vysokom stupni podobne ako v celej oblasti hornatého východného Slovenska. Roľníci tu najviac siali raž, ovos, jačmeň a neskoršie pšenicu, potom zemiaky a kapustu, ktoré boli hlavným zdrojom obživy. Z krmív pre zvieratá to bola ďatelina, ktorá sa kosila dvakrát do roka, ďalej kŕmna repa a samozrejme seno z lúk. Každý piaty rok sa nechávali úhory.
Dedina bola postavená z drevených domov pokrytých slamou. Táto krytina bola ako stvorená pre vznik požiarov. V rokoch 1865, 1880 a 1911 takto vyhorelo 19 domov. Príčinou bola častá neopatrnosť občanov.
Aj obyvateľov dediny vyháňala bieda a chudoba za more. Ľudia odchádzali do USA, Kanady, neskoršie do Argentíny. Mnohí tam ostali, mnohí sa vrátili domov. Veľa občanov ostalo na bojiskách prvej a druhej svetovej vojny.
Pre zaujímavosť – prvej svetovej vojny sa z dediny zúčastnilo 92 vojakov, z ktorých 15 padlo, ranených bolo 16 a v zajatí ostalo 17 vojakov.
Politika.
Obyvateľstvo.
Počet obyvateľov k 31.12.2005: 741
Kultúra a zaujímavosti.
Pravidelné podujatia.
Pravidelne sa tam konajú hasičske súťaže.

</doc>
<doc id="25965" url="https://sk.wikipedia.org/wiki?curid=25965" title="Livov">
Livov

Livov je obec na Slovensku v okrese Bardejov.
História.
V okolí obce pôsobilo počas Slovenského národného povstania viacero partizánskych oddielov a partizánsky oddiel Lipa zriadil v lese asi 300 m od obce tajnú partizánsku nemocnicu.

</doc>
<doc id="25966" url="https://sk.wikipedia.org/wiki?curid=25966" title="Lukov (okres Bardejov)">
Lukov (okres Bardejov)

Lukov je obec na Slovensku v okrese Bardejov. Lukov leží na severnom úpätí Čergovského pohoria v hornej časti toplianskej doliny. Stred obce je , v chotári 400996 m. Mierne členitý povrch chotára v okolí obce, inde výrazne členitý hornatinný, tvoria vrstva treťohorného flyšu. Prevláda súvislý les (buk, smrek).
Dejiny.
Prvá písomná zmienka o obci Lukov je z roku 1264. V roku 1355 sa spomína ako obec patriaca panstvu Nový hrad. Vybudovali ju usadlíci podľa zákupného práva spolu so šoltýsom. Roku 1427 nebola zdanená. Koncom 17. storočia sa tu vyskytol dobytčí mor a veľa občanov sa z obce vysťahovalo. 
Roku 1771 v Lukove postavili výrobňu potaše a v rokoch 1860-1872 bola v činnosti papiereň. V roku 1787 mala obec 59 domov a 445 obyvateľov. V roku 1828 bolo v obci 112 domov a 870 obyvateľov. 
V 18. storočí tu zriadili aj malé kúpele. Miestny veľkostatok a rozsiahle lesy vlastnili Aspremontovci a v 19. storočí Anhalt. Obyvatelia chovali ovce, zhotovovali šindle, pálili drevné uhlie a pracovali v lesoch. 
V polovici 19. storočia sa začalo veľké vysťahovalectvo, ktoré prebiehalo aj za I. ČSR. 
V roku 1947 sa viac rodín odsťahovalo do bývalého Sovietskeho zväzu, na Ukrajinu. V období SNP miestni obyvatelia podporovali v okolí sa vyskytujúce partizánske oddiely a niektorí sa stali aj partizánmi. Viacero mládencov sa zúčastnilo bojov v radoch Červenej armády a I. čs. armádneho zboru.
V rámci elektrifikácie v 50-tych rokoch v Lukove bola postavená malá vodná elektráreň. V tomto období bola v prevádzke aj pekáreň. Chlieb rozvážali traktorom do okolitých obcí. 
Ešte v roku 1943 bola k obci Lukov pripojená malá obec Venecia. Venecia sa spomína v roku 1410 ako opustená dedina. Roku 1427 mala 7 port. Patrila panstvu Malcov, Kapyovcom, Pulským a v 19. storočí grófovi Anhaltovi. Tunajšiu sklársku hutu, ktorá bola určitý čas v činnosti, podľa všetkých náznakov založili talianski sklári z ostrova Murano, patriaceho do Venecie (Benátky v Taliansku) a títo vlastne obec pomenovali podľa svojho rodiska. 
V roku 1787 mala obec 35 domov a 235 obyvateľov, v roku 1828 41 domov a 336 obyvateľov. 
V roku 1943 bola pripojená k Lukovu. 
V roku 1951 bolo založené JRD. Časť obyvateľstva pracuje v priemyselných podnikoch v Bardejove a Košiciach.
Drevený chrám sv. Kozmu a Damiána.
Drevený chrám bol postavený v rokoch 1708 – 1709. V roku 1740 bol pravdepodobne podstatne prestavaný a reštaurovaný. 
Ikonostas pochádza z dvoch časových etáp: 
Horná časť je z druhej polovice 18. storočia, hlavné ikony umiestneného radu boli napísané v roku 1736 ikonopiscom Andrejom Gajeckým. 
Oltár sv. Trojice – 18. storočie 
Deésis – tempera na dreve, rok 1680 
Hodegétria – sv. Kozma a Damián – obojstranná procesná ikona, 19. storočie 
Posledný súd – koniec 16. storočia 
Hodegétria – tempera na dreve, rok 1654 Kristus Pantokrator 17. storočie 
Glikofilusa a Ukrižovanie – maľba na skle, 19. storočie 
Hodegétria – tempera, 17. storočie 
Zvony – rok 1755 a 1886

</doc>
<doc id="25967" url="https://sk.wikipedia.org/wiki?curid=25967" title="Komárov (okres Bardejov)">
Komárov (okres Bardejov)

Komárov je obec na Slovensku vzdialená od okresného mesta Bardejov približne 7 km. Leží v Nízkych Beskydách v údolí rieky Topľa mimo hlavnej cesty vedúcej z Bardejova do Giraltoviec. Stred obce je vo výške a jej chotár s rozlohou sa rozprestiera v nadmorskej výške od 230 do 410 m. Nachádza sa tu park „Kerta“ s tenisovým kurtom, volejbalovým ihriskom, prírodnou nádržou a barom. V obci je taktiež futbalové ihrisko a novovybudovaný Dom Nádeje.
Dejiny.
Najstaršia písomná správa o Komárove je z roku 1355 v listine, ktorá obsahuje popis hraníc majetku panstva Makovica. Z tejto správy vyplýva, že sídlisko tu jestvovalo už pred rokom 1355. V historických písomnostiach sa obce vyskytuje pod názvami Kamarow, Komaro, Kamarocz, Komarow, v roku 1920 ako Komarovce a od roku 1927 až doposiaľ definitívne ako Komárov. Patril do Šarišskej župy.
O osídlení územia obce svedčia aj archeologické nálezy – hroby skupiny východoslovenských mohýl a hromadný nález bronzov z mladšej doby bronzovej.
Obec založili na zákupnom práve na území panstva Kurima. Neskôr obec patrila panstvu Makovica. V roku 1473 zabralo obec Komárov mesto Bardejov.
Viaceré ukazovatele, najmä poloha obce, vývoj osídlenia okolia ako aj poznatky o názve obce vedú k záverom, že prvé komárovské osídlenie vybudovali usadlíci, na čele ktorých stál šoltýs, ktorý sa pravdepodobne volal Komár a podľa neho sa odvodil a ustálil aj názov obce. Ten nasvedčuje, že obec vznikla v slovanskom jazykovom prostredí a sám šoltýs obce bol slovanského pôvodu.
Okolo roku 1492 už stál v Komárove murovaný kostol. V roku 1427 boli sedliacke domácnosti zdanené od 36 port, čo nasvedčuje tomu, že obec patrila k veľkým dedinám. Koncom 15. storočia po vpádoch poľských vojsk väčšina obyvateľov dedinu opustila. V 16. a 17. storočí bol v obci mlyn a píla. V 18. a 19. storočí mali v obci majetky Bydeskutyovci.
Terajší kostol je z roku 1856 a je zasvätený sv. Štefanovi Uhorskému. Obec je filiálkou farnosti Hrabovec. Zo známych správcov farnosti je potrebné uviesť Š. Okossyho, J. A. Minarčíka, K. Jankecha, A. Štroncera, Jána Biroša, Pavla Palšu, Juraja Halčáka a Mariána Fencáka, za pôsobenia ktorého sa v rokoch 2005 až 2006 pôvodný chrám podstatne zmenil, keď sa k nemu pribudovala v podstate nová svätyňa.
Súčasným správcom farnosti (od roku 2008) je Jozef Haľko.
Z priezvisk, ktoré sa v obci vyskytovali a vyskytujú možno usudzovať, že prevažná časť obyvateľov terajšieho Komárova má pôvod v Poľsku. Jazyková, kultúrna a spoločenská blízkosť však spôsobila, že pôvodom poľské obyvateľstvo pomerne rýchlo asimilovalo v slovenskom prostredí. Podľa posledných sčítaní ľudu sa k poľskej národnosti nehlásil žiaden obyvateľ obce.
Obyvateľstvo.
Podľa sčítania ľudu k 26. mája 2001 mala obec 408 obyvateľov, z toho 200 žien, pričom na pripadá 51 obyvateľov. K slovenskej národnosti sa prihlásilo 99,76% a k českej 0,24% občanov.
Chotár obce susedí s Bardejovom (Bardejovská Nová Ves), Belovežou, Hrabovcom, Vyšnou Voľou a Lukavicou.

</doc>
<doc id="25968" url="https://sk.wikipedia.org/wiki?curid=25968" title="Stebník">
Stebník

Stebník je obec na severovýchode Slovenska v okrese Bardejov. V obci je gréckokatolícky chrám sv. Paraskevy z roku 1838.

</doc>
<doc id="25969" url="https://sk.wikipedia.org/wiki?curid=25969" title="Vána">
Vána

Vána je postava vo fiktívnom svete Tolkiena. Je Valier, sestra Yavanny a manželka Oromëho.

</doc>
<doc id="25970" url="https://sk.wikipedia.org/wiki?curid=25970" title="Hrabovec">
Hrabovec

Hrabovec je obec na Slovensku v okrese Bardejov.

</doc>
<doc id="25971" url="https://sk.wikipedia.org/wiki?curid=25971" title="Lascov">
Lascov

Lascov je obec na Slovensku v okrese Bardejov.

</doc>
<doc id="25972" url="https://sk.wikipedia.org/wiki?curid=25972" title="Kurov">
Kurov

Kurov je obec na Slovensku ležiaca v okrese Bardejov. Cez obec tečie potok Kurovec.

</doc>
<doc id="25973" url="https://sk.wikipedia.org/wiki?curid=25973" title="Chmeľová">
Chmeľová

Chmeľová je obec na Slovensku v okrese Bardejov. V obci je gréckokatolícky chrám Zosnutia presvätej Bohorodičky z roku 1821.

</doc>
<doc id="25974" url="https://sk.wikipedia.org/wiki?curid=25974" title="Hrabské">
Hrabské

Hrabské je obec na Slovensku v okrese Bardejov. V obci je gréckokatolícky kostol sv. Demetera z roku 1822. Obec susedí na západne s dedinou Snakov, juhu a juhovýchode s dedinou Malcov, na východe s obcou Gerlachov a na severe a severovýchode je štátna hranica s Poľskom. V obci sa narodil blahoslavený Vasiľ Hopko, biskup a mučeník z čias komunizmu.
Obecné symboly.
Erb.
Erb obce tvorí: "Zo spodného okraja strieborného štít vyrastá zelená listnatá rastlina maliny so štyrmi výhonkami ukončenými červenými bobuľami."

</doc>
<doc id="25975" url="https://sk.wikipedia.org/wiki?curid=25975" title="Bogliarka">
Bogliarka

Bogliarka je obec na Slovensku v okrese Bardejov.
Polohopis.
Obec leží na severnom svahu Čergova. 
Dejiny.
Prvá písomná zmienka o obci je z roku 1430, ale šoltýs tu s usadlíkmi založil sídlisko už začiatkom 15. storočia. Bola majetkom panstva Hrádok. V roku 1600 sídlisko pozostávalo z 10 poddanských domov. V roku 1715 až 1720 tu postupne hospodárilo 2 až 3 poddanských domácností, v roku 1828 bolo v obci 60 domov a 441 obyvateľov, v roku 1900 mala 267 a v roku 1970 279 obyvateľov. Prevláda tu gréckokatolícke náboženstvo.
Kultúra a zaujímavosti.
Pamiatky.
V obci je gréckokatolícky chrám sv. Michala archanjela z roku 1836 a kaplnka Krista Kráľa z roku 1840. Najhrubší hrab obyčajný na Slovensku s obvodom kmeňa 400 cm.

</doc>
<doc id="25976" url="https://sk.wikipedia.org/wiki?curid=25976" title="Gaboltov">
Gaboltov

Gaboltov je obec na Slovensku v okrese Bardejov. Každoročne sa tu uskutočňuje arcidiecézna púť ku sv. bohorodičke Panne Márii (tzv. Gaboltovský odpust).
Polohopis.
Obec Gaboltov leží v severovýchodnej časti Slovenska 15 km severozápadne od Bardejova v údolí potoka Kamenec pod vrchom Busov. Asi 3 km od obce prebieha slovensko-poľská štátna hranica.
Dejiny.
Gaboltov bol osídlený od 11. – 12. storočia. Prvá písomná zmienka je z roku 1247 a je zaznamenaná v liste uhorského kráľa Bélu IV., ktorý bol adresovaný členom rádu cisterciátov v Bardejove. Hovorí sa v ňom o pôsobení rytierskeho rádu križiakov zvaných „strážcovia Božieho hrobu v Jeruzaleme“, ktorí sa podpisovali ako „cruciferi de Gaboltho“. Materský kláštor mali v poľskom Miechove a na Slovensko prišli na pozvanie uhorských panovníkov. Možno usudzovať, že ide o križiakov, ktorí mali svoj kláštor aj v Chmeľove. Historici tvrdia, že križiaci z Chmeľova už pred rokom 1212 získali majetok obce Gaboltov. Predpokladá sa, že v Gaboltove založili kláštor a postavili kostol zasvätený sv. Vojtechovi, biskupovi a mučeníkovi. Ich kláštor stál na krajnom južnom vrchu Busova a bol náboženským a kultúrnym centrom okolia. Z neznámych dôvodov križiaci v druhej polovici 13. storočia z Gaboltova odišli.
Stará tradícia hovorí, že sv. Vojtech na svojej misijnej ceste z Uhorska do Poľska prechádzal tzv. starodávnou soľnou cestou, ktorá viedla zo Šariša do Haliče cez Gaboltov a Kurovské sedlo. Svedčí o tom aj fakt, že v Gaboltove bola stanica, kde sa vyberalo mýto. Jestvovanie takejto stanice v Gaboltove bolo o niečo neskôr doložené dokumentom uhorského kráľa Ľudovíta I. z roku 1355. So svojim malým sprievodom si tu odpočinul a napil sa vody zo studničky, ktorá sa nachádza blízko kostola sv. Vojtecha. Dnes sa táto studnička nachádza v kaplnke zasvätenej sv. Vojtechovi. Kaplnka bola v roku 1891 renovovaná. Vo vnútri je obraz sv. Vojtecha ako sedí pod stromom a požehnáva prameň, s ktorého sa napil. Má na sebe biskupské insígnie. Na obraze sú tiež postavy dvoch mníchov, ktorí sv. Vojtecha na misijnej ceste sprevádzali. Jeden drží v ruke knihu a druhý džbánom naberá vodu.
Pôvod názvu obce.
Názov obce sa menil. V roku 1247 "Gyboltho", v rokoch 16961698 "Gabultow", v roku 1700 "Gabolto". Ešte v roku 1935 sa obec nazývala "Gabultov".
Obecné symboly.
Erb.
Erb obce tvorí: "V modrom štíte spoza zeleného vŕška vyrastá strieborný, červenoodetý svätec "– svätý Vojtech –" v striebornom plášti, so striebornou, zlatom zdobenou mitrou a lúčovitým nimbom, držiaci pred sebou vľavo šikmo zlatú berlu s odvrátenou hlavicou, vpravo od neho na pažiti strieborna kaplnka."
Gaboltovská púť.
Pravidelne sa tu v júli uskutočňuje arcidiecézna púť. Medzi hlavnými celebrantmi bývajú okrem košických biskupov aj iní slovenskí biskupi. V roku 2024 bol hlavným celebrantom počas vyvrcholenia púte apoštolský nuncius na Slovensku Nicola Girasoli.

</doc>
<doc id="25977" url="https://sk.wikipedia.org/wiki?curid=25977" title="Gerlachov (okres Bardejov)">
Gerlachov (okres Bardejov)

Gerlachov je obec na Slovensku v okrese Bardejov.
Rozloha katastra obce je 889 ha. Na severe katastrálnu hranicu obce tvorí hranica s Poľskom. Na východe susedí s katastrálnou hranicou obce Kurov, na juhu s obcou Kružlov, na juhozápade s obcou Malcov a na západe s obcou Hrabské. Zastavaná časť územia sa nachádza výhradne na juhu katastrálneho územia obce, v doline rieky Topľa, ktorá tečie popri celej južnej hranici katastrálneho územia. Obec je vzdialená k najbližšiemu mestu Bardejov, ktoré je zároveň aj okresným mestom, vzdialenosťou približne 15 km. Cestnou sieťou je k poľským hraniciam obec vzdialená približne 8 km, čo jej dáva výhodnú pozíciu. Katastrálne územie obce je pretiahnuté v poludníkovom smere, zjednodušene povedané, tvarovo ho môžeme prirovnať k trojuholníku, keďže na juhu má najširšie územie, na severe len veľmi úzke územie.
Chotár je zväčša zalesnený (buk a smrek). Medzi najvýznamnejšie kóty katastrálneho územia patrí na severe Čierna hora () , Ščob (), na juhu Paseky () a Ševcov vrch ().
K občianskej a technickej vybavenosti obce patrí: predajňa potravinárskeho tovaru, pohostinské odbytové stredisko, predajňa nepotravinárskeho tovaru, zariadenie pre údržbu a opravu motorových vozidiel, predajňa súčiastok a príslušenstva pre motorové vozidlá, telocvičňa, ihrisko pre futbal (okrem školských), multifunkčné ihrisko, knižnica, verejný vodovod, rozvodná sieť plynu, komunálny odpad, základná škola a materská škola. V obci sa nachádza taktiež rybia farma.
V obci je gréckokatolícka cirkev sv. Michala archanjela z roku 1844.
Obecné symboly.
Erb.
Erb obce tvorí: "V červenom štíte na čiernom vŕšku zlatý pluh s kolieskom, hrubou oskou, veľmi krátkymi striebornými radlicami a prstencom ukončenou rukoväťou, spočívajúci vľavo na dvoch nôžkach."

</doc>
<doc id="25978" url="https://sk.wikipedia.org/wiki?curid=25978" title="Kružlov">
Kružlov

Kružlov je obec na Slovensku v okrese Bardejov. Leží v Ondavskej vrchovine na potoku Slatvinec. Súčasťou obce je miestna časť Kružlovská Huta, situovaná pri sútoku Tople so Slatvincom. V obci je gréckokatolícky chrám presvätej Bohorodičky Ochrankyne z roku 1822.
Po ústupe z obce Kružlov v roku 1944 Nemci zapálili obec, kde pri požiari vyhorelo 11 domov.
Expozícia banskobystrického Múzea SNP medzi vypálenými obcami na východnom Slovensku uvádza aj obec Kružlov. 

</doc>
<doc id="25979" url="https://sk.wikipedia.org/wiki?curid=25979" title="Krivé">
Krivé

Krivé môže byť:

</doc>
<doc id="25980" url="https://sk.wikipedia.org/wiki?curid=25980" title="Hažlín">
Hažlín

Hažlín je obec na Slovensku v okrese Bardejov. Obec bola na konci decermbra 1944 vypálená za pomoc partizánom, nemeckými vojakmi. Zhorelo 15 domov.
V Hažlíne sa konajú každoročne folklórne podujatia a aj školské vystúpenia. V obci sa nachádza materská škola, 3 novopostavené bytové domy, plánuje sa postaviť pre obyvateľov tejto bytovky hlavne pre deti hracie miesto a garáže. Čo sa týka osvetlenia, je vynovené a vždy funkčné vďaka slnku. Hažlinské potoky sú bezpečné, a ochránené proti povodniam a sú ohradené zábradlím ako aj tlmiče nárazov. Obecný úrad je v rekonštrukcii spolu aj s exteriérom školy. Opravený je aj obecný rímskokatolícky kostol aj jeho okolie (parkovisko a príjazdové cesty). Separovanie a recyklácia odpadov sa koná každý mesiac.

</doc>
<doc id="25981" url="https://sk.wikipedia.org/wiki?curid=25981" title="Harhaj">
Harhaj

Harhaj je obec na Slovensku v okrese okrese Bardejov. K 31. 12. 2015 mala obec 266 obyvateľov.

</doc>
