<doc id="654415" url="https://sk.wikipedia.org/wiki?curid=654415" title="Tatra 400">
Tatra 400

Tatra 400 je typ česko-slovenského trolejbusu, ktorý bol vyrábaný na prelome 40. a 50. rokov 20. storočia.
Konštrukcia.
Tatra 400 je mohutný trojnápravový trolejbus so zadnou hnacou nápravou. Pre vozidlo bol využitý podvozok tatrováckej koncepcie s centrálnou nosnou rúrou a s výkyvnými polonápravami, odpruženými poloeliptickými listovými pružinami, z nákladného automobilu Tatra 111, ktorý vyrábala Tatra Kopřivnice. U prototypu štvrtej série boli zadné listové pružiny zdvojené a doplnené teleskopickými tlmičmi. Nosnou súčasťou podvozku bol aj na centrálnej rúre prírubami uchytený trakčný motor, v prednej časti bolo na rúru namontované dynamo 24 V, ktoré zásobovalo pomocné zariadenia. Za poslednou nápravou bol umiestnený trojvalcový kompresor poháňaný samostatným elektromotorom. Na rám podvozku bola upevnená karoséria (výrobca Tatra Smíchov) s celokovovou kostrou. Vnútro vozidla bolo obložené drevovláknitými doskami, ktoré boli polepené tapetou. Sedačky pre cestujúcich boli umiestnené pozdĺžne. V pravej bočnici sa nachádzali troje skladacie dvere (predné dvojkrídlové, ostatné štvorkrídlové) ovládané elektropneumaticky.
Elektrická výzbroj (od spoločnosti ČKD Praha) s motormi bola uložená na podvozku (samozrejme okrem zberačov), čo zjednodušovalo údržbu. U vozidiel tretej série bol ako zdroj pohonu použitý nový sériovo zapojený dvojmotor ČKD sa vzájomným mechanickým prepojením.
Vozidlá T 400 boli vyrábané v troch výrobných sériách (zo štvrtej vznikol iba prototyp), pričom tretia séria sa od prvých dvoch čiastočne technicky odlišuje.
Prevádzka.
V rokoch 1948 až 1955 bolo vyrobených celkom 195 vozidiel.

</doc>
<doc id="654417" url="https://sk.wikipedia.org/wiki?curid=654417" title="Prezidentské voľby v Bielorusku v roku 2020">
Prezidentské voľby v Bielorusku v roku 2020

Prezidentské voľby v Bielorusku v roku 2020 sa uskutočnili v nedeľu 9. augusta. Predčasné hlasovania prebiehalo medzi 4. a 8. augustom. O funkciu prezidenta sa uchádzalo päť kandidátov. Prezidentské voľby jednoznačne vyhral Alexandr Lukašenko so ziskom 80,10%. Volebná účasť dosiahla 84,17%. V krajine sa pre údajné podvody pri voľbách po voľbách spustila vlna protestov a nad voľbami vyjadrilo znepokojenie aj viacero štátov. Žiadne podvody ale zistené neboli.
Výsledky volieb.
Výsledky volieb sú rozpísané v tabuľke nižšie.
Exit Poll.
Podľa exit pollu ruskej spravodajskej agentúry RIA Novosti mali dopadnúť voľby nasledovne:
Volebná účasť.
Volebná účasť v prezidentských voľbách v Bielorusku dosiahla 84,17%. Tabuľka nižšie znázorňuje volebnú účasť v jednotlivých oblastiach v Bielorusku.
Po voľbách.
Opozícia bola presvedčená, že boli výsledky volieb zmanipulované.
Volební pozorovatelia zaznamenali v Bielorusku počas troch dní predčasného hlasovania vyše 5000 porušených zákonov. Počas toho obdobia bolo zatknutých 37 pozorovateľov.
10. augusta Sviatlana Cichanovská opustila Bielorusko a utiekla do Litvy. Následne uviedla, že
si myslí, že sa víťazkou volieb stala ona.
Protesty.
Ľudia z Bieloruska neboli s výsledkami volieb spokojní. Mnohí vyšli do ulíc a vyzývali Lukašenka, aby z funkcie prezidenta odstúpil. Vypovedali o tom transparenty, na ktorých bolo napísané "Odíď!"
Podľa viacerých médii potláčali policajti protestujúcich ľudí násilím. Polícia dokopy zadržala vyše 6700 ľudí a niekoľko stoviek i zranila. Demonštrácie si zatiaľ vyžiadali 3 úmrtia. Jeden z obetí je Alexander Tarajkovski, ktorému podľa bieloruskej vlády v ruke vybuchla výbušnina, ktorú plánoval hodiť na policajtov, avšak nebohého priateľka si myslí, že ho postrelili násilní policajti. Odôvodnila to tým, že na jeho hrudi našla čiernu modrinu. Druhý muž umrel vo väznici v Homeli po tom, ako ho zadržali. Tretia obeť bola podľa zdrojov počas demonštrácii postrelená do hlavy.
Počas demonštrácií sa naskytli aj prípady, keď policajti položili svoje štíty a nechali ľudí protestovať i naďalej. Niektoré ženy začali policajtov objímať a rozdávať im kvety.
Kritika.
Medzinárodné organizácie.
Európska únia žiadala zaviesť sankcie proti Bielorusku, pretože prezidentské voľby v Bielorusku považuje za zmanipulované.

</doc>
<doc id="654418" url="https://sk.wikipedia.org/wiki?curid=654418" title="Oreľak (Pirin)">
Oreľak (Pirin)

Oreľak (), alebo Orelek (), známy aj pod starším názvom Ambartaš () je vrch v pohorí Pirin v Blagoevgradskej oblasti v juhozápadnom Bulharsku.
Ďalšie názvy.
Ďalšie názvy pod ktorými je vrchol známy sú Orlova čuka (), alebo Orlovi skali ().
Pôvod názvu.
Pôvod názvu pochádza z minulosti, kedy v krasových častiach vo východnej časti vrchu zvyklo hniezdiť veľké množstvo orlov.
Opis.
Oreľak je najvyšším vrchom Stredného Pirinu, podcelku pohoria Pirin. Dosahuje výšku a je súčasťou hlavného hrebeňa masívu Stredného Pirinu, pričom sa nachádza v jeho centrálnej časti. Na východ od vrchu sa nachádza krasová plošina Dobro pole. Zalesnená časť vrchu je pokrytá bukovými lesmi. Západné svahy, ktoré sa spušťajú do doliny rieky "Pirinska Bistrica" () nie sú zalesnené. 
Na juhojuhovýchod od Oreľaku sa nachádza vrch Čala a na juh od Oreľaku leží vrch Baba.
Na vrchole sa nachádza rádio-televízna reléová veža, ku ktorej vedie až na vtŕchol asfaltovo-štrková cesta.
Chránené celky.
Severo až severovýchodne sa v blízkosti vrchu nachádza chránený prírodný celokrovnomenná rezervácia Oreľak. 
Turizmus.
Na vrchol je možné vystúpiť dvomi spôsobmi. Buď po značkovanej trase od horskej chaty "Popovi livadi" v rovnomennom sedle, alebo zo sedla Popovi livadi priamo po hlavnom hrebeni masívu cez vrch Baba a potom po južnom úpätí vrchu Oreľak. Vo vrcholových častiach označuje cestu k vrcholu stĺpové značenie. 
Zo sedla Popovi livadi sa dá na vrchol dostať aj automobilom po v minulosti zhotovenej štrkovej ceste.

</doc>
<doc id="654419" url="https://sk.wikipedia.org/wiki?curid=654419" title="Oreľak">
Oreľak

Oreľak môže byť:

</doc>
<doc id="654422" url="https://sk.wikipedia.org/wiki?curid=654422" title="Stredný Pirin">
Stredný Pirin

Stredný Pirin () je podcelok pohoria Pirin v Blagoevgradskej oblasti v juhozápadnom Bulharsku.
Lokalizácia.
Stredný Pirin sa rozprestiera medzi sedlami "Todorova poľana" () a "Popovi livadi" (), ktoré je známe aj pod názvom "Papazčair" (). Sedlo Todorova poľana ležiace v nadmorskej výške sa nachádza na severe Stredného Pirinu a sedlo Popovi livadi ležiace v nadmorskej výške na juhu. Hlavný hrebeň najprv vedie juhovýchodným smerom. Od sedla Todorova poľana stúpa na vrch "Murata" () , pokračuje cez nízke sedlo "Askerski kolibi" (), kde sa stáča na juh a pokračuje ďalej cez vrch "Senoto" () k najvyššiemu vrchu pohoria, ktorým je Oreľak () . Z vrchu Oreľak hlavný hrebeň pokračuje cez vrch "Baba" () do širokého sedla Popovi livadi, kde Stredný Pirin končí. Hranica na severe ktorá oddeľuje Stredný Pirin od Severného Pirinu je určená riekami "Bela reka" () a "Pirinska Bistrica" () smerom k rieke Struma () a riekou "Marevska reka" () smerom k rieke "Mesta" (). Na juhu oddeľujú Stredný Pirin od Južného Pirinu rieky "Kriva" () a "Dobra lăka" () smerom k rieke "Pirinska Bistrica" a "Dobrotinska reka" () smerom k mestu Goce Delčev a rieke "Mesta".
Opis.
Je druhým najvyšším z troch podcelkov pohoria Pirin. Najvyšším vrchom Stredného Pirinu je vrch Oreľak () dosahujúci nadmorskej výšky . Súčasťou Stredného Pirinu sú sedlá Todorova poľana a Popovi livadi, ako aj krasová plošina Dobro pole, ktorá sa rozprestiera východne od vrchu Oreľak a vyznačuje sa množstvom mramorových krasových útvarov. Na rozdiel od podstatne vyššieho Severného Pirinu nemá alpínsky vzhľad, nachádza sa tam ale veľké množstvo krasových javov. Rozloha Stredného Pirinu predstavuje 6,7% z celkovej rozlohy pohoria Pirin. Stredný Pirin je z veľkej časti pokrytý porastom a holé sú len vrcholové časti. Nenachádzajú sa tu žiadne jazerá a rieky sú krátke s malým obsahom vody. Čast Stredného Pirinu bola v roku 1985 vyhlásená za rezerváciu Oreľak a to najmä z dôvodu ochrany starých bukových lesov. Na území Stredného Pirinu sa nachádza jediná horská chata - "Popovi livadi" v rovnomennom sedle.

</doc>
<doc id="654431" url="https://sk.wikipedia.org/wiki?curid=654431" title="Projekt 955 Borej">
Projekt 955 Borej

Projekt 955 Borej je trieda ruských ponoriek s jadrovým pohonom používaná ruským námorníctvom. Ide o ponorky vyzbrojené balistickými strelami, ktoré by mali nahradiť zastarané ponorky tried Kalmar, Delfin a Akula.
Vznik a vývoj.
Vývoj sovietskych ponoriek štvrtej generácie sa začal v roku 1978 v CKB Rubin pod vedením hlavného konštruktéra Zdornova. Táto nová trieda ponoriek bola označovaná ako Projekt 955 Borej. Mali mať trup dlhý 170 metrov a výtlak 29 tisíc ton. Ponorky mali byť schopné ponoriť sa do hĺbky 400 metrov a mali dosahovať pod vodou rýchlosť 29 uzlov.
Táto trieda jadrových ponoriek mala nahradiť zastarané ponorky projektu 941 Akula a projektu 667 Delfín. Bolo plánované vyzbrojiť ponorky balistickými raketami na pevné palivo. Na tento účel bola od roku 1986 vyvíjaná raketa Bark (R-39UTTCh). V rokoch 1996 a 1998 sa uskutočnili tri neúspešné štarty tejto rakety a po nich bol jej vývoj definitívne zastavený. Medzitým sa však spustila stavba prvej ponorky projektu 955 - K-535 Jurij Dolgorukij, ktorá bola odsúdená na to, že sa z nej stane "zbraň bez nábojov". Preto bolo prijaté rozhodnutie, že nová trieda ponoriek bude vybavená raketami R-30 Bulava. V roku 1998 sa začala prestavba ponorky Jurij Dolgorukij na nový raketový systém.
Zlyhanie vývoja balistickej strely Bark sa prekrývalo s ťažkou ekonomickou situáciou Ruska koncom 90. rokov. Škrty v obrannom rozpočte, ako aj pozastavenie dodávok materiálov a komponentov z bývalých republík ZSSR takmer zmrazili výstavbu ponorky „Jurij Dolgorukij“. Ale napriek všetkým ťažkostiam bola jej stavba v roku 2000 obnovená. Kritickú situáciu podčiarkuje aj fakt, že na stavbu Jurija Dolgorukého boli použité aj časti nedokončenej ponorky K-337 Kuguar. 
V roku 2004 bola spustená stavba druhej ponorky projektu 955 - Alexander Nevsky a v roku 2006 aj tretej - Vladimir Monomach. Od roku 2003 sa začal výcvik dvoch posádok ponoriek projektu 955, pretože Jurij Dolgorukij mal byť zaradený do služby. Nakoniec bolo toto rozhodnutie trochu predčasné, pretože prvú ponorku triedy Borej sa podarilo spustiť na vodu v roku 2008 a zaviesť do služby až v roku 2013.
Konštrukcia.
Ponorky triedy Borej sú schopné operovať v hĺbke až a v prípade potreby sa ponoriť podľa niektorých údajov do hĺbky až . Na hladine môžu plaviť maximálnou rýchlosťou 15 uzlov (/h) za hodinu, pod vodou potom až rýchlosťou 29 uzlov (/h).
Ich trup meria na dĺžku a jeho maximálna šírka je . Každá z ponoriek triedy Borej je zostavená z 1,3 milióna súčiastok a mechanizmov, sto deviatich kilometrov potrubia a šesťsto kilometrov káblov. Na stavbu jednej z týchto ponoriek sa spotrebuje 17 000 ton ocele, čo je o 50% viac, ako sa použilo na Eiffelovu vežu v ​​Paríži.
Posádku ponorky tvorí 107 námorníkov, z toho 55 dôstojníkov. V prípade potreby by sa všetci mali vojsť do záchrannej kapsule, ktorou je ponorka vybavená.
Výzbroj ponoriek 955 Borej tvorí 6 torpédometov a na palube majú tiež 16 balistických rakiet typu R-30 Bulava s jadrovými hlavicami. Každá raketa R-30 unesie šesť až desať jadrových hlavíc.
Prvou modifikovanou ponorkou verzie označovanej ako Borej-A (955A) je Kňaz Vladimir. Od predchádzajúcich ponoriek sa na prvý pohľad líši absenciou hrbu na chrbte v miestach, kde sú uložené balistické strely. Má tiež iný tvar veliteľskej veže. Ešte viac rozdielov sa dá nájsť v zadnej časti ponorky. Prvé tri lode majú klasické kormidlá, zložené z pevnej a pohyblivej časti. Kormidlá ponoriek verzie 955A sa však pohybujú celé. Na konci hĺbkových kormidiel sú vertikálne stabilizačné plochy. Na pravoboku je ukrytý vlečný sonar (ponorky verzie 955 majú vlečný sonar na konci vrchného smerového kormidla). Odlišný je aj samotný pump-jet, ktorý má väčšie rozmery. Ponorky modifikovanej verzie sú o päť uzlov rýchlejšie ako 955, t.j. dosahujú maximálnu rýchlosť až /h.
Aj pri vysokej rýchlosti má byť ponorka Borej pomerne tichá. Pre manévrovanie v nízkych rýchlostiach má vysúvacie prídavné motory, pretože pump-jet sa pre pomalú plavbu príliš nehodí.

</doc>
<doc id="654433" url="https://sk.wikipedia.org/wiki?curid=654433" title="Škoda TV – 14Tr">
Škoda TV – 14Tr

Škoda TV – 14Tr je trolejbusová súprava tvorená dvoma vozidlami Škoda 14Tr, ktorá bola v prvej polovici 80. rokov 20. storočia vyvíjaná v podniku Škoda Ostrov. Tento trolejbusový vlak bol v roku 1985 vyrobený v jedinom prototypu, ktorý podstúpil časť skúšok. Projekt bol ale v roku 1987 ukončený.
Dejiny.
V Sovietskom zväze boli od 60. rokov 20. storočia pre pokrytie zvyšujúcich sa počtov cestujúcich prevádzkované tzv. „ščepky“ (z ruského "сцепка", súprava alebo spojenie), veľkokapacitné trolejbusové súpravy dvoch spriahnutých vozidiel, ktoré boli ovládané vodičom predného vozidla. V roku 1968 boli v Kyjeve takto spriahnuté aj prvé dva trolejbusy Škoda 9Tr a následne po celom ZSSR vzniklo v priebehu rokov približne 500 súprav vozidiel 9Tr. Návrh Škody Ostrov pod označením 12Tr nebol realizovaný, úpravy bežných trolejbusov 9Tr a ich spájania do súprav si prevádzali sovietski dopravcovia sami. Vzhľadom k nevyhovujúcemu existujúcemu technickému riešeniu súprav 2×9Tr požiadal v roku 1979 kyjevský dopravný podnik Škodu Ostrov o vývoj nového typu „ščepky“. Škoda Ostrov tento projekt teda postupne začala spracovávať s využitím nového modelu trolejbusu Škoda 14Tr. V roku 1980 sa diskutovalo o využití trolejbusového vlaku aj v česko-slovenských trolejbusových prevádzkach. Záver z novembra 1980 bol však jasný, projekt trolejbusových súprav (názov sa postupne ustálil na označenie „trolejbusový vlak Škoda TV – 14Tr“) mal byť určený len pre zahraničné dopravné podniky.
Podľa zámeru z februára 1981 mali byť do marca 1983 vyrobené dve prototypové súpravy trolejbusového vlaku, ktoré sa mali podrobiť skúškam, a od začiatku roka 1984 sa mala začať sériová výroba týchto súprav. Nastali však rôzne problémy, termíny boli posunuté a počet prototypov znížený na jeden vlak, ktorý mal byť dokončený v novembri 1985. Ďalšie zdržanie nastalo kvôli elektrickej výzbroji súpravy. Tá bola pôvodne navrhnutá Elektrotechnickou továrňou v Plzni-Doudlevciach (ETD; súčasť koncernu Škoda). Komponenty už boli vyrobené a pripravovali sa na zástavbu do vozidiel, vedenie Škody Ostrov ale v novembri 1985 rozhodlo, že namiesto tejto špecifickej výzbroje bude použitá upravená výzbroj pre článkové trolejbusy 15Tr.
Prototypový vlak skladajúci sa z dvoch upravených vozidiel 14Tr bol dokončený v januári 1986. Nasledovali najrôznejšie skúšky, ako priamo v závode Škody Ostrov, tak na skúšobnej trati do Jáchymova aj priamo na ostrovskom námestí. V dňoch 23. a 24. júna 1986 bola spriahnutá súprava skúšaná bez cestujúcich v trolejbusovej sieti v Hradci Králové. Potom sa vrátila späť do Škody Ostrov, kde nasledovali ďalšie testy. Na jeseň bol trolejbusový vlak prepravený do Kyjeva, kde boli vozidlá označené číslami P-01 a P-02. Tunajšie skúšky začali 14. októbra, prebehli iba v areáli vozovne č. 2. Súprava TV – 14Tr mala byť testovaná aj na kyjevských trolejbusových tratiach, výjazd vlaku ale nebol zo strany dopravnej milície GAI, orgánu ministerstva vnútra, povolený, oficiálne kvôli dĺžke celej súpravy (bola však iba o 89 cm dlhšia ako tamojšie súpravy 2×9Tr). Napriek tomu sa súprava do kyjevských ulíc v decembri bez povolenia niekoľkokrát vydala, skúšky však boli 14. decembra 1986 predčasne ukončené. V tej dobe už kyjevský dopravný podnik nakupoval rumunskej článkové trolejbusy DAC a o projekt trolejbusového vlaku prestal mať záujem. Vozidlá P-01 a P-02, odstavené od decembra 1986 vo vozovni, boli v septembri 1987 prepravené späť do Česko-Slovenska. Počas všetkých skúšok najazdila súprava 1128 km bez akejkoľvek vážnejšej závady.
V roku 1987 projektanti premýšľali o možnom využití ščepek pre uvažovanú medzimestskú trať z Českých Budějovíc k pripravovanej jadrovej elektrárni Temelín a do Týna nad Vltavou, jej realizácia ale bola už v roku 1985 pozastavená. Vývoj trolejbusového vlaku TV – 14Tr bol na konci roku 1987 definitívne ukončený. Obaja vyrobené vozidlá z prototypovej súpravy (alebo ich časti) mali poslúžiť pre stavbu prototypov trolejbusov 16Tr (modernizovaná verzia 14Tr) a 14Tr-S (o tomto projekte nie sú žiadne podrobnosti známe), k tomu však nedošlo. Zostali odstavené vo výrobnom závode Škody Ostrov, až boli nakoniec v roku 1989 odpredané Dopravnému podniku mesta Hradca Králové, ktorý je rozobral a využil na náhradné diely.
Konštrukcia.
Trolejbusový vlak TV – 14Tr bol zložený z dvoch upravených dvojnápravových trojdverových trolejbusov Škoda 14Tr, ktoré ovládal vodič predného vozidla. Pri jazde súpravy boli využívané iba zberače zadného vozidla. V prípade nutnosti mohla byť súprava rozpojená a prvý trolejbus mohol byť využitý ako sólo vozidlo. Využitá bola modifikovaná elektrická výzbroj z kĺbového modelu 15Tr, rozdiely oproti nej spočívali napr. v odlišnom riešení brzdenia súpravy, vo vedení kabeláže a ovládaní pomocných obvodov. Oba trolejbusy boli vybavené sériovým trakčným motorom Škoda 6 Al 2943 rn o výkone 100 kW s tyristorovou pulznou reguláciou.
Pôvodne navrhovaná elektrická výzbroj z ETD mala umožňovať aj čiastočnú rekuperáciu elektrickej energie pri elektrickom brzdení a mala mať aj možnosť obmedzeného nezávislého pojazdu pri napájaní z akumulátorovej batérie. Kvôli technickým problémom aj kvôli nulovej unifikácii s výzbrojou trolejbusov 14Tr a 15Tr ale bola odmietnutá.

</doc>
<doc id="654434" url="https://sk.wikipedia.org/wiki?curid=654434" title="Zelená knižnica">
Zelená knižnica

Zelená knižnica, je najznámejšou edíciou vydavateľstva Slovenský spisovateľ. V edícii vychádzajú najlepšie svetové diela kriminálneho žánru. Okrem klasikov ako Agatha Christie či Robert van Gulik v nej nájdete autorov ako Dick Francis, Ed McBain či najnovšie hviezdy amerického trileru Thomas Perry a Michael Koryta.

</doc>
<doc id="654435" url="https://sk.wikipedia.org/wiki?curid=654435" title="Škoda 21Ab">
Škoda 21Ab

Škoda 21Ab je mestský nízkopodlažný autobus, ktorý v rokoch 19952001 vyrábala spoločnosť Škoda Ostrov. Vozidlo je unifikované s trolejbusom Škoda 21Tr, ktorý bol vyrábaný v rovnakom závode až do roku 2004. V rámci českého priemyslu išlo po typoch Karosa ŠM 11 / Škoda T 11 z rokov 19641967 a Karosa B 831 / Škoda 17Tr z rokov 19871990 o tretí pokus o unifikáciu autobusu a trolejbusu.
Konštrukcia.
Vozidlo 21Ab je v rámci unifikácie maximálne zhodné s trolejbusom 21Tr. Ide teda o dvojnápravový nízkopodlažný autobus so samonosnou karosériou. Motor s prevodovkou je umiestnený v zadnej časti vozidla. Kostra autobusu je oceľová, zvarená z tenkostenných profilov a plechových výliskov. Protišmyková podlaha je od predných dverí až za druhé dvere vo výške 360 mm nad vozovkou (nástupné hrany sú ale ešte nižšie - 345 mm). V zadnej časti vozidla je podlaha vo výške 560 mm, pod sedadlami je ale zvýšená na 760 mm. Vďaka „kneelingu“ (schopnosť vypustiť vzduch z pravej strany vypruženia) možno nástupnú hranu vozidla v zastávke znížiť na iba 275 mm nad vozovku. Na pravej bočnici sa nachádzajú troje skladacie dvojkrídlové dvere, ktoré môžu cestujúci ovládať samostatne (dopytové otváranie dverí). Naproti druhým dverám sa nachádza priestor pre kočík alebo invalidný vozík.
Výroba a prevádzka.
Prototyp (neskôr odpredaný do Karlových Varov) vozidla 21Ab bol vyrobený súčasne s prototypom trolejbusu 21Tr v roku 1995. V nasledujúcom roku bola vyrobená trojkusová overovacia séria. V roku 1997 bola zahájená sériová výroba, ktorá pokračovala do začiatku roku 2001. Celkovo bolo vyrobených 37 kusov tohto autobusu. Niekoľko vozidiel bolo určených ako testovacie alebo prevádzacie vozidlá výrobcu. Preto sa v rámci testovej prevádzky pozreli autobusy tohto typu aj napr. do Prahy, Pardubíc alebo do Vilniusu v Litve. Tieto vozidlá potom boli predané prevádzkovateľom až po ukončení výroby tohto typu (napr. posledný autobus 21Ab zakúpil Dopravný podnik Mladá Boleslav až v roku 2003).
V roku 2000 bola vyrobená karoséria určená pre autobus s pohonom na CNG. Nedokončená vozová skriňa bola dodaná spoločnosti Jamot v Jablonci nad Nisou, kde malo byť vozidlo skompletizované. Malo byť vybavené motorom TEDOM ML 637 NG, jeho vývoj bol ale v roku 2002 zastavený a nedokončený autobus zošrotovaný.
Dňa 12. decembra 2008 bola ukončená prevádzka autobusov 21Ab v Ostrave a 29. decembra 2009 bola ukončená prevádzka autobusov 21Ab v Plzni.
Osudy vyraďovaných autobusov 21Ab sú rôzne. Prototyp, ktorý jazdil v Karlových Varoch, bol odovzdaný do Technického múzea v Brne. Jedno mladoboleslavské vozidlo bolo zrušene po požiari, ďalšie tri boli odpredané do Bulharska, do mesta Stará Zagora. Autobusy 21Ab dodané do Ostravy a Plzne sú predajú do maďarského Segedína, kde prebieha ich prestavba na trolejbusy.

</doc>
<doc id="654440" url="https://sk.wikipedia.org/wiki?curid=654440" title="Trifórium">
Trifórium

Trifórium () môže byť:

</doc>
<doc id="654442" url="https://sk.wikipedia.org/wiki?curid=654442" title="Rudava (rekreačná oblasť)">
Rudava (rekreačná oblasť)

Rudava je rekreačná oblasť a jazero v katastrálnom území obce Malé Leváre.
História.
V roku 1953 sa tu začal ťažiť štrk, ktorý bol odvážaný do neďalekých Veľkých Levár. Tam ho spracovávala spoločnosť "Prefa n.p. Veľké Leváre" na stavebné prefabrikáty. Do vyťaženej jamy začala neskôr prenikať podzemná voda.
Súčasný stav.
Dnes má vodná plocha viac ako 50 hektárov a priľahlé brehy a pozemky aj s ihličnatým porastom tvoria 98 hektárov. Na brehoch jazera sa nachádzajú tri pláže: pláž pri Poľovníckej chate a dve pláže na Centrálnej pláži.
Stav a kvalita vody v jazere je pravidelne monitorovaná Regionálnym ústavom verejného zdravotníctva. Údržba vodnej plochy je vykonávaná pomocou vodného žacieho stroja ESO-X5.
Rybolov.
Na brehoch jazera je možný aj rybolov. Režim v rekreačnej oblasti Rudava sa riadi VZN č.4/2014.

</doc>
<doc id="654450" url="https://sk.wikipedia.org/wiki?curid=654450" title="Goľam Rezen">
Goľam Rezen

Goľam Rezen () je vrch v pohorí Vitoša v oblasti Sofia v juhozápadnom Bulharsku.
Opis.
Goľam Rezen je druhým najvyšším vrchom pohoria Vitoša. Dosahuje výšku a leží vo východnej časti vrcholových partií pohoria Vitoša, pričom spolu s neďalekým vrchom Malăk Rezen () - obidva vrchy dokopy sú známe pod názvom "Rezňovete" () - dominujú tejto časti pohoria. Rozprestiera sa severovýchodne od najvyššieho bodu Vitoše - vrchu Černi vrăch (). Východné, severovýchodné a juhovýchodné steny vrchu sú strmé, skalisté s výskytom kamenných riek a v zime s vysokou vrstvou snehovej pokrievky. Východne od vrcholu sa rozprestiera rezervácia Bistriško Branište ().
Turizmus.
Východná stena vrchu Goľam Rezen je vyhľadávanou lokalitou pre alpinizmus. Do vrcholových častí Vitoše v blízkosti vrchu Goľam Rezen vedú dve sedačkové lanovky: "Romanski" () a "Akademika 2" (), od horskej chaty "Aleko". V zníženine medzi vrchmi Goľam Rezen a Malăk Rezen sa nachádza vrchná časť lyžiarskej lokality "Stenata" (), ktorá sa rozprestiera na ploche približne 600 hektárov a zaberá severnú časť severovýchodnej steny. V lokalite je k dispozícii sedačková lanovka "Romanski" a štyri vleky.

</doc>
<doc id="654451" url="https://sk.wikipedia.org/wiki?curid=654451" title="Daniela Gudabová">
Daniela Gudabová

Daniela „Dana“ Gudabová (* 4. marec 1960, Trnava) je slovenská divadelná a televízna herečka.
Životopis.
Absolvovala Strednú poľnohospodársku technickú školu v Holíči, odbor ekonomika poľnohospodárstva. Od roku 1979 do roku 1982 pôsobila na Vojenskej politickej akadémii Klementa Gottwalda v Bratislave na Katedre taktiky a operačného umenia a od roku 1982 tridsať rokov pracovala ako ekonomická pracovníčka v Spoločnom poľnohospodárskom podniku (neskôr Biogale) v Špačinciach. Okrem divadla DISK, v ktorom strávila 29 rokov, pôsobila aj v divadle SkRAT v Bratislave, a v posledných troch rokoch aj v Divadle Pôtoň v Bátovciach, jedinom profesionálnom divadle pôsobiacom na vidieku. V televízii hrala napríklad v seriáli "Oteckovia", "Ordinácia v ružovej záhrade", "Horúca krv", "Chlapi neplačú" alebo "Horná Dolná", kde stvárnila postavu dedinčanky Blažkovej. Objavila sa aj na doskách činohry Slovenského národného divadla v Bratislave.

</doc>
<doc id="654452" url="https://sk.wikipedia.org/wiki?curid=654452" title="Dana Gudabová">
Dana Gudabová



</doc>
<doc id="654453" url="https://sk.wikipedia.org/wiki?curid=654453" title="Jelcz PR110E">
Jelcz PR110E

Jelcz PR110E je poľský trolejbus vyrábaný v rokoch 19801992 podnikom Jelcz.
Dejiny.
Na začiatku 70. rokov sa vláda Poľskej ľudovej republiky rozhodla modernizovať vozidlový park mestskej hromadnej dopravy. Z tohto dôvodu už v rokoch 1970-1972 boli vo varšavských uliciach skúšané rôzne autobusy: maďarský Ikarus 242, západonemecký Magirus-Deutz M170-S11H, francúzsky Berliet PR100, taliansky FIAT 420A, britsko-dánský Leyland Lidrt 12/4 Worldmaster, španielsky Pegaso 5023, japonský Hino RC620 a česko-slovenský Karosa ŠM 11. Víťazom sa stal Berliet PR100. Od začiatku bol tento model považovaný za prechodný, pretože kvôli väčším prepravným potrebám bolo plánované jeho rozšírenie pridaním ďalšej dvojice dverí. Nový Jelcz PR110 bol dvanásťmetrovým autobusom s tromi dverami. Polovica týchto vozidiel bola vyrobená z francúzskych dielov.
V 70. rokoch začali poľské mesta rušiť trolejbusové siete. V roku 1975 zostali v prevádzke iba siete v Gdyni a v Lubline. Cez tento trend sa v Gdyni naďalej rozvíjala trolejbusová doprava. V roku 1976 bol vytvorený prototyp poľského trolejbusu nasadením elektrickej výzbroje česko-slovenskej Škody 9Tr do autobusu Jelcz PR 110U. V roku 1977 bol vo Varšave postavený prototyp trolejbusu Jelcz PR100E na základe autobusu Jelcz PR100.
Myšlienka prestavby autobusu Jelcz PR110 na trolejbus sa vrátila v roku 1979 z iniciatívy podniku WPK Gdańsk-Gdynia. Elektrická výzbroj pochádzala z trolejbusu Škoda 9Tr.
Prestavba autobusov na trolejbusy začala v roku 1980. V prvej sérii bolo vyrobených 20 trolejbusov, ktoré boli následne testované v prevádzke na uliciach v Gdyni a v Lubline. Po skúškach došlo k úpravám v elektrickej a mechanickej časti vozidiel. Sériová výroba ale nebola zahájená. 
V 80. rokoch boli v Tychách (1982), Varšave (1983) a vo Słupsku (1985) sprevádzkované nové trolejbusové siete. Výsledkom bol zvýšený dopyt po nových trolejbusoch. To nepresvedčilo vedenie spoločnosti Jelcz, aby začala sériovú výrobu.
Jelcz však projekt nezrušil úplne a ponúkol autobusové karosérie bez pohonu, ktoré boli pripravené na montáž elektrickej výzbroje. V rokoch 19861992 bola vyrobená druhá rada trolejbusov Jelcz PR110, avšak s elektrickou výzbrojou vyrábanou gdanskou firmou Elmor. Konečná montáž vozidiel sa konala v slupskej spoločnosti Kapena.
V roku 1992 bola zahájená produkcia modernizovanej verzie Jelcz 120MT.
Konštrukcia.
PR110 je dvojnápravový trolejbus. Celokovová vozová skriňa bola zvonku oplechovaná, v interiéri bola obložená preglejkou. Výstup a nástup cestujúcich zabezpečovali troje dvojkrídlové skladacie dvere na pravom boku karosérie. Sedadlá pre cestujúcich boli usporiadané priečne a boli polstrované.
Pohon trolejbusu zaisťoval jeden trakčný motor Elmore DK210A3P. Vo vozidlách PR110E bola použitá odporová elektrická výzbroj, ktorá ale nebola príliš hospodárna. Na začiatku 80. rokov bola vyvinutá nová, úspornejšia tyristorová výzbroj, ktorá bola od roku 1983 vyrábaná sériovo (trolejbusy s označením Jelcz PR110T).
Rekonštrukcia a modernizácia.
V niektorých trolejbusoch v Gdyni, Lubline a v Tychách boli dosadené nové čela.
Dodávky trolejbusov.
Výpočet miest, kam boli dodané nové vozidlá Jelcz PR110, zrejme nie je kompletný. Nie sú aj uvedené mesta, kam sa trolejbusy Jelcz PR110 dostali až ako ojazdené.

</doc>
<doc id="654456" url="https://sk.wikipedia.org/wiki?curid=654456" title="Vladajska reka">
Vladajska reka

Vladajska reka () je rieka v západnom Bulharsku v Oblasti Sofia. 
Opis toku.
Vladajska reka vyviera približne 300 metrov severozápadne od vrchu Černi vrăch () v nadmorskej výške . Tečie najskôr cez rezerváciu Torfeno branište (), pokračuje cez lokalitu Zlatnite mostove (), kde tečie skryto pod kamennými riekami, vrátane najväčšej kamennej rieky pohoria Vitoša, ktorá sa nachádza práve v tejto lokalite. Následne sa spúšťa hlbokou, strmou dolinou k dedine Vladaja ), pričom po ceste na dolnom toku vytvára kaňon Vladajský prielom (), ktorý tvorí hranicu medzi pohorím Vitoša a pohorím Ľulin. Po prietoku dedinou Vladaja rieka priberie niekoľko malých prítokov a vstupuje do Sofie, kde preteká štvrťami "Kňaževo" (), "Karpuzica" () a "Ovča kupel" (), ďalej pokračuje centrom mesta a nakoniec po prietoku štvrťou "Orlandovci" () sa vlieva do rieky Perlovska reka () severne od Obradovského monastiera () v nadmorskej výške .
Charakteristika.
Vladajska reka je jedna z najväčších riek, ktoré pretekajú centrálnymi časťami Sofie. Jej dĺžka od zdroja vo vrcholových častiach Vitoše po ústie do rieky Perlovska reka dosahuje 37 kilometrov. Hlavnými prítokmi Vladajskej rieky sú "Planinica" (), "Gornobanska reka" () a "Suhodolska reka" (). Povodie rieky sa rozprestiera na rozlohe 151 km².
Na teritóriu Sofie je koryto rieky umelo korigované. Nad riekou sú na území Sofie postavené desiatky mostov, z ktorých najvýznamnejšie sú "Mostăt na geroite" (, doslova "Most hrdinov"), "Aleksandrov most" () a "Lăvov most" (, doslova "Leví most").

</doc>
<doc id="654457" url="https://sk.wikipedia.org/wiki?curid=654457" title="Činarite">
Činarite

Činarite (, doslova "Platany") je chránená lokalita nachádzajúca sa na východnom okraji dediny Belaštica v južnom Bulharsku v Plovdivskej oblasti.
Charakteristika.
Chránená lokalita "Činarite" predstavuje zalesnený areál, pričom porast je tvorený vekovitou monokultúrou platanov východných ("Platanus orientalis"). Vek stromov lokalite sa pohybuje v rozmedzí medzi 500 – 1000 rokmi.
Ochrana a predmet ochrany.
Kategória: chránená lokalita
Rozloha: 1,13 ha
Chránená lokalita bola na území areálu vyhlásená rozkazom č. PD–835 Ministerky životného prostredia a vôd Nony Karadžovej zo dňa 14. 11. 2011. Rozkaz bol uverejnený v Štátnom vestníku č. 96 z roku 2011. Chránená lokalita bola vyhlásená na ploche 1,13 hektára. Dôvodom vyhlásenia chránenej lokality Činarite je ochrana vekovitej monukultúry platanu východného ("Platanus orientalis"), ktorá patrí k jedným z mála podobných lokalít na území Bulharska. V registri chránených území je chránená lokalita "Činarite" vedená pod kódom 527.

</doc>
<doc id="654468" url="https://sk.wikipedia.org/wiki?curid=654468" title="Belaštica">
Belaštica

Belaštica () je dedina ležiaca v južnom Bulharsku. Nachádza sa v Plovdivskej oblasti v okrese Rodopi. Dedina leží na severnom úpätí pohoria Rodopy.
Geografia.
Belaštica leží na severnom úpätí západorodopského horského chrbta Černatica (), 8 kilometrov južne od Plovdivu. Od cestného obchvatu Plovdivu je dedina vzdialená približne 3 kilometre. Najbližším sídlom je dedina Branipole (), ktorá nadväzuje na Belašticu popri ceste do Plovdivu. Ďalšími blízkymi sídlami sú dediny Brestnik (), ktorý leží 2 kilometre východne a Markovo (), ktoré leží 3 kilometre západne. Približne 8 kilometrov od Belaštice leží dedina Gălăbovo ().
Náboženstvo.
Obyvateľstvo dediny tvoria prevažne pravoslávni kresťania.
Pamiatky.
Najvýznamnejšou sakrálnou pamiatkou obce je Chrám svätých Kozmu a Damiána. V centre obce sa nachádza Pamätník Penča Slavejkova a vo východnej časti dediny blízko chránenej lokality Činarite stoja zvyšky osmanskej strážnej veže. V blízkosti dediny na severnom úpätí horského chrbta Černatica sa nachádza Belaštenský monastier.
Z prírodných pamätihodností sa na východnom okraji obce nachádza Chránená lokalita Činarite, ktorú tvorí monokultúra platanu východného.
Hospodárstvo.
Väčšina činností v dedine je spojená s poľnohospodárstvom. Medzi hlavné oblasti patrí najmä pestovanie tabaku, zeleniny a viniča, ale aj ovocinárstvo a chov hospodárskych zvierat.
Turizmus.
Dedina je východiskovým bodom k návštevám západorodopského horského chrbta Černatica.
Infraštruktúra.
Dedina je spojená s oblastným centrom Plovdiv dvomi cestami. Stará cesta vedie z Plovdivu cez dedinu Branipole a následne prechádza centrálnou časťou dediny, nová cesta, vybudovaná v roku 2006, obchádza Branipole a vedie do vilovej časti. Za dedinou sa obe cesty spájajú a pokračujú dedinou Gălăbovo do pohoria Rodopy k horskej chate "Zdravec". Belaštica je spojená aj s neďalekými dedinami Brestnik a Markovo, ale len nespevnenými cestami. Do budúcna sa však plánuje výstavba asfaltovej cesty, spájajúcej tieto tri dediny.
Občianska vybavenosť.
V dedine sa nachádza moderná budova radnice, ktorej súčasťou je aj zdravotnícke stredisko a pošta. Z kultúrnych a vzdelávacích inštitúcií v Belaštici sú: kultúrne stredisko a knižnica "Prosveta", základná škola OU "Penčo Slavejkov", materská škola a detské jasle.
Sviatky a tradície.
V Belaštici sa oficiálne a hromadne slávi niekoľko sviatkov:
Legenda o vzniku a pomenovaní dediny.
Podľa miestnej legendy sa traduje, že byzantský vojvodca Nikephoros Xiphias (ktorý bol od roku 1018 správcom mesta Filipopol) v roku 1014 významne prispel k porážke cára Samuila v bitke, ktorá sa odohrala pri pohorí Belasica. Byzantský cisár Bazil II. mu za jeho zásluhy podaroval 15 000 zajatých vojakov, ktorí sa následne utáborili na mieste, kde založili dedinu pod názvom Belasica (), ktorú neskôr premenovali na Belaštica.

</doc>
<doc id="654471" url="https://sk.wikipedia.org/wiki?curid=654471" title="Michal Kravčík">
Michal Kravčík

Michal Kravčík (* 3. február 1956, Ujezdec, Ukrajina) je medzinárodne uznávaný hydrológ, environmentalista, spoluautor Novej vodnej paradigmy , držiteľ Goldmanovej enviromentálnej ceny , zakladateľ spoločnosti WaterHolistic a OZ Ľudia a voda . 
Michal Kravčík je medzinárodný vedec v oblasti vodného hospodárstva, člen medzinárodnej organizácie ASHOKA združujúcej svetových sociálnych podnikateľov. Za svoje príspevky o hospodárení s vodou slovenskej rieky Torysa získal prestížne medzinárodné ocenenie Goldmanovu cenu v roku 1999 . 
Je spoluautorom knihy Nová vodná paradigma , Voda pre obnovu klímy, ktorá kladie dôraz na hydrologické cykly pri riešení klimatických zmien a odolnosti. Princípy novej vodnej paradigmy boli prezentované aj na pôde OSN v roku 2023 .
Michal Kravčík je spoluzakladateľ firmy WaterHolistic , kde zabezpečuje integrovaný manažment krajiny a vody, poskytuje konzultácie a vzdelávacie služby o efektívnych stratégiách pre trvalo udržateľné povodia a obnovu krajiny. 
Okrem toho pracuje aj pre mimovládny sektor – MVO Ľudia a voda, ktorej je zakladateľom a aktívnym členom a ktorá získala cenu EU-US Democracy and Civil Society Award (1998).
Dlhoročne pracoval v Zbore poradcov pre predsedu vlády SR , pre riešenia vody, sucha a klimatických zmien. 
Jeho projekty Modrej alternatívy zachránili niekoľko dedín určených na evakuáciu z priehrad a ukázali, že ekosystémy môžu produkovať vodu niekoľkonásobne efektívnejšie ako priehrady pri 20 % nákladov. V reakcii na historické povodne na Slovensku v roku 2010 stál na čele masívneho úsilia o prevenciu pred povodňami a suchom s cieľom revitalizovať 488 obcí a zavodniť ich povodia. Kravčík koordinoval politiku Programu obnovy zelene pre Košický kraj na Slovensku , ktorú v roku 2021 schválil krajský parlament. O jeho prácu prejavili záujem médiá a akademická obec v USA, Japonsku, Rakúsku, Česku, Nemecku, Kanade, Veľkej Británii, Švédsku, Bulharsku, Macedónsku, Kazachstane, Estónsku, Francúzsku, Maďarsku, Grécku, na Cypre, v Južnej Kórei, Indii, Iráne, Austrálii a Poľsku.
Ako zdôrazňuje, integrovaná obnova povodí, lesov a mokradí bude prínosom pre priemysel aj poľnohospodárstvo, pre všetky mestské a vidiecke regióny, pre globálny sever aj juh. Poznamenáva, že aj keby sme zvrátili emisie skleníkových plynov, nezastaví to klimatické zmeny, ak nezmeníme spôsob hospodárenia s vodou. Okrem svojej práce pri zavádzaní lepšieho hospodárenia s vodou v regiónoch na celom svete je autorom Globálneho akčného plánu na obnovu prirodzených vodných cyklov a klímy. Naďalej zapája vedcov a tvorcov politík do prijímania týchto stratégií.
Michal Kravčík je naozajstný odborník, o čom svedčia nie len vyše 30-ročné skúsenosti, ale aj množstvo ocenení, ktoré za tento čas získal. Okrem Goldmanovej ceny získal tiež Sasakawa Environmental Prize ,Environmental partnership award, Inovatívny čin roka 2007 , Energy Globe Award Slovakia , Zlatý biatex (2007) , Cena Ekotopfilmu, Cena Ministra životného prostredia Českej republiky a Medzinárodná cena pre vodné civilizácie Renza Frazina . 
Je tiež spoluautorom niekoľkých publikácií ako: Return of lost water , Manual: "Let's renew our forest / farmland / land , After us the Desert and Deluge? a mnoho ďalších. 
Prednášal na niekoľkých významných podujatiach či miestach ako napríklad UN Climate Change Conference (COP21) v Paríži (2015), Kórejský parlament, University of Ardabil (Irán), Barkley (USA), Boston - prednášky na MIT, na pôde Europarlamentu, Budapest Water Summit a mnoho iných. V roku 2023 zastupoval Slovensko na konferencii UN-Water a pripravil akčný plán na dosiahnutie cieľov udržateľného rozvoja OSN zhrnutých v bielej knihe: Voda pre ozdravenie klímy - Nová paradigma vody .
Životopis.
Michal Kravčík sa narodil v roku 1956 na území dnešnej Ukrajiny. Je rusínskeho pôvodu a jeho rodičia boli po druhej svetovej vojne nútene vysťahovaní do Sovietskeho zväzu. Späť na Slovensko sa mohli vrátiť v roku 1962. Vyštudoval vodohospodárske inžinierstvo na Stavebnej fakulte Slovenskej vysokej školy technickej v Bratislave. Pracoval 8 rokov v Slovenskej akadémii vied. Zaoberá sa ekologickými otázkami integrovaného manažmentu povodí. Publikoval viacero odborných prác, napr. "Voda pre ozdravenie klímy – Nová vodná paradigma" (2007). Je zakladajúcim členom a predsedom nevládnej organizácie Ľudia a voda. Je členom organizácie ASHOKA. Je zakladateľom medzinárodnej konzultačnej spoločnosti WaterHolistic zameranej na efektívne hospodárenie s dažďovou vodou.
Politické pôsobenie.
Kravčík bol v rokoch 2018-2020 predsedom Demokratickej strany. 
Osobný život.
Kravčík býva už od 80. rokoch 20. storočia v Košiciach. Je rusínskeho pôvodu, mimo rodiny však rusínčinu nepoužíva.

</doc>
<doc id="654472" url="https://sk.wikipedia.org/wiki?curid=654472" title="Malý znak Česko-Slovenska">
Malý znak Česko-Slovenska

Malý znak Česko-Slovenska bol medzi rokmi 19201939 a 19451960 jeden zo štátnych symbolov Česko-Slovenska.
Dejiny Malého znaku.
Malý znak bol 30. marca 1920 podľa "zákona č. 252/1920 Sb." prijatý spolu so Stredným a Veľkým znakom.
Tento znak sa používal najmä v období Prvej česko-slovenskej republiky (19201938), údajne pre jeho symboliku, ktorá vystihovala jednotnosť štátu.
Štátny znak sa opäť začal používať až v roku 1945, teda po oslobodení Česko-Slovenska od nacistov. Používal sa do vzniku ČSSR, keď bol 17. novembra 1960 stanovený Štátnym znakom Československej socialistickej republiky.
Opis znaku.
Štátny znak Česko-Slovenska mal tvar červeného štítu, v ktorom sa nachádzal dvojchvostý lev s korunou na hlave. Na levovej hrudi sa nachádzal znak Slovenska (tri modré hory symbolizujúce Tatru, Matru a Fatru, dvojramenný kríž znázorňujúci kresťanské hodnoty a červené pozadie). 
Opis znaku bol podľa "zákona č. 252/1920 Sb. § 4" nasledovný: 

</doc>
<doc id="654473" url="https://sk.wikipedia.org/wiki?curid=654473" title="Náboženstvo v Byzantskej ríši">
Náboženstvo v Byzantskej ríši

Náboženstvo zohrávalo v dejinách neskoro-antickej a stredovekej Byzantskej ríše významnú úlohu. Výrazne ovplyvňovalo každodenný život bežných ľudí i vysokú politiku vládnucich kruhov. Náboženské dejiny Byzantskej ríše boli prevažne dejiny kresťanské a pojem "imperium Romanum" bol stotožňovaný s pojmom "imperium christianum". Uznávaný byzantológ Georgije Ostrogorski byzantskú civilizáciu popísal ako syntézu rímskej štátnej formy, gréckej kultúry a kresťanskej viery.
Kresťanská viera a ideológia sa naplno zviazala s byzantským štátom. stala sa odôvodnením existencie ríše, jej usporiadania a mocenských nárokov. Rímske (byzantské) kresťanské impérium bolo podľa byzantských ideológov naplnením Božieho plánu ľudských dejín, pozemská Kristova ríša, kde cisár bol Kristov námestník a zástupca.
Najmä v prvých storočiach Byzancie v krajine existovala aj početná skupina osôb vyznávajúca staré, ne-abrahámovské náboženstvá. Po tom, čo sa v roku 380 kresťanstvo stalo štátnym náboženstvom Rímskej ríše, začal vplyv pohanských kultov upadať. Rozvoj kresťanskej viery a jej postupné otváranie sa voči helénskej filozofii viedli k rozvoju patristickej filozofie. Rozdielne názory na niektoré teologické otázky zase k vzniku náboženských rozdielov či heréz.
V rámci teologických sporov, ktoré vznikli pre rozdielne chápanie Najsvätejšej Trojice a niekoľkých ďalších otázok, sa v Byzancii vytvorilo viacero kresťanských smerov súperiacich o dominanciu. V 7. storočí povstal nový oponent kresťanstva v islame, ktorý sa začal rýchlo šíriť z Arabského polostrova. Strata východných, prevažne monofyzitských (miafyzitských) oblastí, dočasne zvýšila úroveň jednoty kresťanstva v krajine. Z viacerých, prevažne však teologických príčin, Byzanciu v 8. storočí zasiahol nový náboženský spor o uctievanie ikon. Konflikt vyústil v značné rozštiepenie byzantskej society a spôsobil značné škody na byzantskom umení. Otázka ikonoklazmu sa definitívne podarila vyriešiť až v 9. storočí.
Pálčivou náboženskou otázkou bol dlhodobo vzťah byzantskej cirkvi na čele s konštantínopolským patriarchom k latinskej cirkvi na čele s pápežom. Hoci sa konflikty medzi úradmi a cirkvami tiahli už od raných čias, spravidla sa vyriešili alebo aspoň dočasne zahladili. Spor sa opätovne prehĺbil v roku 1054, keď sa obe cirkvi odcudzili v rámci udalosti neskôr nazvanej Veľká, resp. Východná schizma. Trvalú jednotu medzi východným a západným cirkevným spoločenstvom sa napriek viacerým pokusom a diskusiám dosiahnuť nepodarilo. Rozdiely medzi cirkvami sa dočasne dostali do úzadia v rámci prvej križiackej výpravy, ktorá sa uskutočnila aj vďaka byzantskej iniciatíve a podpore. V konečnom dôsledku však križiacke výpravy priniesli Byzancii len dočasné zisky, pretože myšlienka križiackeho ťaženia sa nakoniec obrátila proti samotným Byzantíncom. To sa naplno prejavilo v okamihu, keď štvrtá križiacka výprava v roku 1204 skončila dobytím Konštantínopola a dočasným zánikom ríše. Výpravy znamenali prehĺbenie schizmy tiež preto, že na križiackych územiach vznikali schizmatické latinské patriarcháty.
Rozdrobená ríša sa síce zo štvrtej križiackej výpravy dokázala čiastočne spamätať, no vzostupu moci moslimských Osmanských Turkov už zabrániť nedokázala. Pomoc proti hrozbe z východu hľadali byzantskí cisári na Západe a rozhoreli sa nové diskusie o cirkevnej únii. Proti tomu sa postavili niektoré cirkevné i laické kruhy a otázka opätovne viedla k rozštiepeniu spoločnosti. V neskoro-byzantskom období sa rozhorel spor o mystický hésychazmus a učenie Gregora Palamu. V roku 1453 Byzantská ríša zanikla a jej obyvateľstvo sa dostalo pod nadvládu moslimskej Osmanskej ríše. Hoci grécka kresťanská cirkev pretrvala, nastalo pre ňu ťažké obdobie.
Samostatnú kapitolu byzantských náboženských dejín tvoria vyznávači judaizmu (a z nich prevažne národnostní Židia), ktorí tvorili trvalú náboženskú menšinu. Hoci bolo postavenie Židov v krajine lepšie než v štátoch západnej Európy, podliehala menšina viacerým normatívnym obmedzeniam. Židia boli navyše neraz upodozrievaní z kolaborácie s nepriateľmi (napr. Peržanmi a moslimami). Vzťah byzantských vládnucich kruhov k islamu bol vo všeobecnosti negatívny. Z viacerých dôvodov však krajina udržiavala s moslimami teologické polemiky. Najmä v neskoršom období, po znovu dobytí stratených území, sa na byzantskom území vyskytla aj početná moslimská menšina. Trvalým problémom boli vzťahy štátu s heretikmi, ktorých cisárska vláda často prenasledovala.
Náboženské dejiny Byzantskej ríše.
Historický kontext - náboženstvo v Rímskom cisárstve.
Z náboženského hľadiska bola antická Rímska ríša heterogénnou krajinou. Počas väčšiny svojej existencie uznávala istý stupeň náboženskej slobody. To sa prejavovalo tým, že pokým vyznávači akéhokoľvek vierovyznania nevystupovali proti bohom ostatných náboženstiev, nenarušovali verejný poriadok alebo mravnosť, štát nezasahoval do súkromného uctievania kultov. Rímski cisári však zároveň požadovali od obyvateľov účasť na verejnom náboženskom kulte, t. j. akomsi občianskom náboženstve. Rimania totiž náboženstvo nechápali ako "náboženstvo svedomia", ale ako vonkajší kultový prejav, a teda záležitosť štátu. Verejné neslávenie božského kultu bolo vnímané ako urážka všetkých bohov a mohlo sa stať príčinou nezdarov a tragédií nielen daného jedinca, ale celej ríše.
Podobne bol chápaný aj cisársky božský kult, ktorého odoprenie nebolo chápané nábožensky, ale skôr ako urážka cisárskeho majestátu a vlastizrada. Kresťania, ktorí kult odmietali boli preto neraz označovaní ako ateisti. V 4. storočí období sa už naplno prejavovali rozdiely medzi vierou monoteistického kresťanstva a ponímaním rímskeho náboženstva. Krajina mala za sebou viacero prenasledovaní kresťanov (Nero, Domicián, Traján, Septimius Severus, Maximinus Thrax, Décius, Valerián a iní), ako i viacero období pokojov, počas ktorých sa kresťanstvo voľne šírilo.
V 3. storočí sa náboženská situácia vyostrila počas vlády ambiciózneho cisára Diokleciána. Dioklecián zaviedol viacero administratívnych, hospodárskych, vojenských i náboženských reforiem a býva považovaný za zakladateľa dominátu. Prehlásil sa za pána a boha ("Dominus et Deus") a z formálneho božského kultu urobil štátne náboženstvo. S týmto postojom nemohli súhlasiť kresťania vyznávajúci jediného a neviditeľného Boha. V tomto období tvorili približne 10% populácie. Kresťania sa stali prekážkou cisárových plánov, a tak sa započalo nové prenasledovanie.
Hoci Dioklecián v roku 305 rezignoval, prenasledovanie pokračovalo v jednotlivých častiach ríše s rozdielnou horlivosťou aj v nasledujúcom období. Skončilo sa až v roku 311 Galeriovým Nikomedijským ediktom. Edikt umožňoval kresťanom súkromne i verejne vyznávať svoj kult a zaväzoval ich modliť sa za cisárovo zdravie. Napriek ediktu po Galeriovej smrti ešte prenasledovanie kresťanov dočasne pokračovalo a náboženská sloboda bola vyriešená až v roku 313 vydaním Milánskeho ediktu (správnejšie reskriptu) cisármi Konštantínom I. (Západ) a Liciniom (Východ). Podľa niektorých dobových správ k tomuto obratu malo dopomôcť zázračné zjavenie kríža, pod ktorého znamením mal Konštantín vyhrať bitku pri Mulvijskom moste. Edikt prehlásil náboženskú slobodu pre všetky náboženstvá a kresťanom boli prinavrátené zhabané statky. Kresťanská cirkev a jej spolky sa stali právnickými osobami. Ediktom tak došlo k zrušeniu exkluzívneho spojenia rímskeho štátu s pohanským kultom, čo politicky najviac dopomohlo práve kresťanstvu.
Kresťanstvo v antickom období.
O tom, v ktorom okamihu chodu svetových dejín sa začínajú dejiny historického celku, ktorý dostal neskôr názov Byzantská ríša sa dodnes vedú v odborných kruhoch polemiky. Ranobyzantské dejiny sa kryjú s dejinami Starovekého Ríma a neskorej antiky. Za jeden z často uvádzaných medzníkov býva považované založenie mesta Konštantínopol rímskym cisárom Konštantínom Veľkým v roku 324 (od roku 330 slúžil ako hlavné cisárske sídlo). Práve Konštantínova vláda priniesla rímskej spoločnosti značný zlom a určila budúce smerovanie byzantskej politiky i náboženstva.
Privilegované náboženstvo.
Prvé roky svojej vlády vládol Konštantín len na Západe. I napriek vydaniu Milánskeho ediktu spolu so svojim spoluvládcom Liciniom v roku 313 postihy voči kresťanom neskončili úplne. Kým v Konštantínovom panstve sa kresťania tešili cisárovej priazni, na Východe cisár Licinius znovu obnovil protikresťanské nariadenia. V roku 324 Konštantín Licinia v boji porazil a protikresťanské normy boli zrušené. Konštantín, ktorý ovládol celú ríšu začal kresťanskej cirkvi udeľovať viaceré privilégiá v neprospech pohanského kultu. Rímsky svet sa stával kresťanským a mnohé cisárske nariadenia začali kresťanstvo zväzovať so štátom aj oficiálne. To Cirkvi okrem výhod prinieslo i viacero budúcich problémov. Začalo sa s budovaním neskoršieho stredovekého usporiadania.
Kresťanskí duchovní získavali v Rímskej ríši rozličné imunity. Boli napríklad oslobodení od naturálnych dávok a verejných služieb. Biskupom bola takisto delegovaná súdna právomoc v občianskych sporoch. Biskupi neboli nositeľmi impéria, mohli však súdiť spory s ktorými sa na nich osoby obrátili. Bol zrušený trest smrti ukrižovaním (315) a bolo zavedené svätenia nedele (321). Cirkev získala pasívne dedičské právo, právo poskytovať azyl, právo prepúšťať otrokov na slobodu a mnohé ďalšie práva. Spolu s rastom cirkevných majetkov sa rozširovala aj verejná činnosť kresťanských inštitúcií. Vznikali chudobince, či útulky s rôznymi účelmi hromadne nazývané xenodochiá. Z Egypta sa začal rozvíjať kláštorný život.
Raný monasticizmus.
Myšlienky o vzdaní sa pozemských radostí za účelom spásy duše mali základ už v učení Ježiša Krista a v dielach raných kresťanov. Taktiež utiahnutie sa z verejného života do súkromia či spoločenstva malo pôvod už v ranom kresťanstve. Po uznaní kresťanstva za štátne náboženstvo a obrovskom náraste počtu kresťanov ale tradičné formy týchto „útekov“ z pozemského sveta neboli naďalej ľahko aplikovateľné. Do kresťanského spoločenstva sa začali dostávať aj osoby, ktoré boli vo viere vlažné a niektorým zbožným kresťanom bežný spôsob kresťanského spoločenstva prestal vyhovovať. Chceli vieru prežívať hlbšie a začali preto hľadať nové možnosti.
V Hornom Egypte sa v 3. storočí vyvinul asketický prúd, ktorého vyznávači chceli žiť kontemplatívne a začali hľadať samotu v púšti. Pre svoju izoláciu boli nazývaní rôzne ako mnísi, anachoréti, či eremiti. Zrejme najznámejšími pustovníkmi boli Anton Pustovník a jeho učiteľ Pavol z Téb. V roku 306 sa k Antonovi po dlhodobej izolácii pridalo niekoľko učeníkov a vzniklo tak prvé voľné zoskupenie kresťanských rehoľníkov. Nežili ale podľa regule ako neskoršie mníšske spoločenstvá. Ich život sa skladal z manuálnej práce, neustálej modlitby, čítania Svätého Písma a v života v ústraní. Členovia Antonovej komunity zväčša obmedzovali spoločenské kontakty na účasť na bohoslužbe. Tento spôsob života sa stretol s veľkým úspechom a v 4. storočí sa rozšíril po celom Egypte, Palestíne a Sýrie. Mimo Egypta zakladali mnísi svoje vlastné tradície a pôvodnú formu čiastočne revidovali (napr. sýrski a palestínski mnísi).
Iný štýl mníšskeho života vznikol v egyptskom Tabennisi, kde mních Pachomios Veľký nadviazal na cieľ askézy v spoločenstve a v roku 320 založil prvé cenobitské spoločenstvo sústredené v dome tvorenom z ciel a obklopeným múrom. Mnísi žili v chudobe, hospodárili spolu a svojou prácou slúžili komunite a chudobným. Významnú úlohu v Pachomiovom kláštore zohrávalo rovnostárstvo, no zároveň aj poslušnosť predstavenému nazývanému abba (otec). Neskôr toto zoskupenie na Východe získalo názov monastier (kláštor). Od Antonovej askézy sa toto spoločenstvo odlišovalo aj tým, že bolo limitované regulou ("Praecepta sancti Pachomii"), ktorá určovala podmienky života v spoločenstve. Nešlo však ešte o pravú kláštornú organizáciu.
Egyptský monasticizmus sa vo východnej časti Rímskej ríše začal rýchlo šíriť. Pozemskými cestami sa rýchlo dostal na Sinaj a do Palestíny či Sýrie a jeho myšlienky prenikli aj do Anatólie, kde v začiatkom druhej polovice 4. storočia vzniklo spoločenstvo Bazila Veľkého. Bazilove reguly "Moralia" a "Asketika" z roku 360 položili základy rehoľného života v Byzancii i celom ortodoxnom Východe. Ideovo vychádzal jeho model z cenobitizmu. Základom rehoľného života v kapadóckom spoločenstve sa stala modlitba, starostlivosť o chudobných a štúdium teológie. Mnísi mali žiť výhradne kontemplatívny život v kláštore a bola vylúčená ich pastoračná činnosť, ktorú zabezpečovala spolupráca s biskupmi.
Zvláštne formy monasticizmu predstavovali napr. sarabaiti, gyrovagi, akoimeti, styliti, reklúzi, či inklúzi. Niektorí radikálni predstavitelia mníšskeho života zároveň volili až drastické metódy (napr. umŕtvovanie tela). Kláštory na Západe myšlienku kláštorného života preberali prevažne vo forme cenobitského mníšstva, pričom čerpali z východnej tradície. Monasticizmus sa postupne šíril, no ešte na začiatku 5. storočia bol považovaný za okrajový jav, pretože sa mu nedostalo všeobecného prijatia. Veľkú zmenu v tejto oblasti priniesol Chalcedónsky koncil (viac pozri Monasticizmus)
Herézy, synody a koncily.
Spolu s rozvojom kresťanstva v krajine začali na povrch vychádzať aj zásadné vnútorné problémy v rámci cirkvi. Prehlbovať sa začali najmä vieroučné teologické rozdiely. Kým na Východe šlo najmä o otázky trinárne a kristologické, na Západe soteriologické a antopologické. Otázky kristologické boli obzvlášť závažné preto, že monoteistickí kresťania naďalej žili v pomerne polyteistickom svete.
Významným celospoločenským problémom bol najmä spor s arianizmom, herézou pomenovanou podľa alexandrijského presbytera Aria. Arius v duchu krajného subordinacionizmu tvrdil, že len Boh Otec je naozajstný nekonečný Boh. Keďže Ježiš Kristus (Syn) bol zrodený z Otca, existoval čas, keď neexistoval. Syn teda Otcovi podľa Aria podliehal, bol mu podobný ("homoios") a nie s ním v jeho podstate totožný ("homoúsios"). Svoje hlavné tézy Arius vyjadril v apologéze "Thalia". Spolu s ukončením prenasledovania kresťanov vystala druhá sporná otázka, a to ako sa vysporiadať s osobami, ktoré v minulosti minimálne formálne odpadli od kresťanstva (tzv. "lapsi"). Rozličné riešenie tejto dilemy bolo jedným z hlavných problémov vzniku donatistickej schizmy, neskôr uznanej za herézu.
Cirkevné spory sa snažili riešiť miestne synody a koncily. Primárne postavenie mali ekumenické koncily, na ktorých sa zúčastnili biskupi z väčšiny oblastí kresťanskej ekumény v krajine i mimo nej. Rané ekumenické koncily sa konali v dikcii cisárov, ktorí ich zvolávali a potvrdzovali ich uznesenia, čím sa ich výsledky stávali záväznými a vynútiteľnými prameňmi ríšskeho práva. Cisári alebo ich zástupcovia taktiež dohliadali na pokojný priebeh koncilov. Za prvý ekumenický koncil sa spravidla považuje Prvý nicejský koncil. Významnými zdrojmi z tohto obdobia sú cirkevní historici ako napr. Eusebios z Cézarey.
Donatistickú otázku sa cirkev a Konštantín I. pokúsili vyriešiť synodami, no keď zmierlivé riešenie nepomohlo, zasiahol cisár vojensky. Ani táto operácia však nepomohla a kontroverzia pretrvala až do 5. storočia. Ariovo učenie bolo odsúdené v roku 321 na miestnej synode v Alexandrii a Arius musel mesto opustiť. Kontroverziu sa však zastaviť nepodarilo a šírila sa ďalej. Ariáni na vlastnom palestínskom sneme rozhodli, že oni sú v práve a s pomocou cisára Licinia sa Arius vrátil do Alexandrie. V roku 324 bolo jeho učenie znovu zavrhnuté na koncile v Antiochii, no ani tento raz nebolo odstránené. Konštantín I., ktorý práve stabilizoval ríšu sa preto rozhodol problém vyriešiť raz a navždy. Ešte v rom istom roku na návrh cordobského biskupa Hossia, zvolal dovtedy najväčší kresťanský koncil neskôr známy ako prvý ekumenický koncil, či Prvý nicejský koncil.
Kresťanstvo prvého ekumenického koncilu.
Koncil, ktorý chcel cisár pôvodne zvolať do Ankyry sa nakoniec uskutočnil v cisárskom letnom sídle Nikaia v Bitýnii v Malej Ázii. Koncil sa začal 19. júna 325 (alebo podľa starších zdrojov 20. mája) a skončil 25. júla 325. Zúčastnilo sa ho okolo 300 biskupov z celej ríše, prevažne však biskupi z východných krajov. Prítomní boli aj vyslanci pápeža a dokonca aj biskupi spoza hraníc ríše. Hlavnou témou bol už od počiatku spor o vzťah medzi Otcom a Synom, ktorých nerovnosť obhajovali ariáni.
Na ariánsky prednes vzniesli niektorí biskupi vášnivé a búrlivé reakcie a ako odpoveď na ariánsku dogmatiku zostavili Nicejské vyznanie viery. Jeho súčasťou bola aj fráza (Syna Božieho) „jednej podstaty s Otcom“ ("homoúsios tó patri"). S daným tvrdením sa nemohli stotožniť viacerí účastníci koncilu, no nakoniec ho zrejme na cisárov nátlak drvivá väčšina cirkevných otcov prijala.
Ďalším prínosom koncilu bolo vydanie dvadsiatich disciplinárnych kánonov. Okrem iného v nich bol stanovený jednotný dátum slávenia Veľkej Noci. Tá sa mala sláviť vždy v nedeľu, no nikdy nie spolu so Židmi. Zvýraznené bolo postavenie rímskeho, alexandrijského a antiochijského metropolitu (v tomto poradí), čím sa započalo formovanie neskorších patriarchátov. Ďalšími významnými sídlami metropolitov boli mestá Cézarea, Herakleia a Efez, ktorých biskupov koncil nazval exarchami. Na ich území neskôr vznikol Konštantínopolský patriarchát. Výsledky koncilu boli vyhlásené ako ríšsky zákon, Arius spolu s jeho dvoma prívržencami boli pre svoju tvrdohlavosť exkomunikovaní a vyhnaní do exilu v Ilýrii.
Aktívnym účastníkom koncilu bol aj Konštantín I. Cisár síce ešte sám nebol kresťanom, no o náboženské otázky sa živo zaujímal. Spočiatku mu bol blízky najmä kult Nepremožiteľného Slnka (Sol invictus), ktorý bol blízky aj vojakom. Tento kult neskôr zanikol, resp. čiastočne splynul s kultom Krista, ktorý bol niekedy v umení zobrazovaný ako slnečné božstvo. Ďalším Konštantínovým nekresťanským krokom bolo vystavanie chrámu bohyne Tyché v Konštantínopole, ktorý však bol inak mestom kresťanským. Naďalej tiež používal pohanský titul "pontifex maximus" (najvyšší veľkňaz). Na druhú stranu nechal niekoľko pohanských chrámov aj zatvoriť a skonfiškoval ich statky. Zakázal taktiež obety pohanským bohom.
S výsledkom koncilu sa ariáni a mnohí s nimi sympatizujúci východní biskupi nezmierili a svoje myšlienky šírili ďalej buď v nezmenenej, alebo v zmiernenej podobe (semiariáni). Semiariáni tvrdili, že Kristus nebol s Otcom jednej podstaty ("homoúsios"), ale že bol len podobnej podstaty ("homoiusios"). Aj napriek tomu, že koncil i cisár arianizmus odsúdili, zachovávala značná časť kresťanského obyvateľstva i samotný Konštantín k tomuto smeru isté sympatie. Na cisára mal v tomto ohľade značný vplyv ariánsky, dočasne vyhnaný biskup Eusebios z Nikomédie. V roku 335 Konštantín nakoniec najhlasnejších odporcov arianizmu zosadil a alexandrijský patriarcha Atanáz odišiel do exilu v Trevíre. Naopak v tom istom roku bol Arius na koncile v Jeruzaleme rehabilitovaný a bola z neho sňatá exkomunikácia. Keď cisár Konštantín o dva roky neskôr zomieral, mal ho smrteľnej posteli pokrstiť práve jeho dvorný teológ Eusebios z Nikomédie. O tom, prečo sa nechal cisár pokrstiť až tak neskoro sa viedli mnohé spory. V ranej cirkvi však nebolo odkladanie krstu, či dokonca krstenie na smrteľnej posteli nič nezvyčajné, pretože s krstom bolo spájané rozsiahle odpustenie hriechov. K tomuto výkladu sa prikláňajú aj známi anglickí byzantológovia Edward Gibbon a John Julius Norwich. Spolu so svojou matkou Helenou je Konštantín cirkvou uctievaný ako svätý a v byzantskom obrade im obom patrí titul "isapostolos", lat. "aequalis apostolis" - t. j. apoštolom rovný.
Konštantínovská dynastia.
Po smrti Konštantína sa moc v ríši rozdelila medzi jeho troch synov a synovca. Vzťahy medzi nimi boli zlé a vyústili do vojny v ktorej Constans (aj Konstans) porazil a zabil Konštantína II. a zjednotil moc na Západe. Kým Constans zastával stanovisko katolíckej ortodoxie, jeho brat Constantius II. podporoval semiariánov. Obaja bratia zároveň vystupovali proti pohanom a snažili sa obmedziť kult pohanských bohov. Moc Konštantína bola však oslabená bojmi s Germánmi a povstalcami, a v roku 340 bol zvrhnutý. Z náboženského hľadiska to znamenalo dočasné víťazstvo ariánov, pretože jediným cisárom sa stal Constantius II.
Cisár začal vystupovať proti biskupom vyznávajúcim Nicejské vyznanie a v cirkevných štruktúrach nastali personálne zmeny. Výrazne zasahoval do cirkevných záležitostí a známy je jeho výrok na synode v Miláne: „"Čo chce cisár, to platí ako cirkevný zákon."“ Pápež Július I. na tento pohľad reagoval tým, že nie cisárovo zvolanie, ale uznanie synody/koncilu cirkvou robí jej nariadenia záväzné. Okrem vnútornej propagácie sa cisár snažil ariánsku vieru šíriť do okolitých oblastí a ariánom sa podarilo konvertovať germánske kmene. Biskup Wulfila do gótčiny dokonca preložil Bibliu. Výrazne cisár zasahoval aj do záležitostí pohanov, ktorých chrámy nechal ediktami z rokov 353/354 zavrieť a rovnako zakázal aj zvieracie obety. Za neuposlúchnutie príkazu hrozilo prepadnutie majetku a trest smrti.
V roku 355 menoval Constantius II. za "caesara" svojho bratranca Juliána, ktorého následne poslal riešiť problémy ríše na Západe. Julián bol narozdiel od ostatných príslušníkov konštantínovskej dynastie pohan. Vďaka úspechom na Západe sa stal pomerne obľúbený a potom, čo sa Constantius snažil jeho vplyv obmedziť bol Julián vojskom prehlásený za cisára. K vojne však už nedošlo, lebo Constantius medzitým zomrel (361). Ríša sa tak poslednýkrát ocitla v rukách cisára vyznávajúceho antickú vieru. Kresťanskí historici mu preto prisúdili prídomok Apostata (Odpadlík).
Julián bol cisár-intelektuál starého rímskeho vzoru, ktorý počas svojho života prešiel značným vývojom. Jeho osobná viera, či presvedčenie bolo synkrézou viacerých smerov. Hoci bol spočiatku vychovávaný v duchu kresťanstva, toto náboženstvo nenávidel. Naopak sa istý čas zaujímal o mitraizmus a študoval na aténskej neoplatónskej škole. Hneď po nástupe na trón nechal obnoviť pohanské chrámy, ktorým venoval značné príspevky. Aby oslabil moc kresťanov, snažil sa podporovať aj ďalšie náboženstvá (napr. judaizmus) a umožnil návrat vyhnaných ariánskych biskupov a kňazov. Z pohanského náboženstva sa snažil vybudovať štruktúrovanú, kresťanskej cirkvi podobnú entitu, ktorá by plnila obdobné sociálne úlohy (napr. filantropická činnosť). Hlavný úspech kresťanstva totižto videl najmä v jeho starostlivosti o núdznych.
17. júna 362 vydal v Antiochii edikt, podľa ktorého potrebovali učitelia povolenie pre výkon svojej profesie. Hoci bol oficiálne edikt vydaný preto, aby zabezpečil bezúhonnosť učiteľov, v skutočnosti bol protikresťansky zameraný. Cisár chcel zamedziť výuke antických diel kresťanmi a chcel znížiť vplyv kresťanskej ideológie vo vzdelávaní. Následkom udalosti boli masívne demonštrácie, v rámci ktorých došlo k vypáleniu Apolovho chrámu. Cisár na udalosť zareagoval zatvorením hlavného kresťanského chrámu v meste, čo situáciu ešte viac vyeskalovalo a v rámci nepokojom prišlo o život niekoľko osôb, nových mučeníkov. Juliánov pokus o obnovu starého rádu však bol už len posledným vzplanutím antického pohanstva, pretože Julián už o rok neskôr (363) zomrel na následky náhodného zranenia z bitky s Peržanmi. Novým cisárom sa stal umiernený kresťan Jovián, ktorý vyhlásil úplnú náboženskú toleranciu.
Kresťanstvo štátnym náboženstvom.
Cisár Jovián v roku 364 zomrel a nový cisár Valentinián moc v krajine rozdelil medzi seba (Západ) a svojho brata Valenta (Východ). Obaja boli kresťanmi, no kým Valentinián bol kresťan nicejského prúdu, Valens vyznával arianizmus. Valentinián zomrel v roku 375 a novým samovládcom na Západe sa stal jeho syn Gratianus (aj Gracián). Gracián v cirkevných záležitostiach podporoval podobne ako jeho otec všeobecný koncilový prúd a potvrdil kánony Serdickej synody z roku 343, podľa ktorej mohol pápež prijímať odvolania od akejkoľvek synody (kán. 3 a 5). Valens padol v roku 378 v bitke pri Adrianopole a a novým cisárom sa stal Theodosius, ktorého si za spolucisára vybral Gracián. Theodosiova vláda bola pre ríšu prelomová a medzi historikmi si vyslúžil prezývku Veľký.
Theodosius bol horlivým prívržencom ortodoxného koncilového kresťanstva a toto náboženstvo presadzoval vo všetkých ohľadoch. Podobne ako Gracián na Západe, ani on neprijal niekdajší titul rímskych cisárov "pontifex maximus" a výrazne vystúpil proti rímskemu pohanstvu. Opozíciu mu v tomto smere tvorili najmä staré rímske senátorské rody. Rozpory sa po prvýkrát výraznejšie prejavili v spore o obnovu oltára bohyne Victorie v rímskom senáte. Na cisárov príkaz boli tiež pozatvárané pohanské chrámy (391, 392), ktoré síce mali byť zachované ako kultúrne pamiatky, no v skutočnosti boli neraz ničené, alebo využívané na rôzne účely. Majetky pohanských chrámov boli skonfiškované. V roku 392 bol pohanský kult vo všetkých formách definitívne zakázaný a účasť na verejných obetách pohanským bohom bola chápaná ako trestný čin velezrady. V roku 393 sa konali posledné staroveké olympijské hry.
Moc cirkevných predstaviteľov naopak v tomto období bola už značná. Preukázalo sa to mimo iné na neústupnosti a odvážnosti, ktorú si dovolil voči cisárovi preukázať milánsky biskup Ambróz. Po tom, čo vojská na cisárov príkaz krvavo potlačili povstanie v Solúne (390) a povraždili tam asi 7000 obyvateľov, vyhlásil Ambróz nad cisárom kliatbu a znemožnil mu prístup na bohoslužby, kým nevykoná pokánie. Cisár sa biskupovej vôli podriadil a zákaz bol odvolaný. Už pred tým sa Ambrózov vplyv prejavil pri tzv. spore o baziliky.
Po tom, čo sa Theodosius vysporiadal s vonkajším nebezpečenstvom, pokúsil sa obnoviť jednotu cirkvi. V roku 379 boli cisárskym reskriptom zakázané všetky heretické hnutia a v roku 380 prijali Theodosius, Gracián a Valentinián II. v Solúne edikt "De fide catholica" (aj "Cunctos populos"). Edikt prehlásil nicejské koncilové kresťanstvo za jedinú správnu a prípustnú, ortodoxnú (či katolícku) formu kresťanstva. Následne cisár zvolal Prvý konštantínopolský koncil (381), ktorý do histórie vošiel ako druhý ekumenický koncil.
Cieľom koncilu bolo najmä jasnejšie definovanie dogiem kresťanského učenia. Nadväzoval na riešenie otázky subordinacionizmu, pretože definoval vzťah Otca a Syna k Duchu Svätému. Koncilu sa zúčastnilo 150 ortodoxných biskupov z Východu a 36 prívržencov macedonianizmu, ktorí ho však opustili. Západný klér prítomný nebol, pretože pôvodne malo ísť iba o miestnu synodu. Koncil potvrdil a rozšíril výsledky Prvého nicejského koncilu a odsúdil arianizmus i jeho odnože, najmä macedonianizmus. Bolo taktiež prijaté Konštantínopolské, resp. Nicejsko-konštantínopolské vyznanie viery a sedem disciplinárnych kánonov. Mimo iné bola zvýraznená úloha konštantínopolského biskupa, ktorý mal prednosť pred všetkými biskupmi okrem rímskeho. Táto pozícia však miestnemu biskupovi nedávala zvláštne právomoci, ale iba čestné postavenie vychádzajúce z politického postavenia mesta. To viedlo k tomu, že ostatní patriarchovia neprotestovali. Biskupi hlásiaci sa, alebo čo i len prechovávajúci sympatie k arianizmu boli zosadení a vplyv tejto vierouky začal v cisárstve upadať. Naopak ideologické rozdiely sa upevnili u germánskych kmeňov, ktoré v ariánstve videli odlíšenie od Ríma.
Po tom, čo bol na Západe zavraždený cisár Gracián, sa moci ujal uzurpátor Magnus Maximus. Magnus bol však Theodosiom porazený a moc získal legitímny cisár Valentinián II. Ambiciózny cisárov pobočník Arbogast však zrejme cisára nechal zavraždiť a po tom, čo sa nedokázal sám stať cisárom, dopomohol k trónu uzurpátorovi Flaviovi Eugeniovi. Flavius pochádzal z rímskeho prostredia a jeho spor s cisárom Theodosiom rýchlo nadobudol náboženský charakter. Eugenios prijal rímske pohanstvo a s kresťanským Theodosiom sa vojensky stretol. V bitke v údolí rieky Frigidus v Alpách však bolo jeho vojsko porazené. Veľký podiel na tom mala bóra, ktorú neskôr kresťania opisovali ako Božiu pomoc. Pohanstvo bolo v mocenskom prostredí definitívne porazené. Pred Theodosiovou vládou bola asi polovica obyvateľstva ríše stále pohanská, po jeho vláde a prijatí kresťanstva za štátne náboženstvo sa však situácia zásadne zmenila. Rimania boli hromadne nútení konvertovať a a z pôvodne "elitnej" cirkvi ľudí, ktorí do nej vstupovali z presvedčenia, sa stávala masová inštitúcia, ktorej príšlušníci boli neraz len povrchne nábožní. Po Theodosiovej smrti v roku 395 sa ríša vnútorne definitívne rozčlenila medzi jeho dvoch synov Arkadia a Honoria.
Arkadios nebol silným panovníkom a vplyv na jeho vládu mali viaceré osoby z cisárskeho dvora, v neskoršom období najmä jeho manželka Eudoxia. Cisárovnina povaha si však vyslúžila ostré výtky konštantínopolského biskupa Jána Zlatoústeho. Následkom sporu si mocná cisárovná v roku 403 vymohla Jánovo vyhostenie z Konštantínopola do Bitýnie. Proti tomuto činu sa však vytvorila veľká opozícia v radoch obyvateľov. Po veľkých nepokojoch a zemetrasení, ktoré bolo vnímané ako nešťastné znamenie, bol biskup povolaný späť.
Spory medzi cisárovnou a Jánom však neutíchali a vyvrcholili po tom, čo bola neďaleko chrámu na námestí Augustaion vztýčená strieborná socha cisárovnej Eudoxie. Biskup sa sťažoval na hlučnosť inauguračnej ceremónie, čo cisárovnú rozhorčilo natoľko, že proti nemu zakročila po druhýkrát. Ján tak bol v roku 404 vyhnaný znovu. I tento raz však po udalosti nasledovali zlé znamenia, pretože ešte v ten istý deň, ako bol biskup vyhostený, postihol katedrálny chrám Hagia Sofia požiar. Druhým zlým znamením mal byť cisárovnin tragický potrat o rok neskôr. Ján sa medzitým so svojim konfliktom obrátil na pápeža Inocenta I., ktorý v Ríme zvolal synodu. Synoda rozhodla v prospech Jána a do Konštantínopola bola vyslaná cirkevná delegácia (406). Posolstvo však bolo zadržané a poslané späť. Rovnako žiaden efekt nedosiahol ani ostrý list cisára Honoria. Ján zomrel v roku 407 exile.
Spor bol významný i tým, že sa v ňom ako pri jednom z prvých prípadov prejavila rivalita medzi východnými patriarchátmi a Konštantínopolom. Proti Jánovi totižto na synode vystúpil alexandrijský patriarcha Theofilos, ktorý mal s Jánom konflikt po tom, čo v Konštantínopole prijal istých ním prenasledovaných egyptských mníchov. Táto rivalita sa následne naplno prejavila v kristologických sporoch, ktoré Východ zachvátili v 5. storočí.
Kristologické spory.
Po smrti Arkadia (408) sa novým cisárom na Východe stal Theodosius II., ktorý vládol až do roku 450. Theodosius vychovávaný svojou sestrou Pulchériou bol nesmierne zbožným vládcom, ktorý však prílišný zápal o riadenie štátu nejavil. Kým problémy s ariánmi sa v krajine podarilo potlačiť, začali sa objavovať nové spory, ktoré mali kristologický charakter.
V pozadí teologických sporov sa však zároveň rysovali aj vážne mocenské a kultúrno-spoločenské otázky trápiace rôznorodú ríšu. V krajine existovali tri obrovské kultúrne okruhy zoskupené okolo patriarchátov - okruh grécko-anatólsky (Konštantínopol), okruh sýrsky (Antiochia) a okruh egyptský (Alexandria). Sýria a Egypt len s nevôľou hľadeli na vykorisťovanie ich krajín centrálnou vládou a miestni patriarchovia (antiochijský a alexandrijský) zase podobne nevítali vzostup vplyvu konštantínopolského arcibiskupa. Ten ich dokonca v čestnom postavení predbehol. Obe centrá sa tešili dlhodobej kresťanskej tradícii a ich prístupy boli odlišné. V Antiochii pôsobila už od 2. storočia antiochijská teologická škola, v Alexandrii zase alexandrijská teologická škola. V Egypte bol taktiež značne silný vplyv neraz radikálnych mníšskych mystikov.
Rozpory medzi teologickými školami (a náboženskými centrami) vyšli naplno najavo po tom, čo bola na Druhom konštantínopolskom koncile prijatá dogma o Kristovej dvojakej, no spojenej prirodzenosti (alexandrijská formulácia, hypostatická únia - ľudská podstata bola absorbovaná Božou). Proti tejto teórii vystúpili antiochijskí učenci, ktorí poukazovali na rozpornosť formulácie vo vzťahu Kristových prirodzeností a dospeli k téze ich úplnej rozdielnosti a nezlučiteľnosti. Na ich učenie nadviazal antiochijský učenec Nestorius, ktorý sa v roku 428 stal arcibiskupom v Konštantínopole. Nestorova neústupnosť a následne aj tvrdenia, že Panna Mária nebola Bohorodičkou (Theotokos), ale len Matkou Krista (Christotokos) vyvolali proti patriarchovi vlnu odporu. Do čela Nestorových protivníkov sa postavil alexandrijský patriarcha Cyril Alexandrijský (Kyrillos). Cyril v danej situácii videl možnosť, ako udržať čistotu cirkvi a zároveň ponížiť konštantínopolský stolec. Svoj postoj ešte viac zostril po tom, čo proti Nestoriovmu učeniu vystúpil aj pápež Celestín I. Spor sa mal vyriešiť na koncile zvolanom do Efezu (tretí ekumenický koncil).
Efezský koncil sa skončil pomerne rýchlo, pretože alexandrijský patriarcha, ktorý sa do mesta dostavil spolu s prívržencami skôr, využil situáciu a odsúdil Nestoriovo učenie pred tým, než sa na koncil dostavili biskupi zo Sýrie. Antiochijčania, hoci Nestoriov názor nezdieľali, sympatizovali skôr s Konštantínopolom a učencom zo svojich radov. Keď sa následne antiochijskí biskupi dostavili, odsúdili Nestoria zvlášť. Pápežskí legáti naopak potvrdili koncilové závery. Cyril následne úplatkami a presviedčaním docielil, že cisár koncilové rozhodnutie potvrdil a Nestorius bol vyhnaný do exilu. Toto výrazne navýšilo prestíž Alexandrie a naopak ponížilo antiochijskú školu.
Nestorovi prívrženci rozhodnutie koncilu neprijali a vytvorili vlastné kresťanské spoločenstvo (nestoriáni, Cirkev Východu), ktoré sa následne šírilo na východe (Perzia a Čína). Nestoriánska teológia je dodnes predmetom diskusií a podľa niektorých teológov bolo jeho učenie v podstate ortodoxné, no pri jeho vysvetľovaní mal Nestorius použiť zlé pojmy, ktoré mohli byť vysvetľované aj ako heretické.
Kristologické spory v krajine sa vyriešiť nepodarilo. Niektorí predstavitelia alexandrijskej školy šli so svojou doktrínou do krajnosti a dospeli k záverom, že Boh, inkarnovaný Logos, sa v Kristovi z lásky k ľudom zmiešal s podstatou človeka, a teda, že vznikla jedna podstata. Vychádzali zrejme z platónskej teórie zbožštenia človeka a hnutie si v Egypte získalo značnú podporu. Krátko na to s obdobným (no radikálnejším) učením vystúpil aj konštantínopolský archimandrita Eutyches, ktorý tiež hlásal, že po Božom vtelení sa z Kristových podstát stala len jedna podstata, a to podstata nie ľudská. Učenie dostalo názov monofyzitizmus a hoci bolo rýchlo odsúdené konštantínopolským arcibiskupom Flaviánom, vo východných sýrsko-egyptských oblastiach získalo v upravenej (miernej) podobe výraznú podporu (sami dnes preferujú výraz miafyzitizmus, pozri poznámky).
Veľkým prívržencom tejto dogmy bol alexandrijský patriarcha Dioskoros I., ktorý v duchu rivality medzi patriarchátmi proti záverom Konštantínopola vystúpil. V jeho dikcii sa následne v roku 449 uskutočnila v Efeze synoda, ktorá dostala vďaka pápežovi Levovi I. názov Zbojnícka synoda (resp. Lupičská synoda, "Latrocinium Ephesinum", označovaná aj pojmom koncil). Pápež takýto postoj zaujal preto, že na synode nebol prečítaný jeho list a preto, že účastníci synody boli pod nátlakom fanatických mníchov z Egypta. Pod hrozbou fyzického nebezpečenstva boli prinútení súhlasiť s rehabilitáciou Eustycha, zosadením a vyhnaním Flaviána, ako i s uznaním monofyzitizmu. Nespokojný pápež i ďalší klerici žiadali cisára o zvolanie nového koncilu, Theodosius však ich žiadosti odmietol. Už o rok však cisár zomrel a politická situácia sa zmenila. Nový cisár Markian zvolal v roku 451 koncil do Chalcedónu.
Hlavné slovo v dogmatických záležitostiach na Chalcedónskom koncile vzhľadom k predchádzajúcim udalostiam prekvapivo získal pápež Lev I. Veľký, ktorý sa koncilu zúčastnil prostredníctvom vyslancov. Lev z postoja vieroučného primátu požadoval prijatie jeho doktríny hlásajúcej, že Kristus je dokonalý ako v Božstve, tak i ľudstve (proti arianizmu i Eustychovmu monofyzitizmu), a že jeho ľudstvo a Božstvo nie sú oddelené (t.j. proti nestoriánstvu), ani zmiešané (t.j. proti miafyzitizmu). Šlo o tzv. duofyzitizmus, resp inak nazývaný diofyzitizmus.
Pápežov list "Lectis dilectionis tuae" (známy aj ako "Epistola ad Flavianum") zaslaný na koncil býva zároveň považovaný za prvé pápežské rozhodnutie "ex cathedra" (t.j. za prvé neomylné rozhodnutie). Hoci bol pápež koncilom nazvaný jedinou viditeľnou hlavou Cirkvi ("episcopus universalis"), znamenali výsledky koncilu jeho mocenský úpadok v prospech Konštantínopola. Konštantínopolský patriarcha totižto (v neprítomnosti pápežských legátov na 16. sedení) presadil do uznesení koncilu kánony prisudzujúce Rímu iba čestný primát medzi ostatnými patriarchátmi, čím zvýšil svoju prestíž a postavenie. Stal sa (najmä neskôr a z jeho hľadiska) rovnocenným partnerom pápežov. Konštantínopolu bola navyše prisúdená jurisdikčná právomoc nad metropolitmi (exarchami) v Efeze, Cézarei a Herakleii, čím sa zmenilo postavenie Konštantínopola z čestného a politického na cirkevno-mocenské.
Proti zvýšeniu moci konštantínopolského patriarchu sa okamžite postavil pápež, ktorý odmietol kánony prijať. Kým staršie patriarcháty v Ríme, Alexandrii a Antiochii totižto mali uznanú apoštolskú postupnosť, Konštantínopol nie. Povýšenie Konštantínopola bolo navyše bolo čiastočne namierené proti problematickej Alexandrii, ktorá bola dovtedy z hľadiska mocenského významu druhá. Ďalšími výsledkami koncilu boli napr. kánony týkajúce sa jurisdikcie nad klerikmi, statusu mníchov a menovania biskupov. Na patriarchát bolo navyše povýšené Jeruzalemské biskupstvo, jeho postavenie však bolo skôr symbolické. Akty koncilu sa zachovali a sú významným historickým prameňom zaoberajúcim sa fungovaním ranokresťanských koncilov.
Výsledky koncilu problémy nevyriešili. Až na menšinu melchitov zostala väčšina obyvateľstva Egypta monofyzitská (resp. miafyzitská, pozri poznámky). Novo dosadený ortodoxný patriarcha bol dokonca po svojom príchode do Egypta zavraždený. Postupne sa miafyzitizmus z Egypta rozšíril aj do Palestíny, Sýrie a Arménska, kde sa sformovali miestne národné miafyzitské cirkvi (napr. jakobiti Jakuba Baradaia), ktoré neuznávali autoritu Konštantínopola. Istý čas dokonca boli východné patriarchálne stolce obsadené monofyzitmi. Okrem nich sa v okolí Edessy naďalej rozvíjalo nestoriánstvo a jeho významná nisibiská teologická škola. Táto rozdrobenosť východných cirkví trvá dodnes.
Henotikon a Akakiánska schizma.
Po Markiánovi moc v Byzancii prešla do rúk Leva I., ktorý sa na trón dostal vďaka germánskemu náčelníkovi Asparovi. Lev bol zároveň prvým cisárom, ktorý prijal korunu z rúk konštantínopolského patriarchu. Dovtedy prevažne vojenskú aklamáciu tak doplnilo sakrálne potvrdenie cisára ako námestníka Krista na Zemi. Za vlády Leva I. sa na východné patriarchálne stolce opätovne dostali ortodoxní klerici, no spor sa vyriešiť nepodarilo. Cisár chcel voči monofyzitom vykonať niekoľko ústupkov a chcel zvolať nový koncil. Od koncilu ho však pápež prehovoril a namiesto toho sa vyvinula praktika referenda, v rámci ktorej sa mali významní biskupi k otázke vyjadriť prostredníctvom listov.
Po Levovi I. a Levovi II. sa stal cisárom Zenón, ktorý sa musel potýkať s povstaním generála Basiliska, ktorý však vyznával monofyzitskú (resp. miafyzitskú) vierouku. Dekrétom "Encyklion" prehlásil monofyzitizmus za štátne náboženstvo a odsúdil Chalcedónsky koncil. Tým si však znepriatelil konštantínopolský ortodoxný ľud i vojsko a nakoniec sa k moci vrátil Zenón.
Náboženskú otázku sa cisár Zenón odhodlal vyriešiť až po tom, čo stabilizoval zahraničnopolitickú situáciu v krajine. Pokúsil sa strany prinútiť ku kompromisu. Za záväzné prehlásil výsledky koncilov až po Efezský a v roku 482 vydal Henotikon (Edikt zjednotenia). Edikt potvrdil výsledky prvých troch koncilov a zatratil Eutycha i Nestoria. Otázku miafyzitizmu však diplomaticky obchádzal. Na cisárovu stranu sa pridal konštantínopolský patriarcha Akakios i alexandrijský patriarcha Peter III. Mongos, ako i umiernení prívrženci miafyzitizmu severiáni (podľa Severa z Antiochie). Proti kompromisu však zásadne povstal rímsky pápež Felix III. Ten Akakia dokonca v roku 484 vylúčil z cirkvi, čím prepukla Akakiánska schizma, ktorá následne trvala do roku 519. Podobne Henotikon odmietli aj ostatní monofyziti a pokus tak prispel len k ďalšiemu rozdeleniu spoločnosti.
Po Zenónovej smrti si ľud v Konštantínopole želal, aby sa novým cisárom stal ortodoxný panovník. Moc získal Anastasios I., ktorý musel Konštantínopolčanom pri nástupe na trón sľúbiť, že sa bude pridržiavať nimi preferovanej viery chalcedónskeho vyznania. Ortodoxiu si však cisár vykladal v duchu Zenónovho Henotikonu, t. j. umiernene. V tomto duchu Anastasios pristupoval aj k riešeniu danej náboženskej otázky. Kým jeho sympatie a obľúbenosť u monofyzitov rástla, ortodoxný ľud v Konštantínopole choval voči cisárovi zášť. Nepriateľstvo voči cisárovi zbližujúcemu sa s monofyzitmi naplno prepuklo v roku 512, keď sa cisár pokúsil do Trisagionu (liturgického hymnu) začleniť isté slová vnímané ako monofyzitské. V hlavnom meste vypukla revolta, za ktorou stáli frakcie (démy) Zelených a Modrých. Nepokoje spojené s rabovaním sa upokojili až po tom, čo cisár ponížene predstúpil pred ľud a ponúkol svoju rezignáciu. Ľud sa upokojil, no o svoju pozíciu musel v nasledujúcich rokoch cisár bojovať s povstalcom Vitalianom, ktorý proti so zámienkou zosadenia neortodoxného vládcu trikrát povstal. Po Anastasiovej smrti sa pre absenciu dediča novým cisárom stal veliteľ palácovej gardy Justín a po ňom jeden z najznámejších byzantských cisárov Justinián I.
Náboženstvo v justiniánskom a predobrazoboreckom období.
Justinián Veľký pochádzal z európskej časti ríše a bol vychovávaný v ortodoxnom duchu. O náboženské otázky sa nezaujímal len povrchne, no javil značný záujem o kresťanskú teológiu. Ako vrcholný predstaviteľ cisárskej idey Kristovej ríše na zemi aktívne zasahoval do cirkevných záležitostí (pozri aj Vzťah cirkvi a štátu). Nevyvaroval sa pritom ani nátlaku či svojvoľnému formulovaniu a presadzovaniu vieroučných dogiem, čo viedlo k niekoľkým sporom s cirkvou.
Takmer ihneď po nástupe na trón zakročil proti posledným zvyškom antického pohanstva v ríši. Pohanom bolo zakázané zastávať verejné posty v krajine a boli zatvorené dovtedy stále pôsobiace pohanské chrámy (napr. Ammonov chrám). V roku 529 nechal zase zatvoriť významné centrum klasickej filozofie - novoplatónsku Akadémiu v Aténach. Podobne rázne neváhal zakročiť aj proti kresťanským sektám a herézam, či vierovyznaniam spojeným s kresťanstvom len čiastočne (napr. manicheizmus). Za jeho vlády došlo tiež k niekoľkým potýčkam so Židmi.
Známa je justiniánska kodifikácia práva, ktorá neskôr dostala názov "Corpus iuris civilis". Okrem rímskeho civilného a verejného práva obsahovala aj normy cirkevného, či náboženského charakteru. Justiniánske normy sankcionovali vyznávanie neortodoxného kresťanstva i ďalších vierovyznaní, ako aj ateizmus. V roku 531 dokonca cisár prikázal i pod nátlakom krstiť pohanské rodiny a prísne zakázal apostázu k pohanstvu. Zakázaný bol rovnako prestup od kresťanstva k judaizmu a teologické dišputy, ktoré by narúšali verejný pokoj boli chápané ako trestný čin proti cisárovmu majestátu. Medzi ďalšie skutky patriace k náboženským trestným činom patrila svätokrádež, či zneuctenie náboženstva (pohanmi, ale aj v rámci kresťanstva napríklad aj simóniou). Naopak zmierlivo cisár pristupoval k monofyzitom (resp. miafyzitom), ktorí mali podporu cisárovnej Theodory. Pod vplyvom cisárovnej, do ktorej bol Justinián vášnivo zaľúbený, bolo v roku 532 zastavené ich prenasledovanie a novou cisárskou politikou bola snaha o dosiahnutie zmieru medzi stranami. Usporiadané diskusie však výsledok nepriniesli. V marci 533 sa cisár pokúsil situáciu vyriešiť vydaním vlastného vyznania viery, ktoré bolo pokusom podobným Zenónovmu Henotikonu a ktoré takisto nedosiahlo žiaden výsledok.
Tri kapitoly.
O druhý pokus nastolenia zmieru medzi stranami sa cisár pokúsil niekedy v rokoch 543/544, keď vydal edikt odsudzujúci niektoré spisy východných učencov Theodora z Mopsuestie, Theodoreta z Kýru a Iba z Edessy nazvané tri kapitoly ("tria kefalaia, tres capituli"). Justinián, ktorý spisy označil za nestoriánske očakával, že tento krok poteší ako ortodoxných kresťanov, tak i monofyzitov. Hoci oba smery nestoriánstvo odsudzovali, považovali jeho otázku za vyriešenú a na cisárovo konanie nazerali s nedôverou. Daní teológovia podľa Chalcedónskeho koncilu ani neboli vyslovenými prívržencami nestorianizmu. Justiniánovi niektorí biskupi navyše vytýkali, že kapitoly odsúdil bez zvolania synody alebo cirkevného referenda, ako bolo zvykom. Kým východných biskupov Justinián i vďaka nátlaku dokázal presvedčiť, proti odsúdeniu spisov sa postavil západný klér a pápež Vigilius.
Konštantínopolský patriarcha Ménas, ktorý bol k Justiniánovmu plánu presvedčený bol dokonca dočasne exkomunikovaný. Justinián preto pápeža internoval v Konštantínopole, kde ho donútil k zmiereniu sa s patriarchom a k súhlasu s jeho ediktom. 11. apríla 548 pápež vydal "Iudicatum", v ktorom tri kapitoly zavrhol, no už o dva roky svoj výnos na nátlak západných biskupov odvolal. Spor sa vyostril a pápež dokonca zo strachu hľadal azyl v chrámoch (najprv v Konštantínopole, následne utiekol až do maloázijského Chalcedónu). Situáciu mal vyriešiť v roku 553 zvolaný Druhý konštantínopolský koncil. Koncilom cisár pápeža prinútil, aby tri kapitoly odsúdil, čím dosiahol vrchol svojej cézaropapistickej politiky teokratického absolutizmu.
Justiniánova vláda bola pre východné kresťanstvo zlomovým bodom aj v architektúre. Začala sa rozvíjať nová chrámová architektúra reprezentovaná novými stavbami so štvorcovým pôdorysom a kupolovými strechami. Medzi najvýznamnejšie stavby patrili konštantínopolské chrámy Hagia Sofia, Hagia Irena, či Chrám svätých Apoštolov. (viac pozri byzantské umenie v justiniánskom a hérakleianskom období) Justiniánova vláda znamenala aj vznik raného byzantského obradu a za Justiniánovej vlády bol taktiež na Východe uzákonený povinný celibát biskupov (544), ktorý neskôr potvrdil aj Trulánsky koncil.
Úpadok ríše.
Koniec 6. storočia priniesol ríši značné zmeny. Zisky, ktoré získal cisár Justinián na Západe boli čoskoro opätovne stratené a nový nepriateľ sa objavil na severných hraniciach, kde začali nájazdy do ríše vykonávať Avari a ich slovanskí spojenci. Spolu s ich prienikom a usadením sa na pôvodne byzantské územie (Balkán a Peloponéz) dostalo pohanské obyvateľstvo, ktoré bolo len postupne christianizované. Naopak s úpadkom germánskych ríš je spojený definitívny zánik arianizmu. Na východe ríše naďalej pokračovali konflikty s Perziou, ktorá ožívala za vlád Husrava I. a Hormizda IV. Ríša sa dostala do novej krízy umocnenej mocenským prevratom a vraždou cisára Maurikia v roku 602.
Nový cisár Fókas bol horlivým zástancom ortodoxie a kruto prenasledoval ako monofyzitov (miafyzitov), tak aj Židov, čím si znepriatelil obyvateľstvo východných provincií i patriarchov v Alexandrii a Antiochii. Fókova neobľúbená vláda vyústila do série revolt proti nemu a znovu sa otvoril aj perzský front. Husrav II. využil prevrat proti Maurikiovi ako vhodnú zámienku pre porušenie mieru a vtrhol na byzantské územie. Cisár nebol schopný proti Peržanom vytvoriť dokonalú obranu a ríša musela čeliť dlhodobým výpadom Peržanov až po západné brehy Anatólie. Peržania postupne obsadili väčšinu východných monofyzitských oblastí.
V zložitej situácii, keď ríšu ťažili avarské a slovanské kmene na Balkáne a Peržania v Ázii, sa moci ujal Herakleios, ktorého na trón dosadil jeho rovnomenný otec, správca Kartáginského exarchátu. Spočiatku sa Byzantíncom na Východe nedarilo a v roku 618/619 dokonca padla egyptská Alexandria. Už pred tým bol vyplienený Jeruzalem a Peržania sa dokonca zmocnili relikvie Kristovho kríža.
Situácia sa začala obracať začiatkom 20. rokov 7. storočia. Dočasne bol uzavretý mier s Avarmi a vďaka finančnej podpore od cirkvi dokázal cisár zorganizovať armádu na východné ťaženie. Už v roku 622 sa Herakleiovi podarilo prebojovať až do Arménska a toto ťaženie býva neraz označované ako prvá svätá vojna proti neveriacim. O rok neskôr sa Byzantínci dokonca zmocnili perzského náboženského sídla Gaznaku. Vojna však pokračovala a znovu sa obnovila aj avarská ofenzíva, čo znamenalo ústup byzantských vojsk z Východu. Kulmináciou sporov bolo veľké obliehanie Konštantínopola v roku 626, ktorého sa zúčastnili Avari, Slovania i Peržania. Mesto, ktoré bolo v tom čase pod správou patriarchu Sergia a patricija Bona bolo chránené len slabou posádkou a obyvateľmi.
Vďaka silným hradbám a odhodlaniu obyvateľov, ktorí sa zasvätili Bohorodičke (v tomto čase niekedy podľa tradície vznikol aj Akatist k Bohorodičke), však mesto útokom odolávalo. Patriarcha Sergius každý deň konal na hradbách procesie, pričom pred obrancami niesol po celom obvode hradieb ikonu Bohorodičky. Po sérii nezdarov nakoniec útočníci obliehanie vzdali. Cisár na východe uzavrel medzitým spojenectvo s Chazarmi zo stepí a chystal sa na kľúčový útok do Mezopotámie. Neúspech obliehania Konštantínopola, vnútorné sváry v Perzskej ríši, úpadok moci Avarov, ako aj Herakleiova ofenzíva nakoniec znamenali kapituláciu Peržanov a opätovné obnovenie byzantskej moci na Východe.
Monoenergizmus a monotheletizmus.
Znovunadobudnutie východných monofyzitských území opätovne otvorilo otázku Kristovej prirodzenosti. Herakleios sa snažil jednotu ríše posilniť nájdením kompromisu, ktorý by bol prijateľný oboma stranami. Podporou mu v tomto bol konštantínopolský patriarcha Sergios, ktorý pochádzal zo Sýrie. Ich riešením bola dogma, ktorá získala názov monoenergizmus. Podľa jej prívržencov mal mať Kristus dve prirodzenosti, no len jednu energiu - pôsobiacu silu. Smer podporil pápež Honorius I. i alexandrijský patriarcha Kyros, avšak celkové uznanie nezískal (z monofyzitov úniu akceptovali len severiáni).
Hlavným odporcom bol jeruzalemský patriarcha Sofronios. Herakleios preto v roku 638 svoj súhlas odvolal a ediktom "Ekthesis" vyhlásil nové učenie o jedinej vôli Ježiša Krista, tzv. monotheletizmus. Tento smer zase naopak hlásal, že Kristus má dve prirodzenosti, no len jednu vôľu. Ani tento zúfalý pokus však monofyzitov do ortodoxnej cirkvi nepriviedol a ešte viac prehĺbil rozpory. Situácia s nimi sa však následne vyriešila stratou väčšiny východných oblastí v dôsledku moslimskej expanzie.
Moslimská expanzia.
Po tom, čo prorok islamu Mohamed zjednotil arabské kmene, započal novovzniknutý štát ešte za jeho života podnikať nájazdy do Perzie a Byzancie. Arabské útoky následne ešte viac prerástli za vlády Mohamedovho nástupcu Abú Bakra a od roku 634 začali pripomínať inváziu. Ich snahy vyústili vo veľkej porážke Byzancie v bitke pri Jarmúku (636), následkom ktorej kalifát poľahky obsadil Palestínu a Sýriu. Začiatkom 40. rokov 7. storočia dokonca moslimovia rozvrátili Perzskú ríšu, odvekého nepriateľa Byzancie. V roku 642 padla Alexandria a Byzancia prišla o dovtedajšiu obilnicu Egypt. Arabské úspechy boli podporené nelojálnosťou miestneho monofyzitského obyvateľstva voči ortodoxnej ríši. V Araboch videli záruky slobodného vyznávania svojej viery. Do konca 7. storočia ovládli Arabi celú severnú Afriku a v Ázii sa hranica udržala na pohoriach juhovýchodnej Anatólie.
V krajine sa stratou sýrskych a koptských území posilnil grécky a ortodoxný prvok. Byzancia sa aspoň dočasne stala nábožensky homogénnejšou. Naďalej sa síce prerokovávala idea monotheletizmu, no cisár Constans II. stratil záujem ďalej viesť diskusie a v roku 648 vydal vyhlášku "Typos", ktorou zakázal diskusie na túto tému. Nariadenie avšak nebolo rešpektované a monotheletizmus bol odsúdený na Lateránskej synode v roku 649. Cisár proti odporcom náuky, ktorí naďalej protestovali zakročil a pápež Martin I. či východný teológ Maxim Vyznávač boli dokonca vyhnaní a v exile aj zomreli. Vplyv náuky ale postupne upadal a ďalší cisári už nemuseli pre stratu východných oblastí hľadať zmier. Naopak, aby si uchoval vplyv na Západe, Konštantín IV. ideu monotheletizmu zatratili a na treťom koncile v Konštantínopole v roku 681 úplne odsúdili. Koncil tiež odsúdil štyroch konštantínopolských patriarchov a pápeža Honoria, ktorí monotheletizmus podporovali. Po tomto koncile sa na čas zlepšili naštrbené vzťahy medzi cisármi a pápežom.
Nový stav na Východe, neustále vojenské nebezpečenstvá i zmena hraníc a spoločnosti znamenali, že byzantská cirkev musela čeliť viacerým novým otázkam, ktoré sa snažila vyriešiť na Trulánskom koncile v roku 692 v Konštantínopole. Východná cirkev koncil považuje za súčasť šiesteho ekumenického snemu, biskupi zo Západu sa koncilu nezúčastnili a Západ ho neuznáva. Snem sa niesol v duchu autonomistických snáh východnej cirkvi a bola na ňom zopakovaná požiadavka prvenstva konštantínopolského patriarchátu po Ríme. Odmietnutý bol aj všeobecný celibát kňazov typický pre Západ, zároveň sa však zakázal druhý sobáš kňazov. Výsledkom koncilu bolo prijatie 102 kánonov, disciplinárnych nariadení, ktoré platia v pravoslávnej cirkvi čiastočne dodnes. Nová situácia nastala aj na Balkáne, kde sa k slovanským kmeňom pridali pohanskí Bulhari, ktorí si na bývalom byzantskom území založili Prvú bulharskú ríšu.
V roku 711 sa v Byzancii uskutočnilo vojenské povstanie a na trón sa dostal Filippikos Bardanes, ktorý bol horlivým prívržencom monotheletizmu. Jedným z jeho raných rozhodnutí preto bolo, že na synode zrušil ustanovenia Tretieho konštantínopolského koncilu, čo vyvolalo značné ochladnutie pápežsko-byzantských vzťahov. Šlo však len o krátku kapitolu, pretože v roku 713 bol však Bardanes z trónu odstránený a Anastasios II. obnovil znovu ortodoxiu. Po Anastasiovi II. sa v zložitej situácii naplnenej bojmi s Arabmi panovníkom stal Theodosios III. a následne Lev III., zakladateľ Sýrskej dynastie. Spolu s novou dynastiou sa v krajine započala aj nová etapa náboženských dejín, ktorá bola spojená s bojom o uctievanie ikon.
Obdobie obrazoboreckých kríz (Sýrska a Amorijská dynastia).
O príčinách a podstate byzantského obrazoborectva sa viedli rozsiahle diskusie a štúdie, v ktorých sa preskúmaval vplyv jednotlivých faktorov na obrazoborecké hnutie. Ikony sa tešili v Byzantskej ríši značnej obľube a neraz im bola pripisovaná zázračná moc. Proti uctievaniu ikon minimálne z prvotného hľadiska však vystupoval biblický zákaz uctievania idolov a modiel. Názory smerujúce proti uctievaniu ikon neboli v Byzancii 8. storočia nové, no nikdy pred tým nevyvolávali toľko rozporov. Podľa niektorých názorov a byzantských prameňov mal istý vplyv na jeho rozvoj moslimský odpor k znázorňovaniu Boha. Iný dôvod hľadali odborníci v ideologicko-duchovnej sfére. V období neúspechov Byzancie na frontách a v období prírodných katastrof, hľadali Byzantínci príčiny neúspechu kresťanskej Kristovej ríše. Jedinou ideologicky prípustnou odpoveďou na túto otázku bolo, že Boh krajinu, ktorá nedodržiavala jeho prikázania a vracala sa k pohanskej idolatri opustil. Ďalšou príčonou, ktorú niektorí učenci zvažovali boli ekonomické dôvody (cirkevné statky). Jednoznačne proti uctievaniu ikon sa začiatkom 8. storočia vyslovilo niekoľko maloázijských biskupov.
Nový impulz v tomto smere bol v 20. rokoch 8. storočia vyslaný z okolia cisára Leva III., a názor si čoskoro osvojilo mnoho ďalších zástancov. Významnými podporovateľmi idey boli maloázijské vojská. Vplyv na rozvoj tohto postoja na vidieku mohol iste mať aj rozvoj dualistického paulikánstva. Počiatočný vývoj vzniku obrazoboreckého hnutia bol opatrný. Už v roku 726 sa cisár ohradil proti uctievaniu ikon a nechal odstrániť ikonu Krista z cisárskej brány v Chalke, čo v meste vyvolalo značné pobúrenie. Samotné obdobie obrazoborectva započalo až ediktom z roku 730, ktorý prikázal odstrániť ikony z verejných miest. Aby to bolo možné, vynútil si cisár ešte pred tým odstúpenie ikonodulského patriarchu Germana I. Započala sa nová fáza uplatňovania cézaropapistickej politiky, ktorá v obrazoboreckých krízach dosiahla vrchol.
Nová náboženská politika byzantskú spoločnosť dlhodobo rozdelila na dva tábory - obrazoborecký (ikonoklastický) a ikonodulský (uctievači ikon). Odsúdenie uctievania ikon si okamžite našlo odporcov aj v osobách pápežov Gregora II. a Gregora III., ktorí cisárovu politiku odsúdili. Ako odozvu na pápežský nesúhlas cisár následne odňal juhotalianske regióny z pápežskej jurisdikcie a prisúdil ich konštantínopolskému patriarchovi. Ďalším vážnym protivníkom novej politiky boli kláštory a radikálne mníšstvo, ktoré odporovalo proti zásahu cisárskej moci do cirkevných vecí. Spor medzi nimi a cisárom neraz vyústili do zákrokov proti kláštorom hromadiacim bohatstvo a ikony, no o plne systematické ťaženie proti nim nikdy nešlo.
Proti ikonoklazmu podporovanému cisárom mohli ikonoduli bojovať najmä teoreticky a prvé pokusy o obranu ikon možno badať už u patriarchu Germana. Významným teológom v tomto smere bol následne najmä Ján Damaský vychádzajúci z platónskej filozofie. Ikona podľa neho nie je umelecké dielo či modla, ale skutočný odraz nadpozemskej skutočnosti vyjavený ako symbol. Vďaka dvojitej prirodzenoti Krista je podľa neho možné zobraziť aj Boha. Ten, kto odmieta možnosť zobrazenia Krista upadá do monofyzitskej herézy. Damaský nadviazal tiež na učenie patriarchu Germana, podľa ktorého mali ikony výchovnú funkciu. Ikony podľa Damaského tvoria prostredníka medzi Bohom a človekom.
V roku 741 nastúpil na trón Konštantín V. Kopronymos, počas ktorého vlády zažilo obrazoborectvo najväčší rozmach. Pri nástupe síce musel potlačiť povstanie ortodoxného proticisára Artabasda, no následne, keď upevnil svoju moc, začal obrazoborectvo z teoretických a formálnych rovín prenášať do praxe. Začal tiež zásadne prenasledovať všetkých odporcov obrazovoreckej teórie. Sformovala sa aj ucelenejšia obrazoborecká doktrína a v roku 754 sa na cisárov popud uskutočnil Koncil v Hiereii, ktorého sa zúčastnilo vyše 300 biskupov. Pápež ani východní patriarchovia účastní neboli. Nesúhlasili s obrazoborectvom a koncil tak nie je považovaný za ekumenický. Výsledkom koncilu boli v teoretickej rovine dokument "Horos", ktorý deklaroval, že Boh je neobmedziteľný/neohraničiteľný ("aperigraptos"), v praktickej rovine bol zvýšený počet represií proti ikonodulom (prevažne z radov mníšstva). Okrem fyzického násilia boli mnísi neraz hanení a ponižovaní vo verejných procesiách. V Efeze dokonca miestny stratég prinútil mníchov k sobášu s mníškami. Kánonicko-právne presnejšie k uskutočneniu pokusu o uzavretie sobáša.
V tomto období dochádza úniku pápežov spod vplyvu byzantských cisárov. Pápežsko-byzantské vzťahy boli dlhodobo naštrbované rôznymi spormi (naposledy obrazoborectvo a odňatie jurisdikcie nad územím). Po tom, čo v roku 751 dobyl longobardský kráľ Aistulf Ravennu, sa rozpadol Ravennský exarchát a moc Byzancie v Itálii upadla. Pápež sa síce pokúsil najprv rokovať s Byzanciou, no pre netaktnosť byzantských diplomatov sa nakoniec pápežská kúria vo svojej orientácii obrátila na Západ a nadviazala čulé vzahy s Franskou ríšou. Toto spojenectvo následne vyústilo v obnovu (Rímskeho) cisárstva na Západe v roku 800, čo však Byzancia (minimálne v intenciách univerzálneho - Rímskeho impéria) nikdy neuznala.
Po vláde Konštantína V. na trón nastúpil Lev IV. a spolu s ním prišlo i zmiernenie prenasledovaní. Cisárovou manželkou sa stala Irena, presvedčená ikonodulka, ktorá sa po jeho smrti v roku 780 stala regentkou neplnoletého cisára Konštantína VI. Keďže na vedúcich postoch v krajine stáli samí obrazoborci, nemohla proti zaužívanej politike vystúpiť ihneď. Po šiestich rokoch príprav a hromadenia politickej moci bol v roku 786 pod vedením patriarchu Tarasia zvolaný Druhý nicejský koncil.
Koncil je chlacedónskymi cirkvami považovaný za siedmy ekumenický koncil. Zámer cisárovnej zmeniť politické smerovanie krajiny sa však nepáčil mnohým vojenským aristokratom a kléru odchovanému v duchu novej doktríny. Koncil sa tak pre ich odpor uskutočnil až v roku 787. Koncilu sa zúčastnilo 350 biskupov a nakoniec i napriek odporu niektorých zúčastnených, odsúdil obrazoborectvo. Ako východiskové body určil staršie učenia patriarchu Germana I. a Jána Damaského. Ikonám bolo podľa jeho ustanovení možno vzdávať len "proskynésis", kým vrcholná úcta ("latreia") patrila iba Bohu. Praktické otázky ako budúcnosť ikonoklastického kléru sa vyriešili umierneným spôsobom. Koncil v Hiereii bol prehlásený za pseudosynodu. Koncil bol uznaný aj pápežom Hadriánom I., franský klér ho však (pre zlý/chybný preklad koncilových záverov) na synode vo Frankfurte (794) odmietol a plne uznaný bol až v roku 880.
Dovŕšenie dospelosti umožnilo Konštantínovi VI. nastúpiť na trón, hoci uskutočniť sa tak mohlo až po vzbure šľachty proti jeho matke Irene. S osobou Konštantína VI. sa spája politicko-náboženský spor vyvolaný cisárovým rozvodom. Po tom, čo cisárova manželka Mária z Amnie porodila Konštantínovi druhú dcéru, prinútil cisár svoju manželku v roku 795 vstúpiť do kláštora a sám sa chcel znovu oženiť so svojou milenkou Theodotou (moechianská aféra). Patriarcha Tarasios pod hrozbou opätovného zavedenia obrazoborectva s cisárovým sobášom súhlasil, proti sa však postavili mnísi z kláštora Studios. Mnísi boli cisárom vyhnaní a vrátiť sa mohli až po Konštantínovej smrti (jeho smrť znamenala vymretie Sýrskej dynastie po meči). Po návrate mníchov patriarcha Tarasios tiež zosadil kňaza a igumena Jozefa z Kathary, ktorý cisárov druhý sobáš vykonal. Patriarcha Nikeforos I. síce Jozefovi úrad vrátil, no opozíciu jeho konaniu opätovne tvorili mnísi, ktorí sa opäť nevyhli represiám. Spor sa podarilo vyriešiť až v roku 811 opätovným návratom mníchov.
V nasledujúcom období získalo značný vplyv mníštvo v Konštantínopole symbolizované kláštorom Studios. Z radov mníchov sa začala ozývať kritika zasahovania cisárskej moci do moci cirkevnej a do vieroučných záležitostí. To pochopiteľne nebolo v súlade s cisárskou náboženskou politikou. Situácia sa však zmenila po tom, čo sa v roku 813 stal cisárom Lev V., a po tom, čo Byzancia uzatvorila mier s Bulharmi. Lev ako zástanca obrazoborectva rázne zasiahol proti patriarchovi Nikeforovi I. i proti studitským mníchom zhromaždeným okolo Theodora Studitského.
Novým patriarchom sa stal Theodotos Kassiteras a v roku 815 sa uskutočnil v poradí druhý obrazoborecký koncil, ktorý odsúdil ikonodulský snem z roku 787. Studitskí mnísi boli vyhnaní do exilu. Prevedenie novej náboženskej politiky v provinciách uskutočnilo zo značnej časti vojsko. Táto druhá vlna obrazoboreských búrok však už nedosiahla úspech a intenzitu prvého obdobia. Ikonoklastická doktrína sa ďalej nerozvíjala a zotrvávala na argumente nemožnosti zobrazenia Krista Boha v mŕtvej hmote. Naopak ikonodulské teórie sa ďalej rozvíjali a ich interpreti prehlbovali teologicko-filozofický aspekt svojho učenia.
Slabosť cisárskej moci sa prejavila už čoskoro v proticisárskych povstaniach. Prvé povstanie vynieslo na trón ďalšieho obrazoborcu Michala II., vodca ďalšieho povstania Tomáš Slovan sa naopak priklonil k ikonodulskému táboru. Vďaka tomu si získal značnú podporu v európskej balkánskej časti krajiny, no podporu studitských mníchov nezískal. Naopak, na jeho stranu sa pridali paulikiáni, ktorí hoci boli pôvodne tichými spojencami obrazoborcov, stali sa neskôr sami prenasledovanými. Povstanie nakoniec neuspelo. Michal II. sa snažil k náboženskému problému pristupovať opatrne. Hoci bol obrazoborcom, povolal späť vyhnaných predstaviteľov ikonodúlie a s ich pomocou sa snažil situáciu riešiť. Strany sa dohodli, že arbitrom v náboženskom spore sa má stať pápež.
V roku 829 Michal II. zomrel a jeho syn Theofilos pokračoval v otcovej zmierlivej obrazoboreckej politike. Obrazoborectvo však už bolo skôr na ústupe a dosahovalo výraznejší vplyv len v Konštantínopole a v intelektuálnych kruhoch. Jeho hlavnou postavou bol pri tom patriarcha Ján Grammatikos, z ktorého iniciatívy došlo k niekoľkým represiám.
Definitívny úpadok obrazoborectva priniesla Theofilova smrť v roku 842, pretože regentská moc sa dostala do rúk cisárovnej Theodore, horlivej prívrženkyne ikonodúlie. Cisárovná, ktorá vládla za svojho syna Michala III. na patriarchálny stolec dosadila nového patriarchu Metoda I. V roku 843 bola zvolaná nová synoda, ktorá hnutie odsúdila. Víťazstvo ortodoxie si Pravoslávna cirkev dodnes pripomína výročím Nedele ortodoxie (aj Sviatok ortodoxie, či Triumf ortodoxie). K udalosti sa viaže vznik Synodikonu ortodoxie, v ktorom sú zapísaní významní heretici a odporci obrazov (s výnimkou cisára Theofila).
Hoci bolo obrazoborectvo prekonané, jeho následky sú na Východe badateľné v istom zmysle dodnes. Vo východnej cirkvi boli totižto zásadne obmedzené už i pred tým nepočetné sochárske diela. Naďalej sa využíval už len reliéf pripodobňovaný ikonám. Už vôbec sa byzantskí umelci neodvážili zvýrazňovať osobu Boha Otca. Po porážke obrazoborectva sa v ikonodulskom tábore objavili dva prístupy. Umiernený reprezentoval patriarcha Metod, radikálny bol reprezentovaný studitskými mníchmi. Studiti žiadali prísne potrestanie všetkých bývalých obrazoborcov a spory sa vyostrili až na toľko, že boli opätovne vyhnaní do exilu.
Vývoj po obnove ortodoxie (Macedónska dynastia).
Fotiova schizma a cirkevné misie.
Náboženská situácia v období po obnove kultu ikon sa niesla v zmierlivom duchu a mnohým obrazoborcom bolo umožnené získať späť svoje posty (napr. Lev Matematik). Upokojenie situácie doma umožnilo Byzancii znovu obnoviť tlak na východných hraniciach a zvýšiť zahraničnú prestíž krajiny. Po smrti patriarchu Metoda I. sa patriarchom v Konštantínopole stal Ignatios I., syn cisára Michala I.
Nový patriarcha mal blízko ku radikálnemu mníšskemu cirkevnému krídlu. Jeho náboženská politika mu však čoskoro priniesla početných nepriateľov a biskupov, ktorí mu oponovali dokonca zosadil. Biskupi sa so žiadosťou o zásah obrátili na pápeža, čo bol vôbec prvý apel východných biskupov na Rím vo veciach disciplinárnych záležitostí. Situácia sa však už ďalej nevyriešila, pretože osudným sa patriarchovi stal jeho zásah proti mocnému cézarovi Bardovi. Tomu Ignatios na sviatok Zjavenie Pána v roku 858 znemožnil vstup do Chrámu Božej Múdrosti. Poníženie mocného muža i svetskej moci patriarchovi vyslúžili vyhnanstvo, v ktorom sa Ignatios vzdal úradu. Novým konštantínopolským patriarchom sa stal "protoasekretis" (cisársky úradník) Fotios. Fotios bol jedným z najvýznačnejších byzantských vzdelancov, avšak v dobe svojho nástupu na patriarchálny stolec bol len laik a všetky potrebné svätenia obdržal v priebehu niekoľkých dní.
Proti Fotiovi sa čoskoro po jeho nástupe na patriarchálny stolec vytvorila opozícia. Jej presné dôvody nie sú zrejmé, šlo však zrejme o politickú záležitosť. Cisár Michal III. v tom čase zamýšľal zvolať novú synodu, resp. koncil, ktorý by znovu odsúdil obrazoborectvo. O účasť cisár požiadal aj pápeža Mikuláša I. V tom období len nedávno zvolený pápež bol zástancom pápežského primátu a situáciu hodlal využiť v prospech pápežskej moci. Súhlasil preto s vyslaním legátov do Konštantínopola, zároveň však chcel preskúmať Fotiov nástup do pozície patriarchu, ktorý mu bol oznámený v liste. Do Konštantínopola preto vyslal v roku 861 vyslancov Radoalda a Zachariáša, ktorí mali akt Fotiovho nástupu preskúmať a riešenie situácie ponechať na pápežovi. V Byzancii však nemali záujem na tom, aby sa o pre nich uzatvorených vnútorných záležitostiach rozhodovalo v dlhom konaní v Ríme. Na príchod legátov reagovali zvolaním miestnej synody, na ktorej mali legáti vysloviť definitívny súd ohľadne právoplatnosti Fotiovej voľby. Legáti v domnení urovnania sporu a navýšenia prestíže Ríma súhlasili a jeho voľbu potvrdili. Následne sa vrátili sa do Ríma, kde výsledky synody referovali. Pápež, ktorý dúfal v prinavrátenie stratených území pod svoju jurisdikciu výsledky ich konania odmietol schváliť. Mylne presvedčený správami gréckych mníchov, podľa ktorých sa k nemu Ignatios odvoláva, v roku 863 na synode v Lateráne Fotia exkomunikoval a za patriarchu uznal Ignatia. Proti tomu cisár Michal III. v roku 865 protestoval, Fotios na situáciu reagoval až o dva roky neskôr po tom, čo sa dozvedel, že v Bulharsku pôsobia pápežskí misionári.
Z náboženského i mocenského hľadiska bolo nadviazanie diplomatických vzťahov so Slovanmi a započatie novej série misijných činností pre Byzanciu významným prvkom. Misijná činnosť nebola v Byzancii ničím novým, avšak po snahe cisára Herakleia konvertovať Chorvátov byzantské misie v období obrazoborectva utíchli. Zhodou okolností ale do Konštantínopola v lete roku 862 prišlo posolstvo z Veľkej Moravy, ktorej knieža Rastislav žiadal biskupa, ktorý by v zemi vytvoril od Frankov nezávislú cirkevnú organizáciu. Chcel tiež misionárov, ktorí by mohli šíriť kresťanstvo v Slovanom zrozumiteľnej forme. S podobnou žiadosťou sa už pred tým Moravania obrátili na Rím, ktorý im však požiadavky nesplnil. Byzantínci o vzdialenú krajinu prílišný záujem nemali, no nechceli ju úplne zavrhnúť. Cisár a patriarcha preto Moravanom vyhoveli len čiastočne a poskytli im misionárov Cyrila a Metoda. Biskupa však nevyslali. Cyrilometodská misia na Veľkej Morave sa nakoniec pre byzantskú cirkev skončila pomerne neúspešne, pretože krajinu sa nepodarilo zviazať s konštantínopolským patriarchátom, ale naopak z rímskou kúriou. Taktiež byzantský kultúrny vplyv nebol trvalý.
Trvale úspešnejšou bola byzantská christianizačná činnosť v susednom Bulharsku, kde navyše nakoniec našli útočisko aj žiaci Cyrila a Metoda (sedmopočetníci). Bulharský panovník Boris sa síce spočiatku podobne ako predchádzajúci cháni zdráhal prijať byzantské kresťanstvo, v ktorom videl podobne ako Moravania vo Frankoch cudzí vplyv. Pomoc hľadal naopak u Frankov, no po porážke v roku 863 musel krst prijať z Byzancie. Bulhari dúfali, že v ich krajine bude existovať nezávislá autokefálna cirkevná správa, čo však patriarcha i cisár zásadne odmietli. Narozdiel od Moravy Bulharom nebolo umožnené ani pestovať domácu slovanskú liturgiu, pretože Byzantínci dúfali v postupnú helenizáciu a asimiláciu miestneho obyvateľstva. Už v roku 865 preto Boris gréckych kňazov vyhnal a k nevôli patriarchu hľadal pomoc u pápeža Mikuláša I. Pápež síce bulharskú delegáciu vrelo prijal, no cirkevnú samostatnosť Bulharsku nezariadil.
Fotios, ktorý sa dozvedel o pôsobení rímskych misionárov v Bulharsku sa so žiadosťou o pomoc obrátil na východných patriarchov, ktorých pozval na synodu do Konštantínopola (867). Okrem jurisdikčných sporov proti Západu vytiahol i námietku, že do kréda pridali tzv. filioque (západný dodatok v Kréde, že Duch svätý vychádza nielen z Otca, ale i Syna). Synoda západné praktiky odsúdila a podobne učinila i s Mikulášom I. Podľa Dvorníka byzantskí cisári (Michal III. a Bazil I.) dokonca vyslali poslov k západnému vládcovi Ľudovítovi II., ktorému za zásah proti pápežovi sľúbili uznanie rímskeho cisárskeho titulu na Západe. V roku 867 sa však po zvrhnutí a vražde Michala III. stal jediným vládcom Bazil I. Posolstvo k Ľudovítovi II. bolo odvolané a samotný Bazil túžil založiť vlastnú vládnucu dynastiu. 
Aby nový cisár ochránil svoju opozíciu a získať podporu v zahraničí, bolo jedným z jeho prvých krokov vyhnanie patriarchu Fotia a dosadenie patriarchu Ignatia späť do úradu. V tom období zomrel pápež Mikuláš a novým pápežom sa stal Hadrián II. Opäť sa rozhoreli rokovania a v roku 869 bol následne v Konštantínopole za účasti pápežských legátov usporiadaný koncil, ktorý Fotia zosadil (štvrtý konštantínopolský, na Západe 8. ekumenický). 28. februára 870 sa koncil skončil, no už o tri dni sa situácia zmenila po tom, čo do Konštantínopola prišli bulharskí vyslanci žiadajúci koncil o odpoveď na otázku pod koho cirkevnú jurisdikciu Bulharsko spadá. Hoci bol koncil už rozpustený, bolo zvolané nové sedenie, na ktorom východní patriarchovia prisúdili jurisdikciu Konštantínopolu. Aby si Ignatios svoj vplyv uchoval, vyslal následne do Bulharska okrem misionárov vrátane niekoľkých biskupov aj arcibiskupa, čím krajina získala síce grécku, no vlastnú cirkevnú organizáciu. Helenizačný tlak v krajine čiastočne upadol a ďalšiu mieru samostatnosti Bulharsko získalo vďaka pôsobeniu slovanských mníchov vyhnaných z Veľkej Moravy (sedmopočetníci).
So stratou Bulharska sa pápežská stolica nedokázala stotožniť a proti novému usporiadaniu protestovala. Pápež Ján VIII. dokonca patriarchovi Ignatiovi hrozil exkomunikáciou. Keď Bazil I. videl, že konflikt medzi Rímom a Konštantínopolom neuhasína, povolal Fotia v roku 875 späť. Zmierili sa a po Ignatiovej smrti (877) ho dokonca znovu dosadil na patriarchálny stolec. Obe strany však už v tomto období vystupovali zmierlivejšie a na synode/koncile v rokoch 879880 bol Fotios za prítomnosti pápežských legátov rehabilitovaný (štvrtý konštantínopolský koncil pre Východ). Koncil zároveň uznal výsostné postavenie rímskeho pápeža, no uznal aj rovnoprávnosť konštantínopolského patriarchu s pápežom v oblasti jurisdikčného a kánonického rozhodovania. Zároveň šlo o posledný koncil na Východe, ktorého sa zúčastnili pápežskí legáti. Vzťahy patriarchu a cisára boli následne pomerne harmonické. Fotios sa dokonca podielal na príprave úvodu k zákonníku Epanagogé, ktorý započal proces očisty byzantského práva od zákonodarstva obrazoboreckých panovníkov ("Anakatharsis").
Vláda Bazila I. priniesla Byzancii nový vzostup. V náboženskej oblasti Bazil bojoval proti heretikom, zvlášť proti paulikiánom, ktorí si s pomocou moslimských Arabov dokonca vytvorili vlastný štát so sídlom v Tefrike. Rozvrátený bol Bazilom v roku 872, no heréza sa na východe krajiny šírila naďalej a neskôr našla odozvu v hnutí bulharských bogomilov. Po Bazilovi I. nastúpil na trón jeho syn Lev VI. Filozof (886).
Spor o tetragamiu.
Nový cisár Lev VI. prezývaný aj Múdry či Filozof, začal ihneď po nástupe na trón presadzovať aktívnu cisársku náboženskú politiku a sám vystupoval ako stelesnenie byzantskej absolutistickej vlády. Druhýkrát zosadil patriarchu Fotia a na jeho miesto dosadil svojho brata Štefana. Posilnil tak svoju pozíciu v krajine a upokojil vzťahy s Rímom, kde nový pápež Štefan V. len s nevôľou nazeral na problematického patriarchu. Za vlády Leva VI. vyvrcholila zákonodarná činnosť Macedónskej dynastie a nové zákonníky (napr. Baziliky) sa okrem svetského práva zaoberali aj cirkevnými kánonmi. Cirkvi ponechávali istú mieru samostatnosti, pri riešení náboženských záležitostí sa však cisár spoliehal na podporu konštantínopolského patriarchu.
Levova vláda je z cirkevného hľadiska spojená so sporom o tetragamiu (štvrté manželstvo). V Byzancii bolo manželstvo spočiatku usporiadané po rímskom vzore, v neskoršom období však boli zakázané rozvody (Ekloga). V prípade úmrtia jednoho z manželov bolo ovdovenej osobe umožnené druhýkrát uzavrieť manželstvo, no tretie uzavretie manželstva bolo vnímané ako problematické a niektorými normami aj zakázané. Otázka tzv. postupnej polygamie sa v Byzancii znovu otvorila za vlády Leva VI., ktorý práve túto situáciu (a tretí sobáš) zakázal.
Prvou Levovou manželkou bola Theofanó, ktorú však cisár nemiloval, pretože sa vzali pre naliehanie Bazila I. Theofanó žila veľmi zbožne a umrela pomerne skoro bez mužského potomka. Druhou jeho manželkou bola jeho bývalá milenka Zóé Zaoutzaina. Proti tomuto sobášu (nie však z dôvodu postupnej polygamie) musel palác opustiť cisárov duchovný radca Euthymios, ktorý proti Zóé vystupoval. Zóé však taktiež čoskoro zomrela bezdetná a cisár sa oženil po tretíkrát, tento raz s Eudokiou Bajane. I tretia manželka však cisárovi dediča nedala, pretože zomrela po pôrode a jej syn zomrel čoskoro tiež. Kedže štvrtý sobáš bol cirkevne nemožný, pokúsil sa cisár situáciu dočasne vyriešiť tým, že si zaobstaral ako milenku Zóé Karbonopsinu (Čiernooká Zóé). Zóé Levovi v roku 905 porodila syna a cisár sa preto rozhodol so svojou milenkou i napriek odporu cirkvi oženiť.
Patriarchom v Konštantínopole v tom čase bol Nikolaos Mystikos, ktorý hoci bol pôvodne laik a cisársky úradník, začal zásadne vystupovať proti cisárovi a proti štvrtému sobášu. Zo svojich požiadavok poľavil až po tom, čo naňho cisár získal kompromitujúce informácie. Nikolaos cisárovi ponúkol cirkevné uznanie jeho syna za legitímneho, no požadoval okamžité zapudenie svojej milenky. Cisár súhlasil, no už tri dni po krste svojho syna Konštantína, si Zóé vzal za manželku a spor sa vyostril nanovo. Patriarcha preto cisárovi na Vianoce a Zjavenie Pána v roku 905/906 zabránil vstúpiť do Chrámu Božej Múdrosti. S problémom sa Lev odvolal na pápeža Sergia III., ktorý sobáš povolil, keďže na Západe postupná polygamia nebola a nie je prekážkou cirkevného sobáša. Nikolaos, ktorý sa odmietol podvoliť bol vyhnaný a novým patriarchom sa stal Euthymios I. Synkellos.
Cisár Lev VI. v roku 912 zomrel a na trón nastúpil jeho syn Konštantín VII. Porfyrogennetos. Konštantín bol však maloletý a moci sa preto ujal Alexander III., ktorý svojou politikou proti ríši poštval bulharského vládcu Simeona. Po Alexandrovej smrti (913) sa moci ujala regentská rada, na ktorej čele stál znovu nastolený patriarcha Nikolaos Mystikos. Simeon však ešte v tom istom roku napadol Konštantínopol a situáciu sa podarilo upokojiť až po tom, čo bol Simeon patriarchom a jeho patriarchálnou korunou ("epirriptarion") korunovaný na bulharského cára (cisára) a po ďalších ústupkoch. Neobľúbený patriarcha bol následne od vlády odstavený. Moc v krajine sa následne snažili získať viaceré osoby (dočasne ju držala Zóé), nakoniec sa jej však ujal Roman I. Lekapenos, ktorý síce vládol s Konštantínom VII., no skutočnú moc držal sám. Konštantínovo postavenie bolo pochybné, no na synode v roku 920 bol uznaný za legitímneho, hoci do budúcna synoda štvrté manželstvo prísne zakázala a zneplatnila. Synoda zároveň vyriešila konflikt medzi patriarchom Nikolaom a Euthymiovými prívržencami.
Vývoj od Konštantína VII. po Konštantína IX..
Obdobie vlády Macedónskej dynastie bolo vyplnené mnohými bojmi s Bulharmi a Arabmi. V roku 944 bol do Konštantínopola prinesený vzácny mandylion z Edessy, ktorú sa Byzantíncom podarilo dobyť od moslimov. V roku 946 Konštantínopol navštívila kyjevská kňažná Oľga, ktorá v meste možno aj prijala krst. Pokrstená však mohla byť už v Kyjeve, kde existovalo malé kresťanské spoločenstvo (prvé misie sa na Rusi uskutočnili už za patriarchu Fotia). Jej túžbou bolo pokrstiť Rus a založiť na území cirkevnú štruktúru, čo však cisár neumožnil, pretože kresťanstvo v Kyjevskej Rusi v tom období ešte nebolo príliš rozšírené. S podobnou žiadosťou sa následne kňažná obrátila k rímskonemeckému cisárovi Otovi Veľkému, ktorý Kyjevu poskytol biskupa Adalberta. Jeho misia však neuspela. Kyjevská Rus sa tak k spoločenstvu kresťanských krajín pridala až za vlády Bazila II., keď s Byzanciou uzavrel spojenectvo kyjevský vládca Vladimír. Krst prebehol snáď v roku 988.
Za vlády Nikefora II. Fóku, Jána I. Tzimiska a Bazila II. Byzantská ríša znovuzískala početné územia na Balkáne (najmä Bulharsko) a v Ázii (Sýria, Arménia). Spolu s novým územím sa do ríše dostalo aj početné negrécke a často i neortodoxné obyvateľstvo. To sa však už tradične len s nevôľou pozeralo na centralizmus cisárskej moci a konštantínopolskej cirkvi. Bazil II. zvolil proti dobytým národom zmierlivejší prístup. Po porážke Prvej bulharskej ríše približne v roku 1019, nechal síce zrušiť bulharský patriarchát, no nahradil ho autokefálnym arcibiskupstvom podriadeným priamo cisárovi. Ponechal tak Bulharom aspoň časť cirkevnej samostatnosti. Na východe bola situácia odlišná, pretože Sýrčania a Arméni odmietali chalcedónske dogmy a mali vlastnú cirkevnú štruktúru. Spočiatku voči nim bola ústredná vláda pre výhodnú arménsku kolonizáciu tolerantná, za vlády Romana III. a Michala IV. sa však situácia začala meniť. Miestny jakobitský klér začal byť prenasledovaný a jeho patriarcha v Melitene nakoniec dokonca svoje sídlo presunul do arabských krajín. Za vlády Michala IV. sa tiež prejavil vyšší tlak voči bulharskej cirkvi do ktorej začal prenikať grécky klér. Po smrti Michala IV. a zvrhnutí Michala V. sa novými vládkyňami stali cisárovné Zóé a Theodora. Ich vláda však pre nezhody trvala len krátko, keďže sa cisárovná Zóé po tretíkrát vydala. Jej manžel Konštantín IX. sa stal podobne ako jej predošlí manželia cisárom. Kým v minulosti bol tretí sobáš problematický, tento raz vďaka podpore patriarchu Alexia I. Studitu prebehol bez problémov.
Veľká schizma.
Vzťahy medzi pápežmi a Byzanciou (jej cisármi a patriarchami) ovplyvňovali dlhodobo rozličné faktory. Pôvodne to boli najmä cézaropapistické snahy byzantských cisárov, ktorí neraz pápežom nútili svoje náboženské či dokonca heretické presvedčenia. Neskôr šlo najmä o spory pápežov s patriarchami o jurisdikciu a spory o pápežský primát. Významným rozkolom z hľadiska právneho usporiadania vnútorných záležitostí predstavoval Trulánsky koncil.
Od obnovenia cisárstva na Západe sa vzťahy medzi Byzanciou a pápežmi ztenšili a v 10. storočí neboli príliš intenzívne. Prepojenie Pápežského štátu na Západ umocnila korunovácia Ota I. za rímskeho cisára v roku 962 (nie všetci nemeckí panovníci boli cisármi). Od 10. storočia zažila cirkev na Západe odlišný vývoj ako na Východe a jej história bola spájaná s radou reformných hnutí (clunyjské hnutie, lotrinské hnutie, gregoriánska reforma). Ich cieľom utuženia pápežskej moci a cirkevnej disciplíny. Prejavované však neboli len smerom k Západu, ale aj vo vzťahoch k Východnej cirkvi, čo viedlo k novým konfliktom a posilneniu kompetenčných sporov, najmä medzi pápežom a konštantínopolským patriarchom. Dlhodobým sporom medzi hodnostármi bol spor o jurisdikciu nad južným Talianskom a Balkánom. Rozdiely medzi Východom a Západom sa však prejavali aj v iných oblastiach. Jednak šlo o rozdiely jazykové (gréčtina a latinčina), no najmä o rozdiely v dogmaticko-teologických otázkach medzi aké patrili:
Hoci Konštantínopol naďalej uznával čestný primát pápeža, prestali byť mená pápežov od 11. storočia zaznamenávané do konštantínopolského diptychu a neboli preto spomínané pri bohoslužbách. Byzantský cisár Konštantín IX. sa snažil s pápežmi vychádzať a hľadal v nich spojencov proti Normanom, ktorí sa usadili na Sicílii. Jeho snahy však podkopával ambiciózny a horkokrvný konštantínopolský patriarcha Michael Kerularios. Spor sa vyostril v roku 1052 po tom, čo konštantínopolský patriarcha v reakcii na pápežské snahy o presadenie svojej moci v južnej Itálii nechal zatvoriť latinské kostoly v Konštantínopole. V tom čase taktiež medzi Východom a Západom prebiehala písomná polemika o rozdieloch medzi cirkvami. Jej zástupcami boli ochridský arcibiskup Lev a kardinál Humbert z Moyenmotiersu. Kým pápež Lev IX. i cisár Konštantín IX. mali záujem na vyriešení konfliktov a vyvíjali snahy o zmier, ukázalo sa, že ambície ním podriadených osôb boli iné.
Aby urovnal vzniknutú situáciu, vyslal pápež do Konštantínopola svojho kancelára Fridricha Lotrinského (neskorší pápež Štefan IX.), amalfského arcibiskupa Petra a Humberta z Moyenmotiersu. Pápežov list však patriarchu Kerularia značne rozhorčil, prehlásil ho za falošný a delegáciu ako intrigu vedenú proti nemu odmietol. 14. apríla 1054 chorý pápež Lev IX. zomrel a legitimita jeho vyslancov pre rokovania minimálne podľa niektorých názorov zanikla. Pápežskí vyslanci však túto skutočnosť nereflektovali a zúčastnili sa ostrých dišpút s východnými predstaviteľmi. Konštantínopolský patriarcha ale vyslancov ignoroval, na čo kardinál Humbert reagoval tým, že na oltár Hagie Sofie 16. júla 1054 položil exkomunikačnú bulu na Kerularia a jeho prívržencov. Následne opustil Konštantínopol.
Útočný text buly bol zreteľne nepravdivý a samotný cisár, ktorý čítal jeho grécky preklad sa pôvodne domnieval, že ide o podvrh. Keď však zistil, aká je skutočná situácia, bolo posolstvo preč, Keďže byzantská spoločnosť stála na patriarchovej strane, zasiahnuť už nemohol. 24. júla patriarcha zvolal synodu na ktorej kardinálovu bulu spálil a vylúčil pápežských legátov z cirkvi. Hoci šlo len o exkomunikáciu jednotlivcov, ktorá v Konštantínopole nevyvolala veľkú pozornosť, okolnosti s ňou spojené viedli k rozdielnemu smerovaniu jednotlivých kresťanských centier, a teda k prehĺbeniu rozdielov medzi nimi. I keď ostatné východné patriarcháty naďalej pretrvávali v jednote so Západom, utuženie vzťahov medzi byzantským Východom a Západom tento raz znemožnili viaceré udalosti. Medzi nimi napríklad spojenie pápežov s byzantskými nepriateľmi Normanmi v roku 1059, ďalšie spory o jurisdikciu (napr. nad chorvátskym Splitom - pozri Chorvátske kráľovstvo) a najmä križiacke výpravy. Spor bol neskôr historikmi označený ako Veľká, či Východná schizma. Ide však len o zjednodušujúci a umelo vytvorený medzník, ktorý vo vzťahoch medzi Východom a Západom jediný, resp. nie vyslovene uznávaný za prelomový. Známi byzantológovia Steven Runciman, či František Dvorník napr. argumentovali, že v roku 1054 sa (minimálne Veľká) schizma neuskutočnila.
Križiacke výpravy a Byzancia (Komnénovci a Angelovci).
Druhá polovica 11. storočia sa pre Byzanciu skončila tragicky. Koniec vlády Macedónskej dynastie a striedanie panovníkov z rozličných byzantských rodov priniesli krajinu do chaosu umocneného porážkami Byzancie pri Mantzikerte a na Sicílii. Byzancia postupne prišla o väčšinu území v Malej Ázii a situáciu sa podarilo stabilizovať až za vlády Alexia I. Komnéna. Cisár, pred ktorým stála úloha znovuzískať stratený vplyv v seldžuckej Anatólii, začal hľadať pomoc na Západe a obnovila sa komunikácia s Pápežským štátom. Kým s Gregor VII. mal s Alexiom zlé vzťahy a cisára dokonca exkomunikoval, nový pápež Urban II. exkomunikáciu odvolal a nadviazal s cisárom korektné vzťahy. Byzantskí vyslanci sa následne na pápeža viackrát obrátili so žiadosťou o pomoc a žiadosť o žoldnierske vojsko cisár vyslal aj k západných feudálov.
Byzantská misia na koncile v Piacenze (marec 1095) mala značný úspech a presvedčila pápeža o potrebe zásahu proti moslimom. Na koncile vo francúzskom Clermonte následne pápež v novembri roku 1095 rozhodol o tom, že bude zvolaná prvá kržiacka výprava. Táto skutočnosť avšak nekorešpondovala s Alexiovými predstavami. Kým cisár si predstavoval skôr menšiu pomoc, ktorú by podriadil svojim plánom a vedieniu, katolíci od začiatku pracovali v intenciách samostatného vojska nepodriadeného Byzancii. Chceli obhajavať ich vlastné záujmy a nie záujmy Byzancie. Táto skutočnosť následne po úspechu prvej križiackej výpravy prispela k budúcim napätým vzťahom medzi novovzniknutými štátmi a Byzanciou.
Prvá križiacka výprava sa i napriek mnohým komplikáciam, napr. jej prvá fáza - ľudová križiacka výprava, skončila úspešne. Znamenala vznik viacerých križiackych štátov (Edesské grófstvo, Antiochijské kniežatstvo, Tripoliské grófstvo, Kilikijské kniežatstvo a Jeruzalemské kráľovstvo), ako i obnovu byzantskej moci v západnej Anatólii. Už od počiatku ju však sprevádzali konflikty medzi Byzanciou a križiakmi o tom, či majú byť križiaci podriadení byzantskému veleniu. Nakoniec boli významní rytieri prinútení zložiť Alexiovi lénny sľub. Kým s prvotným ťažením v Anatólii a Sýrii cisár Alexios I. súhlasil, od ťaženia na Jeruzalem sa následne dištancoval. Byzancia nad vzniknutým Jeruzalemským kráľovstvom vplyv nezískala a aj o vplyv nad sýrskymi križiackymi štátmi museli byzantskí cisári bojovať.
Veľký záujem mala Byzancia najmä o Antiochiu, ktorá patrila k najväčším gréckym mestám a ktorá ešte donedávna Byzancii patrila. Antiochijským patriarchom v období križiackych výprav bol Ján IV. (V.), ktorého uznávali ako Gréci, tak aj latinskí križiaci. Schizma medzi patriarchátmi ešte nebola prepuknutá. Po tom, čo sa však moci v Antiochii ujal Bohemund Tarentský, Jána IV. v roku 1098 vyhnal a ustanovili nového latinského patriarchu. Toho však Gréci neuznali a na patriarchálnom stolci v Antiochii vznikla schizma. Bohemund netúžil byť byzantským vazalom a otvorene proti ríši vystupoval. Prehováral dokonca pápeža na zvolanie novej výpravy, tentoraz namierenej proti Byzancii. Antiochia sa pod byzantskú nadvládu dostala až po konflikte v rokoch 11071108. Jej ziskom sa pod moc Byzancie minimálne formálne dostal ďalší východný patriarchát, schizmu v ňom sa však vyriešiť nepodarilo. Podobná situácia nastala v Jeruzalemskom patriarcháte po tom, čo miestny patriarcha Simeon II. niekedy v období križiackych výprav utiekol na Cyprus. Križiaci preto v roku 1099 ustanovili nového latinského patriarchu, ktorý však nebol nezávislý ako predošlí patriarchovia, ale uznával pápežský primát. Dlhodobá schizma tak vznikla aj v Jeruzaleme, pretože v línia gréckych ortodoxných patriarchov naďalej pôsobila Konštantínopole.
Ján II. pokračoval v politike svojho otca Alexia a značnú časť svojej vlády vyplnil bojom s Turkami v Anatólii (Rumský sultanát a Danišmendovci). Vplyv Byzancie opätovne rozšíril aj do Antiochijska a do Edessy. Jánov syn Manuel I. bol vo viere pomerne vlažný a nábožensky tolerantný ako ku Západnej cirkvi, tak i k moslimom. Vďaka spojenectvu s Jeruzalemom docielil, že v Chráme Božieho hrobu okrem latinského kléru pôsobil aj klér grécky. V roku 1144 však Edessu dobyl mosulský vládca Zengí, čo viedlo k novej križiackej výprave. K neľubosti byzantského cisára sa jej mal zúčastniť aj rímskonemecký cisár Konrád III. Výprava sa však skončila neúspechom a za jeho dôvod európski historici označili Byzanciu. Z výpravy ale profitovali sicílski Normani, ktorí vyplienili byzantské územia. V Európe zatiaľ mocnel vplyv nemeckých Štaufovcov, ktorí sa snažili ovládnuť Itáliu. Spojencov proti nim Manuel hľadal v pápežoch a snažil sa preto zahľadiť náboženské rozdiely medzi cirkvami. Na synode v roku 1166 dokonca prinútil byzantský klér schváliť západné stanovisko v spore o filioque. Manuel I. obnovil byzantskú moc v Európe, no v Anatólii medzitým zosilnela moc Rúmu, ktorý Byzancii uštedril značnú porážku pri Myriokefalone (1176). V tom istom roku došlo k zmiereniu Štaufovcov a Pápežského štátu, čo viedlo k pádu pápežsko-byzantského spojenectva.
V roku 1180 Manuel I. zomrel a za maloletého Alexia II. vládla jeho matka Mária, ktorá bola latiníčka. Proti nej a jej synovi však čoskoro vypuklo povstanie so značne protilatinským nádychom, ktoré na trón vynieslo Andronika I. Spojené bolo s pobitím janovských a pisanských obchodníkov v Konštantínopole. Ani ortodoxne zameraný Andronikos však nevládol dlho, pretože bol v roku 1185 zavraždený a moci sa ujali Angelovci. Izák I. patril podobne ako Andronikos k protilatinsky zameranému táboru a dokonca pogratuloval Saladinovi k jeho víťazstvu nad križiakmi pri Hattíne. Za to, že bude ochrana svätých miest zverená ortodoxnému kléru dokonca Saladinovi ponúkol spojenectvo. Angelovci boli slabými panovníkmi. Počas ich vlády križiaci (tretia križiacka výprava) získali Cyprus, ktorý ovládal byzantský uzurpátor a stratili aj moc na Balkáne, kde sa rozvíjali srbský a bulharský štát. Zhoršili sa aj vzťahy s Benátkami, ktoré dovtedy zabezpečovali byzantskú obranu na mori. Zlá byzantská politika a diplomacia nakoniec viedli k tomu, že sa proti krajine obrátia štvrtá križiacka výprava.
V poradí štvrtá križiacka výprava zvolaná Inocentom III. koncom 12. storočia bola organizovaná Benátkami, na ktorých čele stál dóža Enrico Dandolo. Už jej počiatok však ukázal, že výprava bude mať iný charakter ako predošlé. Po tom, čo križiaci neboli schopní Benátkam zaplatiť svoj dlh za prepravu, bolo odloženie jeho splatnosti podmienené križiackou pomocou pri dobývaní Zadaru. Zadar však bolo kresťanské mesto, ktoré navyše patrilo katolíckemu Uhorsku. Po jeho dobytí (1202) sa križiackej porade v Zadare na návrh Filipa Švábskeho výprava zmenila smerovanie z moslimských zemí na Konštantínopol, kde mala na trón dosadiť Alexia IV. Angela. Byzantský princ križiakom za pomoc sľúbil obrovskú odmenu a pomoc v ďalšej výprave. V roku 1203 križiaci doplávali ku Konštantínopolu a cisár Alexios III. im sľúbil pomoc vo výprave. Rázne sa však odmietol vzdať trónu a situácia skončila križiackym útokom na mesto. Alexios III. utiekol a vládcami sa stali Alexios IV. a jeho dovtedy väznený otec Izák II. Noví panovníci však nedokázali sľuby dané križiakom splniť. Aby získali peniaze vypísali nové dane a odňali majetok cirkvi. Pobúrený ľud proti nim povstal a cisárom prehlásil Nikolaa Kanaba. Aby si Alexios IV. uchoval moc, obrátil sa so žiadosťou o pomoc na stále pod Konštantínopolom sídliacich križiakov. To proti nemu poštvalo miestnu šľachtu, ktorá za cisára prehlásila Alexia V. Duku. Križiaci medzitým stratili s Byzantíncami trpezlivosť. Na porade sa dohodli, že ríšu rozvrátia a podelia si ju. Delenie malo prebehnúť podľa dohody zvanej "Partitio Romaniae" alebo "Partitio terrarum Imperii Romaniae". 13. apríla 1204 Konštantínopol dobyli a vyplienili ho. Z mesta bolo do Európy prenesené ohromné bohatstvo vrátane vzácnych relikvií a náboženských diel. Následne križiaci započali sériu výprav po európskej časti ríše, kde na vydobytom území zakladali križiacke panstvá. Grécki a ortodoxní panovníci zostali vládnuť len oblastiach, ktoré sa križiakom nevzdali, a to v Epire (Epirský despotát) a v Malej Ázii (Nicejské cisárstvo a Trapezuntské cisárstvo).
Náboženská situácia po štvrtej križiackej výprave.
Rozvrátenie Byzantskej ríše, vznik Latinského cisárstva a latinského patriarchátu v Konštantínopole znamenali vznik vážnej trhliny medzi Východnou a Západnou cirkvou. Úradným jazykom v novom cisárstve sa stala latinčina, ktorá už dávno nebola na Východe preferovaná a poznala ju len časť vzdelancov. Na dobytom území navyše svoju autoritu znovu začala presadzovať pápežská kúria. Novým latinským patriarchom v Konštantínopole sa stal Benátčan Tomasso Morosini a grécky pravoslávny klér začal byť vytláčaný do nižších pozícií. Rozkol a nepriateľtvo medzi cirkvami sa nepodarilo preklenúť ani jednomu zo šiestich latinských patriarchov, ktorí pochádzali buď z radov Benátčanov alebo Frankov. Nad byzantským klérom bol ustanovený latinský cirkevný súd, ktorý bol ale v roku 1222 zrušený. Cirkevný majetok bol rozdelený do lén a bola obmedzená moc kláštorov a arcibiskupstiev. Do krajiny začali prenikať západné cirkevné rády (dominikáni, cisterciáni a františkáni). Západný vplyv sa prejavil aj v náboženskom umení (pozri byzantské umenie v exilovom a palaiologovskom období)
Iná situácia panovala v hlavnom byzantskom exilovom centre, v Nicejskom cisárstve, kde sa moci ujali Laskarovci a Theodoros I. Do Nikaie taktiež presídlil ortodoxný patriarcha, ktorým bol v tom čase Ján X. Kamatéros. Konštantínopolský patriarchát však prišiel o všetky majetky v Malej Ázii, ktoré boli pridelené kláštorom. Kláštory a maloázijská cirkevná sieť tvorila v porovnaní s predošlým stavom menšiu, no stále kvalitnú vzdelanostnú a kultúrnu základňu. Pravoslávie sa tiež udržalo v Epire, kde na čele cirkvi stál naupaktský metropolita a v Trapezuntskom cisárstve, ktoré však bolo dočasne spojencom latinov a neskôr jeho moc poklesla. Pravoslávne krajiny Srbsko a Bulharsko síce dočasne uznali pápežskú autoritu (srbský Štefan Nemanjić a buharský Kalojan), no nakoniec sa znovu priklonili k pravosláviu.
Náboženstvo v palaiologovskom období.
Byzantskú ríšu sa podarilo obnoviť až novej dynastii Palaiologovcov v roku 1261 (Michal VIII.). Hoci sa spočiatku Palaiologovcom podarilo stabilizovať a získať späť značnú časť európskeho územia, neustále jej hrozilo nebezpečenstvo zo všetkých strán. V Malej Ázii mocnela a postupne na úkor Byzancie získavala územie Osmanská ríša. Zo Západu na Byzanciu tlačili latinskí kresťania na čele s pápežom a Sicílčanmi. Na severe svoju vlastnú politiku rozvíjali síce pravoslávni, no voči Byzancii nie vždy naklonení Srbi a Bulhari. Na ostrovoch navyše ďalej prežívali Benátčania, ktorí si tu postupne upevňovali moc.
Po páde Latinského cisárstva sa bývalý cisár Balduin II. dostal na Západ, kde začal agitovať v prospech novej križiackej výpravy proti Byzancii. Ďalším ambicióznym šľachticom, ktorý proti Byzancii vystupoval nepriateľsky bol Karol z Anjou, ktorý sa stal sicílskym a neapolským kráľom. V roku 1267 sa Karol spojil s pápežom Klementom IV. a Balduinom a uzavreli vo Viterbe priateľskú mluvu. K nim sa pridali ďalší vyhnaní križiacki velitelia a v roku 1273 aj Bulhari a Srbi. Aby Michal VIII. rozbil západnú koalíciu, hľadal spojencov v Uhorsku, Zlatej Horde a v talianskych republikách. Hrozba ale bola stále veľká a cisár sa preto rozhodol rokovať s pápežom, ktorého antipatia voči Byzancii nevyvierala z osobného nepriateľstva, ale len z náboženských príčin. Započali sa rokovania o cirkevnej únii, ktoré následne charakterizovali náboženský vývoj Byzancie až do jej zániku.
Cirkevná únia z Lyonského koncilu.
Rokovania o únii boli zložité a prebiehali vo viacerých fázach počas pontifikátov Urbana IV., Klementa IV. a Gregora X. Prvý krok cisár uskutočnil v roku 1263, keď k pápežovi Urbanovi vyslal krotónskeho biskupa Mikuláša. V liste naznačil možnosť cirkevnej únie, ktorá však bola podmienená upustením od novej výpravy na Konštantínopol. Z hľadiska Byzancie a východného kresťanstva únia (a uznanie pápežského primátu, ako i západného chápania kresťanských doktrín) mohli nastať len na cirkevnom koncile. Ten však už Urban IV. zvolať nestihol, pretože v roku 1264 zomrel. Ďalší pápež Klement IV. zvolanie koncilu zásadne odmietal, pretože nepochyboval o správnosti západného učenia. Cisárovi priamo poslal vyznanie viery, ktorého uznaním podmienil ďalší progres v rokovaniach. V roku 1268 Klement zomrel a ďalšie rokovania boli opätovne prerušené z dôvodu upráznenia pápežského stolca. Stav pre nezhody medzi kardinálmi pretrval až do roku 1271, keď bol zvolený nový pápež Gregor X. Šlo o najdlhšie interregnum a konkláve v histórii pápežstva. Výsledok konkláve Gregora zastihol v Palestíne, kde sa práve účastnil križiackej výpravy. Výprava do Svätej zeme urobila na pápeža veľký dojem a jeho veľkou túžbou sa stalo oslobodenie Jeruzalema. K tomu avšak križiaci potrebovali pomoc Byzancie, takže sa pápež snažil dospieť k zmieru. Práve za pontifikátu Gregora X. bola dohoda o únii dosiahnutá.
Kým zahraničná situácia Byzancie sa pre rokovania o únii zlepšila, situácia v ríši sa pre cisára výrazne skomplikovala. Proti únii sa výrazne ohradil grécky klér na čele s patriarchom Arseniom. Konštantínopolský patriarcha mal proti cisárovi Michalovi výhrady i pre jeho spávanie sa k legitímnemu cisárovi Jánovi IV., ktorého odstavil od moci. Proti cisárovi sa výrazne ohradil, označil ho za uzurpátora a exkomunikoval. Michal VIII. následne patriarchu v roku 1266 z úradu zosadil a na jeho miesto dosadil Jozefa I. Tým však v byzantskej cirkvi vyvolal schizmu, pretože Arsenios a jeho prívrženci Jozefovu investitúru odmietli a rozhodli sa o nezávislosť byzantskej cirkvi bojovať. Nevýrazný patriarcha Jozef svojich oponentov prinútiť k zmieru a následne ani k uznaniu cirkevnej únie nedokázal a bol cisárom v roku 1275 nahradený Jánom XI. Bekkom. Schizmu sa však odstrániť nepodarilo ani po tom a k zmieru došlo až v roku 1310 za patriarchátu Nifóna I.
Keďže Byzancia a Východ uznával ako najvyššiu cirkevnú autoritu koncil, v oficiálnom zahraničnopolitickom meradle sa o únii malo rokovať na cirkevnom koncile v Lyone (1274). Cisára naň v liste pozval samotný pápež. Byzantínci na koncil vyslali delegáciu, ktorá so sebou niesla pripravené znenie budúcej únie. Jeho autormi boli Geórgios Akropolites a nicejský metropolita Theofanes. Pápežovo meno malo byť podľa nej spomínané pri bohoslužbách a pápež mal mať zvrchovanú moc a jurisdikčnú právomoc v kánonnických otázkach (i filioque). Byzantská cirkev si mala zachovať svoj rítus. Hlavným rečníkom za Byzanciu bol Geórgios Akropolites, za latiníkov scholastik Bonaventura. Vedúca postava vtedajšej západnej teológie Tomáš Akvinský sa mal koncilu zúčastniť, no práve v tom čase zomrel. Byzantská delegácia bola na koncile priateľsky prijatá pápežom a konala sa dokonca bilingválna grécko-latinská omša. Únia bola formálne uzavretá 6. júla 1274. Jej skutočný účinok bol mizivý, pretože byzantská spoločnosť pápežský primát neuznala. K spojeniu s latiníkmi sa prikláňal len úzky krúžok vzdelancov, ktorí boli nazývaní "politikoi". Naopak masívne boli rady arsenitov a zelótov, ktorí boli nekompromisne proti únii a spolčovaniu sa s latiníkmi. Úniu odmietali aj nezávislé grécke štáty Epirus a Trapezunt.
Boje medzi Michalom VIII. a Karolom z Anjou pokračovali i napriek uzavretiu únie. Gregor X. v roku 1276 zomrel a noví pápeži Inocent V., Hadrián V. a Ján XXI. vládli len krátko, takže veľký pokrok vo vzťahoch nenastal. Až v roku 1277 zvolili kardináli Mikuláša III., ktorý sa ukázal byť rozhodným odporcom neapolského kráľa. Mikuláš zakázal Karolovi útočiť na Konštantínopol, no zároveň sa obrátil na byzantského cisára s viacerými kategorickými požiadavkami, ktoré mali dokázať skutočnosť cirkevnej únie. Trval na zjednotení liturgických rítov a chcel taktiež do Konštantínopola vyslať ako trvalého pápežského legáta svojho kardinála. Z pápežových plánov sa však moc nesplnilo. Spory medzi Byzanciou a Sicíliou neustali a v náboženskom plnení požiadavok Konštantínopol mlčal. V auguste 1280 Mikuláš zomrel a nový francúzsky pápež Martin IV. sa netajil svojou antipatiou k Byzancii a spojenectvom s Neapolom. 18. októbra 1281 dokonca Michala VIII. exkomunikoval a proti Byzancii opätovne vznikla koalícia obdobná predošlej, tento raz i s podporou Benátok. Byzancia opäť hľadala spojencov v Uhorsku, medzi Mongolmi, v Egypte a okrem toho aj Aragónskom kráľovstve. Chystaná križiacka výprava proti Byzancii sa však neuskutočnila, pretože v roku 1282 sa na Karolovej Sicílii uskutočnilo povstanie známe ako Sicílske nešpory. I vďaka byzantskej finančnej pomoci sa moci nad Sicíliou ujalo Aragónsko a koalícia proti Byzancii sa rozpadla. V tom istom roku však zomrel cisár Michal VIII. a krátko na to patriarcha Gregor II. úniu na miestnej synode odvolal.
Hésychazmus.
Michalov syn Andronikos II. nedokázal zabrániť úpadku ríše. Definitívne sa rozbila obrana Byzancie v Malej Ázii, ktorú postupne obsadili Osmani. V roku 1321 v krajine navyše vypukla občianska vojna známa ako vojna dvoch Andronikov, ktorá znamenala ďalší mocenský úpadok krajiny a nástup Andronika III. na trón. V roku 1334 vznikla proti Byzancii v Avignone nová liga. Vojensky síce nazasiahla, no aby oslabená krajina udržala svoje pozície, snažila sa hľadať kompromisy s Turkami v Malej Ázii, čím definitívne odsúdila k zániku svoju pozíciu v Anatólii. Po smrti Andronika III. na trón nastúpil maloletý Ján V. Proti jeho regentskej rade sa však postavil Ján VI. Kantakuzénos a v Byzancii vypukla nová občianska vojna. Tento raz bola vojna iná i preto, že spor dostal výrazne náboženský podtón po tom, čo Kantakuzéna podporil athoský mystik Gregor Palamas presadzujúci učenie hésychazmu.
Hésychazmus síce nebol byzantský výtvor, avšak získal si výraznej obľuby u mníchov na hore Athos. Kontemplatívny a iracionálny spôsob cesty k Bohu odmietajúci logické argumenty bol zameraný na dosiahnutie spojenia s Bohom prostredníctvom pozerania sa do svetla a pomocných techník - napr. omfaloskopie. Boha považoval za rozumom úplne nepochopiteľné bytie, ktoré sa s človekom mohlo spojiť len prostredníctvom mystického nazerania, a to ako energia odlišná od jeho božskej podstaty.
Proti hésychasmu sa v teologickej rovine výrazne postavil kalábrijský mních Barlaam, ktorý argumentoval proti deliteľnosti Boha a jeho prejavov. Svoje argumenty proti hnutiu staval na princípoch logiky a západnej scholastiky, podľa ktorej sa človek k Bohu mohol priblížiť nie prostredníctvom obyčajného nazerania, ale prostredníctvom aktívneho poznávania. Jeho hlavným odporcom bol Gregor Palamas. Palamas z hésychazmu učinil politickú otázku, ktorú musela cisárska vláda riešiť. V roku 1341 bola preto do Konštantínopola zvolaná synoda, na ktorej Barlaam Palamovo učenie spochybnil. Hésychazmus bol zavrhnutý, no situácia sa nevyriešila. V roku 1345 sa uskutočnila nová synoda, ktorá výsledky predošlej schválila. Zmena nastala po páde Jána V. a nástupe Kantakuzéna na trón. Už v roku 1347 bola zvolaná ďalšia synoda, ktorá učenie rehabilitovala, Barlaama prekliala a zosadila patriarchu Jána Kaleku. Novým patriarchom sa stal Izidor a samotný Gregor Palamas sa o dva roky neskôr stal arcibiskupom v Solúne. V roku 1351 bol hésychazmus na ďalšej konštantínopolskej synode prehlásený za oficiálnu doktrínu Pravoslávnej cirkvi. V nasledujúcom období hnutie našlo významnú podporu v ortodoxnom svete a obzvlášť medzi Slovanmi. Svojimi myšlienkami definoval a dodnes definuje mnohé črty Východnej cirkvi.
Kantakuzénova vláda nebola trvalá a v roku 1354 sa na trón opäť dostal Ján V. Vnútorná situácia sa po občianskej vojne aspoň čiastočne stabilizovala, no ríša bola bojmi a Čiernou smrťou výrazne oslabená. Cisári nedokázali zabrániť prenikaniu osmanskej moci do Európy a opätovne sa obnovil dialóg o únii so Západom. Ján V. si uvedomoval, že grécky klér neprinúti prijať latinskú vieru a preto zvolil cestu individuálnej konverzie na katolicizmus. Následne dlhé roky hľadal na Západe pomoc proti Osmanom a osobne navštívil Uhorsko, Rím i Benátky. Okrem sľubov sa mu však výraznej podpory nedostalo. Byzancia sa stala vazalským štátom Osmanov a sultán Murad I. aktívne zasahoval do diania v nej. Byzancia postupne strácala ďalšie územia a ani diplomatické cesty ďalšieho cisára Manuela II. nedokázali zvrátiť jej postupný úpadok.
Cirkevná únia z Florentského koncilu.
Za vlády Jána VIII., syna Manuela II. sa Byzancia znovu uchýlila k jednaniu o únii. Spočiatku sa cisár sa opäť vybral na diplomatické misie po blízkych katolíckych krajinách, no pomoc nezískal. Následne sa obrátil so žiadosťou o pomoc a s prísľubom jednania o únii na pápeža Eugena IV. Západ síce ponuku na jednanie prijal, no okrem byzantskej otázky ho ťažili vlastné problémy ako spor s husitmi, či práve prekonaná pápežská schizma. Byzantská otázka nebola primárna.
Vtedajšie problémy kresťanského sveta mal vyriešiť koncil v Bazileji, ktorého sa zúčastnili i Byzantínci. Druhá fáza koncilu sa konala v roku 1438 vo Ferrare a tretia o rok neskôr vo Florencii. Koncilu sa zúčastnil aj cisár Ján VIII. a patriarcha Jozef II., prostredníctvom vyslancov aj východní patriarchovia. Podobne ako pri predošlých pokusoch aj tento raz bola byzantská spoločnosť rozpoltená. Na jednej strane stáli priaznivci únie zvaní "filenotikoi", na strane druhej protivníci únie zvaní "anthenotikoi".
Vášnivé diskusie na konile prebiehali najmä na otázku filioque a pôvod Ducha svätého. Problematickou bola pre Východ aj otázka očistca, ktorý uznával Západ. Jednotlivé strany na koncile vypravocali svoje stanoviská obsiahnuté v spisoch "Proti omylom Latinov" ("Contra errores Latinorum") a "Proti omylom Grékov" ("Contra errores Graecorum"). V otázke Ducha Svätého bolo nakoniec prijaté kompromisné stanovisko, podľa ktorého Duch Svätý vychádza z Otca „skrz Syna“, pričom sa pripúšťala aj ekvivalentná (katolícka) formulácia „zo Syna“. V dekréte o únii ("Laetentur Caeli: Bulla Unionis Graecorum"), ktorý bol prijatý sa zdôraznila podriadenosť Východnej cirkvi pápežovi. Dohoda bola podpísaná 6. júla 1439 a z byzantského kléru ju na koncile odmietol podpísať iba efezský biskup Markos Eugenikos (aj Marek Efezský). Nasledovný vývoj však ukázal, že to, čo sa vo Florencii dohodlo neplatilo v Byzancii a už vôbec nie v ďalších ortodoxných obciach.
Po návrate byzantskej delegácie domov boli vyhlásené výsledky rokovaní a reakcia odporcov únie na seba nenechala dlho čakať. Vodcom jej tábora sa stal efezský biskup Marek a hlasným odporcom boli hésychastickí mnísi. Odpor voči latiníkom bol obrovský a možno ho charakterizovať citátom, ktorý niektorí historici pripisovali poslednému byzantskému ministrovi Lukasovi Notaratovi: „"Radšej sultánsky turban, než kardinálsky klobúk."“ Podobne ostatné východné patriarcháty odmietli výsledky koncilu a hoci ruský metropolita Izidor dekrét o únii prijal, cár Vasiľ III. myšlienku zavrhol a Izodora zajal. Ruská cirkev sa následne na byzantskú začala pozerať skepticky a začali silnieť požiadavky o jej osamostatnenie - autokefalitu. Významní východní klerici, ktorí sa pôvodne priklonili k únii začali byť na Východe nepohodlní a hľadali uplatnenie na Západe. Kardinálmi sa tak stali napr. Bessarion, ktorý počas koncilu prečítal grécky text dekrétu, a kyjevský metropolita Izidor. Výsledkom koncilu bola reakcia Západu na požiadavky vojenského ťaženia proti Osmanom, ktorá však bola pomalá a nedostatočná. Iniciatívu prevzali najmä stredoeurópske krajiny Uhorsko a Poľsko. Všetky významné pokusy ale ukončila potupná porážka kresťanských síl pri Varne v roku 1444.
Posledné roky Byzancie.
V Byzancii si porážku kresťanov ortodoxné kruhy vykladali ako Boží trest za zradu ortodoxie a silnela nenávisť k Západu. Zároveň však v duchu fatalistického hésychazmu silnela pesimita a krajina sa postupne blížila k svojmu zániku. V roku 1448 zomrel Ján VIII. a na trón nastúpil posledný byzantský cisár Konštantín XI.
Konštantín opätovne prostredníctvom bývalého kyjevského metropolitu Izidora prehlásil cirkevnú úniu a požiadal Západ o pomoc. Ani táto únia však nebola prijatá a hlavným odporcom bol tentoraz neskorší patriarcha Gennadios Scholarios. Gennadios pôvodne s latinskými učencami z politických dôvodov ("kata oikonomian") sympatizoval, no nakoniec sa stal zásadným odporcom únie. V roku 1452 do Konštantínopola prišlo husitské posolstvo vedené Konštantínom Platrisom, ktoré hľadalo pomoc proti Rímu. Byzancia, ktorej však hrozil skorý útok Osmanov bola zaneprázdnená svojimi problémami a posolstvo nevyvolalo silný ohlas. Predstavitelia ortodoxie, ktorí boli proti únii aspoň k Čechom poslali povzbudzujúci list.
V roku 1453 bola Byzancia už len malá krajina obkľúčená Osmanskou ríšou. Sultánovi Mehmedovi II. zostávalo už len dobyť Konštantínopol, k čomu sa nakoniec odhodlal. I napriek odporu obrancov a drobnej podpore Západu mesto nedokázalo odolať a 29. mája 1453 padlo. Myšlienka cirkevnej únie tak upadla do zabudnutia a pokiaľ reálna únia niekedy v skutočnosti existovala, tak len posledné dni pred pádom Konštantínopola, keď sa ortodoxné a katolícke obyvateľstvo zúčastnilo veľkej procesie po meste. Novým patriarchom po páde mesta sa stal Gennadios Scholarios, ktorému Mehmed II. potvrdil patriarchálne výsady. Rímski pápeži síce následne vyvýjali niekoľko snáh o križiacke ťaženie proti Osmanom, no úspešní neboli. Konštantínopol a miestna grécka cirkev zostali v područí Osmanskej ríše až do jej zániku. Tvorila však významný kultúrny činiteľ v historickom vývoji gréckeho národa a udržovala v osmanskom podučí jeho súdržnosť.
Kresťanstvo v Byzantskej ríši.
Vzťah cirkvi a štátu.
Na vyjadrenie vzťahu medzi štátom a kresťanskou cirkvou býval najmä v minulosti často uvádzaný pojem cézaropapizmus - t. j. splynutie najvyššej svetskej štátnej moci ("regnum/basileia") s najvyššou cirkevnou duchovnou mocou ("sacerdotium/hierosyné") v jednej osobe. Tento pojem býva vysvetľovaný rozlične a dnešná veda ho už na popísanie skutočnej situácie v Byzancii neprijíma, hoci iný pojem zavedený nebol.
Materiálne existoval pravý cézaropapizmus skôr v pohanskom Rímskom cisárstve, kde bol cisár zároveň najvyšším kňazom ("pontifex maximus"). Narozdiel od západných kresťanských štátov nemali byť svetská a cirkevná moc v Byzancii striktne oddelené a medzi panovníkom a patriarchom mala prevládať harmónia. Počiatky vzniku byzantského cézaropapizmu možno badať u cisárskych ideológov 4. storočia, ktorí sa cisárovo postavenie snažili odôvodniť z hľadiska kresťanstva (napr. Eusébius z Cézarey). Takto vznikla teória, podľa ktorej bol cisár zástupcom Boha na zemi a podľa ktorej sa vtedajší cisár Konštantín I. považoval za „biskupa vonkajších cirkevných záležitostí“ ("episkopos ton ektos, episcopus ab extra"), či ochrancu Cirkvi a pravej viery ("defensor Ecclesiae externus").
Kristus síce podľa byzantskej štátnej teórie odovzdal cisárovi svetskú moc a apoštolom moc duchovnú, ríša však zároveň bola vnímaná ako obraz Božej ríše na Zemi. Z tohto titulu bol cisár vnímaný ako Kristov zástupca na zemi a toto postavenie nemalo len čisto svetský charakter, ale dodávalo úradu cisára aj značne sakrálny nádych. Cisár naďalej zotrvával laikom a nemohol vykonávať liturgické funkcie. Predpokladalo sa tiež, že cisár bude dodržiavať nielen dogmy, ale aj cirkevné zákony, hoci podľa niektorých teoretikov nepodliehal cisár žiadnemu pozitívnemu právu, pretože on sám bol živým zákonom ("nomos empsychos").
Medzi cisárove právomoci patrilo zasahovanie do administratívno-právnych otázok cirkvi, zvolávanie koncilov, predsedanie koncilom, vyhlasovanie uzáverov koncilov za zákony (cirkevné právne predpisy nadobudli platnosť až po cisárovom schválení - "hiera prostaxis"). V neposlednom rade mohol cisár menovať a vymieňať patriarchov, čo však bolo obmedzené jeho mocenským postavením. 
K zasahovaniu cisára do cirkevných záležitostí dochádzalo často. Záležalo však skôr na mocenských ambíciách a sile daných jednotlivcov a hlbšie zásahy si do cirkevných dogmatických záležitostí si mohli dovoliť len mocní panovníci ako napr. Konštantín I., Theodosius I., Justinián I., Lev V. a iní. Najmä v ranejšej dobe byzantských dejín sa cisári snažili pretlačiť svoje chápanie ortodoxie (t. j. pravej viery) i proti patriarchom, koncilom, či základným článkom viery. História však následne ukázala, že z dlhodobého hľadiska sa ich výsledky neosvedčili a ich náboženské presvedčenia boli odsúdené (napr. arianizmus, monofyzitizmus, či obrazoborectvo). Slabosť cisárovho postavenia v náboženskej oblasti sa vyslovene prejavila v období jednaní o cirkevnej únii so Západom, keď sa názory cisárov rozchádzali s názormi patriarchov i pospolitého ľudu a boli viac, či menej odsúdené na porážku. Isté výhody mal cisár napriek tomu, že bol laikom aj v liturgickej rovine. Mohol udeľovať požehnania, pristupovať k oltárom a prijímať Božie telo podobne ako kňazi.
Cirkevná hierarchia a biskupi.
Raná kresťanská cirkev bola zoskupená v miestnych biskupských obciach, ktoré vznikali vo väčších mestách. Naopak rímsky vidiek si dlho zachovával pohanskú vieru. Diecézy spravidla kopírovali pôvodné rímske provincie (diecézy). Kým tie však zanikali, cirkevné diecézy a ich názvy pretrvávali. Biskup bol hlavou miestnej kresťanskej komunity a spočiatku bol volený obcou. Okrem mesta pod jeho jurisdikciu spadalo aj jeho okolie ("chóra"). Pôvodne boli biskupi relatívne slobodní, postupom času sa však vytvárala zložitejšia štruktúra a biskupi začali čiastočne podliehať metropolitovi - biskupovi hlavného mesta danej provincie.
Zvláštne postavenie mali tzv. vidiecki biskupi (chórbiskupi, "chórepiskopoi"), ktorí vykonávali pastoračné úlohy na vidieku a neviazali sa k diecéze. Tradične sa vyskytovali vo veľkých diecézach ako Cézarea v Kapadócii. Títo biskupi boli pomerne autonómni a nezávislí od biskupov, ktorí ich vysielali. To viedlo k tomu, že sa postupne objavili snahy o obmedzovanie ich práv a ich elimináciu, takže do 8. storočia na Východe vymizli a boli nahradení kňazmi. Na Západe sa funkcia chórepiskopa vyskytovala v súvislosti s misijnou činnosťou až do 10. storočia (napr. Karantánia).
Dominantný primát na Západe mal rímsky biskup, ktorý svoju autoritu čerpal z pozície biskupa hlavného mesta i z personálnej apoštolskej postupnosti, ktorú odvodzoval od apoštola Petra. Na Východe mali význačné postavenie biskupi z Alexandrie a Antiochie. K nim sa neskôr pridal aj biskup nového hlavného mesta Konštantínopola (Prvý konštantínopolský koncil). Čestné miesto bolo Chalcedónskym koncilom udelené aj biskupovi v Jeruzaleme, hoci jeho moc bola minimálna. Čoskoro sa tieto biskupstvá začali nazývať patriarchátmi a spolu tvorili tzv. pentarchiu. Významnejšie postavenie mali pôvodne aj exarchovia (exarcháty), ktoré však boli neskôr podriadené Konštantínopolu a od Chalcedónskeho koncilu získal zváštne postavenie autonómnej cirkvi Cyprus.
Konštantínopolu bol metropolitný status prisúdený až v roku 381 na Prvom konštantínopolskom koncile. Význam miestneho biskupa postupne vzrastal, začal sa sám titulovať ako patriarcha a Chalcedónsky koncil (451) jeho postavenie potvrdil. Jeho význam vzrastal najmä z politického hľadiska, pretože mesto sa stalo hlavným mestom Byzantskej ríše a miestni biskupi biskupmi „Nového Ríma“. Niekedy v 4. storočí bola vytvorená legenda o apoštolskom pôvode konštantínopolského biskupstva, ktoré mal založiť apoštol Ondrej. Zánik Západorímskej ríše síce postavenie Konštantínopolu a jeho patriarchu umocnil, zároveň však znamenal aj posilnenie postavenia rímskych pápežov, ktorí sa stali nositeľmi rímskej tradície na Západe. Ján IV. v roku 588 prijal titul ekumenický patriarcha. Nutno dodať, že i keď bolo patriarchátom priznané zvláštne postavenie, Východ vždy uznával charizmatickú rovnosť biskupov a z tohto titulu odmietal napr. pápežský primát.
Štruktúru cirkvi i v neskoršom období naďalej tvorili úrady patriarchov, metropolitov, autokefálnych biskupov a biskupov spolu s menšími klerikmi (kňazmi, diakonmi, poddiakonmi, presbytermi (starejšími), anagnostmi (lektormi) a ďalšími). K jednému chrámu mohlo prislúchať neraz obrovské množstvo kléru, Hagia Sofia v Konštantínopole mala v 7. storočí k dispozícii viac ako 600 klerikov. Práve v Hagii Sofii a pri úrade patriarchu existovali aj mnohé ďalšie cirkevné úrady.
Počet biskupov a metropolitov v ríši sa neustále menil, čo bolo spôsobované politickými a územnými zmenami. Neustále nájazdy nepriateľov v odľahlých (najmä východných) oblastiach znamenali pohyb tamojšieho obyvateľstva a duchovenstva do bezpečnejších regiónov. Na rozdiel od štátu cirkev avšak nevyvíjala novú administratívu a jednotlivé biskupstvá zanikali, alebo znovu vznikali. Často sa pritom menili sídla biskupov, no názvy diecéz sa zachovávali. Presný stav v jednotlivých obdobiach je ťažké zadefinovať, situáciu však vykresľuje napríklad účasť na ekumenických konciloch. V časoch pomernej stability sa koncilo, či synod zúčastnilo viac reprezentantov, než na konciloch v časoch vojen a nepokojov. Kým v 7. storočí sa koncilov zúčastnilo okolo 200 biskupov (nie však všetci), v 8. až 9. storočí počet biskupov lavíroval medzi 300 až 400. Koncilov sa naďalej i napriek tomu, že spadali pod moslimské štáty zúčastňovali aj vyslanci z troch obsadených patriarchátov (Alexandria, Antiochia, Jeruzalem), ktorí zároveň spravovali svoju vlastnú kresťanskú štruktúru. Vo východných oblastiach ríše navyše existovala fragmentovaná cirkevná štruktúra, pretože tam v priebehu historického vývoja vzniklo niekoľko samostatných cirkví (napr. nestoriánska Cirkev Východu). V neskoršom období sa situácia ešte viac skomplikovala pre vznik latinských patriarchátov.
Metropolitných biskupov menoval samotný patriarcha, biskupov volili spravidla miestne provinčné synody. Až do 6. storočia mali na proces výberu biskupov istý vplyv (minimálne na nomináciu kandidátov) aj radoví kňazi a zhromaždenie z miestnej provincie. Od 9. storočia sa biskupské voľby často v rozpore s cirkevnými kánonmi konali v Konštantínopole (stála synoda) proti čomu zakročil až patriarcha Ján VIII. Xifilinos v roku 1072. Pod jurisdikciu miestneho biskupa v rámci jeho diecézy podliehal všetok nižší klér i všetky cirkevné inštitúcie vrátane monastierov (od Chalcedónskeho koncilu).
Úloha biskupa bola trojaká: hľadať a bojovať proti herézam, zabezpečiť, aby medzi veriacimi prevládalo pravoslávie (ortodoxia) a uplatňovať cirkevné právo. V rámci svojich miest boli biskupi zodpovední za organizovanie charitatívnych aktivít, najmä v prospech chudobných. Stavali a zakladali xenodochiá, chrámy a iné dobročinné inštitúcie. Takéto činnosti avšak prirodzene záviseli od angažovanosti jednotlivcov, takže v celej ríši neexistovala jednotná prax a mnohí biskupi zaiste pre komunitu žiadne veľké služby nerobili, ba priam svoje povinnosti zanedbávali. Spolu so znižovanm sekulárnych štruktúr sa biskupi v období mocenského úpadku stále častejšie podieľali na fungovaní ríše. Ako významní vlastníci pôdy sa biskupi podieľali na menovaní a monitorovaní civilných úradníkov, vykonávaní nariadení (napríklad o budovách), na ochrane spoločenstiev pred cisárskymi úradníkmi a na financovaní verejných prác. Na mnohých miestach sa biskupi stali "de facto" vodcami komunity vo všetkých oblastiach. Zvyčajne sa biskupské činnosti zhodovali s cisárskymi záujmami, ale neraz došlo i ku konfliktom.
Biskupi tvorili rôznorodú skupinu. Niektorí pochádzali z mníšskeho prostredia (túto variantu spočiatku preferovala napr. Sýrska jakobitská cirkev a jej zakladateľ Jakub Baradai), iní mali za sebou časť života v kňazskej službe. Neraz sa ale biskupmi, či dokonca patriarchami stávali aj laici (napr. cisárski úadníci). Od biskupov bol vyžadovaný aspoň istý stupeň vzdelania, mali byť schopní čítať a rozumieť cirkevným kánonom, Písmu a učeniu cirkevných otcov. Mali byť tiež schopní sa naučiť naspamäť žaltár. Úroveň vzdelania medzi klerikmi však zrejme upadala a v neskoršom období bolo požadované, aby biskupi aspoň vystupovali v zhode s tradičnou teológiou. Od 4. storočia bol od biskupov očakávaný celibát (formálne sa zákaz potvrdil až v 6. storočí). Pokiaľ boli noví biskupi ženatí, mohli sa od manželiek oddeliť a pripraviť manželkám život v kláštore.
Spočiatku sa klerici výzorom nelíšili od laikov a nosili oblečenie, ktoré si mohli dovoliť. V 6. storočí sa však staré rímske kultúrne trendy začali meniť a tógy, či chlamysy nahrádzali nové typy oblečenia. Klér odmietol nasledovať nové trendy a postupne vyvíjal vlastný štýl cirkevného oblečenia. Vývoj trval niekoľko desaťročí. Kým v 6. storočí sú klerici na mozaikách v Ravenne oblečení do bieleho oblečenia podobného tóge, o čosi neskôr sa objavili vyvinutejšie róby s doplnkami. Biskupi nosili zdobené rúcho nazývané sticharion podobné albe a odev zvaný epitrachélion. Patriarchovia a neskôr aj iní klerici odev zvaný sakkos, diakoni nosili orarion. Typickým znakom biskupského kostýmu sa stal omoforion - dlhý pruh látky podobný šálu obsahujúci vyšívané kríže. Ďalšími novými prvkami boli epigonation - nabederník štvorcového tvaru, berla a guľatá mitra. Mohli tiež nosiť prívesky enkolpiá.
Biskupi a ostatní klerici sa spočiatku sporadicky, neskôr i pravidelne, stretávali na synodách, či konciloch, kde sa ujednocovali v otázkach viery a disciplíny. Najvýznamnejšie boli ekumenické koncily, spočiatku zvolávané cisárom, neskôr pápežom (tieto však Východ ako ekumenické neuznal/-náva). Ekumenický koncil bol na Východe najväčšou autoritou, na Západe naopak bola jeho autorita postupne zatienená autoritou pápeža, bez ktorého schválenia katolíci koncil, resp. jeho výsledky neuznávajú. Následne existovali synody, či koncily nad-metropolitné neekumenické a aspoň dvakrát (neskôr aspoň raz) do roka boli zvolávané metropolitné synody. Miestne synody riešili praktické i cirkevné otázky. Okrem toho v Konštantínopole zasadala stála synoda ("synodos endemusa"), ktorej súčasťou boli pôvodne všetci biskupi žijúci, či práve sa nachádzajúci v Konštantínopole. Postupne sa do 9./10. storočia členstvo biskupov v synode obmedzilo a jej členmi boli len metropoliti, či autokefálni arcibiskupi a piati patriarchovi úradníci - veľkí diakoni ("megas oikonomos", "megas skeuofylax", "megas sakellarios", "megas chartofylax", "prótekdikos"). To viedlo k tomu, že vplyv v Konštantínopolskej cirkvi získala úzka skupina biskupov, ktorá sídlila v blízkosti hlavného mesta. Neskôr sa počet členov opäť zvýšil.
Cirkevné právo.
Prvotné právo cirkvi vychádzalo z cirkevnoprávnej obyčaje a pseudo-apoštolských zbierok. Neskôr sa k týmto prameńom pridali rozhodnutia synod a koncilov, ako i z pravidlá cirkevných otcov (podľa 2. pravidla Trulánskeho koncilu). Zhromažďované bolo z dôvodu lepšej dostupnosti v súkromných cirkevnoprávnych zbierkach danej doby. Ich autorita vychádzala z autority zákonodarcov. Najmä od 6. storočia, no i skôr, sa ako samostantá kategória objavili tzv. nomokánony (napr. Nomokánon Jána III.). Okrem cirkevných pravidiel (kánonov) zahŕňali aj cisárske právne predpisy ("nomoi"). Šlo o nutný následok spojenia svetskej a cirkevnej moci v Byzancii. Z raného obdobia Byzantskej ríše pochádzali napr. zbierky: "Korpus východných kánonov", "Zbierka o 50 tituloch", "Zbierka o 87 kapitolách", či "Zbierka Trulánskeho koncilu". Z neskorších období pochádzali prevažne zbierky štátno-cirkevného charakteru ako: "Procheiron", "Nomokánon" konštantínopolského patriarchu Fotia a "Baziliky". Mnohé vtedajšie usporiadania platia pre východný kresťanský svet dodnes.
Monasticizmus.
Hoci mníšstvo vzniklo v Egypte (pozri Raný monasticizmus), pomerne rýchlo sa rozšírilo aj do Palestíny, Sýrie, Anatólie (obzvlášť Kapadócie) a neskôr aj do Grécka. V historickom vývoji Byzancie zohralo významnú úlohu napríklad počas sporov o obrazoborectvo a hésychazmus.
Mníšstvo malo v Byzancii najmä podobu pustovníctva (napr. styliti) alebo života v spoločenstve. Narozdiel od Západu však na Východe neexistovali rehoľné rády, takže každý kláštor mal vlastné pravidlá určené spravidla jeho zakladateľom (tzv. typikon). Isté vzťahy medzi kláštormi však existovali a niektoré kláštory boli závislé od väčších, materských kláštorov (tzv. metochiony). Najviac kláštorov (monastierov) sa nachádzalo v hlavnom meste Konštantínopole (prvý bol Monastier Dalmatou/Dalmatu) a na svätých horách (Olympos, Athos, Meteora).
Byzantské kláštory bolo možné klasifikovať do viacerých skupín ako kláštory cisárske, patriarchálne (stavropegiálne), biskupské a súkromné. Mnísi žijúci v kláštore nemuseli žiť priamo spolu (cenobitský spôsob), ale často žili v tzv. kéliach (celách), kde existovali vlastným (idiorytmickým) spôsobom života (pôvodné kláštory typu lavra).
Kláštory mali rozličný počet mníchov. Minimum sa postupne menilo z pôvodných troch na neskorších ôsmich či desiatich. Obrovské kláštory mali aj stovky mníchov. Zvláštnou formou mníšskeho života bolo potulné mníšstvo, ktoré sa však synody snažili obmedzovať, pretože bolo nekontrolovateľné a neraz šlo o radikálnych stúpencov (napr. mesaliáni).
Do kláštorov mohli muži slobodne vstúpiť ako osemnásťroční, ženy ako šestnásťročné. Bežný bol vstup do kláštora po ovdovení, alebo v prípade staroby, či choroby (čo neraz robili aj cisári a cisárovné). Existovali však aj obmedzenia pre vstup, ktoré mali zamedziť vstupu pochybných osôb. Už v justiniánskom období bola zákonne ustanovená povinnosť igumenov skúmať, či uchádzača o vstup nelákajú nízke pohnútky.
Do kláštora mohli vstúpiť a boli k tomu povzbudzované, aj osoby, ktoré boli všeobecne vnímané ako hriešne (napr. prostitútky, herečky, kajúcnici), naopak otroci na úteku, či eunusi mali šance sťažené. Kláštory tiež slúžili ako azylové domy, či miesta exilu. Po vstupe musel uchádzač prejsť obdobím noviciátu, ktorého obdobie sa líšilo. Po zložení sľubov a prijatí tonzúry, mníšskeho mena a hábitu sa z novica stal mních. Mních mal v kláštore teoreticky žiť po celý život, neraz sa však stávalo, že mnísi putovali medzi kláštormi, alebo odišli žiť do prírody ako pustovníci.
V kláštoroch existovalo sociálne rozvrstvenie na vzdelaných mníchov a nevzdelaných mníchov, ktoré sa prejavovalo na oblečení, strave, bežnej činnosti i mieste posledného odpočinku. V kláštornom živote sa tiež prejavovali pôvodné sociálne rozdiely. Okrem idiorytmických kláštorov mal každý monastier svojho predstaveného igumena ("hegumenos"), hospodára ("oikonomos") a správcu cirkevných majetkov ("eklesiarches"). V prípade definitívneho odchodu z kláštora bol tradične žiadaný súhlas miestneho biskupa, v opačnom prípade odídencovi hrozila exkomunikácia. Spoločné kláštory dvoch spolu žijúcich komunít žien a mužov boli už za Justiniánovej vlády zakázané, avšak i napriek tomu sa takéto prípady vyskytovali. Zoskupenie spoločného dvojitého kláštora bolo odsúdené aj Druhým nicejským koncilom a patriarcha Nikeforos I. nechal všetky takéto kláštory zatvoriť. V palaiologovskom období došlo k ich obnoveniu a opätovnému vzniku polemík o ich existencii.
Východné kláštory si nevytvorili (najmä v ranom stredoveku) obdobné postavenie ako kláštory na Západe. Neboli spravidla predstaviteľmi kultúrnych reforiem ani nositeľmi vzdelanosti v takej miere ako na Západe. Kláštory zväčša nemali školy, ba naopak mnohí mnísi i cirkevní klerici boli negramotní a minimálne mimo poľa teológie nevzdelaní. Mnísi zväčša neboli predstaviteľmi filozofie, ktorá mala v Byzancii iný charakter než na Západe, kde patrili mnohí mnísi k významným filozofom. V Byzancii sa mnísi stali skôr symbolom horlivej viery a boli proti-intelektuálne zameraní na mysticizmus.
Istú výnimku tvoril napr. Monastier Studios a Monastier Hodegon v Konštantínopole, ktoré mali knižnice a venovali sa prepisovaniu (aj svetských) kníh v dielňach. Kláštorné knižnice sa orientovali najmä na náboženskú literatúru a prevažne na biblické texty. V mnohých kláštoroch boli skriptóriá, v ktorých vzdelaní mnísi tvorili literárne diela, najmä hymny, legendy, teologické spisy. Niektoré kláštory uskutočňovali filantropickú činnosť. Pôsobili ako nemocnice, útulky pre starých ľudí ("gerokomeia"), sirotince, či ako domy pre pútnikov ("xenodocheia"). Primárnou úlohou byzantských mníchov však bola modlitba, ktorou mali zabezpečiť prosperitu krajine. Toto špecifické postavenie ale využívali mnohí špekulanti a mníšske hnutie bolo preto neraz kritizované. Obraz prísne asketických fanatických mníchov v Byzancii mierni taktiež fakt, že vzdelanie neraz získavali čítaním antických diel, a že do apokryfných diel a životopisov svätých neraz prenikali aj motívy zo starogréckych erotických diel.
Kritizovaným javom sa v Byzancii stalo vlastnenie majetkov kláštormi, pretože tieto inštitúcie postupne donáciami alebo dedením získali obrovské množstvo pozemkov, ktoré následne neboli schopné obrábať. Pôdu navyše nemohli scudziť, pretože majetok, ktorý bol raz zasvätený Bohu nemohol byť znovu jednoduchým spôsobom scudzený. Takéto majetky preto kláštory buď prenajímali (napr. emfyteuticky), alebo na nich zakladali metochiony (podriadené kláštorné jednotky). Proti nadmernému nárastu cirkevných majetkov sa v 10. storočí zákonne snažil zakročiť cisár Nikeforos II., avšak po jeho smrti boli jeho zákony odvolané Jánom Tzimiskom. V 11. storočí vznikol ako inštitút tzv. charistikariát - podmienečné prepožičanie cirkevného majetku feudálom, ktoré však pre odpor konštantínopolského patriarchu neuspelo. K veľkým vlastníkom pôdy patrili kláštory aj neskoršom období (napr. kláštory na hore Athos, či na ostrove Patmos). Cisári ako napr. Izák I., ktorí pôdu potrebovali, ju od kláštorov občas aj konfiškovali. K rastu kláštorného bohatstva dopomáhali aj výnimky z platenia daní a peňažné, či vecné dary. Hoci nie je úplne dokázané, že by mnísi patrili k umeleckým remeselníkom, vlastnili obrovské množstvo ikon a iných umeleckých diel. V ich kláštoroch našli uplatnenie početní umelci a architekti z celej ríše.
Byzantský rítus.
Spočiatku sa v Konštantínopole používali staroveké liturgie a zvlášť antiochijský rítus, ktorý sa stal základom neskoršieho byzantského rítu. V 6. a 7. storočí ho ovplyvnili rituály justiniánskeho cisárskeho dvora a samotný byzantský rítus sa objavuje v justiniánskom chráme Hagia Sofia. Vyznačoval sa slávnostnosťou, ktorú reprezentovali procesie a "lite". K tomu bola prispôsobená aj konštrukcia chrámov, ktorá umožňovala dlhý sprievod. Vznikli nové cirkevné hymnusy a cirkevné sviatky obsiahnuté Dodekaortiom. Obraz významu byzantskej liturgie podáva Maxim Vyznávač. Pripodobňovaná je k nebeskému rádu kde sa ľud podieľa na Kristovej obeti Bohu. Významné reformy prebehli v 8. a 9. storočí i pod vplyvom kláštora Studios. Patriarcha Germanos I. navyše pozmenil interpretáciu liturgie, hoci naďalej sa používal i model Maxima Homologéta. Eucharistická liturgia po reforme znázorňovala a symbolizovala Kristov život a jej časti boli symbolom "oikonómie" spásy. Zmenilo sa aj usporiadanie chrámov, vznikol nový ustálený typ umiestnenia ikonických foriem (napr. Pantokrator v kupole).
V 10. storočí už mal rítus vytvorenú cirkevnú tradíciu vyjadrenú v typiku Veľkého Chrámu, no vyvíjal sa aj typikon mníšsky a najmä studitský. Mnísi prijali niektoré palestínske prvky. Studitský typikon nakoniec prevážil nad typikom Veľkého chrámu a v 10./11. storočí byzantský rítus prevážil nad rítmi východných oblastí, ktoré boli oslabené monofyzitizmom a križiackymi výpravami. Skrátil sa úvodný sprievod, čo viedlo k zmene cirkevnej architektúry a interierovej výzdoby. Postupne sa znížil počet čítaní Svätého Písma, homílie sformálneli a kázania boli celkovo vypustené. Vznikol rítus "prothesis" - príprava k eucharistickej liturgii. Po štvrtej križiackej výprave postupne zaniká typikon Veľkého Chrámu, typikon studitský sa zachoval v odľahlejších častiach (Itália, Rus). Na Athose sa plne vyvinul typikon svätého Sábu, ktorý sa postupne rozšíril na Balkáne a v 14./15. storočí aj na Rusi. Správy o ríte v posledných storočiach pochádzajú napr. z pera hésychastu Nikolaa Chamaeta Kabasila a Symeona, solúnskeho arcibiskupa.
Kresťanskí laici.
Medzi laikov sa radila tá časť kresťanskej populácie, ktorá nebola súčasťou klerickej alebo mníšskej podmnožiny kresťanského spoločenstva (t. j. i cisári). Miera prepojenie každodenného života s náboženskou vierou závisela od osobnosti a náboženského cítenia každého jednotlivca. Súdiac však podľa počtu zachovaných sakrálnych stavieb, inštitúcií a predmetov zohrávala viera významnú úlohu. Tradičnými prejavmi, či prvkami viery bolo liturgické slávenie, slávenie náboženských sviatkov a účasť na procesiách, púťach, ako i úcta k svätým a k ikonám. Laici boli tiež vyzývaní k dodržiavaniu náboženskej morálky a disciplíny (napr. pôst či pomoc núdznym). Najosobnejší kontakt medzi laikmi a klérikmi sa uskutočňoval vo sviatostiach podávaných v priebehu života jednotlivca. Spravidla zahŕňali krst a myropomazanie, sviatosť smierenia (spoveď), prijímanie eucharistie, sviatosť manželstva a pomazanie chorých.
Najmä bohatí laici mali tiež často vplyv na fungovanie cirkevných inštitúcií (napr. kláštory), ktoré zakladali a dotovali. Podľa Jána Zlatoústeho, ktorý pôsobil v 4./5. storočí sa bohatí kresťania tiež častejšie zúčastňovali bohoslužieb. Chudobnejšia remeselnícka trieda sa bohoslužieb zúčastňovala podľa toho, ako jej to dovolili pracované povinnosti. Najchudobnejšia vrstva a chorí zostávali vonku pred chrámom, kde sa pred a po bohoslužbe vykonávali charitatívne činnosti. Je možné, že podobný model fungoval i v neskoršom období, no historické pramene sa touto oblasťou príliš nezaoberajú a teda chýbajú priame dôkazy.
Púte.
Hoci tradícia púti (gr. "proskynésis") k svätým miestam ("locus sanctus", "hagios topos") nemala podklad v Biblii, ani v učení raných cirkevných otcov, zohrávala už od počiatkov kresťanstva významnú úlohu. Zvlášť obľúbeným fenoménom, ktorý pretrval až do arabskej invázie boli púte od 4. storočia. Významnou priekopníčkou v tejto oblasti bola matka cisára Konštantína Helena, ktorá osobne navštívila Svätú zem. Medzi cielové destinácie púti patrili miesta rozličného charakteru. Početné boli starozákonné miesta (napr. Sinaj), no významné boli najmä miesta spájané so životom Ježiša Krista. Na týchto miestach postupne vznikali chrámy dedikované udalostiam, ktoré sa na ich mieste stali, napr. Bazilika Božieho hrobu, či Chrám Narodenia Pána. Počas púti sa na miestach konali rôzne procesie, či trhy, kde si pútnici mohli kúpiť suveníry (pútnické žetóny, medailóny, či ampuly. Púte však nesmerovali len do Svätej zeme.
Medzi ďalšie významné "locus sanctus" patrili významné chrámy (napr. v Konštantínopole či Solúne), miesta spojené s pôsobením pustovníkov a svätcov (napr. Kalʿat Simʿan), miesta uchovávajúce zázračné relikvie a posvätné pramene. V niektorých prípadoch pútnictvo k nim nadviazalo na staršie pohanské kulty. S púťami bola spojená aj tvorba pútnických manuálov a denníkov pútnikov, ktoré tvoria cenné historické pramene pre topografiu, sociálne a ekonomické dejiny antiky a stredoveku. Pútnici putovali buď peši, na somároch alebo loďami. Ubytovanie zabezpečovali hostince alebo xenodochiá. Značnú výhodu mali pútnici, ktorí mali sprievodné listiny a povolenia (diplomy), na základe ktorých im bolo umožnené používanie štátneho systému dopravy nazývané "cursus publicus" či "dromos".
Pôsty.
Pôst, t. j. zdržovanie sa svätských pôžitkov tvoril bežnú súčasť života zbožného Byzantínca. Bol prípravou na veľké sviatky a podľa byzantskej teológie v rámci teórie "theosis" i súčasťou premeny človeka. Jeho praktizovanie bolo bežné pre celú ríšu už v 4. storočí. Spočiatku šlo najmä o Veľkonočný pôst držaný pred krstom, postupne sa však jeho tradícia rozvíjala. Vznikali nové pôsty a menila sa ich doba. Kánonicky bol prvýkrát uzákonený miestnym snemom v Laodikeii v roku 380. Jednodňové pôsty v rámci liturgického týždňa sa konali v stredy a piatky, väčšie pôsty (ideálne štyridsaťdňové) sa konali pred Veľkou nocou (Veľký pôst), Vianocami (Filipovka), Zosnutím presvätej Bohorodičky (Uspenský pôst) a pred sviatkom svätých Petra a Pavla (Petro-pavlovský pôst). S pôstmi sa spájala aj zvláštna pôstna liturgia (Liturgia vopredposvätených darov) zapísaná v "Triodione".
Relikvie.
Významnej úcte sa v Byzancii tešili relikvie spájané so životom Krista a svätých. Spočiatku boli uctievané len relikvie mučeníkov. V 4. storočí sa kult rozšíril aj na relikvie svätých vyznávačov ("confessorov" - prenasledovaných, no nepopravených kresťanov), biskupov a asketikov. Kým spočiatku šlo najmä o pozostatky svätých a ich „primárne relikvie“, neskôr sa uctievanými stali aj „sekundárne relikvie“. Patrili medzi ne napr. nástroje, ktorými boli svätci umučení, ich oblečenie či iné predmety. Relikviám boli pripisované zázračné a liečivé schopnosti. Teologicky bolo uctievanie vysvetlené tým, že kým primárne relikvie boli symboly víťazstva Kristovej obete, resp. obete opakovanej svätcami, sekundárne boli inštrumenty, ktorými Boh uskutočnil svoje plány. Najvýznamnejšie boli relikvie spojené s Kristom a boli získané vo Svätej zemi, Šlo o relikvie primárne, konkrétne napríklad o časti Svätého kríža, pilier, na ktorom bol Kristus bičovaný, tŕňovú korunu, posvätnú kopiju, či špongiu z ktorej Kristus pil ocot na kríži. Veľké množstvo relikvií sa uchovávalo v Konštantínopole, no mnohé boli rozosiate aj v chrámoch mimo hlavného mesta. Uskladnené bývali v relikviároch. Od 12. storočia sa relikvie stávali aj súčasťou ikon (t. j. ikona plnila úlohu relikviára).
Bežný bol prenos relikvií - translácia. Táto udalosť viedla k vzniku nového žánru literatúry - kázniam o prenose relikvií a k vzniku nových sviatkov, ktoré boli následne spojené s ročnými procesiami ("lite"). Vzťah obrazoborcov k relikviám je predmetom diskusií, je však možné, že boli proti ich uctievaniu (minimálne z toho boli obviňovaní). Negatívnym javom bolo kupčenie s relikviami a krádeže relikvií. Medzi najznámejšie patria krádeže pozostatkov apoštola Mareka z Alexandrie Benátkami (827) a krádež pozostatkov svätého Mikuláša z Myry do Bari (1087). Veľká časť relikvií sa z Byzancie po roku 1204 dostala na Západ. Boli ukradnuté v rámci plienenia Konštantínopola križiakmi. Ich zoznam sa zachoval vďaka kronikárovi Robertovi de Clari.
Náboženské menšiny v Byzantskej ríši.
Kresťanské herézy.
Herézami bývali v kresťanskej Byzancii označované akékoľvek neordodoxné (t.j. od všeobecného kresťanského, koncilového náboženského rúdu odlišné, resp. protichodné) náuky. Nešlo teda len o kresťanské prúdy ale napríklad aj manicheizmus či judaizmus. Prevažne však šlo o náuky, ktoré vznikli v rámci kresťanskej cirkvi, pričom pojem bol relatívny, pretože obe strany považovali za heretickú druhú stranu.
Spory o kresťanskom učení vznikali v Rímskej ríši už pred tým, než bol umožnený slobodný verejný kresťanský kult. Po Milánskom edikte však rozdiely v zmýšľaní niektorých mysliteľov vyšli na povrch ešte rýchlejšie a početnejšie. V 4. storočí tak existovalo vyše 40 heréz. Spory sa viedli ohľadne viacerých tém. Už za vlády Konštantína I. prepukla donatistická schizma (neskôr heréza) v Severnej Afrike. Hlásala cirkevný purizmus a dištancovala sa od hriešnikov. Vyriešiť sa ju podarilo až o sto rokov neskôr. Ďalším zásadným problémom v 4. storočí bola otázka Božskej Trojice, ktorú otvorilo ariánstvo. V 5. storočí spôsobila rozkol otázka Kristovej podstaty (nestoriánstvo, monofyzitizmus a ďalšie). Hlavnou cirkevnou autoritou bol v tomto období koncil, ktorý však ním odsúdení heretici spravidla neuznávali. Významnú úlohu v otázke koncilov a heréz zohrávali cisári, ktorí koncily zvolávali a predsedali im. V cisárskej dikcii sa taktiež realizovalo potláčanie heréz. Problémom však bolo, že niektorí cisári boli sami vyznávačmi náuk označených za heretické.
Vplyv cisárov na náboženskú otázku bol tak silný, že napr. obrazoborecká heréza bola istý čas uznávaná za pravý (ortodoxný smer) uznaný Koncilom v Hiereii. Neskôr bol zvolaný nový koncil, ktorý označil predošlý za neplatný a obrazoborectvo odsúdil. Od roku 843 (definitívna porážka obrazoborectva) bolo v Byzancii vedené tzv. synodikon, ktoré obsahovalo mená heretikov nad ktorými bola vyrieknutá cirkevná kliatba (anathema). Tento zoznam bol následne dopĺňaný a každý rok sa čítal na Sviatok ortodoxie.
Nebezpečnými herézami v neskoršom období boli dualistické hnutia paulikánov a bogomilov. Tieto hnutia spojené so sociálnym protestom mali veľký úspech u chudobnejších vrstiev a vyústili až do ozbrojených stretov. Palikánstvo sa spájalo najmä s Arménmi a bogomilstvo bolo zo značnej časti úspešné v Bulharsku. Spolu s rozvojom heréz sa v Byzancii rozvíjala aj teologická literatúra zameraná proti heretikom. Významnými hereziológmi boli napr. Epifanios z Cypru, Epifanios zo Salamíny, Euthymios Zigabénos, Ján Damaský a ďalší.
Od heréz boli rozlišované schizmy a Bazil Veľký ďalej spomína aj nelegálne zbory rebelujúcich klerikov, či laikov ("parasynagogai"). Takéto skupiny podľa Bazila vznikali pre osobné alebo administratívne dôvody, napríklad ako následok sporných biskupských volieb. Kým heretici museli byť podľa Bazila pri vstupe do cirkvi pokrstení, schizmatici sa i napriek niektorým názorovým rozdielom stále nachádzali v množine cirkevného spoločenstva a pri zmierení pokrstení byť nemuseli. Parasynagogai mali pri návrate do cirkevného spoločenstva iba učiniť ľútosť.
Podstata byzantských heréz je častým predmetom diskusií byzantológov. Niektorí z nich upozorňujú na to, že heréza nebola v Byzancii len otázkou doktrinálnou, ale že odzrkadľovala aj sociálnu a ekonomickú situáciu a miestny partikularizmus. Chudobní a bezmocní obyvatelia svojim prívrženstvom k heréze demonštrovali svoju nespokojnosť a odpor voči krajine, resp. jej vláde. Ďalšie názory zase otázku heréz spájajú s otázkou národných ašpirácií, t.j. že sa k určitým herézam hlásili zväčša obyvatelia určitých častí ríše s určitou národnosťou, ktorá sa snažila dištancovať od centrálnej vlády (napr. Arméni, Sýrčania, Kopti, Slovania, Severoafričania...). Ďalším faktorom vplývajúcim na vznik a vývoj heréz mohla podľa niektorých názorov byť aj reflekcia starších pohanských filozofických a náboženských myšlienok a tradícií. Zrejme z rozličného pomeru týchto dôvodov mohol mať napr. v orientálnych lokalitách vplyv monofyzitizmus, v ktorom okrem teologických rozdielov videli alexandrijskí Kopti a antiochijskí Sýrčania odlíšenie od ortodoxných konštantínopolských Grékov na čele s cisárom. Podobne zase mohlo uspieť bogomilstvo u chudobnejších Bulharov.
Židia.
"* pozn. Keďže prevažnú väčšinu osôb vyznávajúcich judaizmus tvorili v Byzantskej ríši osoby židovskej etnicity, je v texte použitý tvar Židia namiesto židia."
Židia tvorili v Rímskej a Byzantskej ríši početnú a trvalú menšinu. Istý stupeň autonómie mali Židia v rámci Byzantskej ríše v Galilei, kde im toto postavenie im vydržalo až do 7. storočia, keď územie obsadili moslimovia. Šlo však zároveň o náboženskú komunitu, ktorá vytvárala svoje spoločenstvá (diaspóry) vo väčších mestách v rámci celej ríše. Po zničení Jeruzalemského chrámu a porážkach židovských povstaní boli Židia v prvých storočiach nášho letopočtu vysídlení z Jeruzalema a ich náboženstvo sa spolu s nimi rozšírilo po celej ríši.
V antickej Rímskej ríši bol judaizmus považovaný za "religio licita" a tento status explicitne nebol zrušený. Židia však boli aj napriek tomu považovaní za obyvateľov druhej úrovne a zákonmi im bolo bránené zastávať významné úrady vyhradené Rimanom, resp. neskôr kresťanom. Tieto obmedzenia často pochádzali ešte z neskoro-rímskych (či rano-byzantských) zákonníkov rímskeho práva akými boli "Codex Theodosianus" či "Corpus iuris civilis". Neskoršie zákonníky ako Ekloga (a v rámci nej "Nomos mosaikos" - Mojžišovský zákon) či Baziliky ich jednoducho prebrali.
Okrem prístupu k funkciám bolo Židom bránené vlastniť kresťanských otrokov a bolo prísne zakázané obracať kresťanov na judaizmus. Cisár Konštantius II. v 4. storočí zase zakázal sobáše Židov a kresťanov. Židia sa mohli slobodne zhromažďovať za účelom modlitby, nemohli však slobodne stavať synagógy (nedodržiavalo sa úplne striktne). Mohli vykonávať svoje rituály a nemohli byť nútení k práci v ich posvätné dni. Takisto si mohli slobodne vyberať povolanie. Často pracovali ako lekári, pisári, prekladatelia, či remeselníci. Významné postavenie mali v hodvábnictve. Celkovo bolo postavenie Židov v Byzantskej ríši lepšie než vo väčšine krajín západnej (latinskej) Európy. Židia mali vlastné súdy pre spory v rámci komunity, nesmeli však svedčiť v spore, kde boli zúčastnení kresťania. Mali aj vlastné školy na ktorých pôsobili početní židovskí učenci.
Vzťahy medzi kresťanmi a vyznávačmi židovskej viery boli neraz problematické a na miestach so zmiešanou populáciou dochádzalo nezriedka k potýčkam. Po zrovnoprávnení kresťanstva vážnejšie sympatie voči Židom z východorímskych/byzantských panovníkov vyjadril iba posledný pohanský cisár Julián Apostata, ktorý v ňom videl spojenca proti kresťanstvu. Toto zblíženie však nakoniec ešte viac prispelo k vzájomnému odcudzeniu kresťanov a Židov.
V krajine došlo k niekoľkým priamym stretom a konfliktom. V roku 547 sa uskutočnil masaker Židov v Cézarey, v roku 592 boli Židia vyhnaní z Antiochie. Na druhú stranu Židia proti Byzancii aj viackrát povstali. Zúčastnili sa napr. povstania Niká, povstaní v 556, 580 a v roku 578 sa pridali k povstaniu samaritánov. Podporovali tiež germánske barbarské krajiny Vandalov a Ostrogótov v ich boji proti Justiniánovi I.
K veľkým prenasledovaniam Židov v Byzantskej ríši došlo len zopárkrát. Rozsiahle prenasledovanie a nútenú konverziu zahájil cisár Hérakleios po tom, čo z východných oblastí vyhnal Peržanov. Odôvodnené boli židovskou podporou perzských okupantov, čo zrejme nebolo obvinenie úplne nepravdivé. Počas perzskej okupácie Jeruzalema totiž v roku 614 zaútočili na kresťanské chrámy a obyvateľstvo. Ďalšie prenasledovanie sa uskutočnilo za vlády Leva III., ktorý ich neprávom obviňoval z napomáhania moslimom. Prenasledovaní boli aj za vlády Bazila I., ktorý ich perzekúcie spojil s bojom proti kresťanským herézam a za vlády Romana I. Lekapena. Dôvody posledného prenasledovania nie sú známe, jeho následkom však početné skupiny Židov opustili Byzantskú ríšu a odišli k Chazarom, ktorých elitné kruhy vyznávali judaizmus. Cirkevné kruhy sa z teologických dôvodov na nútenú konverziu Židov nepozerali s nadšením, slobodnú konverziu naopak vítali.
V neskoršom období boli ich významné komunity zaznamenané napr. v Konštantínopole, Solúne, v Tébach, no i na gréckych ostrovoch a v južnej Itálii. V Konštantínopole žili spočiatku najmä v bohatej štvrti Chalkoprateia, kde mali mať aj synagógu, po štvrtej križiackej výpravy žili aj v bohatej benátskej a janovskej štvrti (Pera, Galata, dnes Beyoğlu).
Okrem tradičného prúdu judaizmu, ktorý v Byzancii zastupovali Romanioti v krajine existovali aj ďalšie komunity. Patrilo medzi ne hnutie samaritánov, ktorí spočiatku tiež patrili medzi "religio licita". Samaritáni často povstávali proti rímskej/byzantskej nadvláde a boli kruto potláčaní (napr. za Justiniána I,). Sídlili najmä v okolí Náblusu, no kolónie mali i v Sýrii, Egypte, Solúne, či Konštantínopole. Ďalším judaistickým hnutím bolo hnutie karaitov, v rámci ktorého v Byzancii pôsobili mnohí učenci ako Jakub ben Reuben, Júda Hadassi, Tobiáš ben Moše, Áron ben Jozef a ďalší.
Islam.
Byzantská ríša bola jedným z prvých štátov, ktoré prišli do kontaktu s islamom. Po tom, čo začal prorok Mohamed zjednocovať arabské kmene pod vlajkou nového náboženstva, vznikol Byzancii nový, relatívne nečakaný mocenský a ideologický oponent. S moslimami krajina následne zvádzala boje až do svojho zániku v roku 1453.
Z hľadiska islamu sa Byzantská ríša spomínala už v Koráne. V arabských prameňoch vrátane Koránu ríša niesla názov "Rúm" (Rím). Byzancii a jej bojom s Peržanmi je dokonca venovaná tridsiata súra Koránu nazývaná "ar-Rúm". V ranom období tvorili moslimskú opozíciu Byzancii najmä Arabi, neskôr najmä Turci. Moslimské snahy o pokorenie Byzancie podporovali rozličné tradované apokalyptické legendy v hadísoch spájané s dobytím Konštantínopola, jednej z hlavných bášt kresťanstva. Pre Byzantíncov bol islam po celú dobu nezlúčiteľný s ich náboženským presvedčením a ideológiou. Bol vnímaný ako neortodoxný monoteistický prúd a teda - heréza. V prípade, že chcel moslim konvertovať na kresťanstvo, požadovala byzantská cirkev, aby preklial Mohamedovho Boha, proroka, kalifov a niektoré konkrétne doktríny moslimskej viery. Táto anathema proti Mohamedovi a jeho učeniu bola nahradená až po dlhom presviedčaní cisára Manuela I., ktorý na byzantskom území usadil veľké množstvo moslimských Turkov.
Už čoskoro po prvotnej expanzii islamu začali kresťanskí teológovia polemicky diskutovať s moslimskými teológmi. Prvé teologické strety a reflekcie sa odohrali na obsadenom arabskom území, kde bol kontakt najvýraznejší. Medzi prvé grécke osobnosti, ktoré sa témou islamu zaoberali patril Ján Damaský. Islamu vyčlenil jeden oddiel vo svojom diele "O herézach". Neštudoval však priamo moslimské pramene, ale pracoval iba s informáciami, ktoré sa k nemu dostali z počutia. Na Damaského dielo nadviazal jeho žiak Theodóros Abú Kurra, ktorý bol arabského pôvodu. Charakter diel tvorených na dobytom území bol skôr opatrný a apologetický. Ostrejšiu formu vyjadrovania spravidla volili teológovia žijúci na byzantskom území, ktorí islam priamo vyvracali. Významnú diskusiu v tomto smere započal cisár Lev III., ktorý písomne komunikoval s kalifom Umarom II. List sa zachoval v arménskom preklade.
Neskôr sa diskusiám venoval cisár Michal III., ktorý v reakcii na islamské útoky na doktrínu Najsvätejšej Trojice poveril vytvorením polemiky Niketu Byzantského. Niketas priamo študoval Korán (zrejme grécky preklad) a vytvoril trojdielne knižné dielo v ktorom okrem obhajoby Trojice vyvracal postavenie Mohameda ako pečate prorokov. Na Niketu následne nadviazal Bartholomaios z Edessy. Podobný príbeh o apologéze Najsvätejšej Trojice pochádza aj z legendy "Život Konštantína Filozofa", podľa ktorej Konštantín Filozof obhajoval kresťanskú vieru pred samotnými Arabmi v kalifáte. Moslimsko-kresťanské vzťahy reflektovali v 9. storočí aj ďalšie byzantské legendy ako "Život 42 mučeníkov z Amoria", či "Život svätého Theodora z Edessy." Po macedónskom období polemiky medzi náboženstvami ustali a nové oživenie zažili až tesne pred zánikom Byzantskej ríše. V 15. storočí polemické diela tvorili napríklad samotní cisári Ján VI. a Manuel II. (dielo "Dialóg kresťanskej viery s jedným Peržanom"). Zásadnou otázkou v období úpadku Byzantskej ríše bolo, prečo kresťanská ríša upadá, kým krajiny nepravej viery zažívajú úspech. Odôvodnenie hľadali autori vo vyvracaní islamu a odôvodňovaní úpadku svojimi hriechmi.
Samotná moslimská menšina v Byzancii je málo prebádanou témou a známe sú skôr osudy jednotlivcov, než celých skupín.
Menšina pôvodne nebola príliš veľká, pretože islam ako náboženstvo nepodporovalo proselytizmus v cudzích krajinách. Šíreniu islamu na byzantské územia nepriala ani prevládajúca nedôvera, či nepriateľstvo medzi oboma náboženskými svetmi a cisárska náboženská politika. Hranice moslimského sveta sa preto posúvali najmä spolu s hranicami moslimských krajín. V prípade obnovy byzantskej moci však boli mešity zatvorené a moslimské (spravidla menšinové) obyvateľstvo bolo buď vyhnané, alebo odstránené.
Moslimskú populáciu v ríši tak tvorili najmä uprchlíci, väzni, azylanti a vojaci. Čiastočne iná situácia prevládala v Konštantínopole, kde bolo možné stretnúť aj slobodných moslimských obchodníkov. V 10. storočí v meste stála minimálne jedna mešita, o ktorej sa dozvedáme z diela cisára Konštantína VII. "De administrando imperio". Pôvod mešity je nejasný. Jednou z najpravdepodobnejších hypotéz je, že bola postavená pre moslimských zajatcov. Po tom, čo Egypt v druhej polovici 10. storočia ovládli Egypt Fátimovcami, prevzali patronát nad mešitou. Namiesto sunnitského kalifa sa pri modlitbách spomínalo meno fátimovského šiítskeho ismá'ílíjskeho kalifa). Mešita bola striedavo otvorená a striedavo zatvorená podľa vzťahov medzi krajinami. Ďalšia dohoda bola s Fátimovcami uzavrená v roku 1027, keď bolo cisárovi Konštantínovi VIII. výmenou za znovuotvorenie mešity umožnené obnoviť Baziliku Božieho hrobu v Jeruzaleme. Mohol tiež slobodne dosádzať miestneho patriarchu. Príklon k sunnitskému islamu mešita zažila za vlády Theodory, keď o to požiadal seldžucký sultán Tugril Beg. Fátimovský kalif al-Mustansir následne vyplienil Baziliku Božieho hrobu. Nová mešita bola vystavaná za vlády cisára Izáka II. a jej protektorom bol sultán Saladin. Zničená bola počas štvrtej križiackej výpravy. Ďalšia mešita bola v meste doložená v 14.15. storočí. V tomto období sa v Konštantínopole zväčšil aj počet moslimských obchodníkov.
Ostatné kulty a náboženstvá.
Antické polyteistické náboženstvo (z pohľadu abrahámovských náboženstiev pohanstvo) bolo v Rímskej a Byzantskej ríši hybnou silou najmä do 4. storočia. Jeho hlavnými prívržencami boli staré rímske senátorské rody (najmä na Západe), intelektuáli (napr. na Akadémii v Aténach) a vidiecka populácia. Najvýznamnejšou snahou o oživenie starého náboženstva bola vláda Juliána. Okrem neho mali prívrženci rímskeho náboženstva účasť napr. na Eugeniovom povstaní. Napriek zvyšujúcemu sa tlaku kresťanstva pohanstvo prežívalo aj v 4. a 5. storočí. Aj v tomto období pôsobilo dokonca viacero významných neskoroantických učencov ako Themistos, Symmachus, Proklos, či Zósimos.
Významnou ranou pre intelektuálne orientovaných pohanov bola vláda Justiniána I., ktorý nechal v roku 529 zatvoriť platónsku Akadémiu a vydal sériu zákonných opatrení. Hoci pohanské kulty postupne upadli, ich vplyv možno badať v niektorých oblastiach života kresťanského obyvateľstva i naďalej. Nové chrámy často vznikali na miestach starších pohanských svätýň, na tradície pohanských slávností zase nadviazali nové kresťanské sviatky. Pohanské posvätné miesta nahradili pútnické miesta a kult miestnych bôžkov kult miestnych svätých. Podobne v Byzancii prežívalo veštenie, astrológia či viera v mágiu. Určité zvyšky pohanských kultov sú v Byzancii isté do 9. storočia. V kritikách kresťanských klerikov či križiakov sa zmienky o pohanstve, resp. jeho zvykoch v Byzancii vyskytujú i neskôr.
Ďalším náboženstvom, ktoré istý čas prežívalo v rímsko-byzantskom svete bol mitraizmus. Staré iránske synkretické náboženstvo uctievalo Boha Slnka Mitru. V Rímskej ríši bolo obľúbené najmä u vojakov, no s príchodom kresťanstva začalo upadať. O jeho revitalizáciu sa za účelom oslabenia kresťanstva pokúsil Julián, no neuspel. V 5. storočí postupne vymizlo. Ďalším perzským náboženstvom, ktoré malo v antickej Rímskej a Byzantskej ríši istý vplyv bol manicheizmus, ktorý však podobne ako mitraizmus neskôr mizne. Pre jeho dualistický charakter a niektoré spoločné prvky s kresťanstvom boli v Byzancii neskôr týmto pojmom označované aj kresťanské dualistické herézy ako paulikánstvo či bogomilstvo. Ich priame prepojenie na manicheizmus však nie je spoľahlivo dokázané.

</doc>
<doc id="654474" url="https://sk.wikipedia.org/wiki?curid=654474" title="Stredný znak Česko-Slovenska">
Stredný znak Česko-Slovenska

Stredný znak Česko-Slovenska bol medzi rokmi 19201939 a 19451960 jeden zo štátnych symbolov Česko-Slovenska.
Dejiny znaku.
Stredný znak bol podľa "Zákona č. 252/1920 Sb." prijatý spolu s Malým a Veľkým znakom 30. marca 1920.
Tento znak sa v období Prvej česko-slovenskej republiky používal najmä na ministerstvách, vyšších súdoch, žandároch a políciách. Za Druhej česko-slovenskej republiky bol Stredný znak jediným znakom Česko-Slovenska. Po opätovnom zjednotení Česko-Slovenska sa tento znak prestal používať, aj keď do roku 1960 nebol úradne zrušený.
Opis.
Podľa opisu sa znak delí na predný a zadný štít.
Opis znaku bol podľa "Zákona č. 252/1920 Sb." ("§5)" nasledovný:
Je dôležité poznamenať, že je opis podľa zákona nepresný, keďže sa orol na sliezskom znaku nepozerá naľavo, ako sa písalo, ale napravo. Naďalej boli v texte zamenené aj polohy Sliezska a Moravy na štíte (teda znak odkazujúci na Sliezsko sa nachádza v pravom dolnom rohu a nie v ľavom, a znak odkazujúci na Moravu sa nachádza v ľavom dolnom rohu a nie v pravom).

</doc>
<doc id="654476" url="https://sk.wikipedia.org/wiki?curid=654476" title="Veľký znak Česko-Slovenska">
Veľký znak Česko-Slovenska

Veľký štátny znak Československa bol medzi rokmi 19201939 a 19451960 jeden zo štátnych symbolov Československa. 
Dejiny znaku.
Veľký znak bol podľa "Zákona č. 252/1920 Sb." prijatý spolu aj s Malým a Stredným znakom 30. marca 1920.
Znak sa medzi rokmi 1920 až 1939 vyskytoval na prezidentskej štandarde Československej republiky. Zvláštnosťou je, že Veľký znak patril medzi štátne symboly Československa až do roku 1960, aj keď Podkarpatská Rus nebola súčasťou ČSR už od roku 1945. 
Opis.
Veľký štátny znak Česko-Slovenska pozostával z predného, zadného štíta, dvoch štítonosov a nápisu "Pravda vítězí" (na Slovensku "Pravda víťazí" ).
Opis znaku bol podľa "Zákona č. 252/1920 Sb." ("§6)" nasledovný:

</doc>
<doc id="654477" url="https://sk.wikipedia.org/wiki?curid=654477" title="Trifórium (okno)">
Trifórium (okno)

Trifórium (lat. "triforis") je forma združeného okna deleného dvoma strednými stĺpmi alebo pilastrami na tri oblúkové polia typické predovšetkým pre románsku a gotickú architektúru. Trifórium sa zvyčajne nachádza na najvyšších poschodiach veží alebo zvoníc, kde je potrebné odľahčiť štruktúru širšími otvormi. Niekedy je celé trifórium orámované ďalším oblúkmi. Nad oblúkmi trifória sa väčšinou nachádza erb, kruhový otvor alebo iná štukatérska výzdoba. Používalo sa v rannokresťanskej, byzantskej, románskej, gotickej a renesančnej architektúre. Neskôr sa na tento typ združeného okna zabudlo. V 19. storočí sa trifórium vrátilo do módy hlavne v období eklekticizmu, neorománskej a neogotickej architektúre. V porovnaní s bifóriom sa trifórium všeobecne používalo na väčšie a zdobenejšie plochy.

</doc>
<doc id="654478" url="https://sk.wikipedia.org/wiki?curid=654478" title="Mechy (vrch v Oravských Beskydách)">
Mechy (vrch v Oravských Beskydách)

Mechy () je vrch v Oravských Beskydách. Leží nad obcou Mútne, približne severozápadne od Námestova, v masíve Pilska ().
Poloha.
Nachádza sa v strednej časti pohoria, v geomorfologickom podcelku Pilsko. Vrch leží v Žilinskom kraji, na území okresu Námestovo a v katastrálnom území obcí Mútne a Oravské Veselé. Mohutný vrch susedí na severe s dominantným Pilskom (), na západe s Minčolom (), na juhu s vrchom Súšava () a na východe s Magurou (). Masív sa nachádza v CHKO Horná Orava a patrí do povodia Bielej Oravy.
Opis.
Mohutný vrch leží južne od hlavného hrebeňa Oravských Beskýd, ktorý vedie severne situovaným vrcholom Pilska. Husto zalesnený vrch má na vrchole odlesnenú lúku, umožňujúcu čiastočný výhľad. Mechy odvodňuje na západe Bystrý a Furandovský potok, na východe potok Randová a južné svahy prítoky Javorového potoka, všetky odvádzajúce vodu rieke Orava. Svojou výškou je štvrtým najvyšším vrchom Oravských Beskýd.
Výhľady.
Mechy poskytujú vďaka nadmorskej výške zaujímavý a ďaleký výhľad. Z vhodných lokalít je veľmi dobre vidieť mnohé vrchy pohoria, no tiež Tatry, Skorušinské vrchy, Oravskú Maguru či Sliezske a Kysucké Beskydy. Pri vhodných podmienkach je možné zhliadnuť Krivánsku Fatru i Martinské hole, Chočské vrchy, hrebeň Nízkych Tatier, severnú časť Veľkej Fatry a tisícovky Moravsko-sliezskych Beskýd.
Prístup.
Na vrchol nevedie značený turistický chodník a prístup je tak možný z obcí Mútne a Oravské Veselé, prípadne sedlom z vrcholu susedného Pilska.

</doc>
<doc id="654479" url="https://sk.wikipedia.org/wiki?curid=654479" title="Besednické Vltavíny I">
Besednické Vltavíny I

Besednické Vltavíny I je prírodná pamiatka v okrese Český Krumlov v Juhočeskom kraji. Nachádza sa na severozápadnom svahu hory Velký kámen, na východnom okraji obce Besednice. Je súčasťou Prírodného parku Soběnovská vrchovina.
Predmet ochrany.
Predmetom ochrany sú poľnohospodárske a lesné kultúry na vltavínonosných štrkoch, bohaté nálezisko vltavínov, ktoré sú súčasťou tradične využívanej krajiny. Tá je tvorená mozaikou lesa, lúk, pasienkov a drobných hospodárskych stavieb. Predpokladá sa, že táto oblasť predstavuje pôvodnú dopadovú zónu vltavínov a že na lokalite došlo len k ich minimálnemu transportu po dopade a uložení.
Oblasť prírodnej pamiatky je voľne prístupná verejnosti a ľahko dostupná automobilom.
Lokalita.
Prírodná pamiatka Besednické vltavníny sa nachádza v hornej časti rovnomenného údolia, ktorým preteká Besednický potok. Konkrétne na severozápadnom svahu 753 metrov vysokom kopci Velký kámen. Potok preteká na východnom okraji obce Besednice, kúsok od cesty Besednice-Trhové Sviny tvoriaci západnú hranicu chráneného územia. Cez územie vedie vedľajšia cesta do Dobrkovskej Lhotky.
Ako pozostatok skoršej ťažby sa tu nachádzajú dve opustené pieskovne, ktoré sú oplotené. Hojné sú taktiež jamy po nelegálnej ťažbe na lokalite.
História.
Na okraji plochy chráneného územia sa skôr nachádzala malá tehelňa, ktorá pre svoju produkciu využívala miestnu tehliarsku hlinu. Počas získavania hliny bolo ale objavené bohaté ložisko vltavínov.
Prírodné pomery.
Geológia.
Na lokalite sa vltavíny nachádzajú v oblasti nivy a na svahoch údolia Besednického potoka, konkrétne vo miocénnych vrstvách šedozeleného až modravého ílu (iný zdroj charakterizuje matičnú horninu ako ílovité štrkopiesky). Ten dosahuje hrúbku až 4 metre a je tvorený jemnozrnnou zložkou (kaolinit, montmorillonit) a ostrohrannými úlomkami (kremeň, muskovit, živec). Lokalita patrí do morfologickej jednotky Třeboňskej panvy.
Flóra.
Plochu približne jednej tretiny chráneného územia pokrýva kultúrny lesný porast s prevahou smreku a borovice.

</doc>
<doc id="654492" url="https://sk.wikipedia.org/wiki?curid=654492" title="Kláštor Veľká Skalka">
Kláštor Veľká Skalka



</doc>
<doc id="654493" url="https://sk.wikipedia.org/wiki?curid=654493" title="Pútnické miesto Skalka">
Pútnické miesto Skalka



</doc>
<doc id="654494" url="https://sk.wikipedia.org/wiki?curid=654494" title="Jack and Coke">
Jack and Coke

Jack and Coke (tiež nazývaný JD and Coke, Jack Coke alebo Lemmy) je highballový koktail tvorený zmiešaním Jack Daniel’s Tennessee Whiskey s Coca-Colou. Je populárny hlavne na juhu USA. Drink je podávaný najmä s ľadom – niekedy v Old fashioned glass alebo Collins glass – a niekedy v lacnejších nádobách, ako sú jednorazové plastové kelímky. Bourbon and Coke, geneticky viac nazývaný ako Bourbon and Cola, je vlastne ten istý drink, okrem identifikácie konkrétnej značky whisky, kým termín „Jack and Coke“ konkrétne uvádza, že sa používa značka Jack Daniel's. Časť „Coke“ v názve môže naznačovať, že je použitá značka Coca-Cola, ale na americkom Juhu je bežné, že sa na ktorúkoľvek značku koly odkazuje ako na „Coke“.
Považuje sa za nápoj „nízkej kultúry“ a má tendenciu byť nápojom, na ktorý sa spoliehajú milovníci whisky; spravidla sa nevyskytuje v ponukách fine dining reštaurácií a niektoré upmarketové podniky môžu odmietnuť jeho prípravu alebo navrhnúť alternatívy, ak sa to vyžaduje.
V roku 2016, po smrti Lemmyho Kilmistera, odštartovali jeho fanúšikovia kampaň za premenovanie koktailu, kvôli jeho častej konzumácii. Dňa 12. januára 2016 magazín "Food and Beverage" písal o tom, že kombinácia Jack and Coke bola pomenovaná ako „The Lemmy“.

</doc>
<doc id="654496" url="https://sk.wikipedia.org/wiki?curid=654496" title="Taká obyčajná rodinka">
Taká obyčajná rodinka

Taká obyčajná rodinka (v anglickom origináli "The Middle") je americký sitcom o priemernej rodine zo strednej triedy, ktorá žije vo fiktívnom meste Orson v štáte Indiana a prekonáva každodenné problémy bežného života. Úvodný diel seriálu mal premiéru 30. septembra 2009 na americkej stanici ABC. Seriál ma pozitívne ohlasy medzi televíznymi kritiky a získal množstvo nominácií na televízne ceny. Seriál bol na želanie tvorcov ukončený po 9. sérii a 215 epizódach, a hodinové finále malo premiéru 22. mája 2018. 

</doc>
<doc id="654497" url="https://sk.wikipedia.org/wiki?curid=654497" title="MAN/Sodomka/Siemens">
MAN/Sodomka/Siemens

Trolejbusy MAN/Sodomka/Siemens boli spoločnou prácou spoločnosti MAN Norimberg, Sodomka Vysoké Mýto a Siemens Bratislava. Trolejbusy boli určené pre opätovné otvorenie trolejbusovej dopravy v Bratislave v roku 1941.
Konštrukcia.
Vozidlá mali oceľovú konštrukciu s vnútorným dreveným obložením. Na pravej strane karosérie boli umiestnené iba jedny štvordielne skladacie dvere pre cestujúcich (v strednej časti vozidla). Pre vodičov boli určené manipulačné dvere v ľavej bočnici. Sedačky v interiéri boli umiestnené pozdĺžne. Trolejbus bol postavený na podvozku spoločnosti MAN (ktorá vozidlo skompletizovala), karoséria bola vyrobená spoločnosťou Sodomka a elektrickou stýkačovou výzbroj dodal bratislavský závod firmy Siemens. Trolejbus nebol vybavený sťahovačmi.
Dodávky trolejbusov.
V rokoch 1940 a 1941 bolo vyrobených celkom 14 vozidiel.
Posledné trolejbusy MAN-Sodomka-Siemens boli vyradené v Bratislave v roku 1961.

</doc>
<doc id="654498" url="https://sk.wikipedia.org/wiki?curid=654498" title="Zoznam kultúrnych pamiatok v obci Zlatná na Ostrove">
Zoznam kultúrnych pamiatok v obci Zlatná na Ostrove

Toto je zoznam kultúrnych pamiatok v obci Zlatná na Ostrove v okrese Komárno.

</doc>
<doc id="654499" url="https://sk.wikipedia.org/wiki?curid=654499" title="Zoznam kultúrnych pamiatok v obci Zemianska Olča">
Zoznam kultúrnych pamiatok v obci Zemianska Olča

Toto je zoznam kultúrnych pamiatok v obci Zemianska Olča v okrese Komárno.

</doc>
<doc id="654501" url="https://sk.wikipedia.org/wiki?curid=654501" title="Hvojnati vrăh">
Hvojnati vrăh

Hvojnati vrăh (), známy aj pod názvom Ovinati vrăh () je vrch v pohorí Pirin v Blagoevgradskej oblasti v juhozápadnom Bulharsku.
Opis.
Hvojnati vrăh leží v Severnom Pirine, ktorý je najväčším a najvyšším z troch podcelkov pohoria Pirin. Dosahuje výšku a je súčasťou hlavného hrebeňa masívu Severného Pirinu. Severne od vrchu leží vrch Vichren () od ktorého je Hvojnati vrăh oddelený vysokohorským priesmykom Kabata, ktorý tvorí zároveň hranicu medzi mramorovou južnou časťou Severného Pirinu, v ktorej sa nachádza vrch Vichren a mohutnejšou prevažne granitovou (ale zčasti tiež mramorovou) severnou časťou Severného Pirinu. Samotný Hvojnati vrăh je tvorený granitom. Južne od vrchu leží Malăk Vihren () oddelený vysokohorským priesmykom Vlahinski preval (). Juhovýchodným smerom od vrchu sa rozprestiera skupina jazier Hvojnati ezera () a západne sa nachádza skupina jazier Vlahinski ezera ().
Turizmus.
Na Hvojnati vrăh sa dá vystúpiť po trase od horskej chaty Vichren, pričom trasa vedie najskôr popri rieke Bănderica a následne cez vysokohorský priesmyk Kabata po severnom kamenistom svahu na vrchol. Vystúpiť na vrch sa ale dá aj traverzom po hrebeni pohoria, buď zo severu z vrhu Vichren cez priesmyk Kabata, alebo z juhu z vrchu Malăk Vihren cez priesmyk Vlahinski preval.

</doc>
<doc id="654502" url="https://sk.wikipedia.org/wiki?curid=654502" title="Rýchlo a zbesilo (filmová séria)">
Rýchlo a zbesilo (filmová séria)

Rýchlo a zbesilo (angl. "The Fast and the Furious") je filmová séria, ktorú vydala spoločnosť Universal Pictures. Séria zahŕňa dosiaľ 11 vydaných filmov: Rýchlo a zbesilo (2001), Rýchlo a zbesilo 2 (2003),  (2006), Rýchlo a zbesilo 4 (2009), Rýchlo a zbesilo 5 (2011), Rýchlo a zbesilo 6 (2013), Rýchlo a zbesilo 7 (2015), Rýchlo a zbesilo 8 (2017),  (2019), Rýchlo a zbesilo 9 (2021), Rýchlo a zbesilo 10 (2023).

</doc>
<doc id="654503" url="https://sk.wikipedia.org/wiki?curid=654503" title="Zoznam kultúrnych pamiatok v obci Chotín">
Zoznam kultúrnych pamiatok v obci Chotín

Toto je zoznam kultúrnych pamiatok v obci Chotín v okrese Komárno.

</doc>
<doc id="654506" url="https://sk.wikipedia.org/wiki?curid=654506" title="Zoznam slovenských filmov (2010 – 2019)">
Zoznam slovenských filmov (2010 – 2019)

Zoznam slovenských filmov (20102019) obsahuje slovenské hrané, animované či dlhometrážne dokumentárne, filmy a koprodukčné filmy s účasťou Slovenska, ktoré mali premiéru v dekáde rokov 2010 až 2019. Filmy sú zoradené chronologicky podľa dátumu ich premiéry.
Významná časť slovenskej kinematografie z 10. rokov 21. storočia pochádza z koprodukcie s inými krajinami, pričom najväčší podiel zaberajú koprodukcie s Českom, či už vo forme majoritných alebo minoritných slovenských koprodukcií.

</doc>
<doc id="654509" url="https://sk.wikipedia.org/wiki?curid=654509" title="Malăk Vihren">
Malăk Vihren

Malăk Vihren (), do roku 1989 Muratov vrăh () je vrch v pohorí Pirin v Blagoevgradskej oblasti v juhozápadnom Bulharsku.
Opis.
Malăk Vihren leží v Severnom Pirine, najväčšom a najvyššom z troch podcelkov pohoria Pirin. Dosahuje výšku a je súčasťou hlavného hrebeňa. Nachádza sa v severnej časti Severného Pirinu, ktorá je z väčšej časti tvorená granitom. Samotný vrch Malăk Vihren je tvorený mramorom. Severne od vrchu leží Hvojnati vrăh (), od ktorého je oddelený vysokohorským priesmykom Vlahinski preval, južným smerom leží horský chrbát Dončovi karauli (). Východným smerom od vrchu sa rozprestiera skupina jazier Hvojnati ezera (). Malăk Vihren je pyramídového tvaru, so stenami smerujúcimi na sever, juh, západ a východ. V zimnom období sa na vrchu často vyskytujú lavíny. Vrch bol pomenovaný názvom Malăk Vihren, pretože tvarovo pripomína najvyšší vrch pohoria Pirin - Vichren.
Turizmus.
Na Malăk Vihren sa dá vystúpiť po hrebeni pohoria; zo severu z vrchu Hvojnati vrăh cez priesmyk Vlahinski preval, rovnako tak po hrebeni z južného smeru.

</doc>
<doc id="654512" url="https://sk.wikipedia.org/wiki?curid=654512" title="Roháčske sedlo">
Roháčske sedlo

Roháčske sedlo () je sedlo v hlavnom hrebeni Súľovských vrchov. Leží západne od obce Podhorie. Nachádza sa v ChKO Strážovské vrchy. Lokalitou prechádza Medzinárodná diaľková turistická trasa E3.
Poloha.
Nachádza sa vo východnej časti Súľovských vrchov, v geomorfologickom podcelku Súľovské skaly. Leží v Žilinskom kraji, na hranici okresov Žilina a Bytča. Východná časť hrebeňa zasahuje na katastrálne územie obce Podhorie, západná do katastra obce Súľov-Hradná. 
Severne leží vrch Roháč (), južným smerom vrch Kečka (). Východnú časť hrebeňa a sedla odvodňujú prítoky Lietavského potoka do Rajčanky, západné svahy odvodňuje riečka Hradnianka do Váhu. 
Opis.
Z východnej strany je od lokality "Pod Dubovcom" do sedla vybudovaná krížová cesta. V sedle je vybudovaný prístrešok a z blízkeho okolia sú možné výhľady na časť Súľovských vrchov a obec Súľov.
Prístup.
Sedlom vedie hlavný hrebeň a ním vedúca Medzinárodná diaľková turistická trasa E3 v trase zeleno značeného turistického chodníka.

</doc>
<doc id="654514" url="https://sk.wikipedia.org/wiki?curid=654514" title="Die Woody’s">
Die Woody’s

Die Woody’s alebo Die Woodys bolo šlágrové duo s krátkou životnosťou, ktoré pôsobilo 80. rokoch 20. storočia. Preslávili sa v 10. rokoch 21. storočia prostredníctvom televízneho vystúpenia so skladbou „Fichtl’s Lied“ uverejneného na internete.
História.
Skupina pozostávala z Pascala Marshalla, syna Tonyho Marshalla, a jeho kamaráta Thomasa Maiera. Lyrický koncept Die Woody’s sa točil okolo lesného čarodejníka „Fichtla“, ktorý mal varovať ľudí pred odumieraním lesa a bol k dispozícii aj ako merchandisová figúrka. Album produkovaný Tonym Marshallom s názvom "Die Welt der Woody’s" vydalo v roku 1984 vydavateľstvo Teldec.
Nahrávka z relácie "Die Superhitparade der Volksmusik", v ktorej Die Woody’s predstavili svoj singel „Fichtl’s Lied“, sa stala slávnou v roku 2010, keď bola zverejnená na YouTube. V roku 2017 vyšla nová verzia skladby „Fichtl’s Lied“.

</doc>
<doc id="654520" url="https://sk.wikipedia.org/wiki?curid=654520" title="Kinnarps Arena">
Kinnarps Arena



</doc>
<doc id="654521" url="https://sk.wikipedia.org/wiki?curid=654521" title="Štátny znak Československej socialistickej republiky">
Štátny znak Československej socialistickej republiky

Štátny znak Československej socialistickej republiky bol štátnym znakom ČSR medzi rokmi 1960 až 1990.
Dejiny znaku.
V 50. rokoch 20. storočia sa v Česko-Slovensku začalo uvažovať o doplnení nových štátnych znakov. 16. októbra 1955 bol na vojenských plavidlách nahradený Malý štátny znak päťcípou červenou komunistickou hviezdou s levom z Malého štátneho znaku.
S premenovaním Česko-Slovenska 1960 (na Československú socialistickú republiku) sa určil len jeden štátny znak, a to "Štátny znak Československej socialistickej republiky". Znak bol používaný až do 23. apríla 1990.
Opis.
Štátny znak mal tvar pavézskeho štítu. Znak ozdobovalo červené pozadie, na ktorom bol biely dvojchvostý lev. Na jeho hrudi sa nachádzal novozavedený štátny znak Slovenskej socialistickej republiky. Modrý vrch znázorňoval Kriváň a žltá horiaca vatra Slovenské národné povstanie. Nad levom sa nachádzala červená komunistická hviezda so žltým rámom. Autorom znaku bol Milan Hegar.
Úradný opis štátneho znaku bol podľa Ústavy Československej socialistickej republiky nasledovný:

</doc>
<doc id="654523" url="https://sk.wikipedia.org/wiki?curid=654523" title="Hagia Eiréné">
Hagia Eiréné

Hagia Eiréné (iné názvy pozri nižšie) je stavba v dnešnom Istanbule, v Turecku. Pôvodne slúžila ako kresťanský byzantský chrám zasvätený Božiemu Mieru.
Dnešná budova vznikla za vlády Justiniána I., no neskôr prešla početnými zmenami. Po roku 1453 (dobytie Konštantínopola Osmanmi) slúžila budova ako vojenský sklad janičiarov (arzenál) a nikdy nebola premenená na mešitu. Dnes slúži ako múzeum a koncertná sála. Budova sa nachádza na prvom nádvorí paláca Topkapi.
História.
Podľa tradície bol pôvodný chrám vystavaný už pred vládou cisára Konštantína I., ktorý ho mal len zväčšiť a zasvätiť Božiemu mieru. Pred výstavbou a vysvätením prvého (nie dnešného) chrámu Hagie Sofie (360) slúžil ako hlavný katedrálny chrám v meste. Svoj význam si zachoval aj v nasledujúcom období, keď v ňom slúžil rovnaký klér ako v susednej Sofii. Je možné, že sa v chráme konal Prvý konštantínopolský koncil, a že po požiari Hagie Sofie v roku 440 slúžil dočasne opäť ako hlavný biskupský chrám.
Počas povstania Niká v roku 532 bol výrazne poškodený, čo cisár Justinián I. využil na jeho prestavbu v duchu novej byzantskej architektúry. V roku 740 chrám postihlo zemetrasenie. Pravdepodobne za vlády Konštantína V. bol výrazne prebudovaný. Z obrazoboreckého obdobia sa zachovala vzácna mozaiková výzdoba znázorňujúca jednoduchý kríž.
V období neskorších byzantských dejín sa chrám spomína menej. Po roku 1453 nebol ako jeden z mála kresťanských kostolov v Konštantínopole premenený na mešitu. Budova bola využívaná janičiarmi ako sklad vojenského materiálu a bola prezývaná "İç Cebehane". V 19. storočí sa stala múzeom. Okrem iného do nej bolo premiestnených niekoľko purpurových cisárskych sarkofágov a reťaz, ktorá bola kedysi natiahnutá cez Zlatý roh a chránila mesto z mora. V roku 1939 bola Hagia Eiréné pridružená k múzeu Hagia Sofia, no voľný prístup do nej bol zavedený až od roku 2014.
Architektúra a umelecká výzdoba.
Ide o druhý najväčší dodnes stojaci byzantský chrám v Istanbule (Chrám svätých Apoštolov bol zbúraný v 15. storočí). Spája v sebe prvky byzantského umenia z justiniánskeho obdobia (spodná časť budovy) a prvky z obdobia neskorších renovácií (najmä úpravy z obdobia obrazoborectva po roku 740, no i osmanské). Plán budovy tak kombinuje trojloďovú baziliku s budovou s centrálnym plánom a kupolou. Druhá, slepá kupola sa nachádza na západnej strane lode chrámu, ktorú delí na dve časti. Loď bola zrejme pôvodne kratšia a mala zaklenutie. Arkádové stĺporadia oddeľujú hlavný priestor od bočných lodí a pôvodne niesli tribúny. Na západe sa nachádza poschodový nartex, ktorý bol tiež prerobený.
Chrám má ako jeden z mála raných byzantských chrámov zachované átrium a synthronon (polkruhová stupňovitá amfiteátrová štruktúra na sedenie) so šiestymi radami. V chráme sa nachádza niekoľko stĺpov z justiniánskeho obdobia, niektoré boli ale vymenené Osmanmi. Zachovala sa tiež časť mozaikovej výzdoby. Najzachovanejší je čierny kríž na zlatom podklade. Mozaika je umiestnená v apside chrámu a je ohraničená oblúkovitou ozdobnou bordúrou s citátmi zo Starého zákona. Ide o jeden z mála príkladov zachovanej mozaiky z obrazoboreckého obdobia. Zvyšky mozaiky sú aj v nartexe. V južnej uličke sa nachádza nefigurálna freska.

</doc>
<doc id="654524" url="https://sk.wikipedia.org/wiki?curid=654524" title="Lemmy">
Lemmy

Lemmy môže byť:

</doc>
<doc id="654525" url="https://sk.wikipedia.org/wiki?curid=654525" title="Hagia Irena">
Hagia Irena



</doc>
<doc id="654526" url="https://sk.wikipedia.org/wiki?curid=654526" title="Chrám svätej Ireny">
Chrám svätej Ireny



</doc>
<doc id="654527" url="https://sk.wikipedia.org/wiki?curid=654527" title="Hagia Eirene">
Hagia Eirene



</doc>
<doc id="654528" url="https://sk.wikipedia.org/wiki?curid=654528" title="Aya İrini">
Aya İrini



</doc>
<doc id="654529" url="https://sk.wikipedia.org/wiki?curid=654529" title="Die Woodys">
Die Woodys



</doc>
<doc id="654530" url="https://sk.wikipedia.org/wiki?curid=654530" title="Trollface">
Trollface

Trollface () je kresba, ktorú v roku 2008 vytvoril Carlos Ramirez v grafickom editore Microsoft Skicár. Prvýkrát ju uverejnil na DeviantArte pod prezývkou "Whynne" ako súčasť komiksu. Trollface sa stal onedlho internetovým mémom a symbolom trollingu.
Carlos Ramirez vďaka tejto kresbe zarobil 100 000 dolárov.

</doc>
<doc id="654532" url="https://sk.wikipedia.org/wiki?curid=654532" title="Vetra/ČKD">
Vetra/ČKD

Vetra/ČKD je označenie trolejbusu, ktorý vznikol inštaláciou česko-slovenskej elektrickej výzbroje spoločnosti ČKD do francúzskej karosérie vyrobenej spoločnosťou Vetra.
Konštrukcia.
Po druhej svetovej vojne nastal nedostatok nových trolejbusov. Jedným z dôvodov bolo aj zbombardovanie automobilky Praga, ktorá tak nemohla realizovať svoj nový typ trolejbusu (Praga TB 2). Preto sa pristúpilo k dovozu trolejbusových karosérii Vetra z Francúzska. V Česko-Slovensku do nich bola nainštalovaná elektrická výzbroj ČKD, pôvodne určená práve pre nerealizovaný trolejbus Praga.
Vetra/ČKD je dvojnápravový trolejbus so samonosnou karosériou. Tá bola umiestnená na ráme, kde sa nachádzala aj väčšina elektrickej výzbroje. Kostra vozidla, zvnútra i zvonka oplechovaná, bola zvarená zo špeciálnych oceľových profilov. Interiér bol navyše obložený nalakovanou preglejkou. V pravej bočnici vozidla sa nachádzali troje skladacie dvere (zadné štvorkrídlové, ostatné dvojkrídlové). Sedačky v interiéri boli umiestnené pozdĺžne.
Dodávky trolejbusov.
V rokoch 1948 až 1950 bolo vyrobených celkom 35 vozidiel. 

</doc>
<doc id="654536" url="https://sk.wikipedia.org/wiki?curid=654536" title="Liga národov UEFA">
Liga národov UEFA

Liga národov UEFA je európska reprezentačná futbalová súťaž poriadaná organizáciou UEFA, ktorá sa hrá od septembra 2018 a z prevažnej časti nahradila systém priateľských stretnutí.
História.
Vznik Ligy národov bol jednomyseľne schválený 27. marca 2014 na zasadnutí kongresu UEFA v kazašskej Astane.
Formát.
Pôvodný formát.
Podľa pôvodného formátu bolo 55 národných tímov UEFA rozdelených podľa výkonnosti do štyroch divízií (nazvaných "Ligy"), medzi ktorými sa malo postupovať a zostupovať: 12 tímov v Lige A, 12 tímov v Lige B, 15 tímov v Lige C a 16 tímov v Lige D. v každej divízii sa vytvorili štyri skupiny (tri alebo štyri tímy v každej skupine) a hrajú sa navzájom doma a vonku. Každá sezóna Ligy národov UEFA sa bude odohrávať od septembra do novembra vždy v párnom roku a v júni nasledujúceho nepárneho roka bude Finále Ligy národov (Ligy A), čo znamená, že víťaz Ligy národov UEFA bude korunovaný každé dva roky.
Úprava formátu od sezóny 2020/2021.
Po skončení prvej sezóny sa UEFA rozhodla od sezóny 2020/2021 upraviť formát Ligy národov. Nová štruktúra ligy zahŕňa 16 tímov v Ligách A, B a C a 7 tímov v Lige D.
Prechod na novší formát nastal vykonaním niekoľkých jednorazových zmien po sezóne 2018/2019: pozastavením zostupov tímov umiestnených na posledných miestach v skupinách, postupom dvoch najlepších tímov zo skupín v Ligách C a D (namiesto jedného z každej skupiny) a postupom najlepšieho mužstva z tretieho miesta v Lige D.
Táto zmena formátu nasledovala po procese kolektívnych konzultácií, v rámci ktorého všetky národné asociácie UEFA zopakovali svoj úmysel ďalej znížiť počet priateľských zápasov. Počet súťažných zápasov sa zvýšil zo 138 na 162, čím sa zvýšila komerčná hodnota a divácka atraktivita súťaže. Všetky tímy v tej istej skupine odohrajú posledný zápas súčasne, aby sa zvýšila spravodlivosť. Viac zápasov sa odohrá v ligách A a B, pričom tieto dve ligy teraz zahŕňajú súťažné zápasy medzi 32 najlepšími národnými asociáciami UEFA, namiesto predchádzajúceho systému, kde ligy A a B združujú iba 24 najvyššie postavených národných asociácií UEFA.
Finálový turnaj Ligy národov.
V najvyššej divízii, Lige A, každý víťaz skupiny pokračuje na Finálový turnaj Ligy národov s dvoma semifinále, zápasom o tretie miesto a jedným finále, ktoré rozhoduje o tom, ktorý tím sa stane víťazom Ligy národov UEFA.
Postupy a zostupy.
Tímy môžu tiež postupovať a zostupovať do vyššej alebo nižšej ligy. Od sezóny 2020/2021 automaticky postúpi každý víťaz skupiny v Ligách B, C a D do nasledujúcej vyššej ligy pre ďalšiu sezónu. Každé mužstvo, ktoré sa umiestnilo na poslednom mieste vo svojej skupine v Ligách A a B, automaticky zostupuje do nasledujúcej nižšej ligy. Nakoľko Liga C má štyri skupiny, zatiaľ čo Liga D iba dve, dva tímy z Ligy C, ktoré majú vypadnúť, budú určené zápasmi play-out. Na základe celkového poradia Ligy národov tímov na štvrtom mieste bude najlepšie umiestnené mužstvo čeliť štvrtému mužstvu a druhé mužstvo tretiemu mužstvu. Hrajú sa dve dvojice zápasov doma-vonku, (vyššie umiestnený tím bude hostiť odvetu). Dva tímy, ktoré strelia spolu viac gólov, zostanú v Lige C, zatiaľ čo porazené tímy zostúpia do Ligy D.
Výkony tímov podľa sezóny.
↑ Postupuje do vyššej ligy&lt;br&gt;= Ostáva v rovnakej lige&lt;br&gt;↓ Zostupuje do nižšej ligy

</doc>
<doc id="654538" url="https://sk.wikipedia.org/wiki?curid=654538" title="Zoznam kultúrnych pamiatok v obci Krškany">
Zoznam kultúrnych pamiatok v obci Krškany

Toto je zoznam kultúrnych pamiatok v obci Krškany v okrese Levice.

</doc>
<doc id="654539" url="https://sk.wikipedia.org/wiki?curid=654539" title="Podenka nížinná">
Podenka nížinná

Podenka nížinná () je druh hmyzu z radu podenky. Na Slovensku patrí medzi ohrozené druhy. Je označená za druh národného významu, jej spoločenská hodnota predstavuje 50 eur.
Opis.
Telo je dlhé 16 mm, predné krídlo samčeka 12 mm, samičky 15 mm. Lieta v auguste a začiatkom septembra, často vo veľkom množstve na brehoch väčších nížinných riek.
Výskyt.
Podenka nížinná sa vyskytuje v teplejších pomaly tečúcich riekach. Žije zahrabaná v sedimente, kde je vystavená 
vplyvu znečisťujúcich látok, preto jej výskyt indikuje určitý stupeň narušenia nížinných riek.
Larvy žijú v dolných a stredných tokoch väčších riek, kde si v bahnitom či piesočnom dne vyhrabávajú vodorovné chodbičky. 

</doc>
<doc id="654540" url="https://sk.wikipedia.org/wiki?curid=654540" title="Zoznam kultúrnych pamiatok v obci Dolné Obdokovce">
Zoznam kultúrnych pamiatok v obci Dolné Obdokovce

Toto je zoznam kultúrnych pamiatok v obci Dolné Obdokovce v okrese Nitra.

</doc>
<doc id="654541" url="https://sk.wikipedia.org/wiki?curid=654541" title="Ephoron virgo">
Ephoron virgo



</doc>
<doc id="654542" url="https://sk.wikipedia.org/wiki?curid=654542" title="Polymitarcis virgo">
Polymitarcis virgo



</doc>
<doc id="654545" url="https://sk.wikipedia.org/wiki?curid=654545" title="Vlahinski preval">
Vlahinski preval

Vlahinski preval () je horské sedlo v pohorí Pirin v Blagoevgradskej oblasti v juhozápadnom Bulharsku.
Opis.
Vlahinski preval sa nachádza v nadmorskej výške medzi vrchmi Hvojnati vrăh () na severe a Malăk Vihren () na juhu v hlavnom hrebeni Severného Pirinu, najväčšieho a najvyššieho z troch podcelkov pohoria Pirin. Sedlo je dlhé niekoľko stoviek metrov s nevýraznou deniveláciou. Hrebeň je v tejto časti veľmi členitý, na niektorých miestach strmý s množstvom kamenných blokád, husto zarastený kosodrevinou a jalovcom. Tvorí hranicu medzi niekoľkými karmi, ktorými sú Vlachinski cirkus () a Georgijski cirkus () na západ a Bănderiški cirkus () na východ od sedla.
Turizmus.
Vlahinski preval je východiskovým bodom pre výstupy na vrchy "Hvojnati vrăh" a "Malăk Vihren", ako aj pre zostupy do ľadovcových kotlov "Vlachinski cirkus", "Georgijski cirkus" a "Bănderiški cirkus". Najľahšie je Vlahinski preval dostupný po trase od horskej chaty Vichren. Sedlo je z dôvodu členitosti terénu, hustoty porastu a skalistého rázu pomerne obtiažne schodné.

</doc>
<doc id="654547" url="https://sk.wikipedia.org/wiki?curid=654547" title="JaTB-3">
JaTB-3

JaTB-3 (rusky "ЯТБ-3") bol dvojpodlažný trolejbus vyrobený Jaroslavským automobilovým závodom, ktorý bol prevádzkovaný v Moskve v rokoch 19391953.
História vzniku.
Začiatkom 30. rokov 20. storočia jazdili ulicami niektorých európskych miest dvojpodlažné trolejbusy. Myšlienka vtesnať do jedného vozidla viac cestujúcich bola príťažlivá aj pre organizátorov moskovskej dopravy.
V lete 1937 boli do Sovietskeho zväzu dodané zo Spojeného kráľovstva dva trojnápravové trolejbusy od výrobcu AEC (Associated Equipment Company). Jeden z nich bol dvojpodlažný. Podľa vzoru tohto vozidla postavil Jaroslavský automobilový závod desať dvojpodlažných vozidiel vlastnej konštrukcie, ktoré boli označené JaTB-3.
Prevádzka.
Prvý exemplár vyšiel na trať 26. júla 1938. Vyšiel na úplne novú trať na súčasnej triede Mieru. Výška trolejovej siete a otázky spoľahlivosti trolejbusu významne ovplyvnili výšku celého vozidla. Celokovová karoséria trolejbusu bola 9,4 metra dlhá a 4,7 metra vysoká. Na rozdiel od JaTB-1, u ktorého bola výška vnútri salónu pre cestujúcich 1 915 mm, pri JaTB-3 bola výška v spodnom podlaží 1 795 mm a na hornom podlaží 1 770 mm. V spodnom podlaží bolo 40 miest pre sediacich cestujúcich, v hornom podlaží 32. Maximálna obsaditeľnosť bola 100 cestujúcich. Pri celkovej hmotnosti 10 740 kg dosahoval trolejbus rýchlosti 55 km/h.
Dohromady bolo v Jaroslavskom automobilovom závode dokončených desať trolejbusov tohto typu, posledný v roku 1939. Vozidlo malo len jediné dvere pre cestujúcich, čo zďaleka nestačilo pre pohotovú výmenu cestujúcich v zastávkach. Jeden trolejbus bol neskôr vo výrobnom závode rekonštruovaný a boli dosadené ešte jedny dvere.
Prevádzkové skúsenosti ukázali, že táto konštrukcia nie je vhodná pre predpokladané použitie. Ďalšie trolejbusy už vznikali ako jednopodlažné, určené pre väčší počet hlavne stojacich cestujúcich. Dvojpodlažné trolejbusy sa ukázali ako slepá ulička a vývoj išiel smerom k článkovým vozidlám. Té sa ale v bývalom Sovietskom zväze objavili až na konci 50. rokov 20. storočia z produkcie podniku „SVARZ“ (Sokolničeskij VAgonoRemontnyj Zavod; tj. Opravárenské dielne vozidiel MHD v moskovskej štvrti Sokolniky). Do súčasnosti sa žiadny z trolejbusov JaTB-3 nezachoval.

</doc>
<doc id="654550" url="https://sk.wikipedia.org/wiki?curid=654550" title="Richman (rozlišovacia stránka)">
Richman (rozlišovacia stránka)

Richman môže byť:

</doc>
<doc id="654553" url="https://sk.wikipedia.org/wiki?curid=654553" title="Vezikula">
Vezikula

Vezikula je názov pre štruktúru vo vnútri alebo mimo bunky, ktorá je ohraničená (fosfo)lipidovou dvojvrstvou. Sú podobné micelám, ktoré však majú len jednu vrstvu.
Vezikuly vznikajú pri príjme, výdaji alebo transporte materiálov v bunke. Môžu sa zlúčiť s plazmatickou membránou, aby sa ich obsah preniesol do bunky alebo mimo nej, a aj s organelami v bunke pri transporte materiálov pre ne. Majú viaceré významné využitia pre bunku, lebo vo vnútri majú iné zlúčeniny než sú priamo v cytozole bunky. Medzi ich funkcie patrí metabolizmus a transport materiálov, ale aj ovplyvňovanie niektorých reakcií v bunke. Alzheimerova choroba, neurologické aj metabolické choroby sa spájajú s nesprávnym priebehom vezikulárneho transportu.
Transport.
Niektoré vezikuly vznikajú z membrány endoplazmatického retikula a iné vytvára bunková stena – zabratím materiálu, ktorý sa nachádza mimo bunky. Na stavbu vezikuly sa používa niekoľko molekúl, medzi ktoré patria klatrín, COPI a COPII. 
Vnútri v bunke prenášajú potrebné zlúčeniny a vezikula sa označí receptorom, aby iné receptory poznali, aké látky prenáša. Na vonkajšej strane vezikuly sa nachádzajú takzvané v-SNARE receptory ("v" ako "vezikulové") a na cieľovom mieste v bunke sa nachádzajú takzvané t-SNARE receptory ("t" ako "target", angl. "cieľové"). Tieto receptory sú schopné navzájom sa rozpoznať a naviazať na seba. Vďaka tomu sa prenesia na danú membránu len konkrétna látka. Je potreba veľký počet SNARE receptorov, lebo aj prenášaný počet rôznych látok v bunke je mimoriadny. Niekedy môže byť prenášaných niekoľko látok zároveň, čo sa označuje ako multivezikulárny transport. Vezikuly sa umiestnia za sebou v tzv. multivezikulárnom telese – endozóme – a sú nasmerované na spoločné cieľové miesto, kde sa rozlíšia pomocou receptorov. Len vezikula, ktorá je prvá v poriadí, má receptory určujúce cieľové miesto pre transport.
Nielen význam (multi)vezikulárneho transportu vyvoláva snahy o vysvetlenie jeho vzniku v organizmoch. Vážnym impulzom najmä v posledných rokoch boli zástancovia hnutia inteligentného dizajnu, ktorý ho označujú za prípad mechanizmu tzv. „nezjednodušiteľnej zložitosti“ a preto tvrdia, že nie je možné, aby bol vytvorený nikým neriadenými, čisto materialistickými (evolučnými) procesmi. Práve to, že pozostáva z viacerých závislých a prepojených etáp v čase a aj prepojených častí, ho robí náročným na vysvetlenie náhodným vznikom. Receptor na vezikule je „nadbytočný“ a „nevýhodný“ pre bunku pri začiatku procesu, význam má až v cieli, ale na začiatku nie je jasné, že je tento receptor potrebný. Ani cieľový receptor nemá prečo vznikať, lebo „nevie“, že sa transportovaná látka označí príslušným v-SNARE, ktorý rozoznáva. Zatiaľ neboli ešte vyvinuté prijateľné riešenia vzniku multivezikulárneho transportu.

</doc>
<doc id="654555" url="https://sk.wikipedia.org/wiki?curid=654555" title="Bănderiški čukar">
Bănderiški čukar

Bănderiški čukar () je vrch v pohorí Pirin v Blagoevgradskej oblasti v juhozápadnom Bulharsku.
Opis.
Bănderiški čukar leží v Severnom Pirine, najväčšom a najvyššom z troch podcelkov pohoria Pirin. Dosahuje výšku s ktorou sa stáva najvyšším vrchom pohoria Pirin juhovýchodne od Vichrenu a je súčasťou hlavného hrebeňa. Dvíha sa v najjužnejšom bode horského venca, ktorý je tvorený samotným vrchom a horským chrbtom "Dončovi karauli". Nachádza sa v severnej časti Severného Pirinu, ktorá je z väčšej časti tvorená granitom z ktorého je utvorený aj samotný "Bănderiški čukar". Severozápadným smerom od vrchu sa na hlavnom hrebeni nachádzajú vrchy Dončovi karauli () a Malăk Vihren (), východným smerom sa dvíha nepomenovaná kóta dosahujúca nadmorskej výšky . Na sever od vrchu sa rozprestiera ľadovcový kotol Bănderiški cirkus (). Pri vrchu Bănderiški čukar sa od hlavného hrebeňa smerom na juh oddeľuje nepomenovaný chrbát na ktorom sa nachádza vrch Bašlijski čukar () dosahujíci výšky . Vrch je v dolných častiach trávnato–kamenitý, neskôr vo vyšších partiách skalistý. Na vrchole sa nachádza kovový kríž, vedľa ktorého je vybudovaný malý výklenok v ktorom sa nachádza ikona svätej Bohorodičky.
Turizmus.
Bănderiški čukar je ťažko dostupný, napriek tomu je obľúbeným turistickým cieľom a je hojne navštevovaný. Najlahší výstup na vrchol vedie trasou od horskej chaty Vichren cez ľadovcový kotol "Bănderiški cirkus", sedlo Bănderiška porta () a následne po hlavnom hrebeni pohoria cez nepomenovanú kótu v nadmorskej výške a vrch "Dončovi karauli" po severozápadnom svahu na vrchol.

</doc>
<doc id="654579" url="https://sk.wikipedia.org/wiki?curid=654579" title="Liberty (album)">
Liberty (album)

Liberty je šiestym štúdiovým albumom britskej legendy Duran Duran, ktoré vyšlo v roku 1990 u EMI / Capitol Records.
O albume.
"Liberty" je zároveň prvým albumom Duran Duran, na ktorom sa priznáva autorstvo skladieb mimo pôvodných piatich členov kapely. K trojici Simon Le Bon, Nick Rhodes a John Taylor pribudli gitarista Warren Cuccurullo a bubeník Sterling Campbell, ktorí sa v danom období stali stálymi členmi kapely a získali tak spoluautorské práva. Album sa síce dostalo na 9. miesto UK rebríčka, no vo všeobecnosti nie je považované za úspešné a bolo prvým albumom, ktoré Duran Duran nepodporili koncertným turné. Napriek nepriazni kritiky i časti fanúšikovskej základne "Liberty" obsahuje veľa skutočne dobrých skladieb, ktoré patria k tomu najlepšiemu čo skupina nahrala.
Zoatava.
Duran Duran
Ďalší hudobníci

</doc>
<doc id="654581" url="https://sk.wikipedia.org/wiki?curid=654581" title="FBW/BBC">
FBW/BBC

FBW/BBC je označenie typu trolejbusu, ktorý vznikol inštaláciou elektrickej výzbroje BBC do karosérie vyrobenej švajčiarskou firmou Tüscher.
Konštrukcia.
FBW/BBC je dvojnápravový trolejbus podvozkovej konštrukcie. Na jeho výrobe sa podieľalo niekoľko spoločností. Podnik Franz Brozincević, Wetzikon (FBW) vyrobil podvozok, na ktorý dodal karosérii podnik Tüscher, Zürich. Elektrická výzbroj pochádzala od spoločnosti Brown, Boveri &amp; Cie (BBC). Konštrukčne sa trolejbusy príliš nelíšili od vozidiel FBW/Oerlikon. Výnimkou bola absencia manipulačných dverí pre vodiča, ktoré boli nahradené plnohodnotnými dverami pre cestujúcich. Trolejbus tak mal troje skladacie dvere (zadné štvorkrídlové, ostatné dvojkrídlové).
Pre zlínskú prevádzku bolo vyrobených šesť vozidiel. Prvé tri vznikli vo Švajčiarsku, ostatné boli zostavené česko-slovenskými mechanikmi.

</doc>
<doc id="654583" url="https://sk.wikipedia.org/wiki?curid=654583" title="Štátny znak Protektorátu Čechy a Morava">
Štátny znak Protektorátu Čechy a Morava

Protektorát Čechy a Morava mal dve úradne uznané štátne znaky – menší a väčší. Oba znaky boli zavedené podľa "nariadenia č. 222/1939 Sb." z 19. septembra 1939. 
Menší štátny znak Protektorátu Čechy a Morava.
Menší štátny znak Protektorátu Čechy a Morava sa podobal na malý štátny znak Česko-Slovenska s tým rozdielom, že bol z hrudi leva odstránený slovenský znak a štýl kresby českého leva bol mierne pozmenený. 
Podľa "Zbierky zákonov a nariadení Protektorátu Čechy a Moravy" ("Sbírka zákonů a nařízení Protektorátu Čechy a Morava") znie opis menšieho štátneho znaku nasledovne:
Väčší štátny znak Protektorátu Čechy a Morava.
Väčší znak Protektorátu Čechy a Morava má tvar štítu, ktorý je rozdelený na štyri časti. V hornom ľavom a dolnom pravom rohu sa nachádza dvojchvostý český lev na červenom pozadí, zatiaľčo v hornom pravom a dolnom ľavom rohu naopak moravská orlica na modrom pozadí. 
Väčší štátny znak sa objavil aj na štandarde prezidenta.
Podľa "Zbierky zákonov a nariadení Protektorátu Čechy a Moravy" ("Sbírka zákonů a nařízení Protektorátu Čechy a Morava") znie opis väčšieho štátneho znaku nasledovne:

</doc>
<doc id="654586" url="https://sk.wikipedia.org/wiki?curid=654586" title="Zoznam kultúrnych pamiatok v obci Urmince">
Zoznam kultúrnych pamiatok v obci Urmince

Toto je zoznam kultúrnych pamiatok v obci Urmince v okrese Topoľčany.

</doc>
<doc id="654590" url="https://sk.wikipedia.org/wiki?curid=654590" title="Projekt 885 Jaseň">
Projekt 885 Jaseň

Projekt 885 Jaseň je trieda ruských ponoriek s jadrovým pohonom používaná ruským námorníctvom. Ide o triedu ponoriek štvrtej generácie, ktorú vyvinuli v SPMBM Malachit.
Jaseň predstavuje najpokročilejší projekt v oblasti výstavby ruských vojenských plavidiel. Ani jeden zo systémov, komponentov a mechanizmov v ponorkách triedy Jaseň nebol nikdy použitý v inej ruskej ponorke. Zároveň však ide aj o najdrahšie plavidlá ruského námorníctva. Náklady na prvú ponorku Severodvinsk boli 47 miliárd rubľov, čo v roku 2015 predstavovalo asi 1,6 miliardy amerických dolárov. Kazaň už stála 110 miliárd rubľov, čo bolo v prepočte 3,6 miliardy amerických dolárov. 
Vznik a vývoj.
Vývojové práce na ponorkách štvrtej generácie sa v Sovietskom zväze rozbehli v roku 1977. Do vytvorenia návrhu novej ponorky sa zapojili všetky tri sovietske konštrukčné kancelárie. Konštrukčná kancelária Rubin pracovala na ponorke s protilodnými krídlatými raketami, Lazurit rozpracoval návrh špecializovanej protilodnej ponorky s jadrovým pohonom a konštruktéri z kancelárie Malachit začali vyvíjať viacúčelovú ponorku, ktorá nakoniec dostala názov Jaseň.
Neustále zvyšovanie nákladov na ponorky novej generácie však nakoniec viedlo k tomu, že sovietska armáda sa rozhodla spojiť všetky tri projekty do jedného a vytvoriť prvú viacúčelovú ponorku. Za základ pre novú triedu ponoriek bol vybraný projekt Jaseň z konštrukčnej kancelárie Malachit. V roku 1985 bola výstavba ponoriek projektu 855 zahrnutá do programu výstavby flotily na nasledujúcich 10 rokov, pričom sa plánovalo postaviť celkovo až 30 ponoriek tejto triedy.
Technický návrh ponorky bol pripravený na konci osemdesiatych rokov, ale kvôli novým požiadavkám velenia sovietskeho námorníctva musel byť prepracovaný. V roku 1989 bolo totiž rozhodnuté, že ponorky projektu 885 budú vyzbrojené krídlatými raketami Onix a Granat. Konečný návrh nového plavidla tak bol pripravený až začiatkom 90. rokov, avšak v tom čase došlo k rozpadu ZSSR a nad výstavbou novej revolučnej ponorky visel veľký otáznik. Napriek všetkým politickým a ekonomickým ťažkostiam bola 21. decembra 1993 v lodeniciach Sevmaš slávnostne spustená stavba prvej ponorky triedy Jaseň - Severodvinsk.
Spustenie tejto ponorky na vodu bolo naplánované na rok 1996, ale v skutočnosť bola nakoniec celkom iná. Práce na výstavbe ponorky boli v roku 1996 úplne zastavené v dôsledku nedostatku finančných prostriedkov. Keď sa začiatkom nového storočia projekt opäť rozbehol, ukázalo sa, že mnoho prvkov vybavenia ponorky už bolo zastaraných. Okrem toho vznikli ťažkosti s dodávateľskými podnikmi, ktoré sa po rozpade ZSSR buď ocitli v zahraničí alebo jednoducho prestali existovať.
Do projektu bolo vnesených viacero úprav a výstavba ponorky sa opäť rozbehla v roku 2004. Dňa 24. júna 2010 bola ponorka konečne spustená na vodu. Nasledujúci rok sa začali jej skúšky, ktoré spolu s úpravami trvali tri roky. Popri tom prebiehal vývoj a testovanie riadených rakiet Oniks a Kaliber, ktoré sa mali stať hlavnou výzbrojou ponoriek triedy Jaseň. K zaradeniu ponorky Severodvinsk do služby (konkrétne v Severomorskej flotile) došlo 17. júla 2014.
V roku 2009 sa začala výstavba ponorky K-561 Kazaň, ktorá bola spustená na vodu o osem rokov neskôr. Táto ponorka mala byť dodaná ruskému námorníctvu v roku 2019, ale počas zimnej fázy skúšok bolo zistené, že množstvo pomocných jednotiek a zostáv lode nespĺňa požiadavky ruského ministerstva obrany. Podľa zdroja vojensko-priemyselného komplexu budú úpravy a testovanie trvať celý rok 2020 a k zaradeniu do flotily dôjde až v roku 2021.
Konštrukcia.
Trup ponorky K-560 Severodvinsk má dĺžku a jeho šírku . Väčšina dovtedajších sovietskych jadrových ponoriek mala dvojtrupovú konštrukciu. Pri ponorkách triedy Jaseň však konštruktéri uplatnili nový prístup, ktorý kombinuje jednotrupové prevedenie (typické pre západnú konštrukčnú školu) a dvojtrupovú konštrukciu. V praxi to znamená, že ľahký trup sa nachádza iba v prednej časti plavidla a nad nadstavbou v oblasti raketových síl. Robustný trup ponorky je rozdelený na deväť vodotesných sekcií.
Ďalším neobvyklým riešením pre sovietsku školu bolo umiestnenie veľkej sférickej antény hydroakustickej stanice Amfora v prednej časti ponorky. Je najdôležitejšou súčasťou hydroakustického komplexu Irtyš novej generácie. Sférická anténa má veľké množstvo citlivých detektorov a jej umiestnenie poskytuje najlepšie podmienky na jej fungovanie. Z toho dôvodu však museli byť torpédomety, ktoré sa tradične nachádzali v prednej časti sovietskych jadrových ponoriek, presunuté do stredu plavidla.
Aby sa znížila viditeľnosť ponorky, sú všetky jej komponenty vybavené aktívnym systémom potlačenia hluku. Pri konštrukcii ponoriek triedy Jaseň sa aktívne používajú rôzne materiály absorbujúce vibrácie, všetko vybavenie je namontované na špeciálnych rámoch, ktoré znižujú hluk z ich prevádzky. Každé plavidlo je navyše vybavené vlastnými zvukovo izolačnými panelmi. Trup ponorky má tiež špeciálny gumový poťah na zníženie sonarového podpisu.
Posádka ponorky sa skladá z 90 členov, z toho 32 je dôstojníkov.
Ponorky triedy Jaseň sú schopné operovať v hĺbke až . Severodvinsk dosahuje pod vodou maximálnu rýchlosť 25 uzlov.
Ponorka je vybavená ôsmymi vertikálnymi silami SM-346, z ktorých môžu byť odpaľované strely Kalibr alebo Oniks. Rakety Kalibr vo verzii 3M54T sú schopné ničiť hladinové ciele na vzdialenosť väčšiu ako a vo verzii 3M14T môžu zasahovať pozemné ciele až na vzdialenosť . Rakety P-800 Oniks majú bojovú časť s hmotnosťou a ich dolet je . V súčasnosti Rusko vyvíja novú hypersonickú strelu 3M22 Zirkon, ktorá sa mala stať súčasťou výzbroje ponoriek triedy Jaseň. Okrem toho je ponorka vybavená desiatimi torpédometmi, z ktorých môžu byť vypúšťané torpéda USET-80.

</doc>
<doc id="654592" url="https://sk.wikipedia.org/wiki?curid=654592" title="Brontomerus">
Brontomerus

Brontomerus (hrmotné stehno) bol rod stredne veľkého sauropóda, ktorého pozostatky sa našli na území dnešného Utahu (USA). Jediný druh je Brontomerus mcintoshi.
Popis.
Bol dlhý okolo 14 metrov, v kohútiku okolo štyroch metrov vysoký a na vrchole hlavy okolo 6 metrov. Vážil približne 6000 kilogramov. Žil v období spodnej kriedy (stupne Apt - Alb) približne pred 115 až 110 miliónmi rokov. Bol objavený v súvrství Cedar Mountain, kde žil spolu s menším titanosauriformom Moabosaurom.
Brontomerus mohol hýbať nohami aj do strán, čo je pri sauropódoch výnimočné. Pravdepodobne mu slúžili na obranu pred predátormi ako Deinonychus, samce mohli kopaním bojovať o nadvládu v stáde a pravdepodobne to bola aj adaptácia na chôdzu do strmých svahov.
Objav a pomenovanie.
Tento dinosaurus bol v roku 2011 popísaný Michaelom P. Taylorom a jeho kolegami, druhové meno je pocta odborníkovi na sauropódy Johnovi Mcintoshovi. Jeho pozostatky však boli objavené už v 90. rokoch minulého storočia, avšak pred tímom, ktorí pozostatky našli a odviezli, iní ľudia niektoré z kostí zobrali alebo zničili.

</doc>
<doc id="654594" url="https://sk.wikipedia.org/wiki?curid=654594" title="Brontomerus mcintoshi">
Brontomerus mcintoshi



</doc>
<doc id="654595" url="https://sk.wikipedia.org/wiki?curid=654595" title="Severný Pirin">
Severný Pirin

Severný Pirin () je podcelok pohoria Pirin v Blagoevgradskej oblasti v juhozápadnom Bulharsku.
Lokalizácia.
Severný Pirin sa rozprestiera medzi sedlami Predel () na severe, ktoré oddeľuje pohorie Pirin od pohoria Rila a Todorova poľana () na juhu, ktoré sa nachádza v nadmorskej výške a tvorí hranicu medzi Severným a Stredným Pirinom. Hranica je vyznačená riekami "Bela reka" a "Pirinska Bistrica" smerok k rieke Struma a riekou "Marevska reka" smerom k rieke "Mesta".
Opis.
Severný Pirin je najvyšším, najdlhším (celková dĺžka hlavného hrebeňa dosahuje ) a najväčším (predstavuje 74% z celkovej rozlohy Pirinu) z troch podcelkov pohoria Pirin. Má alpínsky charakter s typickými javmi, ako sú napríklad: vysoké vrchy, horské hrebene, hlboké kary, ľadovcové jazerá (všetky horské jazerá pohoria Pirin sa nachádzajú práve v karoch Severného Pirinu), doliny vytvorené vysokohorskými riekami, slané prahy a morény. V Severnom Pirine sa nachádza najvyšší vrch Pirinu Vichren () ako aj zvyšné najvyššie vrchy tohto pohoria ktorými sú Kutelo I () , Kutelo II () , Banski Suhodol () , Poležan () , Malăk Poležan () , Kamenica () a Goľama Straža () . Od hlavného hrebeňa sa oddeľujú desiatky vedlajších hrebeňov v rôznych fyzikálno–geografických formách. Z týchto všetkých sa štyri výrazne odlišujú od ostatných svojou výškou, monoliticitou a osobitým vzhľadom. Ide o hrebene "Sinivrăškoto bilo" () (známy aj ako "Sinaniškoto bilo" ()) medzi dolinami riek "Vlahina" a "Sandanska Bistrica", "Todorinoto bilo" () medzi dolinami riek "Demjanica" a Bănderica a "Poležanskoto bilo" () medzi dolinami riek "Demjanica" a "Dobriniška reka", od ktorého sa oddeľujú krátke "Bezbožko bilo" (), ale najmä "Kameniškoto bilo" (), ktoré sa stáča juhozápadným smerom medzi dolinami riek "Sandanska Bistrica" a "Pirinska Bistrica".
Rozdelenie.
Severný Pirin je rozdeľený na dve časti – severnú mramorovú časť a južnú časť, ktorá je tvorená prevažne granitom a z menšej časti tiež mramorom.
"Severná časť Severného Pirinu" – severná mramorová časť Severného Pirinu je úzka s ostrými, pyramídovitými, vysokými a ťažko dostupnými vrchmi medzi ktoré patria Vichren , "Kutelo I" , "Kutelo II" , "Banski Suhodol" , "Bajuvi dupki" , "Kamenitica" , "Razložki Suchodol" , "Albutin" , alebo "Kameniški vrăh" . Od južnej časti Severného Pirinu je severná časť oddelená vysokohorským sedlom Kabata medzi vrchmi "Vichren" (severná časť) a Hvojnati vrăh.
"Južná časť Severného Pirinu" – južná prevažne granitová časť Severného Pirinu sa rozprestiera medzi sedlami "Kabata" – ktoré oddeľuje južnú časť Severného Pirinu od jeho severnej časti – na severe a Todorova poľana – ktoré oddeľuje južnú časť Severného Pirinu a Severný Pirin celkovo od Stredného Pirinu – na juhu. V tejto časti je hlavný hrebeň pohoria širší a masívnejší s najvýznamnejšími vrchmi Hvojnati vrăh , Malăk Vihren , Dončovi karauli a Bănderiški čukar . Medzi hlbokými dolinami riek Bănderica a Demjanica sa dvíha významný vedlajší horský hrebeň "Todorinoto bilo" () s masívnym granitovým vrchom Todorka.

</doc>
<doc id="654602" url="https://sk.wikipedia.org/wiki?curid=654602" title="Dončovi karauli">
Dončovi karauli

Dončovi karauli () sú vrch v pohorí Pirin v Blagoevgradskej oblasti v juhozápadnom Bulharsku.
Opis.
Dončovi karauli ležia v Severnom Pirine, najväčšom a najvyššom z troch podcelkov pohoria Pirin. Nachádzajú sa v severnej časti Severného Pirinu, ktorá je z väčšej časti tvorená granitom z ktorého sú utvorené aj samotné "Dončovi karauli". Dosahujú výšku a sú súčasťou hlavného hrebeňa, ktorý v rozmedzí od vrchu Bănderiški čukar po vrch Malăk Vihren nesie rovnaký názov, teda "Dončovi karauli", pričom samotný vrch leží v centrálnej časti tohto úseku hrebeňa. Dvíhajú sa v severozápadnej časti horského venca, ktorého súčasťou sú samotné "Dončovi karauli" a vrch Bănderiški čukar, ktorý leží v južnehovýchodnej časti venca. Na juh od vrchu a hrebeňa sa rozprestiera kar Goľamo Spano pole () a na sever kar Bănderiški cirkus (). Hrebeň v okolí vrchu je úzky a má veľmi členitý reliéf, samotný vrch je trávnato–skalistý.
Turizmus.
Najlahší výstup na vrchol vedie trasou od horskej chaty Vichren cez ľadovcový kotol Bănderiški cirkus, sedlo Bănderiška porta () a následne po hlavnom hrebeni pohoria cez nepomenovanú kótu v nadmorskej výške a ďalej na vrch "Dončovi karauli".

</doc>
<doc id="654604" url="https://sk.wikipedia.org/wiki?curid=654604" title="Malăk Rezen">
Malăk Rezen

Malăk Rezen () je vrch v pohorí Vitoša v oblasti Sofia v juhozápadnom Bulharsku.
Opis.
Malăk Rezen je piatym najvyšším vrchom z oficiálne pomenovaných vrcholov pohoria Vitoša. Dosahuje výšku a leží v centrálnej východnej časti vrcholových partií pohoria Vitoša, pričom spolu s neďalekým vrchom Goľam Rezen () - obidva vrchy dokopy sú známe pod názvom "Rezňovete" () - dominujú tejto časti pohoria. Rozprestiera sa severovýchodne od najvyššieho bodu Vitoše - vrchu Černi vrăch () a severne od vrchu Goľam Rezen () . Na časti východného svahu sa rozprestiera rezervácia Bistriško branište.
Turizmus.
Do vrcholových častí Vitoše v blízkosti vrchu Malăk Rezen vedú dve sedačkové lanovky: "Romanski" () a "Akademika 2" (), od horskej chaty "Aleko". V zníženine medzi vrchmi Goľam Rezen a Malăk Rezen sa nachádza vrchná časť lyžiarskej lokality "Stenata" (), ktorá sa rozprestiera na ploche približne 600 hektárov a zaberá severnú časť severovýchodnej steny. V lokalite je k dispozícii sedačková lanovka "Romanski" a štyri vleky.

</doc>
<doc id="654606" url="https://sk.wikipedia.org/wiki?curid=654606" title="Marcel Lacko">
Marcel Lacko

Marcel Lacko (Košice) je slovenský spisovateľ, scenárista a kultúrny aktivista. 
Životopis.
Narodil sa v Košiciach. Literárnej tvorbe a kultúrnemu aktivizmu sa venuje už od 90. rokov 20. storočia. Začínal poviedkovou tvorbou, neskôr sa jeho tvorba rozšírila o poéziu a prozaický útvar. Jeho poézia bola preložená do anglického, slovinského, maďarského, poľského a českého jazyka. Za svoju literárnu tvorbu získal viacero domácich a zahraničných ocenení. Príležitostne sa realizuje aj v experimentálnom filmovom a divadelnom žánri. Je dlhodobo aktívny v oblasti rozvoja kultúry a umenia, spolupracuje s verejnými inštitúciami a nezávislými organizáciami v oblasti kultúry. V súčasnosti participuje na domácich a medzinárodných kultúrno-umeleckých projektoch so zameraním na oblasť kreatívneho priemyslu.
Kultúrne aktivity.
Od roku 2014 sa podieľa na medzinárodných projektoch Európskeho domu poézie Košice a je spoluorganizátorom platformy New Poetry Forms. Je editorom košického superzinu ENTER a člen kreatívneho vydavateľstva Dive Buki. Od roku 2015 spolupracuje na multimediálnych podujatí DIG gallery v Košiciach. K jeho významným úspechom patrí účasť v projekte European Digital Art and Science Network, Ars Electronica, Linz, Rakúsko v rokoch 2014 – 2017.
Umelecké projekty.
Pod umeleckým pseudonymom Viktor Perelman (*2016) realizuje rôzne multimediálne orientované projekty. Pre literárny festival LiKE a multimediálny projekt New Poetry Forms pripravil v rokoch 2017 – 2019 niekoľko autorských koncepcií, ktoré charakterizujú interdisciplinárne presahy v súčasnej literatúre.

</doc>
<doc id="654622" url="https://sk.wikipedia.org/wiki?curid=654622" title="Štátny znak Českej a Slovenskej Federatívnej Republiky">
Štátny znak Českej a Slovenskej Federatívnej Republiky

Štátny znak Českej a Slovenskej Federatívnej Republiky bol medzi rokmi 1990 až 1992 jeden zo štátnych symbolov Česko-Slovenska. 
Opis štátneho znaku federatívnej republiky.
Štátny znak bol rovnomerne rozdelený na 4 časti. V hornom ľavom a dolnom pravom rohu sa nachádzal český lev, teda malý znak Česka (a zároveň znak Čiech), zatiaľčo v hornom pravom rohu a dolnom ľavom rohu sa nachádzalo trojvŕšie symbolizujúce Tatru, Matru a Fatru a dvojramenný kríž, teda znak Slovenska. Autorom znaku bol Joska Skalník, ktorý znak zilustroval na základe návrhu Jiřího Loudy. 
Opis štátneho znaku bol podľa "Ústavného zákona 102/1990 Zb." z 20. apríla 1990 nasledovný:
Štátny znak Slovenskej republiky.
Slovensko malo len jeden štátny znak, ktorý Slovensko využíva i dodnes. 
Opis štátneho znaku bol podľa "Zákona číslo 50/1990 Sb." z 1. marca 1990 nasledovný: 
Štátny znak Českej republiky.
Česko malo malý a veľký štátny znak.
Opis veľkého znaku bol podľa "Zákona číslo 67/1990 Sb." z 13. marca 1990 nasledovný: 
Opis malého znaku bol podľa "Zákona číslo 67/1990 Sb." z 13. marca 1990 nasledovný: 

</doc>
<doc id="654627" url="https://sk.wikipedia.org/wiki?curid=654627" title="FBW/Oerlikon">
FBW/Oerlikon

FBW/Oerlikon je označenie typu trolejbusu, ktorý jazdil v počte šiestich kusov v Bratislave od roku 1947.
Konštrukcia.
Bratislavský dopravný podnik objednal šesť nových trolejbusov už v roku 1943. Tieto vozidlá boli vyrobené na prelome rokov 1944 a 1945, no vzhľadom na vojnové udalosti zostali u výrobcu. Do Bratislavy sa tak dostali až na jar roku 1947.
FBW/Oerlikon je dvojnápravový trolejbus podvozkovej konštrukcie. Ich podvozok dodal podnik Franz Brozincević, Wetzikon (FBW), karosériu vyrobila spoločnosť Tüscher, Zürich. V továrni podniku Oerlikon, kde boli trolejbusy aj zostavené, bola do vozu nainštalovaná elektrická výzbroj. V pravej bočnici vozidla sa nachádzajú dvoje dvojkrídlové skladacie dvere (ovládané elektropneumaticky). Stanovište vodiča je od priestoru pre cestujúcich úplne oddelené, vstup do neho zaisťujú menšie dvierka v pravej bočnici. Sedačky v interiéri sú usporiadané pozdĺžne.

</doc>
<doc id="654629" url="https://sk.wikipedia.org/wiki?curid=654629" title="Jana Bittnerová">
Jana Bittnerová

Jana Bittnerová (* 31. január 1963, Zlaté Moravce) je slovenská divadelná a filmová herečka žijúca vo Francúzsku.
Životopis.
Jana Bittnerová sa narodila v rodine, ktorá v nej vzbudila veľký záujem o umenie. Prvýkrát sa na divadelné pódium postavila už v desiatich rokoch vo svojom rodnom meste Zlaté Moravce. Po ôsmich rokoch v miestnom ochotníckom súbore nastupuje v roku 1981 na Divadelnú fakultu Vysokej školy múzických umení v Bratislave, kde prvé dva roky študuje pod vedením profesora Karla L. Zachara, národného umelca. Medzi jej pedagógmi sú také zvučné mená ako Ladislav Chudík, Dušan Jamrich či Božidara Turzonovová. Už v prvom ročníku VŠMU Jana Bittnerová vystupuje v hudobných kabaretoch "Rýchlokurz geniality" a "Fujarová šou" pod taktovkou Lannyho Jánošova. Od roku 1981 sa tiež objavuje v televíznych inscenáciách, najmä v réžii Jozefa Bednárika. V štvrtom ročníku štúdia prvýkrát hosťuje pod vedením Karla Spišáka v nitrianskom Divadle Andreja Bagara. V júni 1985 sa stáva jeho stálou členkou.
Počas svojho pôsobenia v Divadle Andreja Bagara stvárnila Jana Bittnerová desiatky postáv. Objavila sa po boku známych hercov, ako sú Eva Pavlíková, Marián Slovák, Ján Gallovič, Adela Gáborová, Marta Sládečková, Jozef Dóczy, Ivan Vojtek mladší či Robert Roth. Diváci ju mali možnosť vidieť napríklad v divadelnej hre "Katarínka z Heilbronnu", kde si zahrala hlavnú postavu Katarínku či v hre "O cárovi Saltánovi", kde stvárnila neúprosnú Militrisu. Objavila sa takisto v hre "Vidiecka Lady Macbeth", kde si zahrala hlavnú postavu Sonetku či v slávnej Molièrovej hre "Meštiak šľachticom", kde stvárnila postavu Nicole. Medzi jej významné úlohy patrí aj postava Florence v hre "Čudná pani Savageová", postava Hanky v Ťapákovej hre "Pacho sa vracia" či postava pani Ľalie v Bednárikovom spracovaní klasického románu čínskej literatúry "Ťin pching mej" (v DAB prezentované pod názvom "Pôvabné ženy v bohatom dome alebo Ťin pching mei").
V roku 1989 Jana Bittnerová spolu s ďalšími profesionálnymi divadelníkmi zakladá projekt Teatro Tatro, kde si neskôr v réžii Ondreja Spišáka zahrá dvojúlohu matky v hre belgického autora Michela de Ghelderoda s názvom "Sir Halewyn". Ako hlavná postava v monodráme "Salome" od Jany Juráňovej medzi rokmi 1989 a 1992 odohrá Jana Bittnerová 150 reprezentácií po celom Československu.
Práca v divadle ju zaviedla na mnohé miesta. Okrem iného hrala v Bratislave a Prahe, ale aj v Budapešti, Krakove, Zakopanom, Petrohrade a Moskve.
Popri pôsobení v divadle si Jana Bittnerová zahrala aj v mnohých televíznych inscenáciách. Pod vedením Miloša Pietora sa objavila vo filmoch "Živý sen" či "Májový víkend", v réžii Petra Opáleného si zahrala vo filmoch "Nábrežie" a "Dúhová cesta", kde stvárnila hlavnú postavu Hanku. Ako Marta sa objavila vo filme "Miesto pre dvoch osamelých cyklistov" režiséra Doda Banyáka. V réžii Sone Valentovej si zahrala postavu Márie vo filme "Plánka". Pod taktovkou Jozefa Bednárika sa zasa objavila vo viacerých televíznych rozprávkach ako "Zbojnícke fašiangy", "Noc pred Kračúnom" či v trojdielnom príbehu "Dunajské rozprávky". Diváci ju mali možnosť vidieť aj ako Jiřinu vo filme režiséra Stanislava Párnického "… kone na betóne", ktorý je voľným pokračovaním slávneho filmu "Pásla kone na betóne".
V roku 1992 odchádza Jana Bittnerová na zahraničnú stáž do Francúzska. Nastupuje na Národné konzervatórium dramatického umenia v Paríži ("Conservatoire National Supérieur d’Art Dramatique") do ročníka Stuarta Seida a Maria Gonzaleza. Tento študijný pobyt v „Meste svetla“ sa jej stane osudným – v Paríži sa napokon usadí. Od roku 1996 hrá v rôznych divadlách v Paríži a okolí. Útočisko a rodinnú atmosféru nájde najmä v divadle Théâtre de la Tempête, kde sa pod vedením Philippa Adriena objaví vo viacerých predstaveniach, ako napríklad v Čechovovej hre "Ivanov" či v kolektívnom projekte Théâtre à vif : "Rêves (Sny)". Pod taktovkou Laurence Rennovej Penelovej zasa stvárni Aglaé v hre "Misterioso-119" od súčasného frankofónneho autora z Pobrežia slonoviny Koffiho Kwahulého. Jana Bittnerová sa postupne objavuje aj v tých najznámejších parížskych divadlách, ako sú Théâtre du Chatêlet, Théâtre des Champs-Elysées, Théâtre national de Chaillot či v slávnych operách Palais Garnier a Opéra Bastille. Ako divadelná herečka a mímka pracuje pod vedením svetoznámych režisérov ako Richard Jones, Bob Wilson, Yánnis Kókkos, Fanny Ardantová, Zabou Breitmanová, Martin Duncan či James Gray. Nezabúda však ani na svoje korene. V roku 2018 spolupracuje s Českým centrom v Paríži, kde spolu s kolektívom An Telenner odprezentuje hru Viliama Klimáčka "Liberté, égalité, électricité ou Jules Verne en Tchécoslovaquie" (Sloboda, rovnosť, elektrina alebo Jules Verne v Československu), ktorú tento slovenský autor napísal vo francúzštine pri príležitosti stého výročia založenia Česko-Slovenska.
Talent Jany Bittnerovej neostane dlho bez povšimnutia ani u francúzskych či amerických televíznych a filmových režisérov. Od roku 2002 sa herečka objavuje nielen vo francúzskej televízii, ale aj v kinách po celom svete. Medzi jej najznámejšie snímky patria seriály "Lea Parkerová", "Avocats et Associés", "L’Homme de la situation", "Le Bureau des légendes", kde si zahrala Angelu či "Femmes de loi", kde stvárnila asistentku doktora Persana. Objavila sa po boku známych hercov ako Jean-Pierre Darroussin, Michel Jonasz, Natacha Amalová či Sonia Rollandová. Z televíznych filmov zasa stojí za zmienku film Didiera Bivela "Un homme parfait (Dokonalý muž)", kde si zahrala po boku Loïca Corberyho z renomovaného divadla Comédie-Française.
Janu Bittnerovú majú diváci možnosť čoraz častejšie vidieť aj na veľkom plátne. Objavila sa vo filmoch ako "Merci Docteur Rey", "Lesní chodci", "Paradise Found (Nájdený raj)", "Camille redouble", "Dans la maison (V dome)", "Les Yeux jaunes des crocodiles", "Microbe et Gasoil", "Dheepan", "La Mélodie" či v pripravovaných snímkach "Miss" a "L’Étreinte". Hrala pod vedením známych režisérov ako Andrew Litvack, Mario Andreacchio, Yann Gozlan, Jean-Pierre Mocky, François Ozon, Michel Gondry, Jacques Audiard, Ruben Alves či Benoît Delépine a Gustave Kervern. Objavila sa po boku takých zvučných mien, ako sú Jane Birkinová, Nastassja Kinská, Michel Vuillermoz, Fabrice Luchini, Kristin Scottová Thomasová, Emmanuelle Seignerová, Audrey Tautouová, Camille Cottinová, Lambert Wilson, Kad Merad či Emmanuelle Béartová. Vo filme "Telle mère, telle fille" stvárnila prísnu učiteľku baletu, ku ktorej chodí aj Mado (Juliette Binocheová). Vo filme "I Feel Good (Je mi fajn s.r.o.)", ktorý prišla osobne predstaviť na bratislavský festival frankofónneho filmu Crème de la crème, hrá Jana Bittnerová bizarnú účtovníčku Béatrice, ktorú život tak zničil, že už takmer zabudla na svoj detský sen – stať sa herečkou. Našťastie je poruke Jacques (Jean Dujardin), ktorý jej spolu so sestrou Monique (Yolande Moreauová) tento sen pripomenie a chtiac-nechtiac ju zapletie do série nezvyčajne komických dobrodružstiev.
Jana Bittnerová si zahrala aj vo viacerých krátkometrážnych filmoch. Za povšimnutie stojí najmä "Le Cri du homard (Výkrik homára)" režiséra Nicolasa Guiota, ktorý získal ocenenie César 2013 za najlepší krátkometrážny film. Spolu s Janou Bittnerovou si v ňom zahrali aj Miglen Mirtchev, Tatiana Gontcharovová či Anton Kouzemin. V dokumentárnom filme "1905, l’année lumière" zasa Jana Bittnerová stvárnila Einsteinovu matku Pauline. Nechýba ani skúsenosť s hudobným priemyslom – Janu Bittnerovú možno vidieť aj v klipoch k piesňam Millénaire (One Shot) a You Don’t Have to Tell me (Slow Joe and the Ginger Accident).
Vďaka svojmu zvučnému hlasu a profesionálnej dikcii sa Jana Bittnerová uplatnila aj vo francúzskom rozhlase. Poslucháči France Culture aj France Inter majú možnosť už roky Janu Bittnerovú počuť v rôznych rozhlasových adaptáciách divadelných hier, poviedok, noviel a románov. Svoj hlas prepožičala postavám v inscenáciách "L’Horreur se joue à guichets fermés", "Ivan le Terrible (Ivan hrozný)", "Automne à Berlin (Jeseň v Berlíne)", "Passé recomposé", "Les Passagers du Roissy-Express" či "Orson Welles dans la ruelle d’or (Orson Welles v zlatej uličke)", ktorá rozpráva o výlete tohto amerického režiséra do Prahy. Jana Bittnerová hrala aj v rozhlasovej adaptácii Kafkovho "Zámku" či "Černobyľskej modlitby", za ktorú dostala autorka Sviatlana Aľaksandravna Aleksijevičová v roku 2015 Nobelovu cenu.

</doc>
<doc id="654630" url="https://sk.wikipedia.org/wiki?curid=654630" title="Doris Day">
Doris Day

Doris Day, vlastným menom Doris Mary Anne von Kappelhoff, (* 3. apríl 1922, Cincinnati, Ohio, USA† 13. máj 2019, Carmel Valley, Kalifornia) bola americká herečka, speváčka a aktivistka za práva zvierat.
Detstvo a mladosť.
Dayová sa narodila ako Doris Mary Anne Kappelhoff, 3. apríla 1922 v Cincinnati v štáte Ohio. Jej starí rodičia pochádzali z Nemecka a emigrovali do Spojených štátov v roku 1875. Tí sa usadili sa v meste Cincinnati, ktoré malo veľkú nemeckú komunitu s vlastnými kostolmi a školami.
Bola najmladšia z troch súrodencov a mala dvoch starších bratov: Richarda a Paula. Kvôli údajnej nevere jej otca sa jej rodičia rozišli. Odmalička sa zaujímala o tanec a polovici tridsiatych rokov vytvorila tanečné duo s Jerrym Dohertym. 13. októbra 1937 si zranila pravú nohu pri autonehode, kvôli ktorej sa nemohla profesionálne venovať tancu.
Kariéra.
Keď sa Dayová zotavovala z dopravnej nehody, začala spievať. Neskôr začala navštevovať hodiny spevu. Po ôsmych mesiacoch intenzívneho kurzu spevu, bola zamestnaná ako speváčka v rádiu "WLW". Od tej doby tiež začala používať pseudonym "Day", pretože vedúcemu rádia, sa zdalo jej priezvisko „Kappelhoff“ veľmi dlhé.
V roku 1945 vyšla pieseň s názvom "„Sentimental Journey“", ktorá sa stala obrovským hitom. Čoskoro sa pieseň stala hymnou konca II. svetovej vojny a vítala vojská po demobilizácií pri návrate domov z vojny. Pieseň niekoľkokrát znovu nahrala.
Neskôr vystupovala so skupinou Les Brown, s ktorou tiež cestovala po Spojených štátoch.
V roku 1948 bola obsadená do muzikálu "Romance on the High Seas". Piesne, ktoré Dayová spievala mali obrovský úspech. Napríklad vďaka piesni "„Magic“", bola zvolená v roku 1952 ako najpopulárnejšia filmová a hudobná osobnosť.
Dayová hrala prevažne v muzikáloch, ako príklad "Tee For Two" (1950), "Moonlight Bay" (1951).
V roku 1953 sa predstavila ako odvážna Jane, vo westernovom muzikáli "Calamity Jane". Pieseň z filmu, ktorú Dayová spieva, "„Secret Love“" získala ocenenie Academy Awards, za najlepšiu pieseň a stala sa štvrtým najúspešnejším singlom v Spojených štátoch. V rokoch 1952 až 1953 mala svoj vlastný rádiový program, s názvom "The Doris Day Show". 
V roku 1956 si zahrala vo filme Alfreda Hitchcocka, "Muž, ktorý vedel príliš veľa" s hercom Jamesom Stewartom. Vo filme spievala dve piesne "„Que Sera, Sera“", ktorá získala ocenenie Academy Awards, za najlepšiu pieseň a "„We'll Love Again“".
Ďalej spolupracovala s Paramount Pictures na komédii "Teacher's Pet" z roku 1958.
Spoločne s Rockom Hudsonom, si zahrala v romantickej komédii "Pillow Talk", z roku 1959. Dayová získala nomináciu na Academy Awards, za najlepšiu herečku. Bola to zároveň jej jediná nomináciu, ktorú získala počas svojej kariéry. Dayová a Hudson natočili spolu ďalšie dva filmy, "Lover Come Back" (1961) a "Send Me No Flowers" (1964).
V polovici 60. rokov jej popularita čoskoro ustúpila. Jej posledný úspešný film bol "The Glass Bottom Boat" z roku 1966. Jej úplným posledným filmom je film z roku 1968 "Where Were You When the Lights Went Out?".
Od roku 1959 do roku 1970 získala deväť nominácií na Laurel Award (ocenenie získala štyri krát) za najlepší ženský výkon v ôsmich komédiách a jednej dráme. Od roku 1959 do roku 1969 získala šesť nominácií na Zlatý glóbus za najlepší ženský výkon v troch komédiách, jednej dráme.
Dayová sa spoločne s Patrickom Swayzeom a Marvinom Hamlischom, mala objaviť na predávaní cien Academy Awards, v marci 1989, ale kvôli zdravotným problémom sa však nemohla zúčastniť.
V roku 1989 získala ocenenie Cecil B. DeMille Award za jej úspechy v kariére.
V januári 2012 asociácia filmových kritikov v Los Angeles jej udelila ocenenie za celoživotný úspech.
Aktivizmus.
Dayová sa zaujímala o dobré životné podmienky pre zvieratá. V roku 1971 spoluzaložila spoločnosť "Actors and others for Animals" odsúdila tiež nosenie kožušiny, spolu s Mary Tyler Moore, Angie Dickinson a Jayne Meadows.
V roku 1978 Dayová založila Nadáciu "Doris Day Pet Foundation", neskôr "Doris Day Animal Foundation".
Dayová aktívne lobovala v Kongrese Spojených štátov na podporu právnych predpisov určených na ochranu dobrých životných podmienok zvierat pri viacerých príležitostiach a v roku 1995 založila každoročný Spay Day USA.
V roku 2011 v meste Murchison v Texase bolo otvorené zariadenie na záchranu a adopciu koní "Doris Day Horse Rescue and Adoption Center", ktoré pomáha týraným a zanedbávaným koňom. Dayová prispela k založeniu centra 250 000 dolárov.
Súkromný život.
Po odchode do dôchodku žila Dayová v meste Carmel Valley v Kalifornii. Mala veľa domácich miláčikov a adoptovala si túlavé zvieratá. Jej jediným dieťaťom bol Terry Melcher, ktorý zomrel v novembri 2004. Od 80. rokov vlastnila hotel v Carmel-by-the-Sea, ktorý je vhodný pre domáce zvieratá. Jej dobrým kamarátom bol Rock Hudson, s ktorým hrala v niekoľkých filmoch. 
Vzťahy.
Dayová bola vydatá štyri krát. Od marca 1941 do februára 1943 bola vydatá za trombonistu Al Jordena (1917 – 1967). Z tohto manželstva má syna Terryho.
Druhé manželstvo mala s Georgeom Williamom Weidlerom (1926 – 1989) od 30. marca 1946 do 31. mája 1949.
V apríli 1951 sa Dayová vydala za Martina Melchera (1915 – 1968). Ich manželstvo trvalo, kým Melcher nezomrel v apríli 1968. Melcher adoptoval syna Dayovej, Terryho, ktorý sa stal úspešným hudobníkom a producentom nahrávok pod menom Terry Melcher.
V rokoch 1976 až 1982 bola vydatá za Barryho Comdena (1935 – 2009).
Úmrtie.
Dayová zomrela 13. mája 2019, vo veku 97 rokov na zápal pľúc. Jej smrť oznámila jej nadácia "Doris Day Animal Foundation". Na jej žiadosť sa nekonal pohreb.

</doc>
<doc id="654631" url="https://sk.wikipedia.org/wiki?curid=654631" title="Jelcz PR100E">
Jelcz PR100E

Jelcz PR100E je typ poľského pokusného trolejbusu, ktorý vznikol inštaláciou elektrickej výzbroje do ojazdenej karosérie autobusu Jelcz PR100.
Konštrukcia.
Vozidlo PR100E bolo zostavené z karosérie varšavského autobusu Jelcz PR100, ktorá bola vyrobená v roku 1974 spoločnosťou Jelcz, odporovej elektrickej výzbroje a elektromotora pôvodom s trolejbusu Škoda 9Tr. Prototyp vozidla PR100 vznikol v roku 1977 v dielňach varšavského dopravného podniku v ulici Włościańskej. Jedným z impulzov k vzniku tohto vozidla bola aj úvaha o obnovenie trolejbusovej dopravy vo Varšave. 
PR100E je dvojnápravový trolejbus s oceľovou karosériou zloženú z panelov. V pravej bočnici sa nachádzajú dvoje dvojkrídlové skladacie dvere. Vozidlo poháňa jeden trakčný motor. PR100 bol vybavený pomocným dieselagregátom od poľskej spoločnosti Ursus, ktorý umožňoval núdzový pojazd rýchlosťou 25 km/h aj so stiahnutými zberačmi.
Prototyp.
Prototyp a zároveň jediný vyrobený trolejbus PR100E vznikol v roku 1977. V rovnakom roku bol podrobený skúškam vo Varšave na skúšobnej trati v ulici Stawki. Po ukončení týchto testov bol odovzdaný gdynskému dopravnému podniku, kde dostal evidenčné číslo 10102. V Gdyni slúžil do roku 1981, kedy bol vyradený.

</doc>
<doc id="654633" url="https://sk.wikipedia.org/wiki?curid=654633" title="Jelcz PR110T">
Jelcz PR110T

Jelcz PR110T je model poľského trolejbusu, ktorý bol vyrábaný v rokoch 80. a 90. 20. storočia. Výroba prebiehala v závodoch Jelcz v Jelczu-Laskowiciach a v KPNA vo Słupsku.
Konštrukcia.
Ide o dvojnápravový trolejbus, ktorý konštrukčne aj technicky vychádza z predchádzajúceho typu PR110E. Kostra karosérie je z vonkajšej strany oplechovaná. V interiéri sú steny pokryté preglejkou. Na pravej strane vozovej skrine sa nachádzajú troje dvojkrídlové skladacie dvere. Sedadlá pre cestujúcich sú usporiadané priečne a sú čalúnené – vyplnené penovou gumou a pokryté umelou hmotou. Elektrická výzbroj je založená na báze tyristorov. Pohon zabezpečuje jeden jednosmerný trakčný motor vyrábaný Elektrotechnickým inštitútom v Międzylesiu.

</doc>
<doc id="654634" url="https://sk.wikipedia.org/wiki?curid=654634" title="Rock Hudson">
Rock Hudson

Rock Hudson, vlastným menom Roy Harold Scherer Jr., (* 17. november 1925, Winnetka, Illinois, USA† 2. október 1985, Beverly Hills, Kalifornia) bol americký herec.
Detstvo a mladosť.
Narodil sa v meste Winnetka ako jediné dieťa Katherine a Roya Harolda Scherera Sr. Jeho otec bol nemeckého a švajčiarskeho pôvodu, matka anglicko-írskeho pôvodu. Hudsonovi rodičia sa rozviedli, keď mal štyri roky. V roku 1932 si jeho matka vzala Wallacea Fitzgeralda, bývalého dôstojníka námorného zboru. Fitzgerald si ho osvojil a z Roya Harolda Scherera Jr sa stal Roy Fitzgerald.
Navštevoval "New Trier High School" vo Winnetke. Neskôr sa presťahoval do Los Angeles, aby žil so svojím biologickým otcom, ktorý sa znovu oženil.
Kariéra.
Po príchode do Los Angeles aj napriek tomu, že nemal žiadne skúsenosti s filmom, bol obsadený do vedľajších úloh vo filmoch ako "One Way Street", "Winchester '73", "Peggy", "The Desert Hawk" a iné. Vo všetkých filmoch vystupoval pod pseudonymom Rock Hudson, ktoré bolo odvodené od Gibraltárskej skaly a rieky Hudson.
V roku 1954 si zahral vo filme "Magnificent Obsession", ktorý mu priniesol obrovský úspech. V roku 1957 hral vo filme "Gigant" po boku Jamesa Deana a Elizabeth Taylor. Za svoj herecký výkon získal nomináciu na Academy Awards. Bol tiež zvažovaný do hlavnej mužskej úlohy vo filme "Sayonara", ktorú odmietol.
V roku 1959 hral po boku herečky Doris Day v komédií "Pillow Talk". Počas natáčania sa skamarátili a spoločne spolupracovali aj v ďalších troch filmoch.
V 60. rokoch spolupracoval so spoločnosťou Universal Pictures. V roku 1964 spolupracoval znovu s Doris Day na filme "Send Me No Flowers". V roku 1966 hral v dráme "Seconds". Film bol úspešný a jeho herecký výkon bol pozitívne prijatý kritikmi. V roku 1969 hral vo filme "The Undefeated" po boku Johna Waynea.
V 70. rokoch jeho herecká kariéra začala upadať. Spoločne s herečkou Julie Andrews hral vo filme "Darling Lili" (1970). Od roku 1971 do roku 1977 spolupracoval na seriáli "McMillan and Wife". Tiež mal menšiu úlohu v seriáli "Dynasty". Počas natáčania bolo vidieť, že si nevie zapamätať svoj scenár a tiež sa viditeľne zhoršovala jeho reč. Pôvodne sa predpokladalo, že sa objaví aj v piatej sérii seriálu, avšak kvôli jeho zlému zdravotnému stavu bola jeho postava prepísaná a zomrela.
V roku 1980 hral po boku Elizabeth Taylor, Angely Lansbury a Kim Novak vo filme "Rozbité zrkadlo" ("The Mirror Crack'd").
Súkromný život.
Na začiatku svojej kariéry randil v tajnosti so svojim agentom Henrym Willsonom. V roku 1955 sa časopis "Confidential" vyhrážal zverejnením článku o Hudsonovej homosexualite. Podľa jeho niektorých kolegov (Julie Andrews, Mia Farrow, Elizabeth Taylor, Susan Saint James...) bola Hudsonova homosexualita v Hollywoode dobre známa počas celej jeho kariéry.
V roku 1955 sa oženil s Willsonovou sekretárkou Phyllis Gates. Gates požiadala o rozvod v apríli 1958.
Zdravotné problémy a smrť.
Na začiatku osemdesiatych rokov, po rokoch intenzívneho pitia a fajčenia, začal mať zdravotné problémy, ktoré vyústili do infarktu v novembri 1981. Z operácie sa zotavil, ale naďalej fajčil.
5. júna 1984 mu diagnostikovali vtedy neznáme ochorenie AIDS. Počas niekoľkých nasledujúcich mesiacov držal svoju chorobu v tajnosti a pokračoval v práci.
16. júla 1985 sa zúčastnil tlačovej konferencie v Hollywoode na ktorej Doris Day oznámila svoju novú televíznu show s názvom "Doris Day's Best Friends". Vyzeral zle, veľmi unavene a jeho reč bola problematická. 
O dva dni neskôr odcestoval do Paríža, kde mal podstúpiť liečbu. Keď 21. júla Hudson skolaboval vo svojej izbe v hoteli "Ritz" v Paríži, jeho tlačový agent Dale Olson vydal vyhlásenie, že trpí rakovinu pečene a poprel správy, že Hudson má AIDS. O štyri dni neskôr francúzska publicistka Yanou Collart potvrdila, že v skutočnosti má AIDS.
Hudson bol prvou osobnosťou, ktorá zomrela na chorobu spojenú s AIDS. Zomrel 2. októbra 1985, vo veku 59 rokov, v Beverly Hills v Kalifornii.

</doc>
<doc id="654637" url="https://sk.wikipedia.org/wiki?curid=654637" title="Zoznam najdrahších futbalových prestupov">
Zoznam najdrahších futbalových prestupov

Toto je zoznam najdrahších futbalových prestupov v mužskom futbale, v ktorých sú uvedené najvyššie čiastky za prestup, aké kedy za hráčov zaplatili. Prvý zaznamenaný prestup bol Willieho Grovesa z West Bromwichu Albion do Aston Villy za 100£ v roku 1893 (ekvivalent 11 000£ pre súčasnosť). Súčasný prestupový rekord je za Neymara z Barcelony do Parisu Saint-Germain za 222 miliónov € v auguste 2017.
Najdrahšie prestupy.
Väčšina prestupov na tomto zozname je klubom podliehajúcim UEFA a väčšina nakupujúcich klubov je z Anglicka, Francúzska, Talianska a Španielska.
Traja hráči v tomto zozname sa nachádzajú dvakrát: Romelu Lukaku, Ángel Di María a Cristiano Ronaldo. 
"K 7. augustu 2019"

</doc>
<doc id="654639" url="https://sk.wikipedia.org/wiki?curid=654639" title="Štátne symboly Česko-Slovenska">
Štátne symboly Česko-Slovenska

Tento článok je o štátnych symboloch Česko-Slovenska.

</doc>
<doc id="654640" url="https://sk.wikipedia.org/wiki?curid=654640" title="Alfa Romeo AF/Ansaldo">
Alfa Romeo AF/Ansaldo

Alfa Romeo AF/Ansaldo je model talianskeho trolejbusu, ktorý bol v jednom exemplári v prevádzke aj v Moste a Litvínove.
Konštrukcia.
Na výrobe tohto vozidla sa podieľali dve firmy: Alfa Romeo vyrobila mechanickú časť trolejbusu (podvozok a karosériu), spoločnosť Ansaldo-San Giorgio dodala elektrickú výzbroj. Alfa Romeo AF/Ansaldo bol dvojnápravový trolejbus so samonosnou karosériou. Oceľová kostra vozidla bola oplechovaná, čela vozidla boli zhotovené z hliníkových panelov a priskrutkované ku kostre. Vstup do vozidla zaisťovali dvoje štvorkrídlové skladacie dvere v pravej bočnici. Sedačky pre cestujúcich boli umiestnené priečne.
Jediné vozidlo tohto typu na území Česko-Slovenska, ktoré bolo objednané v roku 1950 a ktoré bolo dodané zrejme až o štyri roky neskôr, jazdilo v Moste a Litvínove ako takzvaný „Typ CST“.

</doc>
<doc id="654641" url="https://sk.wikipedia.org/wiki?curid=654641" title="Jeri Ryanová">
Jeri Ryanová

Jeri Lynn Ryan (* 22. február 1968, Mníchov, Nemecko) je americká filmová a televízna herečka. Je známa vďaka postave Siedmej z deviatich zo seriálu "Star Trek".
Detstvo a mladosť.
Narodila sa ako Jeri Lynn Zimmermann v Mníchove v západnom Nemecku. Je dcérou Gerharda Floriana „Jerryho“ Zimmermanna a jeho manželky Sharon. Má jedného staršieho brata, Marka. Pochádza z vojenskej rodiny.
Keď mala 11 rokov, jej otec odišiel z armády a rodina sa usadila v meste Paducah v Kentucky. V roku 1986 absolvovala strednú školu Lone Oak High School, neskôr navštevovala Northwestern University, ktorú dokončila v roku 1990 s bakalárskym titulom.
V roku 1990 súťažila v súťaži "Miss America 1990", kde skončila na 3. mieste.
Kariéra.
Po ukončení vysokej školy sa venovala herectvu na plný úväzok v Los Angeles. Mala niekoľko menších úloh v televíznych seriáloch ako "Melrose Place" či "Matlock".
Jej prvá veľká rola bola vyšetrovateľka Julie Stuart v televíznom seriáli "Dark Skies" z roku 1996.
V roku 1997 prijala rolu Siedmej z deviatich v sci-fi seriáli "". Vďaka tejto role bola Ryanová celosvetovo známa a u veľa ľudí bola vnímaná ako „nový sexsymbol vtedajšej doby“.
V roku 2000 spolupracovala s režisérom Wesom Cravenom, na horore "Dracula 2000". O rok neskôr prijala jednu z úloh v seriáli "Boston Public", ktorú napísal režisér David E. Kelley priamo pre ňu. Natáčanie sa skončilo v roku 2004.
V roku 2006 sa pripojila k natáčaniu televízneho seriálu "Shark".
Od roku 2011 do roku 2013 hrala jednu z hlavných úloh v seriáli "Body of Proof", po boku herečky Dany Delany. Od roku 2016 do roku 2019 sa sporadicky objavovala v seriáli "Bosch".
V roku 2019 prijala znovu rolu Siedmej z deviatich, v televíznom seriáli "", ktorý mal premiéru v januári 2020.
Súkromný život.
V roku 1990 sa herečka stretla s investičným bankárom a budúcim republikánskym politickým kandidátom Jackom Ryanom. Pár sa oženil 15. júna 1991 a mal syna Alexa, narodeného v auguste 1994. Rozviedli sa 27. augusta 1999. Niekoľko rokov potom, čo sa pripojila k hereckému obsadeniu seriálu "Star Trek: Voyager", Ryanová začala chodiť s producentom seriálu, Brannonom Bragaom. Od februára do novembra 2000 ju sledoval Marlon Estacio Pagtakhan, ktorý bol v máji 2001 odsúdený za obťažovanie a vyhrážanie sa Ryanovej.
Jack Ryan sa v roku 2004 uchádzal o kreslo do Senátu USA na republikánskej kandidátke, ale musel odstúpiť krátko po tom, čo sa na verejnosť dostali informácie, že pred šiestimi rokmi ho manželka obvinila z donúteného sexu na verejnosti a podivných sexuálnych praktík v nočných kluboch. Jack Ryan tieto tvrdenia striktne odmietal a jeho manželka Ryanová sa k nim nevyjadrila. V tom období získal senátorské kreslo za štát Illinois Barack Obama.
V roku 2003 sa Ryanová spoznala s francúzskym šéfkuchárom Christopherom Éméom. Ryanová a Émé sa zosobášili 16. júna 2007. V marci 2008 porodila Ryanová dcéru Gisele Émé. Spoločne s Éméom vlastnia francúzsku kuchyňu Ortolan v Los Angeles.

</doc>
<doc id="654642" url="https://sk.wikipedia.org/wiki?curid=654642" title="Jeri Ryan">
Jeri Ryan



</doc>
<doc id="654643" url="https://sk.wikipedia.org/wiki?curid=654643" title="Peter Čanecký">
Peter Čanecký

Peter Čanecký (* 10. február 1957, Liptovský Mikuláš) je slovenský scénograf, kostýmový výtvarník a pedagóg, vedúci katedry scénografie Divadelnej fakulty VŠMU v Bratislave. Autor kostýmových a scénických návrhov činoherných inscenácií pre slovenské i zahraničné divadlá, výprav pre operu, spevohru, muzikál i tanečné divadlo a pre zhruba 30 filmov.
Život.
Absolvoval Strednú umelecko-priemyselnú školu v Kremnici (dnes Súkromná škola umeleckého priemyslu). Neskôr študoval na Divadelnej fakulte VŠMU odbor scénické a kostýmové výtvarníctvo pod vedením pedagógov Ľudmily Purkyňovej a Otta Šujana. Po absolvovaní v roku 1983 vstúpil do angažmánu v Divadle J. G. Tajovského vo Zvolene. Medzitým pôsobil aj v divadlách v Trnave, Martine a Nitre. V rokoch 1988 – 1990 pôsobil ako interný scénograf na bratislavskej Novej scéne. Od roku 1991 pôsobí ako pedagóg na Katedre scénografie Divadelnej fakulty VŠMU, kde v roku 1998 získal akademický titul docenta a 13. júna 2005 ho vymenoval prezident Ivan Gašparovič na profesora v odbore divadelné umenie a veda. Od 2006 je vedúcim katedry.
Okrem Činohry a Opery SND vytvoril množstvo scénografií a kostýmov pre viac ako 230 inscenácií v divadlách ako napríklad Radošinské naivné divadlo, Štúdio L+S, Jókaiho divadlo v Komárne, Spišské divadlo v Spišskej Novej Vsi, Slovenské komorné divadlo v Martine, Divadlo Andreja Bagara v Nitre, Národní divadlo v Prahe, Národní divadlo moravskoslezké v Ostrave. 

</doc>
<doc id="654644" url="https://sk.wikipedia.org/wiki?curid=654644" title="Walther von der Vogelweide">
Walther von der Vogelweide

Walther von der Vogelweide [valtr fon der fóglvajde] alebo Walther z Vogelweide [valter z fóglvajde]; * okolo 1170† okolo 1230, Würzburg?) bol najväčší nemecký stredoveký minnesängerbásnik, skladateľ a spevák.
Bol priekopníkom stredovekej ľúbostnej lyriky. Jeho politická poézia reflektovala jeho postoje voči osobám, činom a presvedčeniam, ktoré narušovali ideály a vyváženú harmóniu život. Svoju ostrú kritiku adresoval dokonca i pápežom. Hoci bol vo svojej dobe veľmi populárny, v dobových historických prameňoch sa zmienka o ňom vyskytuje len raz v záznamoch passauskej diecézy. Ďalšie informácie pochádzajú z jeho básní alebo z neskorších prameňov. Počas jeho života nebolo jeho dielo spísané v žiadnom manuskripte. Zo 14. storočia však pochádza významný "Codex Manesse", ktorý obsahuje viacero jeho diel. V neskoršom období bol meistersingermi považovaný za jedného z tzv. 12 starých majstrov. Meno Vogelweide bola pravdepodobne prezývka, ktorú získal Walther preto, že nemal stálu rezidenciu. Označovala ohradu, v ktorej bolo držané divé vtáctvo (napr. volavky) pred tým, než sa konal hon. Jeho postava sa vyskytuje v niekoľkých umeleckých dielach, mimo iné napr. v opere Tannhäuser.
Životopis.
Miesto Waltherovho pôvodu nebolo hodnoverne potvrdené. Je možné, že sa narodil v babenbergovskom Rakúsku či v Tirolsku, podľa iných názorov skôr v v okolí bavorského Würzburgu. Podľa titulu "Herr" ("hêr"), ktorý mu prisudzujú iní básnici (on sám nie) zrejme pochádzal z rytierskeho rodu. Z jeho poézie je zrejmé, že základné vzdelanie získal v kláštornej škole. Umeniu minnesängerov sa mal podľa jeho vlastných slov naučiť v Rakúsku. Podľa niektorých domnienok bol žiakom minnesängera Reinmara von Hagenau, ktorý tiež pôsobil vo Viedni. Toto sa však dokázalo. V ranom období svojho pôsobenia pôsobil na dvore rakúskeho vojvodu Leopolda V. a Fridricha I. Po tom, čo sa vojvodom v roku 1198 stal Leopold VI. sa Walther dostal do nemilosti. Dôvodom mohla byť jeho rivalita s minnesängerom Reinmarom von Hagenau, s ktorým sa rozchádzal v názoroch na lyriku.
Walther začal cestovať po ríši a vystupoval na urodzených dvoroch. Navštívil popri tom viaceré kraje vrátane severného Francúzska, Lombardska, Friaulska či Durínska, kde bol v službách landgrófa Hermanna. Niekedy v tomto období sa jeho patrónom sa stal neskorší rímsko-nemecký kráľ Filip Švábsky z rodu Štaufovcov. Filipovi Walther priazeň odplácal podporou v spore proti Welfovcom. Nevraživosť medzi dvoma rodmi bola dlhá a znovu povstala po smrti štaufského cisára Henricha VI. Walther ako Filipov prívrženec vo svojich dielach priamo, či nepriamo kritizoval proti-kráľa Ota IV. i jeho podporovateľa pápeža Inocenta III. V neskoršom období v jeho básniach badať aj výčitky voči Filipovi Švábskemu, ktorého lakomstvo Walthera rozčarovali. Nemuselo ísť však o nedostatok štedrosti k Waltherovi, ale k Filipovým podporovateľom, ktorých hovorcom Walther bol.
Upustením od tábora Filipa Švábskeho Walther svoje postavenie nestratil, pretože Filip bol v roku 1208 zavraždený. Walther následne pôsobil na viacerých miestach až pokým v roku 1212 opäť nevstúpil do ríšskej politiky, tento raz na strane Welfovca Otu IV. Oto bol pôvodne spojencom pápeža Inocenta III., no po korunovácii za cisára pápežovu priazeň stratil pre stret záujmov v Itálii. Medzi oboma sa rozhorel konflikt a pápež Ota dokonca exkomunikoval. Walther napísal niekoľko básní dedikovaných cisárovi a niekoľko diel kritizujúcich niektoré pápežove činy. Vytýkal mu zasahovanie do svetských vecí, simóniu, ba dokonca ho vinil z i herézy a aplikovania čiernej mágie. Dotkol sa aj otázky Konštantínovej donácie. Waltherova kritika však nebola kritikou celej cirkvi a kléru, ale len jednotlivca. 
V tábore Welfovcov Walther dlho nezostal, pretože už v roku 1215 svoju podporu vyjadril Fridrichovi II. Štaufskému, ktorému sa podarilo získať rímsko-nemecký trón. Za svoju podporu získal od kráľa malé léno, možno niekde v okolí Würzburgu. Na svojom panstve následne zrejme dožil. Podľa dôveryhodnej literárnej tradície z roku 1350 bol pochovaný v kláštore vo Würzburgu.
Dielo.
Walther bol plodným autorom, ktorý vytvoril niekoľko stoviek básnických diel. Ku svojim skladbám skladal aj hudbu, ktorej zápisy sa však zachovali len čiastočne a aj to z neskoršieho obdobia. Jeho práca sa vyznačuje pravými pocitmi a starostlivou zručnosťou v metrike a rýmových vzorcoch. Témy Waltherových diel boli rôznorodé, viac ako polovica mala politický, morálny alebo náboženský charakter. Písal však aj ľúbostnú, osobnú a prírodnú poéziu. V náboženských dielach zvýrazňoval potrebu aktívneho zbližovania sa s Bohom a plnenia jeho túžob, ako napr. účasť na pútiach, či križiackych výpravách. Takýmto dielom je napr. pútnická pieseň "Palästinalied", ktorá je často nesprávne označovaná za križiacku. Nenapísal ani jednu báseň o svätcoch, no mnoho venoval Panne Márii. V morálno-didaktických dielach oceňoval ľudské čnosti a snažil sa poučiť ich adresátov o cnostnom správaní. Významným je fakt, že mnohé jeho ideály a morálne hodnoty sú cenné dodnes.
Významný je jeho prínos pre stredovekú ľúbostnú lyriku do ktorej priniesol originálny štýl oslobodený od foriem dvorskej lyriky. V niektorých dielach upustil od vznešenej dvorskej lásky ("hohiu minne"), ktorá v čase jeho mladosti prevažovala na urodzených dvoroch a prešiel k predstave prirodzenej lásky. Na žene ho v nich fascinovala jej ženskosť, než jej postavenie vznešenej panej. Známym príkladom diela tohto typu je "Under der Linden". Báseň hovorí o dievčati, ktoré jasá po tom, čo pod lipou objalo svojho milého. Prirodzenosť a naivita diela je len ťažko zrovnateľná s vyumelkovaným štýlom vznešenej dvorskej lyriky.
V slovenskom vydaní vyšla v roku 1965 vo vydavateľstve Tatran časť jeho diela pod názvom "Spevák pod hradbami". Preklad a poznámky vytvoril Július Lenko.

</doc>
<doc id="654645" url="https://sk.wikipedia.org/wiki?curid=654645" title="Walther z Vogelweide">
Walther z Vogelweide



</doc>
<doc id="654659" url="https://sk.wikipedia.org/wiki?curid=654659" title="Kostol svätých Cyrila a Metoda (Poprad)">
Kostol svätých Cyrila a Metoda (Poprad)

Kostol svätých Cyrila a Metoda je rímskokatolícky kostol v Poprade. 
Výstavba kostola, začala v roku 1993. Kostol posvätil 26. júna 1998 spišský biskup František Tondra.
Od roku 2018, nesie titul farského kostola, kvôli rozdeleniu vtedajšej farnosti Poprad, na farnosť Poprad a farnosť Poprad - Juh. Okrem kostola svätých Cyrila a Metoda, má farnosť Poprad - Juh aj filiálku - Kostol svätej Heleny, v mestskej časti Kvetnica. Kostol svätých Cyrila a Metoda v roku 1998 bol vybraný za stavbu roku. Vo farnosti slúžia štyria kňazi (farár, dvaja kapláni a školský kaplán). Do farnosti spadá aj duchovná správa v penzióne Xenon. Nachádza sa tu aj Cirkevná spojená škola svätého Jána Pavla II., ktorá pozostáva zo Základnej školy, Gymnázia a Základnej umeleckej školy. Nad Kvetnicou sa nachádza Kaplnka vzkriesenia spolu s krížovou cestou.

</doc>
<doc id="654662" url="https://sk.wikipedia.org/wiki?curid=654662" title="Canavanovej choroba">
Canavanovej choroba

Canavanovej choroba je recesívna degeneratívna porucha, ktorá spôsobuje progresívne poškodenie nervových buniek v mozgu a je jedným z najbežnejších degeneratívnych mozgových ochorení dojčiat. Je spôsobený nedostatkom enzýmu "aminoacylázy 2" a je jedným zo skupiny genetických ochorení označovaných ako leukodystrofia. Je charakterizovaná degeneráciou myelínu vo fosfolipidovej vrstve izolovajúcej axón neurónu a je spojená s génom umiestneným na ľudskom chromozóme 17.
Symptómy a príznaky.
Príznaky najbežnejšej (a najzávažnejšej) formy Canavanovej choroby sa zvyčajne objavujú v skorom detstve zvyčajne medzi prvými tromi až šiestimi mesiacmi veku. Canavanovej choroba potom rýchlo postupuje od tejto fázy, s typickými prípadmi, ktoré zahŕňajú intelektuálne postihnutie, stratu predtým nadobudnutých pohybových schopností, problémy s kŕmením, abnormálny tonus svalov (tj. počiatočná floppiness - hypotónia - ktorá sa môže nakoniec premietnuť do spasticity), zlá kontrola hlavy a megalocefália (abnormálne zväčšená hlava). Môžu sa vyskytnúť aj ochrnutie, slepota alebo záchvaty.
Existuje oveľa menej bežný variant Canavanovej choroby, ktorý je všeobecne oveľa menej závažný a zahŕňa neskorší nástup symptómov, ktoré sú často mierne a nešpecifické na to, aby sa nepozorovali ako prejavy Canavanovej choroby. Zdá sa, že tento variant nemá žiadny vplyv na životnosť a je zvyčajne obmedzený na menšie prípady oneskorenia vývoja reči a motorických schopností.
Patofyziológia.
Canavanovej choroba sa dedí autozomálne recesívne. Ak sú obaja rodičia prenášačmi, šanca, že sa narodí postihnuté dieťa je 25%. Genetické poradenstvo a genetické testovanie sa odporúča pre rodiny kde sú obaja rodičia prenášačmi.
Canavanovej choroba je spôsobená defektným génom "ASPA", ktorý je zodpovedný za produkciu enzýmu aspartoacylázy. Znížená aktivita aspartoacylázy bráni normálnemu rozkladu N- acetylaspartátu, kde akumulácia N- acetylaspartátu alebo nedostatok jeho ďalšieho metabolizmu interferuje s rastom myelínového obalu nervových vlákien mozgu. Myelínový obal je tuková vrstva, ktorá obklopuje nervové bunky a pôsobí ako izolátor a umožňuje efektívny prenos nervových impulzov.
Liečba.
Nie je známy žiadny liek na ochorenie a neexistuje ani štandardný liečebný postup. Liečba je symptomatická a podporná. Fyzikálna terapia môže pomôcť zlepšiť motorické zručnosti a vzdelávacie programy môžu pomôcť zlepšiť komunikačné zručnosti. Záchvaty sa liečia antiepileptikami a pri výskyte ťažkostí s prehĺtaním sa používa gastrostómia na udržanie primeraného príjmu potravy a hydratácie. Experimentálne ošetrenie tiež používa citrát lítny. Keď má človek ochorenie, jeho hladiny "N-" acetylaspartátu sú chronicky zvýšené. Citrát lítny sa v krysom genetickom modeli Canavanovej choroby ukázal ako schopný významne znížiť hladiny "N-acetyl-aspartátu". Pri testovaní na človeku sa stav subjektu zvrátil počas dvojtýždňového vymývacieho obdobia po vysadení lítia. Výskum odhalil znížené hladiny "N-" acetyl-aspartátu v testovaných oblastiach mozgu, ako aj spektroskopické hodnoty magnetickej rezonancie, ktoré sú charakteristické pre normálny vývoj a myelinizáciu. Tento dôkaz naznačuje, že rozsiahlejšia kontrolovaná štúdia lítia môže byť opodstatnená ako podporná terapia pre deti s Canavanovou chorobou.
Výsledky experimentálnych pokusov s génovou terapiou uverejnené v roku 2002 využili zdravý gén na prevzatie defektného génu, ktorý spôsobuje Canavanovu chorobu. V pokusoch na ľuďoch, ktorých výsledky boli uverejnené v roku 2012, sa zdá, že táto metóda zlepšuje život pacienta bez dlhodobých nepriaznivých účinkov počas 5-ročného sledovania.
Prognóza.
Bežnejšia a závažnejšia verzia Canavanovej choroby má zvyčajne za následok smrť alebo rozvoj život ohrozujúcich stavov do veku desiatich rokov, hoci dĺžka života je premenlivá a je vysoko závislá od konkrétnych okolností. Na druhej strane sa zdá, že miernejšie varianty poruchy nemajú žiadny vplyv na životnosť.
Geografická distribúcia.
Aj keď Canavanovej choroba sa môže vyskytnúť v ktorejkoľvek etnickej skupine, postihuje väčšinou ľudí východoeurópskeho židovského pôvodu, pričom asi jeden zo 40 (2,5%) jedincov východoeurópskeho (Aškenázskeho židovského pôvodu bol nosičom.
História.
Canavanovej chorobu prvýkrát popísala v roku 1931 Myrtelle Canavanová. Tá v roku 1931 napísala článok, v ktorom sa zaoberala prípadom dieťaťa, ktoré zomrelo vo veku 16 mesiacov a ktorého mozog mal hubovitú bielu časť. Canavanová bola prvá, kto identifikoval túto degeneratívnu poruchu centrálneho nervového systému, ktorá sa neskôr volala „Canavanova choroba“.
Výskum génu choroby a súdne spory.
Objav génu pre Canavanovu chorobu a následné udalosti vyvolali značnú polemiku. V roku 1987 Greenbergovi, rodina s dvoma deťmi postihnutými Canavanovou chorobou, darovala vzorky tkanív Reubenovi Matalonovi, výskumníkovi z University of Chicago, ktorý hľadal gén Canavanovej choroby. Gén úspešne identifikoval v roku 1993 a vyvinul preň test, ktorý by umožnil prenatálne (pred narodením) poradenstvo párom, u ktorých existuje riziko, že budú mať dieťa s touto chorobou. Nadácia Canavan na chvíľu ponúkla bezplatné genetické testovanie pomocou Matalonovho testu.
Avšak v roku 1997, keď sa Reuben Matalonov presťahoval na Floridu, jeho nový zamestnávateľ, Miami Children's Hospital, patentoval gén a začal si nárokovať licenčné poplatky za genetický test, čo prinútilo Canavan Foundation, aby stiahlo svoje bezplatné testovanie. Následný súdny spor podaný nadáciou Canavan proti Miami Children's Hospital bol vyriešený uzavretím mimosúdneho vyrovnania. Prípad je niekedy citovaný v argumentoch o vhodnosti patentovania génov.
Výskum génových liekov.
Výskum zahŕňajúci suplementáciu triacetínom sa ukázal ako sľubný na potkanoch. Triacetín, ktorý môže byť enzymaticky štiepený za vzniku acetátu, vstupuje do mozgu ľahšie ako negatívne nabitý acetát. Defektný enzým pri Canavanovej chorobe, aspartoacyláza, prevádza "N-" acetylaspartát na aspartát a acetát. Mutácie v géne pre aspartoacylázu bránia rozkladu "N-" acetylaspartátu a znižujú dostupnosť acetátu v mozgu počas vývoja mozgu. Účelom suplementácie acetátom pomocou triacetínu je poskytnúť chýbajúci acetát, takže vývoj mozgu môže normálne pokračovať.
Tím vedcov vedený lekárkou Paolou Leone z Univerzity medicíny a zubného lekárstva v New Jersey, vyskúšal postup zahŕňajúci vloženie šiestich katétrov do mozgu, ktoré dodávajú roztok obsahujúci 600 až 900 miliárd geneticky modifikovaných vírusových častíc. Vírus, (modifikovaná verzia adeno-asociovaného vírusu), je navrhnutý tak, aby nahradil enzým aspartoacylázy. Deti liečené týmto postupom doteraz preukázali výrazné zlepšenie, vrátane rastu myelínu, zníženými hladinami toxínu "N" -acetyl-aspartátu. Vývoj pred rokmi prakticky zastal lebo detí s touto chorobou je minimum.
Tím výskumníkov vedený Guangpingom Gaom z University of Massachusetts Medical School pracuje na vývoji a optimalizovanej terapii génovej náhrady založenej na rAAV, ktorá by putovala hematoencefalickou bariérou.
Slovenka Lívia.
Takmer dvojročné dievčatko Lívia z obce Pichne v okrese Snina postihnuté touto chorobou sa môže stať najmladšou liečenou pacientkou Cavananovej choroby na svete. Vďaka skorej liečbe by mala nádej na menšie poškodenie mozgu.

</doc>
<doc id="654671" url="https://sk.wikipedia.org/wiki?curid=654671" title="Danov chălm (rozlišovacia stránka)">
Danov chălm (rozlišovacia stránka)

Danov chălm môže byť:

</doc>
<doc id="654672" url="https://sk.wikipedia.org/wiki?curid=654672" title="Elia Levita">
Elia Levita

Elia Levita (; * 13. február 1469, Neustadt an der Aisch, Nemecko† 28. január 1549, Benátky, Taliansko), známy tiež pod menami Elijah Levita, Elias Levita, Élie Lévita, Elia Levita Ashkenazi, Eliahu Levita, Eliyahu haBahur („Elijah the Bachelor“), Elye Bokher, bol renesančný hebrejský jazykovedec, lexikograf, učeň a básnik. Bol autor románu "Bovo-Bukh" (napísaný v rokoch 15071508), najobľúbenejšieho rytierskeho románu napísaného v jazyku Jidiš. Žil počas dekády v dome Kardinála Egidia da Viterba a bol tiež jedným z popredných učiteľov významných kresťanských osobností v hebrejčine a židovského mysticizmu počas renesancie.
Osobný a pracovný život.
Narodil sa v Neustadte pri Norimbergu do židovskej rodiny Levitov a bol najmladším z deviatich bratov. Preferoval aby bol oslovovaný „Ashkenazi“ a bol tiež nositeľom mena „Bachur“ čo v preklade znamená mladý, mladý muž alebo mladý študent a toto meno neskôr použil v podobe názvu svojej hebrejskej gramatiky.
Počas jeho rannej dospelosti boli Židia vyhnaní z oblasti, v ktorej žili, preto sa presťahoval do Talianska, ktoré sa stalo jeho domovom. V roku 1504 v Padove napísal 650 Stanca slôh "Bovo-Bukh", založených na obľúbenom románe "Buovo d’Antona", ktorý bol napísaný na základe anglo-normanského románu Sira Bevisa z Hamptonu.
Do roku 1514 žil v Benátkach, kde napísal dva kriticko-satirické paškvily. V tom istom roku sa presťahoval do Ríma, kde získal kamaráta a patróna, renesančného humanistu a Kardinála Egidia da Viterba (14711532) z Viterbo, v ktorého paláci žil počas viac než desať rokov. Elia Levita učil Egidia da Viterba hebrejčinu a prepisoval hebrejské rukopisy väčšinou súvisiace s Kabalou pre kardinálovu knižnicu. Prvé vydanie Levitovho Bahur (Rím, 1518) je venované Egídiovi a Elia Levita k nemu vypracoval dokument s abecedným zoznamom slov, ktoré sú v knihe použité (Concordance) (1521).
Plienenie Ríma v roku 1527 spôsobilo že Levita bol znovu poslaný do exilu, naspäť do Benátok, kde zastával funkciu korektora a vyučoval hebrejčinu. Levita v Benátkach publikoval rozpravu o pravidlách napoly spievaného prednesu () pomenovanú "Sefer Tuv Ta’am".
70 ročný Elia Levita odišiel od svojej manželky a detí v roku 1540 do mesta Isny im Allgäu v Bavorsku na pozvanie Paula Fagiusa aby tam spravoval jeho hebrejský tlačiarenský lis. Počas svojho zotrvania u Paula Fagiusa (do roku 1542 v Isny im Allgäu) zverejnil nasledujúce práce: "Tishbi", slovník zameriavajúci sa na slová, ktoré sa nenachádzajú v práci "Arukh", obsahujúci 712 slov používaných v Talmude a Midraši s vysvetleniami v nemčine a latinským prekladom od Fagiusa (Isny im Allgäu, 1541); "Sefer Meturgeman", vysvetľujúci všetky aramejské slová nájdené v Targúme (Isny im Allgäu, 1541); "Shemot Devarim", abecedne zoradený zoznam odborných hebrejských slov (Isny im Allgäu, 1542); a nové a revidované vydanie "Bachuru". Počas svojho pobytu v Nemecku vydal tiež "Bovo-Bukh". Pri návrate do Benátok, napriek svojmu vysokému veku, Elia Levita pracoval na vydaniach viacerých prác vrátane práce "Miklol" od Davida Kimchiho, ktorú tiež komentoval.
Elia Levita zomrel 28. januára 1549 v Benátkach 80 ročný. Jeho pamätník na cintoríne Židovskej komunity v Benátkach obsahuje pochvalu: „Osvetlil tmavé časti gramatiky a premenil ich na svetlo“.
V období, ktoré zaznamenalo vzostup reformácie a dalo štúdiu Hebrejskej Biblie a jej jazyka svetový význam, Elia Levita podporoval štúdium hebrejčiny v kresťanských kruhoch svojou vzdelávacou a vydavateľskou činnosťou. Medzi jeho učencov patrí hlavne Sebastian Münster, ktorý preložil Levitove gramatické práce do latinčiny a Georges de Selve, lavaurský biskup a francúzsky veľvyslanec v Benátkach. Počas tohto obdobia sa tiež zoznámil so Samsonom Ha-Nakdanom.
Medzi jeho potomstvo patrí bývalý britský premiér David Cameron, ktorý ho opísal slovami „môj predok Elijah Levita, ktorý napísal román, ktorý sa považuje za prvý jidišský román vôbec.“

</doc>
<doc id="654673" url="https://sk.wikipedia.org/wiki?curid=654673" title="Danov chălm (prírodná pamiatka)">
Danov chălm (prírodná pamiatka)

Prírodná pamiatka „Danov chălm“ (), prípadne aj Prírodná pamiatka Sachat tepe () je prírodná pamiatka nachádzajúca sa vo vrchnej časti pahorku Sachat tepe v centrálnej časti mesta Plovdiv v Plovdivskej oblasti v južnom Bulharsku.
Lokalizácia.
Prírodná pamiatka "Danov chălm" sa nachádza v centre mesta Plovdiv vo vrcholovej časti rovnomenného pahorku, ktorý leží v najviac urbanizovanej časti mesta len zhruba 60 – 70 metrov západne od hlavnej pešej zóny mesta – ulice "Kňaz Aleksandăr I".
Charakteristika.
Prírodná pamiatka predstavuje vrchnú časť pahorku Sachat tepe, ktorá je charakteristická množstvom syenitových skalných útvarov vytvárajúcich jedinečné morfologické formy. a špecifickým porastom, ktorý je sčasti parkového a sčasti prírodného pôvodu. Syenitové skaly sú podobné skalám na zvyšných plovdivských pahorkoch, ktoré predstavujú špecifikum unikátne pre Plovdiv.
Ochrana a predmet ochrany.
Prírodná pamiatka bola na území areálu vyhlásená rozkazom Ministerstva životného prostredia č. PD–466 zo dňa 22. 12. 1995. Rozkaz bol uverejnený v Štátnom vestníku č. 3 z roku 1996. Prírodná pamiatka bola vyhlásená na ploche 5,24 hektára. Dôvodom vyhlásenia prírodnej pamiatky Danov chălm bola predovšetkým ochrana krajinnej lokality s jedinečnými syenitovými geomorfologickými útvarmi, aby ostala zachovaná jej prírodno-náučná ako aj estetická hodnota. Ochranný štatút bol niekoľkokrát potvrdzovaný a upravovaný a to v rokoch 2004, 2006, 2008 a 2017 (rozkazy Ministerstva životného prostredia č. PD–541 z 26.05.2004, č. PD–591 z 04.08.2006, č. PD–903 z 11.12.2008 a č. PD–687 z 20.10.2017).
Okrem hlavného dôvodu ochrany – teda zachovania jedinečnej krajinnej lokality – boli ustanovené aj ďalšie dôvody, ktorými je ochrana špecifických rastlinných a živočíšnych druhov. 
Celkovo sa na území prírodnej pamiatky "Danov chălm" vyskytuje 228 druhov vyšších rastlín a z týchto sa určilo 6 druhov ako druhy, ktoré majú v tejto lokalite ochranársky význam. Z týchto sú tri druhy zapísané v Červenej knihe Bulharska (z toho dva ako kriticky ohrozené a jeden ako ohrozený) a štyri druhy predstavujú balkánske endemity. Z druhov, ktoré je možné nájsť na´teritóriu prírodnej pamiatky "Danov chălm", ale s riedkym výskytom všeobecne na území Bulharska, alebo oblasti je významných 6 druhov. Ide o kavyľ vláskovitý ("Stipa capillata"), brestovec južný ("Celtis australis"), figovník obyčajný ("Ficus carica"), "Silene lerchenfeldiana macedonica", jujuba holá ("Ziziphus jujuba") a jasmín druhu "Jasminum fruticans". Celkovo 12 druhov vyskytujúcich sa na území "Sachat tepe" je inváznych. Nižšie rastliny sa na území prírodnej pamiatky "Danov chălm" vyskytujú v malom množstve a nemajú ochranársky význam.
Z fauny sa v rámci ochrany prírodnej pamiatky ochraňujú:
Z plazov sa ochraňuje jeden druh a to gekón hrboľatý ("Mediodactylus kotschyi"). Z vtákov žijúcich na území Bulharska spadá absolútna väčšina pod nejaký stupeň ochrany a to sa teda týka aj všetkých druhov vtakov vyskytujúcich sa na Sachat tepe, ktorých je celkovo 33. Len jeden druh, ktorý má v rámci lokality pravidelný výskyt je však zapísaný v Červenej knihe Bulharska. Ide o holuba divého ("Columba livia"). Z hlodavcov vyskytujúcich sa na území pahorku má ochranný štatút len veverica obyčajná "(Sciurus vulgaris"), ktorá síce nie je zapísaná v Červenej knihe Bulharska, ale spadá pod ochranu v rámci IUCN. Ďalšie hlodavce vyskytujúce sa na území "Sachat tepe" sú myš domová ("Mus musculus") a potkan tmavý ("Rattus rattus"). Z netopierov sa na území prírodnej pamiatky objavuje 14 druhov, pričom sa nedá s určitosťou prehlásiť, že u všetkých ide o stály výskyt. Z týchto 14 druhov sú všetky chránené, z toho 12 druhov je zapísaných v Červenej knihe Bulharska pod rôznymi stupňami ochrany. Okrem hlodavcov a netopierov sa na území prírodnej pamiatky už vyskytuje len jeden zástupca triedy cicavcov, ide o krta obyčajného ("Talpa europaea"), pričom nemá žiadny ochranný štatút.
Z bezobratlých vyskytujúcich sa na území prírodnej pamiatky "Danov chălm" nemá ustanovené žiadne druhy s určenou ochranárskou hodnotou.
Ochrana a údržba prírodnej pamiatky "Danov chălm" je zabezpečovaná Regionálnou inšpekciou životného prostredia a vôd – Plovdiv (RIOSV – Plovdiv) spadajúcou pod Ministerstvo životného prostredia Bulharskej republiky. V registri chránených území je chránená lokalita "Danov chălm" vedená pod kódom 520.
Zóny.
Prírodná pamiatka "Danov chălm" je rozdelená na tri zóny:

</doc>
<doc id="654678" url="https://sk.wikipedia.org/wiki?curid=654678" title="Tomáš Merašický">
Tomáš Merašický

Tomáš Merašický (* 22. júl 1983, Topoľčany) je manažér a politik, podpredseda KDH.
V roku 2022 spustil petíciu za zachovanie vlakových spojení na Hornej Nitre, o čom následne rokovali s Ministerstvom dopravy Slovenskej republiky. Výsledkom bolo obnovenie niektorých dopravných spojov.
Osobný život.
Je ženatý a má 2 deti. Žije v Partizánskom.

</doc>
<doc id="654683" url="https://sk.wikipedia.org/wiki?curid=654683" title="Železničná stanica Žabokreky nad Nitrou">
Železničná stanica Žabokreky nad Nitrou

Železničná stanica Žabokreky nad Nitrou je železničná stanica v obci Žaboreky nad Nitrou, v okrese Partzánske. Leží na jednokoľajnej neelektrifikovanej trati ŽSR č. 140 Nové Zámky - Prievidza.
Stanica má v súčasnosti len 3 dopravné koľaje. 2 manipulačné koľaje boli vytrhané.
Stanica ponúka predaj lístkov.
Úsek trate Žabokreky nad Nitrou - Ostratice (tzv. žabokrecká spojka), ktorý spájal trate 140 a 143 bol zrušený. Trať stále existuje, ale výhybka v železničnej stanici už nie.

</doc>
<doc id="654684" url="https://sk.wikipedia.org/wiki?curid=654684" title="Francúzske vojenské letectvo">
Francúzske vojenské letectvo



</doc>
<doc id="654687" url="https://sk.wikipedia.org/wiki?curid=654687" title="Judita Durínska">
Judita Durínska

Judita Durínska (, * asi 1135, Wartburg† 9. september 1174, Teplice) bola druhou manželkou českého kráľa Vladislava II., pochádzala z významného rodu Ludowingerovcov. Bola dcérou durínskeho landgrófa Ľudovíta I. Durínskeho. Po roku 1158 sa stala druhou českou kráľovnou. Založila kláštor v Tepliciach, a v roku 1167 dala vybudovať v Prahe prvý kamenný most známy ako Juditin most.
Život.
Vladislav II. sa s Juditou, dcérou durínskeho landgrófa Ľudovíta I. Durínskeho a jeho manželky Hedvigy z Gudensbergu, oženil v roku 1153, necelé tri roky po smrti svojej prvej manželky Getrúdy Babenberskej. Juditu Durínsku mu odporučil kráľovský radca a pražský biskup Daniel I. Ešte predtým sa vydala Cecília, Juditina staršia sestra, a to za Oldřicha II., syna Soběslava I. V roku 1152 sa cisárom stal Fridrich Barbarossa, ktorého sestru Juditu Švábsku mal za manželku brat Cecílie a Judity Durínskej, Ľudovít II. Železný. Oldřich sa obrátil na cisára Fridricha s nárokmi na český trón. Nakoniec sa musel uspokojiť s údelom vo východných Čechách. Judite bolo v dobe svadby asi osemnásť rokov a Vladislav II. bol starší asi o pätnásť alebo dvadsať rokov. Po dvoch rokoch sa im narodil prvý syn Přemysl Otakar I., keďže v stredoveku o menách detí rozhodovali skôr matky, je pravdepodobné, že to bol práve Juditin nápad pomenovať syna po legendárnom zakladateľovi přemyslovskej dynastie.
Judita často zastupovala kráľa v štátnických záležitostiach v dobe jeho neprítomnosti. Podľa historika Josefa Žemličku si vytvorila vlastný dvor s vlastnými hodnostármi. Keď v januári 1158 obdržal Vladislav II. od Fridricha Barbarossu, ako druhý český panovník v histórii titul kráľa, stala sa jeho manželka Judita druhou českou kráľovnou. O jej korunovácii neexistujú žiadne písomné pramene ale hovorí sa o nej ako o kráľovnej.
V roku 1157 povodeň strhla drevený most, ktorý stál v blízkosti starého brodu pod hradom v Prahe. Iniciátorkou stavby nového mostu bola práve Judita. Vladislav a biskup Daniel ešte z talianskych ťažení poznali výhody kamenných mostov z juhu Európy, ktoré v ich domovine neboli známe. V tejto dobe boli v strednej Európe len dva kamenné mosty a to v Regensburgu a Würzburgu. Most bol pomenovaný po Judite, zrejme na počesť korunovácie kráľovského páru. Most bol postavený v miestach, kde sa dnes nachádza Karlov most. Na dĺžku meral 514 m a na šírku 6,8 m. Vznikol údajne len za tri roky a bol dlhší a reprezentovanejší než kamenné mosty v Regensburgu a Würzburgu. Dokončený bol pravdepodobne v roku 1172 a stál až do februára 1342, kedy ho strhla povodeň. Pozostatky Juditinho mostu sa nachádzajú niekoľko desiatok metrov severne od Karlovho mostu.
V prebiehajúcom boji podporovala Judita dedičské nároky svojho syna Přemysla Otakar I., kráľ Vladislav II. však v záujme zachovania rodovej kontinuity sa pokúšal zaistiť nástupníctvo na tróne pre svojho najstaršieho syna Bedřicha. Na sklonku roku 1172 preto Vladislav II. abdikoval a svojho syna uviedol ako nové české knieža. Neurobil to však cestou snemového zhromaždenia ani prijatím kniežatstva od cisára. Ten jeho čin posúdil ako bezprávny. Bedřicha v nasledujúcom roku zbavil kniežatstva a na jeho miesto vymenoval syna Vladislavovho strýka Soběslava I., Oldřicha. Ten sa však titulu vzdal v prospech svojho staršieho brata Soběslava. Vladislav opustil Čechy na jeseň roku 1173 sa uchýlil do exilu v Durínsku, na majetky v Meerane svojej manželky Judity. Juditin manžel Vladislav zomrel dva roky neskôr, v januári roku 1174. O ďalšom osude Judity môže napovedať miesto jej posledného odpočinku.
Podľa Dalimilovej kroniky bola kráľovná pochovaná v Kláštore v Tepliciach. V kronike je zmienka o Judite, ako zakladateľke tohto kláštora. Pozostatky kráľovnej boli objavené v 50. rokoch 20. storočia pri archeologickom výskume románskej baziliky kláštora, ktorý založila práve Judita na začiatku druhej polovice 12. storočia. Kláštor zanikol na konci alebo po skončení husitských vojen. Pravdepodobné pozostatky kráľovnej boli podrobené antropologickému výskumu, ktorý vykonal antropológ Emanuel Vlček. Podarilo sa mu potvrdiť identitu lebky. Ostatné časti kostry, ktorých identita sa prv javila ako pravdepodobná ale nie istá. Exhumované pozostatky pri archeologickom výskume boli odvezené k dôkladnému prieskumu, dnes sa bohužiaľ považujú za stratené. Výsledky výskumu naznačujú že Judita sa mohla dožiť až 80 rokov ale aj ostatné okolnosti naznačujú že mohla zomrieť až po roku 1210. V tomto prípade by ešte zažila vládu svojho syna Přemysla Otakara I.

</doc>
<doc id="654690" url="https://sk.wikipedia.org/wiki?curid=654690" title="Zoznam kultúrnych pamiatok v obci Dolné Lovčice">
Zoznam kultúrnych pamiatok v obci Dolné Lovčice

Toto je zoznam kultúrnych pamiatok v obci Dolné Lovčice v okrese Trnava.

</doc>
<doc id="654691" url="https://sk.wikipedia.org/wiki?curid=654691" title="Hohenstaufovci">
Hohenstaufovci



</doc>
<doc id="654692" url="https://sk.wikipedia.org/wiki?curid=654692" title="Štaufovci">
Štaufovci



</doc>
<doc id="654695" url="https://sk.wikipedia.org/wiki?curid=654695" title="Majstrovstvá Slovenska v stolnom futbale">
Majstrovstvá Slovenska v stolnom futbale

Majstrovstvá Slovenska v stolnom futbale je každoročný turnaj s medzinárodnou účasťou usporiadaný pod vedením Foosballovej Únie Slovenska, ktorá je jedinou organizáciou pôsobiacou v oblasti stolného futbalu na celoštátnej úrovni. Súťaž sa koná pravidelne od roku 2003 na stoloch typu Rosengart. Až na niektoré výnimky je turnaj naviac klasifikovaný medzinárodnou organizáciou stolného futbalu ITSF ako kategória Masters, čo znamená, že dosiahnuté výsledky sa významne započítavajú do medzinárodných rebríčkov. 

</doc>
<doc id="654697" url="https://sk.wikipedia.org/wiki?curid=654697" title="Morské kasíno (Burgas)">
Morské kasíno (Burgas)

Morské kasíno () je stavba viacúčelovej budovy z prvej polovice 20. storočia nachádzajúca sa v centrálnej časti mesta Burgas v juhovýchodnom Bulharsku.
Poloha.
Morské kasíno sa nachádza na južnom konci burgaského prímorského mestského parku Morska gradina (, doslova "Morská záhrada") hneď vedľa hlavnej aleje prechádzajúcej parkom.
Dejiny.
V roku 1936 mestské zastupiteľstvo v Burgase vyhlásilo konkurz na výstavbu kasína v priestore parku "Morska gradina". Konkurz, ktorý vyhlásil priamo vtedajší starosta Atanas Sirekov vzbudil veľký záujem. Celkovo sa výberu zúčastnilo až sedemnásť projektov z ktorých bol vybraný projekt s názvom „333“ architektky Viktorie Vinarovej. Celková suma projektu sa dostala na úroveň 2 000 000 leva. Oficiálne odhalenie budovy prebehlo 7. augusta 1938. Ceremónie sa zúčastnil veľký počet obyvateľov mesta, ale aj veľa ľudí z iných miest, vrátane hostí medzi ktorými bolo niekoľko ministrov, poslancov a iných oficiálnych predstaviteľov. Budova a jej upravené okolie sa veľmi rýchlo stali obľúbeným miestom obyvateľov Burgasu. Neskôr na prelome 80. a 90. rokov 20. storočia však budova z dôvody niekoľkých zosuvov pôdy, požiaru, ako aj z dôvodu absencie akejkoľvek údržby budova veľmi schátrala a plánovala sa dokonca jej demolícia. K tejto nakoniec nedošlo a po rekonštrukcii v roku 2009, ktorá prebehla pod vedením architektov Julie Železovovej a Živka Železova, bolo z budovy urobené kultúrne centrum. Kultúrne centrum bolo otvorené v priebehu roku 2011 a v tom istom roku získala rekonštruovaná budova prestížne ocenenie „Budova roku“ ().
Súčasnosť.
Budova v súčasnosti funguje ako sídlo "Kultúrneho centra „Morské kasíno“". Budova funguje ako galéria, konajú sa tu rôzne koncerty, divadelné vystúpenia, výstavy, fotografické výstavy, konferencie, projekcie, obchodné stretnutia, tvorivé dielne a rôzne iné kultúrne podujatia pre deti aj dospelých. K využitiu sú v budove aj umelecké ateliéry. K výstavám, konferenciám a rôznym iným podujatiam sú k dispozícii štyri sály a vonkajšia otvorená scéna „Ochľuva“ (, doslova "Slimák") s viac ako 300 miestami na sedenie. Na rôzne účely je možné využiť celkovo až tri terasy s výhľadom na Burgaský záliv. Rozlohy terás sú 72,63 m², 214,18 m² a 222,10 m².
Charakteristika.
Miesto pre výstavbu nebolo vybrané náhodne, ale so zreteľom na to, že od budovy sa odkrýva výhľad na celý Burgaský záliv a zároveň tak, aby bolo možné budovu dobre vidieť z lodí plávajúcich okolo. Budova patrí k jedným z najtypickejších predstaviteľov bulharskej moderny nielen v Burgase, ale na celom území Bulharska. Projekt bol spoločným dielom architektky Viktorie Vinarovej a jej manžela Borisa Vinarova. Budova pripomína tvarom loď a spolu s terasami a presklenými elementami tvorí prirodzenú pomyselnú spojnicu medzi centrálnou alejou parku Morska gradina ( a burgaskou plážou medzi ktorými sa nachádza. Aj zo staviteľského hľadiska budova predstavuje majstrovsky počin z dôvodu jej umiestnenia v strmom svahu. 

</doc>
<doc id="654702" url="https://sk.wikipedia.org/wiki?curid=654702" title="Elektrický automobil">
Elektrický automobil



</doc>
<doc id="654703" url="https://sk.wikipedia.org/wiki?curid=654703" title="Automobil na elektrický pohon">
Automobil na elektrický pohon



</doc>
<doc id="654704" url="https://sk.wikipedia.org/wiki?curid=654704" title="E-mobil">
E-mobil



</doc>
<doc id="654705" url="https://sk.wikipedia.org/wiki?curid=654705" title="Emobil">
Emobil



</doc>
<doc id="654706" url="https://sk.wikipedia.org/wiki?curid=654706" title="Elektrické auto">
Elektrické auto



</doc>
<doc id="654707" url="https://sk.wikipedia.org/wiki?curid=654707" title="Cœur Défense">
Cœur Défense

Cœur Défense je kancelársky mrakodrap v La Défense, výškovej obchodnej štvrti pri Paríži vo Francúzsku. S 350 000 m² je to budova s najväčšou podlahovou plochou v Európe, spolu s Palatul Parlamentului v Bukurešti.

</doc>
<doc id="654708" url="https://sk.wikipedia.org/wiki?curid=654708" title="Mare Serenitatis">
Mare Serenitatis



</doc>
<doc id="654711" url="https://sk.wikipedia.org/wiki?curid=654711" title="Julie Benzová">
Julie Benzová

Julie Marie Benzová (neprechýlene Julie Marie Benz; * 1. máj 1972, Pittsburgh, Pensylvánia, USA) je americká filmová a televízna herečka. Známa je predovšetkým vďaka úlohe Stephanie Powell v seriáli "No Ordinary Family" (20112012).
Detstvo a mladosť.
Julie Marie Benz sa narodila v meste Pittsburgh, v Pensylvánii. Jej matka, Joanne Marie, bola krasokorčuliarkou a jej otec George Benz, Jr. je chirurgom v Pittsburghu. Benzová súťažila na Majstrovstvách USA v krasokorčuľovaní v kategórii Junior v roku 1988, kde so svojim tanečným partnerom skončila na 13. mieste. 
Kariéra.
V roku 1990 si zahrala vo svojom prvom filme, s názvom "Two Evil Eyes". Film nemal veľkú úspešnosť. Neskôr išla študovať na New York University herectvo. Počas štúdia sa objavila v niekoľkých menších úlohách rôznych seriálov, ako napríklad "Married... with Children".
V roku 1996 sa Benzová zúčastnila konkurzu na úlohu Buffy Summers v televíznom seriáli "Buffy the Vampire Slayer", ale túto úlohu neskôr získala Sarah Michelle Gellar. Aj napriek tomu, že nezískala hlavnú úlohu, bola jej ponúknutá vedľajšia úloha, upírky Darly. Jej herecký výkon bol pochválený, čiže jej rola sa objavila aj v niekoľkých ďalších epizódach. V roku 2000 si rolu Darly zopakovala v seriáli "Angel", čo je spin-off seriálu "Buffy the Vampire Slayer". 
V roku 2006 hrala jednu z vedľajších úloh v seriály "Dexter". Za svoju postavu Rity Bennet získala dve ocenenia, Saturn Award a Satellite Award. Vo štvrtej sérií seriálu bola jej postava zavraždená. O dva roky neskôr hrala menšiu rolu v horore "Saw V". V rovnako roku si zahrala po boku herca Sylvestera Stalloneho vo filme "Rambo". 
V roku 2010 sa pripojila k hereckému obsadeniu seriálu "Desperate Housewives". Jej postava sa volá Robin Gallagher, ktorá pracuje ako striptérka. Po čase však zistí že je lesbička a počas seriálu bude mať aféru s Katherine Mayfair, ktorú stvárnila Dana Delany. 
V roku 2011 sa objavila v seriáli "No Ordinary Family". Seriál mal iba 20 epizód. V roku 2015 sa pripojila k hereckému obsadeniu seriálu Hawaii 5.0. 
Objavila sa tiež v siedmych epizódach seriálu "On Becoming a God in Central Florida" z roku 2019, po boku herečky Kristen Dunst.
Súkromný život.
V máji 1998, sa Benzová vydala za herca Johna Kassira. Kassir v roku 2007 podal žiadosť o rozvod. V roku 2011 sa Benzová zasnúbila s producentom Richom Oroscom. Dňa 5. mája 2012 sa pár zosobášil. 

</doc>
<doc id="654712" url="https://sk.wikipedia.org/wiki?curid=654712" title="Tour Hekla">
Tour Hekla

Tour Hekla je mrakodrap vo výške 220 metrov, ktorý je momentálne vo výstavbe v Puteaux v štvrti La Défense vo Francúzsku. Navrhol ju francúzsky architekt Jean Nouvel. Budova dostala stavebné povolenie v júni 2016. Stavba sa začala v máji 2018, odovzdanie je naplánované na začiatok roku 2022. Po dokončení prevýši súčasnú najvyššiu budovu v štvrti La Défense, Tour First, v súčasnosti tiež druhú najvyššiu budovu vo Francúzsku.
Náklady na projekt sa odhadujú na 248 miliónov eur.

</doc>
<doc id="654713" url="https://sk.wikipedia.org/wiki?curid=654713" title="Fiat 672F.101">
Fiat 672F.101

Fiat 672F.101 je označenie talianskeho trolejbusu, ktorý bol v niekoľkých kusoch v prevádzke aj v Česko-Slovensku.
Konštrukcia.
Vozidlá Fiat 672F.101 patria k niekoľkým typom trolejbusov, ktoré sa po druhej svetovej vojne objavili v prevádzke na území dnešného Česka, konkrétne v Moste a Litvínove. Vozidlá vyrobené v rokoch 1939 a 1941 boli v prevádzke pôvodne v Miláne, po vojne boli rekonštruované v plzenskej Škode a boli zaradené do prevádzky práve v Moste a Litvínove.
Fiat 672F.101 je trojnápravový trolejbus podvozkovej konštrukcie s dvoma hnacími nápravami. Sedačky v interiéri boli umiestnené priečne (v prednej časti vozidla) i pozdĺžne (v zadnej časti). Vstup do vozidla zaisťovali dvoje štvorkrídlové skladacie dvere v pravej bočnici.
Na výrobe týchto trolejbusov sa podieľalo niekoľko spoločnosti: Fiat (u niektorých vozidiel pravdepodobne Alfa Romeo) vyrobil podvozky, spoločnosť Varesina dodala karosérie a elektrická výzbroj pochádza z podniku Breda.

</doc>
<doc id="654715" url="https://sk.wikipedia.org/wiki?curid=654715" title="Kamenné rieky (Vitoša)">
Kamenné rieky (Vitoša)

Kamenné rieky () sú prírodný fenomén charakteristický pre pohorie Vitoša v Oblasti Sofia v západnom Bulharsku.
Charakteristika.
Ide o špecifický prírodný úkaz vyskytujúci sa v pohorí Vitoša pre ktoré je charakteristický. Jedná sa o kamenné moria (tu podobne ako inde vo svete označované ako kamenné rieky) tvorené veľkými zaoblenými syenitovými blokmi zvyčajne okrúhleho tvaru a rôznych veľkostí, ktoré sa radiálne vinú z vrcholových častí pohoria riečnymi dolinami, ktoré vypĺňajú, smerom do nižších polôh. Vitošské rieky a bystriny tak tečú v častiach výskytu kamenných riek skryto korytom položeným pod týmito kamennými riekami. Niektoré z nich sa po ceste rozdeľujú a vytvárajú tak aj niekoľko prúdov, niektoré pokračujú až ku koncu nerozvetvené. Väčšie z kameňov dosahujú v priemere bežne veľkosti okolo 4 – 5 metrov a hmotnosti 50 – 60 ton. Dajú sa považovať za priamo emblematickú súčasť pohoria Vitoša a jej typický krajinný prvok. Špeciálne kamenná rieka nachádzajúca sa v lokalite "Zlatnite mostove", býva spomínaná vždy keď sa hovorí o krásach, alebo zaujímavých lokalitách tohto pohoria.
Lokalizácia.
Kamenné rieky sa vyskytujú na väčšej časti územia pohoria Vitoša, charakteristické sú však najmä pre vrcholové partie pohoria. Najviac kamenných riek začína v oblasti vrcholov Černi vrăch, Goľam Rezen, Malăk Rezen, Skoparnika, Kupena, Samara a Selimica. Najkrajšie a najzaujímavejšie kamenné rieky sa nachádzajú v doline, ktorú vytvorila rieka Vladajska reka () a to najmä vo vyhľadávanej lokalite Zlatnite mostove (), kde sa nachádza aj najznámejšia a najväčšia kamenná rieka Vitoše. Ďalšie významné kamenné rieky sa nachádzajú aj v dolinách riek Bojanska reka (), Struma (), Bistrica (), Dragalevska reka (), Matnica (), Tančovica (), Jančovska reka (), Rudarštica () a Bistra reka (). Najdlhšia zo všetkých vitošských kamenných riek je kamenná rieka nachádzajúca sa v doline rieky "Bistra reka", ľavého prítoku rieky Vladajska reka, pričom táto kamenná rieka dosahuje celkovej dĺžky až dva kilometre.
Pôvod.
Spočiatku sa vzhľadom k ich hladkým a oblým tvarom predpokladalo, že sú ľadovcového pôvodu a z tohto dôvodu sa pre nich v minulosti ustálilo pomenovanie „morény“, pričom značná časť ľudí im stále "morény" hovorí. Táto hypotéza sa ukázala ako nesprávna, keď sa zistilo, že Vitoša nebola narozdiel od pohorí ako Rila a Pirin v období kvartérnej ľadovej doby zaľadnená a tak vitošské kamenné rieky nemohli vzniknúť pôsobením ľadovca. Okrem toho je na niektorých miestach a pri niektorých kamenných blokoch vidieť, že napriek tomu, že kamenný balvan pôsobí samostatne, v skutočnosti existujú časti, kde je ešte na niektorých miestach spojený so základnou skalou a aj z tohto faktu je zrejmé, že na miesto nemohli byť „donesené“ pri pohybe hypotetického ľadovca. Dnes sa predpokladá, že vznikli jednoducho procesom erózie z dôvodu dlhodobého pôsobenia vody (všetky sa nachádzajú v korytách horských riek), mrazivých vetrov a ďalších prirodzených prírodných javov obvyklých pre pohorie Vitoša. Následne sa ďalším pôsobením vody a vetra od seba začali zvetralé kamenné bloky v puklinách oddeľovať a ďalším pôsobením sa tieto miesta zaobľovali a uhladzovali. 

</doc>
<doc id="654716" url="https://sk.wikipedia.org/wiki?curid=654716" title="Julie Benz">
Julie Benz



</doc>
<doc id="654718" url="https://sk.wikipedia.org/wiki?curid=654718" title="Protesty v Bielorusku v rokoch 2020 – 2021">
Protesty v Bielorusku v rokoch 2020 – 2021

Protesty v Bielorusku v rokoch 20202021 sú reťazové demonštrácie, ktoré boli usporiadané na odvolanie Alexandra Lukašenka z funkcie prezidenta Bieloruskej republiky. Protesty začala organizovať Bieloruská demokratická opozícia. Prvé demonštrácie boli usporiadané v máji, avšak najviac ľudí sa ich zúčastnilo v auguste, respektíve po (údajne) zmanipulovaných prezidentských voľbách, ktoré podľa výsledkov už po šiestykrát vyhral Lukašenko.
Predohra.
Parlamentné voľby v Bielorusku v roku 2019.
17. novembra 2019 sa v Bielorusku konali parlamentné voľby. Podľa 400 pozorovateľov OBSE boli voľby zmanipulované a mnohé volebné zákony boli porušené.
Pandémia SARS-CoV-2.
28. februára bol v Bielorusku zaznamenaný prvý prípad nákazy COVIDom-19. Prezident Alexandr Lukašenko i napriek medzinárodným varovaniam a skúsenostiam bral pandémiu SARS-CoV-2 "na ľahkú váhu". Svetová zdravotnícka organizácia (WHO) bieloruskej vláde odporúčila zakázať hromadné podujatia, no žiadne rázne opatrenia sa v krajine nekonali. Práve naopak, Lukašenko počas pandémie usporiadal hokejový zápas, ktorého cieľom bolo poukázať na to, že sa nákazy niet prečo obávať. Lukašenko následne vyhlásil, že žiadny vírus nevidí. O nebezpečí nákazy ho nepresvedčilo ani to, že sa na jeho hokejovom zápase nakazil jeden z hokejistov, konkrétne Dmitrij Meleško. Lukašenko nezaviedol ani karanténne opatrenia, dokonca vyhlásil, že sa má proti pandémii bojovať prácou na traktore, športom, vodkou a saunou.
9. mája sa v Minsku na počesť 75. výročia od víťazstva v druhej svetovej vojne konala vojenská prehliadka, na ktorej sa podľa zdrojov aj napriek nárastu nakazených koronavírusom SARS-CoV-2 zhromaždilo niekoľko tisícok ľudí.
Únos Češky Veroniky Kiruščankovej.
19. júna bola Češka Veronika Kiruščankov v Bielorusku násilím unesená na ministerstvo vnútra. Na ministerstve ju držali 3 hodiny. Zaujímali sa najmä o to, či nie je novinárka. Veronikin manžel kontaktoval české veľvyslanectvo, ktoré sa pokúsilo kontaktovať bieloruské ministerstvo vnútra.
Prezidentské voľby v Bielorusku v roku 2020.
9. augusta 2020 sa v Bielorusku uskutočnili prezidentské voľby, ktoré údajne vyhral Alexandr Lukašenko so ziskom 80,10%. Viaceré médiá, organizácie a aj niekoľko vysoko postavených politikov má podozrenie, že boli voľby v Bielorusku zmanipulované. Výsledky volieb spustili augustové bieloruské protesty.
Protesty a demonštrácie.
Máj 2020.
31. mája boli počas demonštrácie zadržaní opoziční aktivisti, ktorí zbierali podpisy na podporu opozičných kandidátov na vtedy blížiace sa prezidentské voľby. Jeden zo zadržaných bol aj Statkevič, kandidát na prezidenta. O deň neskôr bol odsúdený na 15 dní odňatia slobody, následne na ďalších 15 dní. Jeho kandidatúra na prezidenta Bieloruska bola odmietnutá.
Júl 2020.
30. júla sa v Minsku usporiadal ďalší protest, na ktorom ľudia vyjadrili podporu Sviatlane Cichanovskej, kandidátke na prezidentku. Protestujúci taktiež vyjadrili rozhorčenie nad zatknutím Statkeviča a Cichanovského, dvoch odmietnutých kandidátov.
August 2020.
V deň prezidentských volieb, teda 9. augusta, sa začali prvé hromadné augustové demonštrácie.
10. augusta opozičná kandidátka Sviatlana Cichanovská utiekla do Litvy. Obávala sa, že by mohla byť zatknutá. Počas demonštrácii vytvorili ľudia v Minsku "rady solidarity", aby ich policajti nevedeli rozohnať. Demonštranti po uliciach pochodovali s transparentmi ako "Odíď!" (mierené Lukašenkovi), niektorí zas vyjadrili rozhorčenie nad policajným násilím. Vypovedali o tom nápisy ako "Nie násiliu!" a "Už žiadne mučenie!" Viacerí bieloruskí moderátori podporili protesty tým, že podali v štátnych televíziách výpoveď. Vzbury sa zúčastnilo aj viac robotníkov po celom Bielorusku. Niektorí z nich varovali Lukašenka Počas demonštrácií sa naskytli aj prípady, keď policajti odhodili svoje štíty a uniformy a nechali ľudí protestovať. Niektoré ženy začali policajtov objímať a rozdávať im kvety.
16. augusta protestovalo v Minsku proti Lukašenkovi 200 až 220-tisíc ľudí. Veľké demonštrácie sa v Minsku konali aj 23. augusta, na ktorých sa podľa miestnych médii mohlo zúčastniť 100 až 150-tisíc demonštrujúcich. Vláda taktiež pohrozila tým, že protesty nebude potláčať polícia, ale armáda. 
Alexandr Lukašenko taktiež požiadal ruského prezidenta Vladimira Putina, aby mu pomohol potlačiť protesty.
September 2020.
6. septembra 2020 bola Maryja Aľaksandravna Kalesnikavová, jedna z vodkyní protestov, neznámymi mužmi unesená mikrobusom. Údajne ju odniesli na ukrajinské hranice. Bieloruské úrady tvrdia, že bola zadržaná po tom, ako sa so svojimi dvoma kolegami pokúšala dostať na územie Ukrajiny a roztrhala si cestovný pas. Maryja však túto verziu popiera. Napokon bol unesený aj ďalší člen vedenia koordinačnej rady, Maksim Znak. 
Neunesená ostala už len jedna členka koordinačného výboru, a to Sviatlana Aľaksandravna Aleksijevičová, bieloruská spisovateľka a nositeľka Nobelovej ceny. Vysoko postavení politici ju údajne strážili vo dne aj v noci, aby ju Lukašenkovi ľudia nemohli uniesť, ako aj predošlých predstaviteľov opozície.
Vladimir Putin, prezident Ruska, prisľúbil Lukašenkovi 1,5 miliardovú pôžičku na obranu voči nebezpečentsvám organizácie NATO.
Opozícia.
Obete.
Bieloruská vláda oznámila, že si demonštrácie vyžiadali zatiaľ 3 obete. Niektoré zdroje uvádzajú, že si policajné násilie vyžiadalo aj viac obetí, no bieloruská vláda takéto informácie odmietla.

</doc>
<doc id="654721" url="https://sk.wikipedia.org/wiki?curid=654721" title="F-84">
F-84



</doc>
<doc id="654722" url="https://sk.wikipedia.org/wiki?curid=654722" title="F-100">
F-100



</doc>
<doc id="654726" url="https://sk.wikipedia.org/wiki?curid=654726" title="Kiss Land">
Kiss Land

Kiss Land je debutový štúdiový album kanadského speváka The Weeknd. Bol vydaný 10. septembra 2013 prostredníctvom vydavateľstva XO a distribuovalo ho Republic Records. Album obsahuje šesť singlov: „Kiss Land“, „Belong to the World“, „Love in the Sky“, „Live For“, „Pretty“ a „Wanderlust“. Na produkcii albumu sa primárne podieľali okrem iného DannyBoyStyles, samotný The Weeknd a Jason „DaHeala“ Quenneville.
"Kiss Land" získal pozitívny ohlas od hudobných kritikov. Debutoval na 2. priečke amerického rebríčka "Billboard" 200 s predajom 95-tisíc kópií v prvom týždni predaja. Do augusta 2015 sa v Spojených štátoch predalo 273-tisíc kópií.
Zoznam skladieb.
Producentmi všetkých skladieb sú DannyBoyStyles, The Weeknd a Jason „DaHeala“ Quenneville, ak nie je uvedené inak.

</doc>
<doc id="654727" url="https://sk.wikipedia.org/wiki?curid=654727" title="Jelcz 120MTE">
Jelcz 120MTE

Jelcz 120MTE je typ poľského trolejbusu, ktorý bol vyrábaný v rokoch 90. rokoch 20. storočia. Výroba prebiehala v závodoch Jelcz v Jelczu-Laskowiciach a v KPNA vo Słupsku.
Konštrukcia.
Ide o dvojnápravový trolejbus, ktorý konštrukčne aj technicky vychádza z autobusu typu Jelcz 120M. Kostra karosérie je z vonkajšej strany oplechovaná. V interiéri sú steny pokryté preglejkou. Na pravej strane vozovej skrine sa nachádzajú troje dvojkrídlové skladacie dvere. Sedadlá pre cestujúcich sú usporiadané priečne a sú čalúnené – vyplnené penovou gumou a pokryté umelou hmotou. Pohon zabezpečuje jeden jednosmerný trakčný motor typu Elmor DK210A3P.

</doc>
<doc id="654729" url="https://sk.wikipedia.org/wiki?curid=654729" title="ČEZ Motor České Budějovice">
ČEZ Motor České Budějovice



</doc>
<doc id="654732" url="https://sk.wikipedia.org/wiki?curid=654732" title="Jednosmerný motor">
Jednosmerný motor

Jednosmerný motor je v elektrotechnike krútiaci elektrický stroj na jednosmerný prúd, ktorý môže pracovať v režime elektromotor alebo generátor. Napájanie rotora je realizované cez komutátor, ktorý prepína vinutia rotora. Niektoré novšie konštrukcie nahrádzajú mechanický komutátor elektronickým obvodom. Princíp jednosmerného motora objavil v roku 1873 Zénobe Gramme, je teda najstarším typom motora. Sériový motor má veľký rozbehový krútiaci moment. Zmenou veľkosti, v niektorých prípadoch polarity, napájacieho napätia umožňuje riadenie rýchlosti otáčania. Malé jednosmerné motory sú používané v mnohých nástrojoch, hračkách a bežných spotrebičoch. Jednosmerné motory boli nahradzované striedavými motormi. V súčasnosti sú využívané predovšetkým u ručného náradia, kde vďaka pomerne vysokým pracovným otáčkam vychádza pohon malý a ľahký. Pre pohon dopravných prostriedkov závislej i nezávislej trakcie sú komutátorové motory nahradzované asynchrónnymi a najnovšie synchrónnymi.

</doc>
<doc id="654737" url="https://sk.wikipedia.org/wiki?curid=654737" title="Ústredná vojenská komisia Komunistickej strany Číny">
Ústredná vojenská komisia Komunistickej strany Číny



</doc>
<doc id="654739" url="https://sk.wikipedia.org/wiki?curid=654739" title="Ústredná vojenská komisia Čínskej ľudovej republiky">
Ústredná vojenská komisia Čínskej ľudovej republiky



</doc>
<doc id="654743" url="https://sk.wikipedia.org/wiki?curid=654743" title="Malý štátny znak Česko-Slovenska">
Malý štátny znak Česko-Slovenska



</doc>
<doc id="654744" url="https://sk.wikipedia.org/wiki?curid=654744" title="Stredný štátny znak Česko-Slovenska">
Stredný štátny znak Česko-Slovenska



</doc>
<doc id="654745" url="https://sk.wikipedia.org/wiki?curid=654745" title="Veľký štátny znak Česko-Slovenska">
Veľký štátny znak Česko-Slovenska

__STATICKÉPŘESMĚROVÁNÍ__

</doc>
<doc id="654749" url="https://sk.wikipedia.org/wiki?curid=654749" title="Scott Gorham">
Scott Gorham

William Scott Gorham (* 17. marec 1951, Glendale, Kalifornia, USA) je americký rockový gitarista a skladateľ. V rokoch 19741983, 19962001 a od roku 2004 dodnes je členom skupiny Thin Lizzy. Okrem Thin Lizzy bol do roku 2021 členom Black Star Riders a spolupracoval napríklad na albumoch Phila Lynotta a skupín Supertramp, Psycho Motel, 21 Guns alebo Far Corporation.

</doc>
<doc id="654754" url="https://sk.wikipedia.org/wiki?curid=654754" title="Zoznam reprezentačných gólov Neymara">
Zoznam reprezentačných gólov Neymara

Neymar da Silva Santos Júnior (* 5. február 1992, Mogi das Cruzes, Brazília), verejne známy ako Neymar alebo Neymar Jr., je brazílsky profesionálny futbalista. Je druhým najlepším strelcom brazílskeho národného tímu v histórii, s 64 gólmi v 103 zápasoch.
Zoznam gólov.
"Skóre a výsledky Brazílie sú napísané ako prvé."
 "K 14. októbru 2020."

</doc>
<doc id="654755" url="https://sk.wikipedia.org/wiki?curid=654755" title="Ján III. (konštantínopolský patriarcha)">
Ján III. (konštantínopolský patriarcha)

Ján III. Scholastikos (iné mená pozri pod Ióannes Scholastikos; ; * asi 503/ okolo 510515, Sirmis, Sýria† 31. august 577, Konštantínopol) bol konštantínopolský patriarcha v rokoch 565577. Prívlastok scholastikos získal preto, že bol pôvodne právnikom. Známa je jeho cirkevnoprávna zbierka "Synagóge kanonón", ktorá neskôr poslúžila ako podklad pre starosloviensky nomokánon spísaný Metodom. Niekedy býva stotožňovaný s kronikárom Jánom Malalom, ale toto nebolo potvrdené.
Životopis.
Ján sa narodil v sýrskom meste Sirmis neďaleko Antiochie. Po štúdiách sa stal právnikom (scholastikom). Niekedy v rokoch 548/549 bol antiochijským patriarchom Domninom poslaný ako apokrisiarios do Konštantínopola. Krátko pred smrťou ho cisár Justinián I. ustanovil patriarchom v Konštantínopole, kde na poste vystriedal zosadeného Eustychia. Po Justiniánovej smrti Ján za cisára korunoval Justína II. Podľa Jána z Efezu bol odporcom monofyzitizmu (miafyzitizmu) a jeho príslušníkov tvrdo prenasledoval. Ján z Nikiu mu naopak prisudzuje dielo "Mystagogia", ktoré bolo napísané v duchu jednej Kristovej podstaty. Po jeho smrti v roku 577 sa partriarchom znovu stal Eustychios.
Dielo.
Neskorší patriarcha Fotios spomína, že Ján vytvoril katechetickú kázeň o Najsvätejšej Trojici ("Sermo catecheticus"), ktorú neskôr vyvrátil Ján Filoponos. Ján z Nikiu mu prisudzuje aj knihu "Mystagogia". Toto dielo sa však nezachovalo alebo je možné, že šlo o spomínanú kázeň. Jeho najznámejším a jediným zachovaným dielom je Zbierka o 50 tituloch ("Synagóge kanonón", resp. celým názvom "Synagógé kanonón eis pentékonta titlús durémené", "Collectio quinquaginta titulorum" či "Synagoga L titulorum"), ktorá je najvýznamnejšou východnou cirkevnou právnickou zbierkou. Dielo bolo usporiadané podľa vzoru justiniánskych Digest a vzniklo zrejme ešte počas Jánovho pobytu v Sýrii. Obsahuje 85 apoštolských kánonov, kánony desiatich koncilov a 68 kánonov Bazila Veľkého. Neskôr k dielu vytvoril aj dodatok cirkevných zákonov vybraných z Justiniánových Noviel, ktoré dostali názov Zbierka o 87 kapitolách ("Octoginta septem capitula Ióannis Scholastici", resp. "Collectio octoginta septem capitulorum" či "Collectio LXXXVII capitulorum"). V 6. storočí boli obe zbierky spojené a neznámym autorom doplnené ako Nomokánon Jána Scholastika ("Nomocanon quinquaginta titulorum Ióannis Scholastici"). V 9. storočí podľa tejto zbierky vytvoril veľkomoravský arcibiskup Metod nový nomokánon pre Veľkú Moravu. Šlo však o nové, omnoho kratšie a praktickejšie dielo. Jeho listy a dekréty sa nezachovali.

</doc>
<doc id="654756" url="https://sk.wikipedia.org/wiki?curid=654756" title="Ján III. Scholastikos">
Ján III. Scholastikos



</doc>
<doc id="654758" url="https://sk.wikipedia.org/wiki?curid=654758" title="Tribonián">
Tribonián



</doc>
<doc id="654760" url="https://sk.wikipedia.org/wiki?curid=654760" title="Kamenné more">
Kamenné more

Kamenné more môže byť:

</doc>
<doc id="654764" url="https://sk.wikipedia.org/wiki?curid=654764" title="Tour Égée">
Tour Égée

Tour Égée je mrakodrap nachádzajúci sa na predmestí Paríža Courbevoie v štvrti La Défense.
V mrakodrape je sídlo spoločnosti Elior, ako aj niektorých jej dcérskych spoločností. Spoločnosť Egencia, dcérska spoločnosť spoločnosti Expedia, tiež zaberá niekoľko poschodí.
Budova bola postavená v roku 1999, je vysoká 155 metrov. Je takmer identická s Tour Adria.

</doc>
<doc id="654766" url="https://sk.wikipedia.org/wiki?curid=654766" title="Iravádí">
Iravádí



</doc>
<doc id="654767" url="https://sk.wikipedia.org/wiki?curid=654767" title="Iravadí">
Iravadí



</doc>
<doc id="654768" url="https://sk.wikipedia.org/wiki?curid=654768" title="Mándalej">
Mándalej



</doc>
<doc id="654770" url="https://sk.wikipedia.org/wiki?curid=654770" title="Bačkovský hrad">
Bačkovský hrad



</doc>
<doc id="654771" url="https://sk.wikipedia.org/wiki?curid=654771" title="Marx">
Marx

Marx môže byť:

</doc>
<doc id="654772" url="https://sk.wikipedia.org/wiki?curid=654772" title="Karl Marx (rozlišovacia stránka)">
Karl Marx (rozlišovacia stránka)

Karl Marx môže byť:

</doc>
<doc id="654773" url="https://sk.wikipedia.org/wiki?curid=654773" title="Baumwaldský majer">
Baumwaldský majer

Baumwaldský majer (iné názvy: Baurvaldský majer, Bahnwaldský majer) je kaštieľ v lokalite Panholec v Pezinku. Bol postavený pravdepodobne v 2. polovici 19. storočia a je pomenovaný po Kráľovskom lese (Baumwald alebo Bahnwald), ktorý sa rozprestieral medzi Panholcom a dnešnou obcou Vinosady.
História.
V druhej polovici 20. storočia sa v budove nachádzala predajňa potravín a bývalo v nej vtedy asi 20 rodín.
Súčasný stav.
Kaštieľ je v súkromnom vlastníctve a oplotený, ale opustený. Nie je zaevidovaný ako pamiatka a nie je ani inak pamiatkovo chránený.

</doc>
<doc id="654774" url="https://sk.wikipedia.org/wiki?curid=654774" title="Baurwaldský majer">
Baurwaldský majer



</doc>
<doc id="654775" url="https://sk.wikipedia.org/wiki?curid=654775" title="Bahnwaldský majer">
Bahnwaldský majer



</doc>
<doc id="654777" url="https://sk.wikipedia.org/wiki?curid=654777" title="Taggy Tones">
Taggy Tones

Taggy Tones je dánska rockabilly hudobná skupina z Kodane, ktorá vznikla v roku 1989.
História.
Jess Møler Rasmussen pracoval v obchode s platňami, kde spoznal bubeníka Reného Karlssona, ktorý zháňal bicie, a spolu s ním vytvoril skupinu Taggy Tones. Nakoniec sa Karlsson rozhodol hrať na kontrabas.
Vďaka inzerátu v novinách do zostavy získali Laurenta Parisa, ktorý mal hrať na gitaru, a Rasmussen zavolal Jakoba Øelunda na bicie. Ich prvým koncertom bol koncert v januári 1990 pre Elvis Presley Fan Club v Kodani. Laurent, pôvodom z Francúzska, sa rozhodol vrátiť, na jeho miesto získali gitaristku Margrethe Björklundovú zo skupiny Darleens. Keď opustila skupinu, Laurent sa vrátil.
Ich debutový album, "Viking Attack", vyšiel v roku 1992. Nasledujúci rok vyšiel "Lost In The Desert".
V decembri 2000 Laurent a Karlsson odišli zo skupiny. Øelund prevzal kontrabas a získali nového člena, ktorý sa volal Frank. Øelund priviedol do skupiny aj svojho brata Emila Øelunda ako nového sólového gitaristu.
V roku 2003 vydali album "Rockin’", ktorý získal tri zo šiestich hviezd v hudobnom časopise "GAFFA". V roku 2008 vyšiel album "Rollin’", ktorý v "GAFFA" získal iba dve zo šiestich hviezdičiek.
V roku 2017 sa Laurent spojil s Jessom a napísali štyri nové skladby. Novými členmi sa stali Peter Bojsen (bicie) a Rasmus Jensen (kontrabas). Rovnomenné EP skupiny vyšlo v októbri 2018.

</doc>
<doc id="654779" url="https://sk.wikipedia.org/wiki?curid=654779" title="Ceratophyllales">
Ceratophyllales



</doc>
<doc id="654784" url="https://sk.wikipedia.org/wiki?curid=654784" title="Huby vreckaté">
Huby vreckaté



</doc>
<doc id="654785" url="https://sk.wikipedia.org/wiki?curid=654785" title="Vreckatovýtrusné">
Vreckatovýtrusné



</doc>
<doc id="654786" url="https://sk.wikipedia.org/wiki?curid=654786" title="Vreckatovýtrusné huby">
Vreckatovýtrusné huby



</doc>
<doc id="654787" url="https://sk.wikipedia.org/wiki?curid=654787" title="Huby vreckatovýtrusné">
Huby vreckatovýtrusné



</doc>
<doc id="654788" url="https://sk.wikipedia.org/wiki?curid=654788" title="Vreckovýtrusné">
Vreckovýtrusné



</doc>
<doc id="654789" url="https://sk.wikipedia.org/wiki?curid=654789" title="Vreckovýtrusné huby">
Vreckovýtrusné huby



</doc>
<doc id="654790" url="https://sk.wikipedia.org/wiki?curid=654790" title="Huby vreckovýtrusné">
Huby vreckovýtrusné



</doc>
<doc id="654791" url="https://sk.wikipedia.org/wiki?curid=654791" title="Mandalay">
Mandalay



</doc>
<doc id="654794" url="https://sk.wikipedia.org/wiki?curid=654794" title="Kráľovský les">
Kráľovský les

Kráľovský les (nem. "Königswald" alebo "Königs Waldung"; iné názvy: Baumwald, Baurvaldov háj, Panholský háj, Pan-Vald, Bahnwald) bol dubový les nachádzajúci sa medzi Kučišdorfom (neskôr Veľké Tŕnie, v súčasnosti Vinosady) a Panholcom
História.
Existenciu Kráľovského lesa dokumentuje presnejšie doklad z roku 1615, keď kráľ Matej II. potvrdil a vydal listinu palatína Juraja Turzu, v ktorej sa určili chotárne hranice mestečka Pezinka a Pezinského zámku, kde je spomínaný „…istý náš hájený les“ (od quandam syluam nostram prohibiticiam), „ktorý oddeľuje klčoviská na území pezinských mešťanov … oproti obci Veľké Tŕnie“ (Vinosady). Opis zodpovedá rekonštruovanej lokalizácii Kráľovského lesa. V roku 1747 mal les rozlohu 207 ha.
V roku 1937 mal len 88 ha a v roku 1956 už len 53 ha. V priebehu 2. polovice 20. storočia takmer úplne zanikol.
Súčasný stav.
V súčasnosti je možné vidieť už len pozostatky vegetácie lesa, ktoré tvoria kroviny a stromy vytvárajúce obrysy bývalého lesa. Tieto zvyškové líniové plochy majú rozlohu len od 0,5 do 0,8 ha.

</doc>
<doc id="654795" url="https://sk.wikipedia.org/wiki?curid=654795" title="Baumwald">
Baumwald



</doc>
<doc id="654796" url="https://sk.wikipedia.org/wiki?curid=654796" title="Bahnwald">
Bahnwald



</doc>
<doc id="654797" url="https://sk.wikipedia.org/wiki?curid=654797" title="Pan-Vald">
Pan-Vald



</doc>
<doc id="654798" url="https://sk.wikipedia.org/wiki?curid=654798" title="Panholský háj">
Panholský háj



</doc>
<doc id="654799" url="https://sk.wikipedia.org/wiki?curid=654799" title="Baurwaldov háj">
Baurwaldov háj



</doc>
<doc id="654800" url="https://sk.wikipedia.org/wiki?curid=654800" title="Oxana Alexandrovna Akiňšinová">
Oxana Alexandrovna Akiňšinová

Oxana Alexandrovna Akiňšinová (; * 19. apríl 1987, Leningrad, Sovietsky zväz) je ruská filmová herečka.
Životopis.
Oxana Akiňšinová sa narodila v Leningrade (dnes Petrohrad) vo vtedajšom Sovietskom zväze. Jej otec bol automechanik a jej matka účtovníčka. Má mladšiu sestru.
Kariéra.
Akiňšinová začala účinkovať vo filme už ako dvanásťročná a objavil ju herec Sergej Bodrov.
V roku 2001 stvárnila hlavnú rolu vo filme "Lilya 4-Ever" od režiséra Lukasa Moodyssona, kde za svoju rolu získala nomináciu na európsku filmovú cenu za najlepšiu herečku v roku 2002 a v rovnakom roku, za rovnakú rolu získala švédske filmové národné ocenenie Guldbaggen.
V roku 2004 získala jednu z vedľajších úloh v americkom filme "The Bourne Supremacy". V roku 2006 znovu účinkovala v americkom filme "Moscow Zero", ktorý nezískal pozitívne recenzie.
V roku 2019 získala hlavnú úlohu v hororovom filme "Rassvet". O rok neskôr (2020) si zahrala hlavnú úlohu vo sci-fi filme "Sputnik".
Osobný život.
Od roku 2007 do roku 2010 bola Akiňšinová vydatá za obchodníka Dmitrija Litvinova, s ktorým má syna Filipa (* 2009). V januári 2013 porodila druhého syna Konstantina, s filmovému producentovi Archilovi Gelovanimu, s ktorým má tiež dcéru narodenú koncom januára 2017.

</doc>
<doc id="654802" url="https://sk.wikipedia.org/wiki?curid=654802" title="Ján III. (Nikajské cisárstvo)">
Ján III. (Nikajské cisárstvo)

Svätý Ján III. Dukas Vatatzes (iné prepisy: Vatatzés, Vataces; cirkevne: Ján Milosrdný, po grécky: Ιωάννης Γ΄ Δούκας Βατάτζης"Ióannes III. Dukas Batatzes/Vatatzes"; * okolo 1192/1193, Didymoteichon† 3. november 1254, Nymfaion; dnes Kemalpaşa) bol nicejský cisár v rokoch 1221/12221254. 
Býva označovaný za najvýznamnejšieho cisára exilového gréckeho Nicejského cisárstva. Podarilo sa mu zastaviť expanziu Latinského cisárstva a upevnil moc exilového cisárstva v Malej Ázii. Obsadil mnohé grécke ostrovy okupované križiakmi a po roku 1234 započal sériu výbojov v Európe. Získal časti Trákie, Macedónska a v roku 1242 si podriadil Epirský despotát. Jeho štát sa tak stal najmocnejším v oblasti. Konštantínopol sa mu i napriek plánom dobyť nepodarilo. Grécka pravoslávna cirkev ho považuje za svätého, jeho sviatok slávi 4. novembra.
Životopis.
Ján sa narodil v meste Didymoteichon v európskej časti Byzantskej ríše. Jeho otcom mohol byť vojenský generál Bazil Vatatzes. V roku 1204 bola Byzantská ríša rozvrátená štvrtou križiackou výpravou a grécke rody si moc udržali len v Nicejskom cisárstve, Trapezunte a v Epirskom despotáte. V Nicejskom cisárstve sa moci ujala dynastia Laskarovcov, do ktorej sa Ján v roku 1216 priženil. Na nicejský (nikajský) cisársky trón sa dostal v roku 1221 po smrti svojho zaťa, cisára Theodora I. Laskarida. Keďže Theodoros nezanechal syna, z pozície manžela princeznej Ireny moc prevzal Ján. V opozícii mu stáli cisárovi bratia Alexios a Izák, ktorí boli podporovaní Latinským cisárstvom. V roku 1224 ich však porazil v bitke pri Poimanenone a ovládol územie severozápadnej Anatólie dovtedy ovládané Latiníkmi. Podobne postupne dobyl aj grécke ostrovy Chios, Kos, Lesbos, Rodos a Samos.
V tom istom roku (1224) sa moci v Solúne ujal Theodoros Komnénos Dukas (Angelovci), ktorý si tiež robil nároky na cisársky trón a prehlásil sa za solúnskeho cisára. Ján preto uzatvoril spojenectvo s bulharským cárom Jánom Asenom II., ktorý Theodora pri Klokotnici v roku 1230 porazil. Od roku 1234 začal Ján získavať stratené byzantské územia v Trákii, kde obsadil významné centrum Adrianopol. V roku 1235 Ján spolu s Asenom zaútočili na Konštantínopol držaný Latiníkmi, no boli odrazení. Spojenectvo následne ochladlo.
V roku 1241 Ján Asen zomrel, čo Vatatzes využil a obsadil Bulharmi ovládané severné Grécko. O rok neskôr si podmanil Epirský despotát, ktorý prinútil uznať nicejskú zvrchovanosť. Krajine odňal aj časť území. V roku 1246 obsadil dôležitý prístav Solún, čím významne podporil svoje pozície v Európe. Následne cisár zameral svoju politiku na ochranu nadobudnutých území a prípravám na znovunadobudnutie strateného byzantského hlavného mesta Konštantínopola. Keďže ríšu neustále ťažila hrozba nového ťaženia zo Západu, začal Ján jednať s cisárom Fridrichom II. Hohenštaufským o spojenectve. V roku 1244 bol ujednaný Jánov sobáš s Fridrichovou nelegitímnou dcérou Konštanciou (na Východe prijala meno Anna). Keďže však spojenectvo so západným cisárom prinieslo len malé úspechy, viedol od roku 1248 rokovania aj s pápežom. Pápežovi Inocentovi IV. Ján ponúkol uznanie pápežského primátu za prinavrátenie Konštantínopola. Tieto jednania však zlyhali.
Aby zabezpečil následníctvo svojho syna Theodora, upevňoval Ján svoju pozíciu aj vo vnútri krajiny. V roku 1252 obvinil zo zrady vplyvného palaiologovského šľachtica Michala, ktorý sa neskôr ("de facto" uzurpáciou moci od Jánovho vnuka) stal cisárom. V roku 1254 Ján zomrel a novým cisárom sa stal jeho jediný syn, ktorý vládol ako Theodoros II. Laskaris. 
Vnútorná politika.
Ján viedol úspešnú vnútornú politiku, ktorá nicejskému štátu zabezpečila stabilitu a prosperitu. Podporoval a zakladal charitatívne i cirkevné inštitúcie (kostoly, kláštory). Zaslúžil sa tiež o obnovu maloázijských miest a prístavov, ktoré opevnil novými hradbami. Významné postavenie mala najmä Nikaia a Smyrna, no cisárovej podpore sa tešili aj Nymfaion a Magnesia. Podporoval tiež vzdelávanie a rozvoj literatúry. V Nikaii nechal založiť filozofickú školu, ktorej vedenie zveril učencovi Theodorovi Hexapterygovi. Škola následne vyprodukovala veľké množstvo nikajských (resp. byzantských) učencov ako Nikéfora Blemmyda, Georgia Akropolitu, či Georgia Pachyméra. Ďalšie školy zakladal i v iných nicejských mestách. Svojimi poddanými bol veľmi obľúbený, takže už po smrti bol uctievaný ako miestny svätý. Jeho kanonizácia prebehla asi pol storočie po jeho smrti.

</doc>
<doc id="654803" url="https://sk.wikipedia.org/wiki?curid=654803" title="Ján Milosrdný">
Ján Milosrdný

Ján Milosrdný môže byť: 

</doc>
<doc id="654804" url="https://sk.wikipedia.org/wiki?curid=654804" title="Ján III. Dukas Vatatzes">
Ján III. Dukas Vatatzes



</doc>
<doc id="654805" url="https://sk.wikipedia.org/wiki?curid=654805" title="Ján III. Dukas Vatatzés">
Ján III. Dukas Vatatzés



</doc>
<doc id="654806" url="https://sk.wikipedia.org/wiki?curid=654806" title="Ján III. Dukas Vataces">
Ján III. Dukas Vataces



</doc>
<doc id="654811" url="https://sk.wikipedia.org/wiki?curid=654811" title="Opavia">
Opavia

Opavia je česká značka sušienok a oplátok. V súčasnosti sa používa ako takzvaná zastrešujúca značka, pod ktorú spadá niekoľko značiek z portfólia plnených a suchých sušienok, formovaných oplátok a plnených oplátok, známych na českom a slovenskom trhu. Produkty s touto značkou sa vyrábajú v troch českých továrňach; na najmodernejších linkách vo výrobných závodoch v Opave a v Lovosiciach, a tradičnou výrobou s veľkým podielom ručnej práce v Mariánských Lázňach. Väčšina produkcie oplátok a sušienok s logom Opavia pochádza z Česka, časť je vyrábaná tiež v zahraničných továrňach spoločnosti Mondelēz International, ktorej značka patrí.
História.
Označenie Opavia sa pôvodne vzťahovalo k továrni v Opave. Vzniklo v roku 1958 v rámci zlúčenia Slezského průmyslu jemného pečiva n. p. Opava s Průmyslom trvanlivého pečiva n. p. Praha. Vtedy bol z opavského podniku vytvorený odštepný závod Opavia. Na začiatku 90. rokov 20. storočia došlo k privatizácii továrne v Opave. Novým vlastníkom továrne aj značky Opavia sa stalo konzorcium spoločností Danone a Nestlé. Značka Opavia sa prezentovala na výrobkoch logom so symbolom makov a neskôr klasov. Logo pritom doplnila informácia „Založeno 1840“. Dátum sa vzťahuje k roku, v ktorom opavský súkeník Kaspar Melhior Baltasar Fiedor so svojou ženou založil v Opave firmu Fiedor vyrábajúcu oplátky, historickú predchodkyňu továrne v Opave.
V 90. rokoch 20. storočia vzniklo pre značku Opavia niekoľko ikonických reklám.
V roku 1999 boli Čokoládovne rozdelené – Nestlé naďalej zastrešovalo výrobu čokoládových cukroviniek, zatiaľ čo pod firmu Danone spadala výroba trvanlivého pečiva. O dva roky neskôr sa Danone Čokoládovne premenovali na Opavia – LU. V roku 2007 Opavia prešla pod americký koncern Kraft Foods, v roku 2012 potom pod Mondelēz International, ktorý vznikol rozdelením Kraft Foods na dve samostatné skupiny.
V súčasnosti sa označenie Opavia využíva výhradne ako značka produktov. Na jej podporu vznikajú nové reklamné kampane. 
Spoločnosť Mondelēz International vyrába v Česku tradičné výrobky, medzi ktoré sa zaraďujú produkty ako Tatranky, Esíčka, Koka, Věnečky či Fidorka. V posledných rokoch uvádza na trh aj úplne nové produkty pod značkou Opavia, ktoré nasledujú trend zdravšieho maškrtenia.

</doc>
<doc id="654812" url="https://sk.wikipedia.org/wiki?curid=654812" title="Huby bazídiové">
Huby bazídiové



</doc>
<doc id="654813" url="https://sk.wikipedia.org/wiki?curid=654813" title="Bazídiovýtrusné huby">
Bazídiovýtrusné huby



</doc>
<doc id="654814" url="https://sk.wikipedia.org/wiki?curid=654814" title="Stopkatovýtrusné">
Stopkatovýtrusné



</doc>
<doc id="654815" url="https://sk.wikipedia.org/wiki?curid=654815" title="Stopkatovýtrusné huby">
Stopkatovýtrusné huby



</doc>
<doc id="654816" url="https://sk.wikipedia.org/wiki?curid=654816" title="Huby stopkatovýtrusné">
Huby stopkatovýtrusné



</doc>
<doc id="654818" url="https://sk.wikipedia.org/wiki?curid=654818" title="Stopkovýtrusné">
Stopkovýtrusné



</doc>
<doc id="654820" url="https://sk.wikipedia.org/wiki?curid=654820" title="Stopkovýtrusné huby">
Stopkovýtrusné huby



</doc>
<doc id="654821" url="https://sk.wikipedia.org/wiki?curid=654821" title="Huby stopkovýtrusné">
Huby stopkovýtrusné



</doc>
<doc id="654822" url="https://sk.wikipedia.org/wiki?curid=654822" title="Stopkovo-výtrusné huby">
Stopkovo-výtrusné huby



</doc>
<doc id="654824" url="https://sk.wikipedia.org/wiki?curid=654824" title="Basidiomycotina">
Basidiomycotina



</doc>
<doc id="654826" url="https://sk.wikipedia.org/wiki?curid=654826" title="Ascomycotina">
Ascomycotina



</doc>
<doc id="654828" url="https://sk.wikipedia.org/wiki?curid=654828" title="Ascomycetes">
Ascomycetes



</doc>
<doc id="654829" url="https://sk.wikipedia.org/wiki?curid=654829" title="Ján IV. (Nikajské cisárstvo)">
Ján IV. (Nikajské cisárstvo)

Svätý Ján IV. Laskaris (; * 25. december 1250, Nymfaion?† okolo/asi 1305) bol nicejský cisár v rokoch 12581261. Bol posledným panovníkom z rodu Laskarovcov, pretože bol zvrhnutý svojim spolucisárom Michalom VIII. Po oslepení ho Michal poslal do kláštora, kde aj zomrel. Po smrti bol v Konštantínopole zaznamenaný jeho kult.
Životopis.
Ján sa narodil v roku 1250 nicejskému cisárovi Theodorovi II. a Elene Asenovnej. Keď jeho otec v auguste 1258 zomrel, mal Ján iba osem rokov, takže vládu prevzali regenti patriarcha Arsenios a Georgios Muzalon. Ešte v tom istom roku bol však Muzalon zavraždený a regentstva ujal Michal Palaiologos. Ambiciózny šľachtic sa už o rok nechal korunovať Jánovým spoluvládcom a maloletého cisára odsunul do ústrania. V roku 1261 Michal obsadil Konštantínopol a pre potvrdenie svojej legitimity sa nechal v chráme Hagia Sofia druhýkrát korunovať byzantským cisárom. Úplne pri tom Jána obišiel, ba navyše už čoskoro ho nechal oslepiť a uväzniť v pevnosti Dakibyze. Neskôr bol poslaný do kláštora. To proti Michalovi poštvalo byzantský klér zoskupený okolo patriarchu Arsenia, ktorý Michala exkomunikoval. Jánova situácia sa nezlepšila a otázka legitimity Palaiologovcov na tróne bola následne živená arsenitmi, ktorí navyše odmietli snahy Michala VIII o úniu so Západom. V rámci zmierenia s prívržencami Laskarovcov Jána v maloázijskom kláštore v roku 1284 navštívil nový byzantský cisár Andronikos II. Palaiologos, ktorý ho požiadal o odpustenie. Asi v roku 1305 Ján zomrel a jeho pozostatky boli možno prenesené do Konštantínopola.

</doc>
<doc id="654830" url="https://sk.wikipedia.org/wiki?curid=654830" title="Ján IV. Laskaris">
Ján IV. Laskaris



</doc>
<doc id="654831" url="https://sk.wikipedia.org/wiki?curid=654831" title="Ióannes IV. Laskaris">
Ióannes IV. Laskaris



</doc>
<doc id="654832" url="https://sk.wikipedia.org/wiki?curid=654832" title="Ján VII. (Byzantská ríša)">
Ján VII. (Byzantská ríša)

Ján VII. Palaiologos (; * okolo 1370† 22./23. september 1408, Solún) bol byzantský cisár (uzurpátor) v roku 1390. Neskôr pôsobil ako regent svojho strýka Manuela II. počas jeho cesty po Európe. Po víťazstve nad Osmanmi bol menovaný aj despotom a basileom celej Thesálie. Podľa niektorých historikov sa tiež volal Andronikos.
Životopis.
Ján sa narodil okolo roku 1370 ako jediný syn byzantského cisára Andronika IV. a bulharskej princeznej Kerace. Už počas detstva bol spolu so svojim otcom čiastočne oslepený Jánom V. Po Andronikovej smrti v roku 1385 sa jediným vládcom Byzantskej ríše stal Ján V. Andronikov syn získal do správy len mesto Selymbria (Silivri), čo ešte viac umocnilo jeho odpor voči cisárovi. Zosnoval preto plán a v apríli 1390 sa s pomocou Osmanov a Janovčanov zmocnil vlády v Konštantínopole. Už v septembri toho istého roku bol však zvrhnutý svojim príbuzným Manuelom, ktorý na trón znovu dosadil svojho otca Jána V. Po tom, čo sa Manuel o rok neskôr stal novým cisárom došlo medzi nimi k zmiereniu. Keď následne Manuel v roku 1399 odišiel do Európy hľadať pomoc proti Turkom, menoval Jána za svojho regenta a odovzdal mu obranu Konštantínopola. Mesto čoskoro obľahli vojská sultána Bajazida I. V roku 1402 však boli Turci pri Ankare porazení Tímúrom a ich moc bola oslabená natoľko, že súhlasili s uzavretím mieru (1403). Zmluvu vyjednal Ján, ktorému následne po Manuelovom návrate pripadla správa znovunadobudnutého Solúna a Thesálie. Zomrel v roku 1408 krátko po tom, čo zomrel aj jeho syn.

</doc>
<doc id="654833" url="https://sk.wikipedia.org/wiki?curid=654833" title="Ján VII. Palaiologos">
Ján VII. Palaiologos



</doc>
<doc id="654834" url="https://sk.wikipedia.org/wiki?curid=654834" title="Ióannes VII. Palaiologos">
Ióannes VII. Palaiologos



</doc>
<doc id="654836" url="https://sk.wikipedia.org/wiki?curid=654836" title="Augustín Bárta">
Augustín Bárta

Augustín Bárta môže byť:

</doc>
<doc id="654837" url="https://sk.wikipedia.org/wiki?curid=654837" title="Sviatlana Heorhijevna Cichanovská">
Sviatlana Heorhijevna Cichanovská

Sviatlana Heorhijevna Cichanovská, rodená Pilipčuková (; * 11. september 1982, Mikaševičy) je učiteľka angličtiny, prekladateľka, bieloruská politička, aktivistka a kandidátka v bieloruských prezidentských voľbách v roku 2020, v ktorých podľa úradne uznaných výsledkov získala 10,12 %. Voľby podľa oficiálnych štátnych údajov vyhral Alexandr Lukašenko, no na základe viacerých podozrení z masívneho falšovania bieloruských prezidentských volieb je Cichanovská presvedčená, že zvíťazila ona.
Životopis.
Cichanovská chodila na strednú školu v Mikaševičiach. Nejaký čas žila aj v Írsku, keďže bola postihnutá černobyľskou haváriou. Na Mazyrskej štátnej pedagogickej univerzite vyštudovala filológiu v odbore angličtiny a nemčiny, okrem toho absolvovala aj štátnu jazykovú skúšku a stala sa tlmočníčkou. Do roku 2013 žila v Homeli, kde bola učiteľkou angličtiny. Neskôr sa so svojím manželom Siarhejom Cichanovskim a synom presťahovala do Minsku.
Od augusta 2020 žije v exile v Litve. Vo februári 2023 ju súd v Minsku odsúdil v neprítomnosti na 15 rokov odňatia slobody pre údajnú vlastizradu a sprisahanie s cieľom zvrhnúť vládu. Jej manžel si v Bielorusku odpykáva 18-ročný trest odňatia slobody za organizovanie masových nepokojov a podnecovanie spoločenskej nenávisti.
Má jedného syna (* 2010) a jednu dcéru (* 2016).
Prezidentské voľby v Bielorusku v roku 2020.
Cichanovskej manžel, Siarhej Leanidavič Cichanovski, známy bieloruský youtuber a blogger, kandidoval na post prezidenta Bieloruskej republiky, avšak bol zatknutý, lebo sa zúčastnil nepovolenej akcie, no podľa iného zdroja bol obvinený "„z podnecovania násilia voči príslušníkom orgánov činných v trestnom konaní“".
Po tom, ako bol jej manžel odsúdený na odňatie slobody, rozhodla sa, že bude kandidovať namieste neho. Začala spolupracovať so štábom odmietnutých kandidátov Viktara Babaryku a Valeryja Capkala.
Údajne získala vo voľbách 10,12 %, no podľa nej vyhrala prezidentské voľby ona.
10. augusta utiekla Cichanovská do Litvy, lebo sa obávala, že by ju Lukašenkova vláda mohla zatknúť. Podporu Cichanovskej vyjadrilo i viac krajín a organizácií.
25. júla vystúpila Cichanovská v Európskom parlamente. Vyhlásila, že sa Bielorusi prebudili a že nikdy neprijmú vládu Alexandra Lukašenka.
Počas leta 2020 pokračovali v Bielorusku protesty proti Lukašenkovi, popričom demonštranti súbežne vyjdarovali podporu Cichanovskej.
Koncom augusta odišla pre obavy o osobnú bezpečnosť do exilu do Litvy.

</doc>
<doc id="654838" url="https://sk.wikipedia.org/wiki?curid=654838" title="Dobrý festival">
Dobrý festival

Dobrý Festival je hudobný festival, ktorý sa koná v Prešove.
Dejiny.
Dobrý festival je spojený s tradíciou folkového festivalu, pôvodne Festival dobrej hudby, ktorá bola založená už v roku 1990 členmi kapely Mloci a Žobráci. V roku 2007 dostal ponuku na pokračovanie festivalu Miro Tásler z IMT Smile, ktorý ho premenoval na Dobrý festival.
Od svojho vzniku až do súčasnosti na festivale vystúpili české a slovenské hviezdy ako IMT Smile, Desmod, Iné Kafe, Tublatanka, Kandráčovci, Horkýže Slíže, Lúčnica, Puľs, Gladiator, Janek Ledecký, Xindl X, Čechomor, Zuzana Smatanová, Alkehol, Slobodná Europa, Katka Knechtová, Katka Koščová, Hex, Heľenine oči, Chiki liki tu-a, Peter Nagy, Peter Lipa, AMC trio, Groovin’g Heads, Korben Dallas, Ex-tip, Živá voda, Komajota.
Aj zahraniční headlineri Gary Moore, Skunk Anansie, Steven Seagal, David Hasselhoff, LP, Sepultura, Roni Size, Freak Power, John B, London Electricity, Goldie.
V roku 2012 sa vrátil Dobrý festival na amfiteáter, ktorý bol postavený v roku 1952. Viac ako 50 kapiel vystúpilo pre 10 000 ľudí na troch scénach. Headlinerom bol Drum’n’bass DJ Goldie, kozmopolitná kapela NOHA a slovenská kapela IMT Smile.
V roku 2018 si festival dal pauzu, pretože sa areál festivalu rekonštruoval.
Filozofia.
Filozofiou je vytvoriť hudobne pestrý festival a ukázať v Prešove vystúpenie populárnych kapiel z Česka a Slovenska. Headlinerom je stále legenda zo zahraničia, ktorá inšpirovala tvorcov festivalu.
Okrem hudby dáva festival priestor aj pre ďalšie umenie, šport a zábavu. Dobrý festival je spojený s tradíciou ľudového festivalu Dobrej HUDBY (Festival dobrej hudby), ktorá bola založená už v roku 1990 členmi kapely Mloci a Žobráci. Dobrý festival rozšíril koncept folkového festivalu.
Teraz na festivale vystupujú kapely rôznych štýlov hudby, ako alternatíva, rock, pop, drum &amp; bass, real house music, punk, jazz, blues a metal.

</doc>
<doc id="654841" url="https://sk.wikipedia.org/wiki?curid=654841" title="Alexandra Novotná-Rozborilová">
Alexandra Novotná-Rozborilová

MUDr. Alexandra Rozborilová PhD., rodená Žiláková je slovenská dermatologička, bývala politička a autorka vlastnej kozmetickej značky Dr.Sandra. 
Politická kariéra.
Ministerstvo zdravotníctva.
V období 2002-2005 bola postupne hovorkyňou ministerstva zdravotníctva, prvou predsedníčkou Úradu pre dohľad nad zdravotnou starostlivosťou (1. november 2004 - 31. marec 2005) a štátnou tajomníčkou ministerstva zdravotníctva (1. apríl 2005 - 7. december 2005). Funkcie štátnej tajomníčky sa vzdala na vlastnú žiadosť koncom novembra 2005 a vláda ju odvolala z funkcie k 7. decembru 2005. Ministrom zdravotníctva bol v tomto období Rudolf Zajac, nominant strany ANO.
Politická strana Nádej.
V období od marca 2006 do augusta 2009 bola predsedníčkou politickej strany Nádej. Na fungovanie strany prispela sponzorským darom 300 000 Sk.
V parlamentných voľbách v roku 2006 kandidovala za túto stranu z prvého miesta kandidačnej listiny. Strana získala 14 595 hlasov, čo zodpovedá 0,63% platných hlasov a nedostala sa do parlamentu. 
Štúdium a profesionálna kariéra.
Študovala na Lekárskej fakulte Univerzity Komenského v Bratislave, kde v roku 1993 dosiahla titul MUDr. a v roku 2002 titul PhD.
Profesionálne pôsobila na Kožnej klinike Fakultnej nemocnice Ružinov v Bratislave, na katedre dermatovenerológie Slovenskej zdravotníckej univerzity v Bratislave a na Kožnej klinike Univerzitnej nemocnice AKH vo Viedni.
V roku 2006 založila firmu Esthetic, s. r. o., ktorá prevádzkuje rovnomennú kliniku korekčnej dermatológie a plastickej chirurgie a predáva kozmetiku značky Dr. Sandra, ktorú sama vyvinula a vyrába. 
Je prezidentkou Slovenskej laseroterapeutickej spoločnosti, organizačnej zložky Slovenskej lekárskej spoločnosti.
Občiansky aktivizmus.
Podporuje neziskovú organizáciu Sloboda zvierat a v roku 2010 iniciovala a odvtedy i sponzoruje vydávanie každoročného kalendára Slobody zvierat. 
Osobný život.
26. júna 2017 sa vydala za Viliama Rozborila, známeho televízneho moderátora, scenáristu a producenta.
Z predchádzajúceho manželstva má dcéru Ninu.
Dielo.
Napísala dve knihy príbehov pacientov plastickej chirurgie a estetickej dermatológie.

</doc>
<doc id="654842" url="https://sk.wikipedia.org/wiki?curid=654842" title="Kresťanský dom">
Kresťanský dom

Kresťanský dom (v minulosti Kino Urania, Orlovňa, Kultúrny dom, Kino Zora) bola budova na Sládkovičovej ulici číslo 4 v Pezinku.
Na tomto mieste predtým stála najstaršia synagóga v Pezinku, nazývaná aj Pálfiho synagóga. V máji 1920 zriadil Michal Viktorín vo svojom dome Kino Urania. To si v roku 1924 prenajala kresťanská telovýchovná jednotka Orol, ktorá tu najprv zriadila tzv. Orlovňu a neskôr Kultúrny dom a kino Zora, ktorý mal posviacku 16. augusta 1936. Kino fungovalo, až kým ho nenahradilo Pezinské kultúrne centrum na Holubyho ulici slávnostne otvorené vo februári 1990. Svoju prevádzku ukončilo filmom "Pod hrozbou smrti". Neskôr bola jej majiteľom rímskokatolícka cirkev v Pezinku a z budovy sa stal Kresťanský dom.
Súčasný stav.
Do roku 2015 budova chátrala, zbúrali ju a v súčasnosti na jej mieste stojí bytový dom Zora. Developer s návrhom prišiel už v roku 2013.

</doc>
<doc id="654846" url="https://sk.wikipedia.org/wiki?curid=654846" title="Talus">
Talus



</doc>
<doc id="654847" url="https://sk.wikipedia.org/wiki?curid=654847" title="Rámcové programy pre výskum a technologický rozvoj">
Rámcové programy pre výskum a technologický rozvoj



</doc>
<doc id="654848" url="https://sk.wikipedia.org/wiki?curid=654848" title="Boeing RC-135">
Boeing RC-135

RC-135 Rivet Joint je americké prieskumné lietadlo, ktoré bolo vyvinuté v Boeingu, ale modifikované technológiami viacerých spoločností vrátane General Dynamics, Lockheed, LTV, E-Systems a L3 Technologies.
Vznik a vývoj.
Keď firma Boeing začala v roku 1954 testovať prototyp modelu 367-80 „Dash 80“, dúfala, že letecké spoločnosti budú mať o lietadlo enormný záujem. Pri konštrukcii lietadla sa využilo množstvo skúseností nadobudnutých pri vývoji prúdových bombardérov B-47 a B-52. So zdvihnutým krídlom a pohonom štyroch prúdových motorov predstavoval Dash 80 najmodernejšie dostupné komerčné dopravné lietadlo.
Paradoxne však o lietadlo neprejavili záujem komerčné letecké spoločnosti, ale americké vzdušné sily, ktoré si uvedomili, že na podporu svojich prúdových bombardérov budú potrebovať prúdové tankovacie lietadlo. Preto si v septembri 1955 objednali u Boeingu svoj prvý prúdový tanker. Ten vznikol práve na báze lietadla Dash 80, v ktorom bol pridaný tankovací systém s výsuvným ramenom. Tento stroj, známy ako KC-135A Stratotanker, vstúpil do služby 28. júna 1957 a Boeing pokračoval vo vývoji tejto vojenskej línie pod označením Model 717. Boeing vyrobil celkovo 732 rôznych verzií lietadiel KC-135. Mnohé z nich sa nakoniec dočkali aj modernizácie pohonného systému, keď získali moderné prúdové motory CFM56 (v armáde označované ako F108). Tieto stroje niesli pomenovanie KC-135R. Na základe týchto lietadiel vyvinul Boeing aj dopravnú verziu C-135, veliteľské lietadlá EC-135 a nakoniec aj stroje určené na zhromažďovanie spravodajských informácií RC-135.
Prvý variant RC-135 bol objednaný v roku 1962. Táto prieskumná verzia, vybavená fotografickým zariadením, niesla označenie RC-135A a bola zavedená v polovici 60. rokov 20. storočia. Treba však povedať, že nešlo o úplne prvé verzie RC-135 využívané americkým letectvom. Skutočne prvým variantom bola RC-135S, ktorá začala vykonávať prieskumné misie v roku 1961 a v roku 1962 ju nasledovala RC-135D. 
Po ukončení výroby fotografickej verzie RC-135A sa začal vyrábať variant RC-135B, ktorý slúžil na elektronický prieskum. 
V roku 1972 sa začalo s konverziou troch tankerov KC-135A na prieskumné RC-135D Office Boy / Rivet Brass. Všetky nasledujúce varianty RC-135 vznikli konverziou transportných C-135, tankovacích KC-135 alebo prvotných verzií "RC".
Verzia RC-135C Big Team bola vybavená automatickým lokalizačným systémom AEELS (automated electronic intelligence emitter locating system), anténou a kamerou, ktoré sa nachádzali v zadnej časti trupu.
RC-135T Rivet Dandy bola modifikovaná KC-135T, ktorá bola vybavená systémom SIGINT (signal inteligence).
Verzia RC-135E Rivet Amber bola určená na monitorovanie skúšok sovietskych balistických rakiet. Jediné lietadlo tohto typu havarovalo 5. júna 1969 počas preletu zo Shemya do Eielsonu.
RC-135S Rivet Ball má predĺžený nosný radóm, v ktorom je anténa na prijímanie signálov v pásme S.
RC-135S Cobra Ball vylepšená verzia Rivet Ballu, ktorá je vybavená elektrooptickými senzormi na monitorovanie letov balistických rakiet dlhého dosahu.
RC-135U Combat Sent určený na zber dát typu ELINT (electronic inteligence), ktoré sa následne využívajú pri výrobe pokročilých radarových výstražných prijímačov, rušičiek, návnad, protiradiačných rakiet a výcvikových simulátorov.
V júni 2011 ukončilo Royal Air Force 37-ročnú prevádzku typu Nimrod R1, určeného na signálne spravodajstvo. Plány na výmenu týchto lietadiel prebiehali v rámci projektu známeho ako Airseeker. Počítalo sa s nadobudnutím troch lietadiel RC-135W, ktoré mali vzniknúť prestavbou drakov lietadiel KC-135R. Všetky tri stroje získalo RAF v priebehu rokov 2013 až 2017.

</doc>
<doc id="654849" url="https://sk.wikipedia.org/wiki?curid=654849" title="Ján VIII. (Byzantská ríša)">
Ján VIII. (Byzantská ríša)

Ján VIII. Palaiologos (; * 17./18. december 1392, Konštantínopol† 31. október 1448, Konštantínopol) bol predposledný cisár Byzantskej ríše. Ako spoluvládca svojho otca Manuela II. vládol od roku 1408, samostatne v rokoch 1421/14251448. Zúčastnil sa na koncile vo Ferrare a Florencii, kde bola zjednaná cirkevná únia medzi Východom a Západom. Ani následné kroky kresťanskej koalície však nezabránili úpadku moci Byzancie a vzostupu Osmanov.
Životopis.
Ján sa narodil ako najstarší syn byzantského cisára Manuela II. a Jeleny Dragašovej v decembri roku 1392. Pred rokom alebo v roku 1408 bol ustanovený za spoluvládcu svojho otca. V roku 1421 sa ešte za Manuelovho života stal autokratorom a vládol v podstate sám. Manuelova smrť v roku 1425 z mocenského hľadiska nič nezmenila. Pre obmedzené možnosti expanzie sa zameral na zisk Peloponézu (Morey), stále čiastočne ovládaného franskými rytiermi. Polostrov celý opanoval a začlenil do Morejského despotátu. Začal tiež expandovať do Atiky a Boiótie, no pád Solúna do rúk Osmanom (1430) znamenal citeľnú ranu do jeho mocenských snáh.
Ján si bol vedomý, že Osmanov, ktorých moc v Európe bola v tom období už značná, bez pomoci neporazí. Obrátil sa preto so žiadosťou o pomoc na Západ, kde jednal s pápežom Eugenom IV. o cirkevnej únii. Keďže takýto krok musel byť z hľadiska Východu uskutočnený koncilom, zúčastnili sa Byzantínci v roku 1439 koncilu vo Florencii, kde bola uzavretá dohoda o únii (pozri: Cirkevná únia z Florentského koncilu). Dohoda znamenala početné ústupky voči požiadavkám Západu, čo v Konštantínopole vyvolalo značné rozhorčenie. Výsledkom koncilových jednaní bola križiacka výprava vedená uhorským magnátom Jánom Huňadim a poľským kráľom Vladislavom. Križiaci však boli v roku 1444 pri Varne porazení a Byzancia sa dostala do značného ohrozenia. Únia sa do praxe nepreviedla a sultán s vojskami v odvetnej akcii vtrhol do Grécka. Po bitke na Korintskej šiji v roku 1446 musela Osmanom platiť tribút aj byzantská Morea.
V roku 1448 zomrel. Napriek tomu, že bol trikrát ženatý, nemal ani jednoho potomka a moc preto prešla do rúk jeho brata Konštantína XI. Konštantín bol posledným byzantským cisárom, pretože Konštantínopol v roku 1453 obsadili Turci (pozri Pád Konštantínopola).

</doc>
<doc id="654850" url="https://sk.wikipedia.org/wiki?curid=654850" title="Ján VIII. Palaiologos">
Ján VIII. Palaiologos



</doc>
<doc id="654851" url="https://sk.wikipedia.org/wiki?curid=654851" title="Ióannes VIII. Palaiologos">
Ióannes VIII. Palaiologos



</doc>
<doc id="654853" url="https://sk.wikipedia.org/wiki?curid=654853" title="Alexios V.">
Alexios V.

Alexios V. Dukas Murtzuflos (v preklade Zamračený; , ; * ?november/december 1204, Konštantínopol) bol byzantský cisár v roku 1204.
Cisárom bol prehlásený počas štvrtej križiackej výpravy. Po dobytí Konštantínopola v apríli 1204 bol zosadený a uchýlil sa k bývalému cisárovi Alexiovi III., ktorý sa stal jeho tesťom. Ten ho nechal zajať a oslepiť, čím ho zbavil možnosti vládnuť. Následne sa dostal do rúk latinským križiakom, ktorí ho popravili. Jeho prezývka podľa Nikétu Chóniata odkazovala na jeho veľké obočie.
Životopis.
O Alexiovej genealógii v rode Dukovcov sa nič nevie. S istotou sa tiež nič nevie o jeho živote pred rokom 1203. Možno pre účasť na povstaní Ióanna Komnéna proti Angelovcom bol niekedy v rokoch 1200/1201 uväznený. 
Po tom, čo bol byzanský cisár Alexios III. v roku 1203 z Konštantínopola vyhnaný križiakmi štvrtej križiackej výpravy, sa moci ujali Izák II. a Alexios IV. Noví panovníci Murtzufla vytiahli z väzenia a udelili mu titul protovestiaria, vďaka čomu sa stal vplyvným na cisárskom dvore a mohol ovplyvňovať byzantskú politiku. 
Aby cisári zohnali peniaze, zvýšili dane, čím si ale znepriatelili konštantínopolský ľud. Obyvatelia byzantského hlavného mesta proti nim povstali a za nového cisára prehlásili Nikolaa Kanaba. Cisári hľadali pomoc proti vzbúrencom u križiakov. Murtzuflos využil nepriateľskú situáciu v meste a s pomocou Varjagskej gardy povstal a ujal sa moci. 
Po uzurpácii cisárskeho trónu odmietol splniť záväzky predchádzajúcich cisárov voči križiakom a začal proti nim vystupovať. Keď chystaná pasca proti križiakom nevyšla, opevnil hradby a pripravil sa na križiacky útok. V apríli križiaci zaútočili. Prvý útok obrancovia odrazili, no následne Alexios zo strachu z mesta utiekol do tráckeho Mosynopolu, kde navštívil predchádzajúceho cisára Alexia III. Spolu s Murtzuflom k bývalému cisárovi utiekla z Konštantínopola aj jeho žena a dcéra. Alexios III. Murtzufla najprv vrelo prijal a oženil ho dokonca so svojou dcérou Eudokiou Angelinou. Následne ale Murtzufla zajal a oslepil. Podľa niektorých zdrojov Alexia taktiež vydal križiakom. Iné zdroje píšu o tom, že ho zajal latinský rytier Thierry de Loos. Križiaci Alexia pre zradu odsúdili na smrť a zvrhli ho z Teodóziovho stĺpu v Konštantínopole.

</doc>
<doc id="654854" url="https://sk.wikipedia.org/wiki?curid=654854" title="Alexios V. Dukas Murtzuflos">
Alexios V. Dukas Murtzuflos



</doc>
<doc id="654855" url="https://sk.wikipedia.org/wiki?curid=654855" title="Alexios V. Dukas">
Alexios V. Dukas



</doc>
<doc id="654860" url="https://sk.wikipedia.org/wiki?curid=654860" title="Isotta Fraschini TS 40">
Isotta Fraschini TS 40

Isotta Fraschini TS 40 je označenie talianskeho dvojčlánkového trolejbusu, ktorý bol v niekoľkých kusoch v prevádzke aj v Moste a Litvínove.
Konštrukcia.
Na výrobe týchto vozidiel sa podieľalo niekoľko spoločnosti: Officina Meccanica della Stanga, Padova (OMS) vyrobila podvozok, Isotta Fraschini zhotovila karosériu a spoločnosť Tecnamasio Italiano Brown Boveri (Tibbi) dodala elektrickú výzbroj.
Isotta Fraschini TS 40 je prvý dvojčlánkový (kĺbový) trolejbus prevádzkovaný na území Česko-Slovenska. Do Česka sa tieto vozidlá dostali ako ojazdené z trolejbusovej prevádzky v Miláne. Po druhej svetovej vojne boli trolejbusy rekonštruované v plzenskej Škode a v roku 1946 zahajovali trolejbusovú prevádzku v Litvínove.
Isotta Fraschini TS 40 je trojnápravový dvojčlánkový trolejbus podvozkovej konštrukcie. Hnacia náprava bola stredná, ostatné boli riadiace. Kostra karosérie zhotovená z oceľových profilov bola oplechovaná, v interiéri bola navyše pokrytá lakovanou preglejkou. Vstup do vozidla zaisťovali dvoje štvorkrídlové skladacie dvere v pravej bočnici. Sedadlá bola v interiéri umiestnené priečne.
Prototyp sa od produkčných modelov líšil kĺbovým systémom. Namiesto mechového krytu na kĺbe mal ventilátorový mechanizmus, ktorý obmedzoval pohyb iba na vertikálne ohýbanie.

</doc>
<doc id="654861" url="https://sk.wikipedia.org/wiki?curid=654861" title="Oxana Akiňšinová">
Oxana Akiňšinová



</doc>
<doc id="654862" url="https://sk.wikipedia.org/wiki?curid=654862" title="EFL Championship">
EFL Championship

English Football League Championship (alebo podľa sponzora Sky Bet Championship, v rokoch 20042016 Football League Championship) je druhá najvyššia liga po Premier League. Liga pozostáva z 24 tímov. Každú sezónu dva najvyššie umiestnené tímy v Championship automaticky postupujú do Premier League. Tímy, ktoré skončia na 3. až 6. mieste vstupujú do EFL Championship play-offs, kde víťaz postupuje do Premier League. Tímy, ktoré skončia na posledných troch priečkach zostupujú do League One. Championship, ktorá bola zavedená v sezóne 2004/2005, bola svojho času nazvaná ako Football League First Division a predtým ako Football League Second Division. Podobne ako ďalšie profesionálne anglické divízie, waleské kluby môžu byť súčasťou ligy.
Championship je najbohatšia liga, ktorá nie je prvou ligou na svete a deviata najbohatšia v Európe. Priemerná účasť na zápas za sezónu 2018/19 bola 20 181, čo bola najvyššia zo všetkých druhých líg na svete a desiata na svete.
Cardiff City hralo najviac sezón v druhej lige ako akýkoľvek iný tím. V súčasnosti sa Birmingham City drží v lige najdlhšie, naposledy nehrali v Championship v sezóne 2010/2011. Barnsley ako prvý klub dosiahol 1000 výhier v druhej lige (3. januára 2011). Barnsley je tiež prvý klub, ktorý odohral 3 000 zápasov v tejto súťaži 12. marca 2013 (1024-747-1224).
História.
V prvej sezóne 2004/2005 bola celková návštevnosť 9,8 milióna, čo bola štvrtá najvyššia v európskom futbale. Premier League (12,88 mil.), La Liga (11,57 mil.) Bundesliga (10,92 mil.), Serie A (9,77 mil.) a Ligue 1 (8,17 mil.).
Sunderland vyhral ligu v prvej sezóne po re-brandingu. Wigan Athletic skončil druhý, čím si vybojoval postup do Premier League po prvýkrát v histórii. West Ham United vyhral Championship play-off. V sezóne 2005/06 Reading zlomil rekord anglickej futbalovej ligy v počte získaných bodov za sezónu, získal 106 bodov čím prekonali Sunderland z roku 1999.
Sunderland vyhral svoj druhý titul v troch sezónach v sezóne 2006/07. 4 mája 2007 sa Leeds United stal prvým tímom, ktorý skončil v nútenej správe po re-brandingu ligy, bolo im odobratých 10 bodov a zostúpil do League One. 28. mája 2007 Derby County vyhral prvé Championship play-off finále na novom Wembley Stadium. Vo finále porazil West Bromwich Albion 1-0 pred takmer 75 000 divákmi. West Bromwich Albion vyhral Championship nasledujúcu sezónu.
30. septembra 2009 Coca-Cola oznámila koniec sponzorstva s Football League (teraz English Football Leauge) na konci sezóny 2009/10. 16. marca 2010, npower bol oznámený ako nový sponzor Football League a začiatkom sezóny 2010/11 do konca sezóny 2012/13 bola Football League Championship známa ako Npower Championship.
18. júla 2013 britský Sky Bet oznámil päťročnú dohodu o sponzorovaní ligy.
24. mája 2014 Championship play-off finále medzi Derby County a Queens Park Rangers videlo najväčší počet divákov v lige: 87 348. QPR vyhral po góle Bobbyho Zamoru v nastavenom čase.
V sezóne 2016/17 bola Football League premenovaná na English Football League. Liga dokopy nazbierala návštevnosť viac ako 11 miliónov, play-off zápasy neboli započítané.
Štruktúra ligy.
Liga sa skladá z 24 tímov. Cez sezónu, ktorá sa začína v auguste a končí v máji, každý s každým hrá dva zápasy, raz doma a raz vonku, čo sa rovná 46 zápasom. Za výhru sú udelené tri body, za remízu bod a za prehru nula bodov. Tímy sú v tabuľke zoradené podľa získaných bodov potom podľa gólového rozdielu, potom podľa strelených gólov a potom podľa vzájomných zápasov v danej sezóne. V prípade, že dva alebo viacero tímov skončí sezónu na rovnakom počte vo všetkých pravidlách, budú zoradené abecedne, mimo postupových priečok, zostupujúcich alebo play-off. V takomto prípade sa tímy stretnú v play-off o danú pozíciu.

</doc>
<doc id="654865" url="https://sk.wikipedia.org/wiki?curid=654865" title="Zoznam kultúrnych pamiatok v obci Papín">
Zoznam kultúrnych pamiatok v obci Papín

Toto je zoznam kultúrnych pamiatok v obci Papín v okrese Humenné.

</doc>
<doc id="654867" url="https://sk.wikipedia.org/wiki?curid=654867" title="Beckovský hrad">
Beckovský hrad



</doc>
<doc id="654869" url="https://sk.wikipedia.org/wiki?curid=654869" title="Blatnický hrad">
Blatnický hrad



</doc>
<doc id="654872" url="https://sk.wikipedia.org/wiki?curid=654872" title="Braničevský hrad">
Braničevský hrad



</doc>
<doc id="654874" url="https://sk.wikipedia.org/wiki?curid=654874" title="Brekovský hrad">
Brekovský hrad



</doc>
<doc id="654875" url="https://sk.wikipedia.org/wiki?curid=654875" title="Brekov">
Brekov

 Brekov môže byť:

</doc>
<doc id="654879" url="https://sk.wikipedia.org/wiki?curid=654879" title="Blatnica">
Blatnica

Blatnica môže byť:

</doc>
<doc id="654881" url="https://sk.wikipedia.org/wiki?curid=654881" title="Komnenovci">
Komnenovci



</doc>
<doc id="654882" url="https://sk.wikipedia.org/wiki?curid=654882" title="Komninovci">
Komninovci



</doc>
<doc id="654884" url="https://sk.wikipedia.org/wiki?curid=654884" title="Komnénos">
Komnénos



</doc>
<doc id="654885" url="https://sk.wikipedia.org/wiki?curid=654885" title="Komnenos">
Komnenos



</doc>
<doc id="654886" url="https://sk.wikipedia.org/wiki?curid=654886" title="Komninos">
Komninos



</doc>
<doc id="654887" url="https://sk.wikipedia.org/wiki?curid=654887" title="Breznický hrad">
Breznický hrad



</doc>
<doc id="654888" url="https://sk.wikipedia.org/wiki?curid=654888" title="Budatínsky hrad">
Budatínsky hrad



</doc>
<doc id="654891" url="https://sk.wikipedia.org/wiki?curid=654891" title="Ióasaf Christodulos">
Ióasaf Christodulos



</doc>
<doc id="654893" url="https://sk.wikipedia.org/wiki?curid=654893" title="Ján VI. Kantakuzénos">
Ján VI. Kantakuzénos



</doc>
<doc id="654894" url="https://sk.wikipedia.org/wiki?curid=654894" title="Deliuss (album)">
Deliuss (album)

Deliuss je debutový štúdiový album kanadskej heavy rockovej skupiny Deliuss. Vyšiel 27. júna 2017.

</doc>
<doc id="654898" url="https://sk.wikipedia.org/wiki?curid=654898" title="Tour de France 2020">
Tour de France 2020

Tour de France 2020 bol 107. ročník prestížnych cyklistických pretekov Grand Tour Tour de France. Štart pretekov bol pôvodne plánovaný na 27. júna, pre pandémiu COVID-19 sa však konal až 29. augusta v pobrežnom meste Nice. Cieľ sa uskutočnil 20. septembra v Paríži. Pretekári absolvovali 21 etáp, horskú časovku a .
Tímy.
Na štart nastúpilo 19 UCI World Tour tímov, ktoré doplnili 3 prokontinentálne tímy. Každý výber si do Francúzska priviezol 8 cyklistov. Na štart pretekov tak nastúpilo 176 jednotlivcov.
Trať.
Preteky viedli najmä v južnej polovici Francúzska, pričom z 21 etáp bolo 8 rovinatých, 6 kopcovitých, 6 horských a horský profil mala aj časovka.

</doc>
<doc id="654899" url="https://sk.wikipedia.org/wiki?curid=654899" title="Deliuss">
Deliuss

Deliuss je kanadský multimediálno-transmediálny projekt. Ide o kombináciu heavy rockovej skupiny, online videohry a sci-fi príbehu.

</doc>
<doc id="654900" url="https://sk.wikipedia.org/wiki?curid=654900" title="Heavy rock">
Heavy rock

Heavy rock môže byť:

</doc>
<doc id="654901" url="https://sk.wikipedia.org/wiki?curid=654901" title="Jelcz M121E">
Jelcz M121E

Jelcz M121 je poľský čiastočne nízkopodlažný trolejbus vyrobený v rokoch 19992001 v troch prototypoch spoločnosťami Jelcz, PNTKM Gdynia a MPK Lublin.
Konštrukcia.
Karoséria trolejbusu M121E využíva skriňu mestského autobusu M121. Predná časť vozidla je nízkopodlažná s podlahou vo výške 370 mm nad vozovkou, zadná časť vozidla nad zadnou hnacou nápravou (od tretích dverí) má podlahu vo výške 936 mm a je prístupná po schodíkoch z interiéru a vďaka zadným dverám. Trolejbus M121E je vybavený elektrickou výzbrojou Elektrotechnického inštitútu s tranzistormi IGBT. Jednosmerný trakčný motor Elmor DK210A3P je uložený v truhle za zadnou nápravou.

</doc>
<doc id="654902" url="https://sk.wikipedia.org/wiki?curid=654902" title="Nikeforos II.">
Nikeforos II.



</doc>
<doc id="654903" url="https://sk.wikipedia.org/wiki?curid=654903" title="Nikéforos II.">
Nikéforos II.



</doc>
<doc id="654904" url="https://sk.wikipedia.org/wiki?curid=654904" title="Nikiforos II.">
Nikiforos II.



</doc>
<doc id="654905" url="https://sk.wikipedia.org/wiki?curid=654905" title="Níkéforos II.">
Níkéforos II.



</doc>
<doc id="654908" url="https://sk.wikipedia.org/wiki?curid=654908" title="Zoznam kultúrnych pamiatok v obci Zbojné">
Zoznam kultúrnych pamiatok v obci Zbojné

Toto je zoznam kultúrnych pamiatok v obci Zbojné v okrese Medzilaborce.

</doc>
<doc id="654912" url="https://sk.wikipedia.org/wiki?curid=654912" title="Nikolaj">
Nikolaj

Nikolaj je mužské krstné meno pôvodom z Francúzska. Meniny oslavuje 29. augusta a v preklade znamená „víťazstvo“.

</doc>
<doc id="654913" url="https://sk.wikipedia.org/wiki?curid=654913" title="Nekonečný príbeh">
Nekonečný príbeh

Nekonečný príbeh môže byť:

</doc>
<doc id="654919" url="https://sk.wikipedia.org/wiki?curid=654919" title="Ján V. (Byzantská ríša)">
Ján V. (Byzantská ríša)

Ján V. Palaiologos (; * 18. jún 1332, Didymoteichon† 16. február 1391, Konštantínopol) bol byzantský cisár v rokoch 13411376 a 13791390/1391. Na počiatku svojej vlády musel ako maloletý čeliť občianskej vojne vedenej Jánom VI. Kantakuzénom. Kantakuzénos sa stal Jánovým spoluvládcom, no následne konflikt znovu ožil. Sám začal vládnuť až v roku 1354. Vnútorné spory krajinu výrazne oslabili a Byzancia sa stala ľahkou korisťou Osmanov, Srbov a európskych námorných republík Benátok a Janova. Byzancia sa stala vazalským štátom Osmanov. Záverečné roky Jánovej vlády sa spájali s povstaniami jeho dedičov Andronika IV. (vládol v 13761379) a Jána VII. (vládol niekoľko mesiacov v 1390).
Životopis.
Ján sa narodil v roku 1332 Andronikovi III. a Anne Savojskej. Keď mal deväť rokov, Andronikos zomrel a Ján bol prehlásený za cisára. Regentom maloletého panovníka sa stala jeho matka podporovaná patriarchom Jánom XIV. Kalekom a aristokratom Alexiom Apokaukom. Regentom však chcel byť aj mocný aristokrat a dlhoročný Andronikov priateľ Ján Kantakuzénos. Kantakuzénos sa nechal prehlásiť za cisára a proti regentke a jej podporovateľom vystúpil. Nasledovala šesťročná občianska vojna, počas ktorej moc krajiny výrazne oslabla. Do vojny aktívne zasiahli Osmani, ktorí obsadili početné byzantské územia v Malej Ázii a Srbi, ktorí získali územia v Macedónsku. Sociálne nepokoje zároveň viedli k povstaniu zelótov v Solúne (potlačené až v roku 1350), ako i k vzbure v Konštantínopole. Značnú úlohu vo vojne zohrával spor o náboženské učenie hésychazmu vychádzajúce z radov athoských mníchov. Situácia sa nakoniec obrátil v neprospech Jána V. a v roku 1347 Kantakuzénos na čele vojsk vošiel do Konštantínopola. Kantakuzénos sa stal Jánovým spoluvládcom a mier bol stvrdený Jánovým sobášom s Kantakuzénovou dcérou Helenou.
Nasledujúce roky bol Ján skôr v pozadí a vládol Kantakuzénos. Postupne však Kantakuzénova moc upadala a zhoršovali sa aj vzťahy medzi spolucisármi. Situácia vyvrcholila do novej občianskej vojny. Do nej opätovne zasiahli aj Osmani, ktorí prvýkrát rozšírili svoje panstvo aj do Európy (prístav Kallipolis). V roku 1354 bol Kantakuzénos s pomocou Janovčanov porazený a Ján sa stal samovládcom.
Do konca 50-tych rokov moc Osmanov výrazne vzrástla. V roku 1359 dokonca ohrozili Konštantínopol a v roku 1361 dobyli Dimotiku a následne aj Adrianopol. Ten sa zároveň stal novým osmanským hlavným mestom. Ján sa so žiadosťou o pomoc obrátil na pápeža a začal jednať o cirkevnej únii. Rokovania však žiadne výsledky nepriniesli. Pomoc hľadal aj v Uhorsku u kráľa Ľudovíta I. Na spiatočnej ceste bol však prepadnutý a zajatý Bulharmi. Zo zajatia sa dostal vďaka zásahu jeho bratranca Amadea Savojského. Amadeus v Európe zozbieral vojsko a Jána oslobodil. Dopomohol mu tiež k dočasnému zastaveniu osmanskej expanzie.
V roku 1369 Ján osobne navštívil Rím, kde jednal s pápežom Urbanom V. o pomoci proti Osmanom. Pápežovi prisľúbil osobnú konverziu ku katolicizmu. Pred návratom do Konštantínopola navštívil aj Benátky, kde bol však znovu zajatý. Benátčania od neho totiž žiadali splatenie byzantských podlžností. Do Byzancii sa vrátil až v roku 1371 vďaka podpore jeho syna Manuela. Benátkam ríša musela odstúpiť ostrov Tenedos.
Moc Osmanov medzitým rástla a v bitke pri Marici dokonca porazili Srbov. Keďže pomoc zo Západu neprichádzala, uznal osmanského sultána Murada I. za svojho suzeréna. S vazalským pomerom nesúhlasil jeho syn Andronikos IV., ktorý Jána v roku 1376 zvrhol. Hoci sa Ján s pomocou Benátčanov a Osmanov v roku 1379 opätovne dostal k moci, musel učiniť niekoľko ústupkov. Jeho syn Andronikos dostal ako údel Trákiu, Manuel Solún a Theodoros Moreu. V ríši tým vznikol akýsi kolektívny model správy. V roku 1390 proti Jánovi v Konštantínopole povstal jeho vnuk Ján VII., ktorého povstanie však bolo po pár mesiacoch potlačené. V roku 1391 Ján zomrel a novým cisárom sa stal Manuel.

</doc>
<doc id="654920" url="https://sk.wikipedia.org/wiki?curid=654920" title="Ján V. Palaiologos">
Ján V. Palaiologos



</doc>
<doc id="654921" url="https://sk.wikipedia.org/wiki?curid=654921" title="Ióannes V. Palaiologos">
Ióannes V. Palaiologos



</doc>
<doc id="654922" url="https://sk.wikipedia.org/wiki?curid=654922" title="Hora Olivová">
Hora Olivová



</doc>
<doc id="654923" url="https://sk.wikipedia.org/wiki?curid=654923" title="Vrch Olivový">
Vrch Olivový



</doc>
<doc id="654924" url="https://sk.wikipedia.org/wiki?curid=654924" title="Vrch Olivetský">
Vrch Olivetský



</doc>
<doc id="654925" url="https://sk.wikipedia.org/wiki?curid=654925" title="Olivetský vrch">
Olivetský vrch



</doc>
<doc id="654926" url="https://sk.wikipedia.org/wiki?curid=654926" title="Olivetská hora">
Olivetská hora

Olivetská hora môže byť:

</doc>
<doc id="654927" url="https://sk.wikipedia.org/wiki?curid=654927" title="Hora Olivetská">
Hora Olivetská



</doc>
<doc id="654928" url="https://sk.wikipedia.org/wiki?curid=654928" title="Olejový vrch">
Olejový vrch



</doc>
<doc id="654930" url="https://sk.wikipedia.org/wiki?curid=654930" title="Getsemani">
Getsemani



</doc>
<doc id="654931" url="https://sk.wikipedia.org/wiki?curid=654931" title="Getsemane">
Getsemane



</doc>
<doc id="654932" url="https://sk.wikipedia.org/wiki?curid=654932" title="Getsémane">
Getsémane



</doc>
<doc id="654933" url="https://sk.wikipedia.org/wiki?curid=654933" title="Getsimani">
Getsimani



</doc>
<doc id="654934" url="https://sk.wikipedia.org/wiki?curid=654934" title="Záhrada Getsemanská">
Záhrada Getsemanská



</doc>
<doc id="654935" url="https://sk.wikipedia.org/wiki?curid=654935" title="Záhrada getsemanská">
Záhrada getsemanská



</doc>
<doc id="654936" url="https://sk.wikipedia.org/wiki?curid=654936" title="Getsemany">
Getsemany

Getsemany môže byť:

</doc>
<doc id="654937" url="https://sk.wikipedia.org/wiki?curid=654937" title="Otto II. (Meißenské markgrófstvo)">
Otto II. (Meißenské markgrófstvo)

Otto II. Bohatý (nem. "Otto der Reiche"; * 1125† 18. február 1190) bol meißenský markgróf, pochádzal z významného rodu Wettinovcov a bol najstarším synom Konráda I. Veľkého. Od roku 1156 bol meißenským markgrófom až do jeho smrti v roku 1190. Pochovaný je v cisterciánskom kláštore Altzella neďaleko mesta Nossen.
Život.
Otto bol najstarším synom meißenského a lužického markgrófa Konráda I. Veľkého. Po tom, čo sa Konrád na nátlak cisára Barbarossu vzdal vlády, vstúpil do kláštora augustiánov v Lauterbergu. Vládu v Meissenskom markgrófstve zdedil Otto. Jeho bratia získali Lužicu, grófstvo Groitzsch a hrad Rochlitz. Toto rozdelenie znamenalo oslabenie wettinovskej vlády a znemožnilo expanzívnu politiku Otta II. Musel sa len prizerať na stále rastúcu moc cisára na územiach Pleissnerlandu okolo miest Altenburg, Chemnitz a Zwickau.
Otto viedol neúspešný spor s purkgrófmi v Dohne vo východných Krušných horách. Neskôr viedol spory s durínskym landgrófom Ľudovítom III. Durínskym. V roku 1179 sa spolu s magdeburským arcibiskupom Wichmannom zo Seeburgu pridal k výprave cisára Barbarossu proti rebelujúcemu saskému vojvodovi Henrichovi Levovi. Jeho pád však nedokázal využiť. Ottova domáca politika bola oveľa úspešnejšia. V roku 1165 udelil občanom Lipska, ktorí sa nachádzali na križovatke obchodných ciest "Via Regi" a "Via Imperi", mestské privilégiá. Založil kostol svätého Mikuláša a opátstvo Altzella na svahoch Krušných hôr, ktoré dostal od cisára v roku 1168. Nové banícke mesto (Bergstadt) vo Freiburgu sa čoskoro stalo jedným z najdôležitejších zdrojov príjmov Meißenského markgrófstva. Otto vďaka tomu získal prídomok „"Bohatý"“.
V posledných rokoch vlády sa musel Otto vyrovnať zo spormi o dedičstvo medzi svojimi synmi Albertom a Dietrichom. Otto dal prednosť svojmu mladšiemu synovi Dietrichovi, na čo jeho brat Albert zareagoval zajatím a uväznením ich otca. Otto bol prepustený až na príkaz cisára Barbarossu. Spor však pokračoval a bol doň zapojený Ottov zať, manžel jeho dcéry Adléty a neskorší český kráľ Přemysl Otakar I. Mier v tomto rodinnom spore nastolil cisár Henrich VI. v roku 1189. I napriek tomu si svoje nároky uplatnil Albert a po smrti Otta II. sa stal novým meißenským markgrófom.

</doc>
<doc id="654938" url="https://sk.wikipedia.org/wiki?curid=654938" title="Maleinovci">
Maleinovci

Maleinovci () bol byzantský aristokratický rod pochádzajúci pravdepodobne z themy Charsianon v Malej Ázii. Podľa názorov niektorých historikov však neboli gréckeho pôvodu. Prvým známym príslušníkom rodu bol generál Nikéforos Maleinos, ktorý sa v prameňoch spomína v roku 886 v súvislosti s potlačením vzbury Smbata, príbuzného cézara Barda. Ďalším známym príslušníkom rodu bol svätec Michaél Maleinos (rodným menom Manuel). Maleinovci postupne získali obrovské bohatstvo a viacerí ich príslušníci slúžili v Byzancii ako generáli alebo správcovia. Istý čas v polovici 10. storočia zrejme spravovali Kapadóciu. Vplyv rodu ešte zosilnel po tom, čo sa moci ujal Bazil II. Proti Bazilovi na začiatku jeho vlády povstali silní generáli Bardas Skleros a Bardas Fókas a ríša dočasne upadla do chaosu. Eusthatios Maleinos aktívne zasiahol do bojov o moc. V roku 976 zaútočil na uzurpátora Sklera, no o desať rokov neskôr naopak Fókovo povstanie podporil. Zhromaždil obrovské bohatstvo a jeho statky v Anatólii mali rozlohu asi 115 km². Keď ho na jeho pozemkoch v roku 995 navštívil Bazil II., ohromený jeho bohatstvom a tým, ako ho aristokrat pohostil, povolal Eusthatia do Konštantínopola, kde ho internoval. Následne po jeho smrti maleinovské majetky zhabal. I napriek strate bohatstva a vplyvu rod pretrval. Jeho členovia však naďalej nepôsobili ako vojenskí hodnostári. Koncom 11. storočia sa rod spomína v Solúne, kde jeho členovia vlastnili menšie statky. Jedna z vetiev rodu pôsobila v 11. a 12. storočí v talianskej Kalábrii. Neskoršie osudy rodu sú neznáme.

</doc>
<doc id="654939" url="https://sk.wikipedia.org/wiki?curid=654939" title="Maleinos">
Maleinos



</doc>
<doc id="654941" url="https://sk.wikipedia.org/wiki?curid=654941" title="Marek Rodák">
Marek Rodák

Marek Rodák (* 13. december 1996, Košice) je slovenský futbalový brankár, ktorý naposledy pôsobil v anglickom klube Al-Ettifaq.
Klubová kariéra.
Rodák odišiel na hosťovanie do Accrington Stanley kde 14. januára 2017 debutoval v English Football League proti Cheltenham Town.
Fulham.
Vo Fulhame debutoval 8. augusta 2017 v ligovom pohári proti Wycombe Wanderers. V ten mesiac odišiel na hosťovanie do konca sezóny do Rotherham United. Do klubu sa znova vrátil na ďalšie sezónne hosťovanie. Do Fulhamu sa vrátil na sezónu 2019-20, kde odohral 38 zápasov a pomohol Fulhamu postúpiť do Premier League cez play-off.
2022/2023.
29. augusta 2023 chytil jednu penaltu v penaltovom rozstrele v zápase 2. kola EFL Cupu proti Tottenhamu a pomohol tak Fulhamu postúpiť do ďalšieho kola.
Reprezentácia.
V septembri 2018, Rodák vstrelil gól v 94 minúte, vďaka ktorému slovenská U21 porazila islandskú U21 v kvalifikácií na Majstrovstvá Európy do 21 rokov.
Štatistiky.
K 30. 8. 2020
Ocenenia.
Rotterham United
Fulham

</doc>
<doc id="654942" url="https://sk.wikipedia.org/wiki?curid=654942" title="Michaél Maleinos">
Michaél Maleinos

Svätý Michaél Maleinos (, rodným menom: Manuél Maleinos, Michal Maleinský, Michal Malejský; * asi 894, Charsianon† 12. júl 961, hora Kyminas, Bitýnia) bol byzantský mních a pustovník, neskôr opát (igumen) monastiera na hore Kyminas v Bitýnii. Mal veľký vplyv na cisára Nikefora II., ktorý sám žil veľmi asketický život a na Atanáza Athoského, zakladateľa kláštorného života na hore Athos. Pravoslávnou a Gréckokatolíckou cirkvou je uctievaný ako svätý. Jeho sviatok oslavujú 12. júla.
Životopis.
Manuél sa narodil do vplyvnej aristokratickej rodiny Maleinovcov. V ranom veku obdržal na cisárskom dvore Leva VI. titul "spatharokandidatos", avšak ako osemnásťročný vstúpil do kláštora na hore Kyminas v Bitýnii. V kláštore sa pod vedením igumena Jána Eladita stal mníchom a prijal meno Michaél. Po smrti svojho otca prenechal všetok majetok svojmu bratovi Konštantínovi a sám žil ako pustovník na skalách. Z odľahlej divočiny sa do kláštora vrátil až v roku 921. Najprv istý čas pôsobil v monastieri Xerolimne, kde istý čas pôsobil aj Atanáz Athoský. Následne asi od roku 925 žil v kláštore na hore Kyminas. Prijal kňazské svätenie a následne stal aj igumenom (opátom) kláštora ktorý založil. Podľa zachovaných zmienok šlo zrejme o typ kláštora podobný lavrám. Po smrti bol uctievaný ako svätý. Jeho legendu napísal akýsi Theofanes, možno Maleinov žiak.

</doc>
<doc id="654943" url="https://sk.wikipedia.org/wiki?curid=654943" title="Manuel Maleinos">
Manuel Maleinos



</doc>
<doc id="654944" url="https://sk.wikipedia.org/wiki?curid=654944" title="Manuil Maleinos">
Manuil Maleinos



</doc>
<doc id="654945" url="https://sk.wikipedia.org/wiki?curid=654945" title="Michael Maleinos">
Michael Maleinos



</doc>
<doc id="654946" url="https://sk.wikipedia.org/wiki?curid=654946" title="Michail Maleinos">
Michail Maleinos



</doc>
<doc id="654950" url="https://sk.wikipedia.org/wiki?curid=654950" title="Štefan Mereš">
Štefan Mereš

Štefan Mereš (* 25. marec 1945) je bývalý slovenský atlét, bežec, ktorý sa venoval stredne dlhým a dlhým tratiam. Je viacnásobným majstrom Slovenska v cezpoľnom behu a v behu na 1500 metrov. Jeho najlepší osobný výkon na 1500 metrov bol 3:45,2 (1967).
V súčasnosti (2020) sa venuje trénovaniu atlétov.

</doc>
<doc id="654952" url="https://sk.wikipedia.org/wiki?curid=654952" title="Liga národov UEFA 2018/2019">
Liga národov UEFA 2018/2019

Liga národov UEFA 2018/2019 bola prvým ročníkom Ligy národov UEFA, medzinárodnej futbalovej súťaže reprezentačných družstiev mužov organizovanej asociáciou UEFA. Súťaže sa zúčastnilo všetkých 55 členských asociácií UEFA a konala sa v období od septembra do novembra 2018 (skupinová fáza) a v júni 2019 (finálový turnaj). Výsledok tohto ročníka tiež slúžil pre nasadenie tímov do skupín pre kvalifikáciu na Majstrovstvá Európy vo futbale 2020 a tiež pre určenie miest v baráži (play-off), z ktorej vzišli štyria z 24 účastníkov spomínaných majstrovstiev.
Formát.
Formát a harmonogram Ligy národov UEFA bol formálne schválený Výkonným výborom UEFA 4. decembra 2014. Podľa schváleného formátu bolo 55 národných tímov UEFA rozdelené do štyroch divízií ("líg"):12 tímov v Lige A, 12 tímov v Lige B, 15 tímov v Lige C a 16 tímov v Lige D. Pre prvý ročník Ligy národov UEFA 2018/2019 boli tímy rozdelené podľa ich koeficientov UEFA po skončení kvalifikácie na Majstrovstvá sveta vo futbale 2018 (okrem výsledkov baráže), pričom najlepšie hodnotené tímy budú hrať v Lige A, atď.
Každá liga bola rozdelená do štyroch skupín s tromi alebo štyrmi tímami, takže každý tím hral štyri alebo šesť zápasov vo svojej skupine (každý s každým systémom doma / vonku). Táto časť sa odohrala od septembra do novembra 2018.
V najvyššej divízii, Lige A, tímy súťažili o celkové víťazstvo v Lige národov UEFA. Štyria víťazi ligy A sa kvalifikovali do finálového turnaja Ligy národov v júni 2019, ktorý sa hral vo vyraďovacom formáte (dve semifinále, zápas o tretie miesto a finále). Hostiteľská krajina (Portugalsko) bola vybraná zo štyroch kvalifikovaných tímov v decembri 2018 na výkonnom výbore UEFA.
Tímy tiež súťažia o postup do vyššej či zostup do nižšej ligy. Z ligy B, C a D postupujú štyria víťazi skupín o úroveň vyššie; z ligy A a B zostupujú posledné tímy o úroveň nižšie. Z ligy C, kvôli rozdielnemu počtu tímov v skupinách, zostupujú tímy zo štvrtého miesta a najhorší tím z tretieho. Avšak z dôvodu prepracovania formátu Ligy národov 2020/2021 napokon nezostúpili žiadne tímy, navyše, o ligu vyššie postúpili aj tímy z druhých miest v Ligách C a D, ako aj najlepší tím z tretieho miesta v Lige D.
Nasadenie tímov.
Všetkých 55 národných tímov UEFA je oprávnených súťažiť v Lige národov UEFA 2018/2019. Tie sú rozdelené do štyroch líg (12 tímov v lige A, 12 tímov v lige B, 15 tímov v lige C a 16 tímov v lige D) podľa ich koeficientov UEFA.
Do rovnakej skupiny nemohli byť kvôli medzinárodným konfliktom vyžrebovali tímy Ruska a Ukrajiny, rovnako ako Arménska a Azerbajdžanu. Kvôli zimnému termínu zápasov mohli byť v skupine maximálne dva tímy z týchto vymenovaných: Nórsko, Fínsko, Estónsko, Litva. Kvôli obmedzeniu nadmerného cestovania mohla byť v rovnakej skupine zároveň maximálne jedna kombinácia tímov: Andorra a Kazachstan, Faerské ostrovy a Kazachstan, Gibraltár a Kazachstan, Gibraltár a Azerbajdžan.
Liga A.
Vylosovanie 1. ročníka skupinovej fázy Ligy národov 2018/19 v Lausanne dalo do kopy zaujímavé mužstvá čo znamenalo aj črtajúce sa kvalitné súboje, V 1. skupine Ligy A sa úradujúci majstri sveta Nemci stretli s Francúzskom a tiež Holanďanmi, ktorí síce zaznamenali ústup z pozícii, ale rozhodne ich nemohol nikto podceňovať. V 2. skupine proti sebe nastúpili Belgicko, Švajčiarsko a Island. V 3. skupine  proti sebe hrali aj aktuálny európski šampióni Portugalci s Talianmi. Tretím tímom v tejto skupine bolo Poľsko.  Vyrovnaná mala byť 4. skupina so Španielmi, Angličanmi a Chorvátmi. 
Postup do Final Four si z Ligy A vybojovala štvorica Holandsko, Švajčiarsko, Portugalsko a Anglicko. Prekvapenie sa konalo v 1. skupine tejto divízie, v ktorej  sa z prvenstva tešilo Holandsko na úkor čerstvých majstrov sveta Francúzov a určite sa nečakalo ani tretie miesto a zostup Nemecka do B-divízie. V 2. skupine sa z postupu radovali futbalisti Švajčiarska, keď sa očakával viac postup aktuálneho bronzového medailistu zo svetového šampionátu Belgicka. Tretiu skupinu vyhral aktuálny majster Európy Portugalsko aj bez svojej najväčšej hviezdy Cristiana Ronalda, ktorý si po prestupe z Realu Madrid do Juventusu Turín chcel od reprezentácie nachvíľu oddýchnuť. V tejto skupine hralo najslabšie Poľsko , ktoré získalo len dva body po dvoch nerozhodných výsledkoch. V poslednej štvrtej skupine sa z postupu na úkor Španielska tešili Angličania, keď si vo vzájomnej konfrontácii pobrali body navzájom v konečnom účtovaní mali napokon o jeden bod viac Angličania. 
Finálový turnaj.
Projekt futbalovej Ligy národov bol podľa prezidenta Európskej futbalovej únie Aleksandra Čeferina zvládnutý nad očakávania. Prvotný skepticizmus nahradilo pozitívne nadšenie z nahradenia divácky neatraktívnym prípravným zápasov súťažou, v ktorej sa o niečo bojuje. ,Liga národov je úspešnejšia, než sme si sprvu mysleli,“ neskrýval svoje nadšenie Čeferin. Viaceré zápasy novovzniknutého projektu priniesli poriadnu drámu a boli brané s plnou vážnosťou. Jedno z najpamätnejších stretnutí bolo s určitosťou meranie síl medzi Nemeckom a Holandskom (2:2), v ktorom ,Orajens“ vybojovali remízu dvoma gólmi v úplnom závere zápasu. A to ešte  všetci čakali čo sa bude diať v finálovej fáze tejto súťaže.
Na Final Four v portugalských mestách Porto a Guimaraes sa okrem domáceho národného mužstva predstavili aj tímy Anglicka, Holandska a Švajčiarska. Kvarteto účastníkov finálového turnaja európskej Ligy národov 2018/2019 si účasť na tomto podujatí vybojovalo jesenným triumfom vo svojich skupinách v rámci najvyššej A-divízie. Podujatie zahájilo úvodné semifinále na Estádio do Dragao v Porte medzi majstrami Európy z Portugalska a mužstvom Švajčiarska. V druhom semifinále sa o deň neskôr v Guimaraesi predstavili Holanďania proti Angličanom. Víťazi postúpili do finále, zdolané tímy nastúpili vo vzájomnom zápase o konečné 3. miesto. Obe tieto stretnutia boli na programe v nedeľu 9. júna. Dejiskom finále bolo Porto. 
Veľkou udalosťou turnaja ešte pred jeho začiatkom bola účasť Cristiana Ronalda v portugalskom tíme. CR7 nehral v jesenných dueloch LN proti Taliansku a Poľsku, keďže sa chcel čo najlepšie aklimatizovať v Juventuse Turín, kam prestúpil po deväťročnom pôsobení v Reale Madrid. Po niekoľkomesačnej prestávke, ktorá trvala od vlaňajších MS v Rusku, sa 34-ročný kanonier do reprezentácie vrátil v marcových dueloch proti Ukrajine a Srbsku v rámci kvalifikácie ME 2020. 
Prvým finalistom sa stalo Portugalsko. Portugalci zvíťazili doma v Porte nad Švajčiarmi 3:1 najmä vďaka hetriku svojho kapitána Cristiana Ronalda, ktorý bol ústrednou postavou duelu. Päťnásobný najlepší futbalista na svete otvoril skóre z priameho kopu. Krátko pred koncom prvého polčasu odpovedal Seferovič strelou do brvna. Vyrovnanie sa však zrodilo až po prestávke, keď Ricardo Rodriguez premenil pokutový kop. Rozhodca Brych si musel overiť situáciu pomocou VAR a hoci jeho verdikt vyzeral nesprávne, detailný pohľad odhalil, že Semedo kolenom mierne zakopol o Zuberovu nohu. Jedenástka teda bola správna. Keď sa už zdalo, že zápas vyvrcholí až v predĺžení či rozstrele z pokutových kopov, zobral na svoje plecia všetko Cristiano Ronaldo. Dvoma gólmy rozpätí necelých dvoch minút poslal Portugalcov do finále. 
Druhý semifinálový duel Ligy národov sa hral v Guimaraesi. Hoci Holanďania boli zo začiatku aktívnejší, pred brankárom Pickfordom nezahrmelo. So strelou Bergwijna do stredu bránky si poradil bez problémov, rovnako ako s niekoľkými centrami. Naopak, v 31. minúte de Jong zrazil vo svojej šestnástke Rashforda a rozhodca odpískal penaltu. K lopte sa postavil práve Rashford a prezentoval sa rutinérsky. Kým Cillessen sa hádzal k pravej žrdi, Angličan mu loptu poslal k opačnej – 0:1. V 2. polčase mohli Angličania zvýšiť svoj náskok po dvoch nádejných hlavičkách. V 54. minúte sa uvoľnil Sancho, ale Cillessen dokázal jeho hlavičku zlikvidovať. Ďalšia v podaní Stonesa zas len tesne minula žrď. Angličania držali loptu od svojej bránky. Holanďania dlhé minúty nepôsobili nebezpečne a zdalo sa, že Albión si postup ustráži aj s jedným streleným gólom. V 73. minúte sa však „oranjes“ dočkali po štandardke. Depay poslal rohový kop z pravej strany k bližšej žrdi, kde si nabehol de Ligt, ktorý predskočil Walkera a nezadržateľne hlavičkou vyrovnal – 1:1. V záverečnej desaťminútovke dvakrát úradoval systém VAR. Angličanom pre ofsajd Lingarda nebol uznaný gól, potom sa zas riešilo, či Walker zahral rukou – penalta sa však nepískala. Predlžovalo sa a práve Walker bol nešťastným mužom tejto časti zápasu, hoci kiksoval niekto iný. V 97. minúte Stones nezmyselne stratil loptu vo vlastnej šestnástke, Pickford ešte prvú strelu vyrazil, pred dobiehajúcim Promesom sa snažil v sklze ratovať Walker a bol z toho vlastný gól – 2:1. V 114. min. zas neuveriteľne kiksoval Barkley, Depay našiel lepšie postaveného Promesa a ten bez problémov skóroval – 3:1. Otrasení Angličania už nevyhútali nič… 
Anglickí futbalisti túžili po celkovom víťazstve v premiérovej edícii Ligy národov, napokon sa však tešili aj z bronzových medailí. V súboji o 3. miesto zdolal Albión nevýrazné Švajčiarsko po penaltovom rozstrele, keď predtým počas 120 minút nevyužil viacero výborných možností na skórovanie. Angličania boli v tomto súboji lepší, Švajčiari zaostali za svojím výkonom zo semifinále proti Portugalsku (1:3), hoci výsledok vtedy nebol podľa ich predstáv. Tentoraz mohli inkasovať už v 2. minúte, keď sa do dobrej pozície pretlačil Harry Kane, ale zakončenie poslal iba do brvna bránky Yanna Sommera. V prvom polčase ešte nevyužili tutovky Raheem Sterling a Dele Alli, takže do kabíny odchádzali oveľa spokojnejší Helvéti. Po zmene strán už diváci v Guimaraesi nevideli toľko príležitostí. V záverečnej desaťminútovke si Albión zaspomínal na moment zo semifinále proti Holandsku, keď ho systém VAR obral o gól na vtedy postupujúcich 2:1. Vtedy rozhodlo o odvolaní presného zásahu Jesseho Lingarda centimetrové postavenie mimo hry, tentoraz neplatil gól Calluma Wilsona pre jeho skrytý ofenzívny faul na Manuela Akanjiho, ktorý predtým hlavný artiber Ovidiu Hategan nepostrehol. Bezgólový stav platil aj po deväťdesiatmútovke a Angličania si aj v druhom zápase na Final Four Ligy národov vyskúšali predĺženie. V ňom boli Ostrovania naďalej aktívnejší, medzi švajčiarskymi žrďami však stál výborný Sommer. V 99. min sa vytiahol pri hlavičke Alliho aj následnom zakončení Sterlinga. Ten sa stal azda najväčším smoliarom duelu, keďže v 117. min z priameho kopu trafil len do konštrukcie bránky súpera. V jedenástkovom rozstrele uspelo prvých jedenásť exekútorov, vrátane brankára Anglicka Jordana Pickforda, ktorý následne v šiestej sérii vyrazil pokus Josipa Drmiča a stal sa hrdinom štvrtého tímu z vlaňajších MS v Rusku. „Pred mojou penaltou som bol nervózny, aj keď ich často trénujem. Som veľmi rád, že som uspel a aj takto prispel k víťazstvu. Myslím si, že v oboch dueloch na Final Four sme ukázali svoju silu a najmä to, že sa neustále zlepšujeme,“ povedal Jordan Pickford.  
Víťazom premiérovej edície Ligy národov sa stali úradujúci európski šampióni z Portugalska, ktorí vo finálovom zápase zdolali Holandsko 1:0. O jediný gól stretnutia sa postaral útočník Goncalo Guedes, ktorý sa presadil po krásnej prihrávke od Bernarda Silvu. V prvom polčase mali loptu častejšie na svojich kopačkách Holanďania, ktorí hrali svoju typickú hru. Proti výborne postavenej obrane Portugalčanov však nedokázali z tejto prevahy vyťažiť. Podľa dát spoločnosti Opta Sports nezaznamenali hostia v úvodnom dejstve ani jeden strelecký pokus. Domáci boli v tomto smere omnoho aktívnejší. Herným lídrom bol záložník Sportingu Lisabon Bruno Fernandes, ktorý vytvoril pre svojich spoluhráčov tri gólové príležitosti a okrem toho sám päťkrát vystrelil, z toho dvakrát do priestoru bránky. Kouč Holanďanov Ronald Koeman reagoval na tento vývoj striedaním na začiatku druhého polčasu, keď nevýrazného krídelníka Ryana Babela nahradil Quincy Promes. Ani toto však nepomáhalo, a tak poslal tréner hostí do hry aj Donnyho van de Beeka. Krátko na to sa však presadili Portugalčania, ktorým sa vydaril rýchly protiútok. Bernardo Silva predviedol svoj výnimočný prehľad o hre a pripravil šancu pre Goncala Guedesa. Ten v rozhodujúcej chvíli nezaváhal a prekonal Jaspera Cillessena, ktorý siahal na loptu. Hoci napokon padol iba jeden gól, víťazstvo Portugalska bolo absolútne zaslúžené. Cristiano Ronaldo strelil v semifinále hetrik, no cenu pre najlepšieho hráča si odviezol Bernardo Silva. „Neprekvapuje ma, že to dostal práve Silva. Je veľmi inteligentný a neskutočne vníma hru. Navyše nikdy neprestáva behať, vďaka čomu je pre Ronalda skvelým doplnkom,“ povedal po zápase analytik televízie Sky Sports Jamie Redknapp.
Žrebovanie prebehlo 3. decembra 2018 v Dubline.
Kvalifikovaní: , , , 
Liga B.
Do Ligy B bolo dvanásť celkov vylosovaných nasledovne. Do  1. skupiny vylosoval Vladimír Šmicer, Slovensko, Ukrajinu a Česko. V 2. skupine proti sebe nastúpili Rusko, Švédsko a Turecko. 3. skupinu tvorili Rakúsko, Bosna a Hercegovina a Severné Írsko. V poslednej 4. skupine si proti sebe zahrali Wales, Írsko a Dánsko.
Postup do Ligy A si s B Ligy vybojovala štvorica Ukrajina, Švédsko, Bosna a Hercegovina a Dánsko. V 1. skupine tejto ligy hralo aj Slovensko, ktoré sa v priebehu súťaže muselo vysporiadať s výmenou trénera keď odstupujúceho Jána Kozáka nahradil Čech Pavel Hapal, a v konkurencii práve Česka a Ukrajiny získalo v štyroch zápasoch tri body za jedinú výhru nad víťazom skupiny Ukrajinou 4:1, čo stačilo na poslednú tretiu priečku. Len zmena formátu súťaže tak slovenskú reprezentáciu zachránila od pádu do nižšej Ligy. 
Liga C.
Ligu C tvorili štyri skupiny. V 1. skupine nastúpila proti sebe trojica Škótsko, Albánsko, Izrael, v 2. skupine štvorica Maďarsko, Grécko, Fínsko a Estónsko, v 3. skupine štvorica Slovinsko, Nórsko, Bulharsko a Cyprus. 4. skupinu tvorila štvorica Rumunsko, Srbsko, Čierna Hora a Litva. 
Z každej zo skupín Ligy C si postup do Ligy B vybojovali dve najlepšie tímy. Z 1. skupiny okrem víťazného Škótska aj druhý Izrael. V 2. skupine si postup okrem víťazného Fínska zabezpečilo aj druhé Maďarsko. 3. skupinu ovládlo Nórsko a postup si zabezpečili aj druhí Bulhari. A nakoniec 4. skupinu ovládli Srbi pred druhým Rumunskom. 
Liga D.
Najnižšiu Ligu D tvorili štyri štvorčlenné skupiny. 1. skupina – Gruzínsko, Lotyšsko, Kazachstan, Andorra, 2. skupina – Bielorusko, Luxembursko, Moldavsko, San Maríno,    3. skupina – Azerbajdžan, Faerské ostrovy, Malta, Kosovo. A konečne 4. skupina – Macedónsko, Arménsko, Lichtenštajnsko a Gibraltár.
Z tejto najslabšej úrovne si postup o úroveň vyššie vybojovalo okrem Gruzínska vedeného slovenským trénerom Vladimírom Weissom st., aj Bielorusko, nováčik na európskej scéne futbalovej scéne Kosovo a ďalší balkánsky celok Macedónsko.
Celkové poradie.
Celkové poradie bolo použité pre nasadzovanie do kvalifikačných košov pre kvalifikáciu na Majstrovstvá Európy vo futbale 2020.
Nasadenie do baráže o Euro 2020.
Tímy, ktoré nezískali priamy postup na Majstrovstvá Európy vo futbale 2020 z kvalifikácie, si mohli zaistiť miesto na finálovom turnaji prostredníctvom baráže vo forme play-off. Každej zo štyroch líg (A až D) bolo pridelené jedno účastnícke miesto na ME 2020 - o ne hrali štyri najlepšie postavené tímy ligy, ktoré si nezabezpečili priamy postup z kvalifikácie. Zápasy baráže sa odohrali v októbri a novembri 2020.

</doc>
<doc id="654962" url="https://sk.wikipedia.org/wiki?curid=654962" title="Napoléon le Petit">
Napoléon le Petit

Napoléon le Petit (doslovný preklad "Napoleon Malý") bol vplyvný politický pamflet Victora Huga, ktorý bol publikovaný v Bruseli v roku 1852. Vo svojom diele kritizoval vládu Napoleona III. a politiku Druhého francúzskeho cisárstva. Hugo žil počas väčšinu vlády Napoleona III. v exile v Guernsey. Jeho kritika bola vplyvná, pretože bol jedným z najvýznamnejších Francúzov tej doby a bol všeobecne rešpektovaný.
V tomto diele bola prvýkrát použitá fráza "2 + 2 = 5", ktorá popierala neustálu pravdu autority. Podobne ju neskôr použil aj George Orwell vo svojom diele "1984".
Ručne písané zväzky boli do Francúzska prepašované v balíkoch sena a medzi plechovkami sardiniek. Ľudia ich čítali tajne.
Victor Hugo bol po publikovaní diela vyhostený z Belgicka do Jersey a následne do Guernsey.

</doc>
<doc id="654965" url="https://sk.wikipedia.org/wiki?curid=654965" title="Homofób roka">
Homofób roka

Homofób roka je anketa vyhlasovaná od roku 2012. Cieľom ceny je upozorniť, že aj slová môžu mať poškodzujúci účinok. Je považovaná za anti-cenu.
História a význam.
Pri príležitosti Medzinárodného dňa boja proti homofóbii (a transfóbii) (17. máj) vyhlasuje Inštitút ľudských práv (IĽP) od roku 2012 anketu o anti-cenu Homofób roka. Ďalšími organizátormi bola je aj Dúhové Slovensko n.z. (neformálne združenie LGBT aktivistov/iek).
Nominovaných/né vyberajú organizátori na základe verejných výrokov za jeden rok. Do hlasovania sa môže zapojiť ktokoľvek a to na domovskej webstránke ankety na webe IĽP. Hlasuje sa do leta ďalšieho roka, kedy sú oznámení "víťazi", ktorých výrok (za minulý rok) získal najviac hlasov. 
Výskumy ukazujú, že medializované výroky a informácie hrajú dôležitú úlohu vo vnímaní menšín spoločnosťou. Takto sa tvoria alebo utvrdzujú rôzne škodlivé stereotypy, ktoré vedú k diskriminácií a porušovaniu ľudských práv. Zámerom anti-ceny Homofób roka je upozorniť celú spoločnosť, že aj slová, ktoré si možno neuvedomujeme, môžu niekoho poškodzovať, o to viac, ak sú ich autormi verejne známe osoby. Organizátori chcú spustiť diskusiu na tieto témy tak, aby sa vytvoril priestor argumentom namiesto nadávok a faktom namiesto predsudkov.
Symbol.
Cenou je trofej, "„štylizovaný piktogram, zdeformovanú tvár, ktorá v sebe ukrýva aj nápis 4 percentá, teda tradične chápaný podiel neheterosexuálnych osôb v populácii.“" Autorom je dizajnér Maroš Schmidt. Dizajn vytvoril bez nároku na honorár. 
Ročníky (cena je udelená nasledovný rok).
2012.
Štefan Kuffa cenu získal s 53% z viac než 2 000 hlasov.
Nominácie
2013.
Druhého ročníka sa zúčastnilo viac než 2 100 hlasujúcich. Víťazom sa stala Konferencia biskupov Slovenska s 42% (897 hlasov), na druhom mieste sa umiestnil Štefan Kuffa 35% (753), tretím bol Igor Matovič 12% (250), štvrtá bola Anna Verešová 7% (145) a piatym bol Lukáš Krivošík 5% (99).
Nominácie
2014.
V lete 2015 prebehlo hlasovanie pre tretí ročník ankety. Podľa programovej riaditeľky Inštitútu ľudských práv Aleny Krempaskej: "„Aj takýmto spôsobom môže spoločnosť, ktorá sa bojkotom februárového referenda (referendum na Slovensku v roku 2015) jasne vyjadrila, že nechce na Slovensku podporovať nenávisť, ukázať, že takéto verbálne útoky nie sú v poriadku a vo verejnej komunikácii nemajú čo hľadať.“" Hlasovania sa zúčastnilo viac ako 2 600 ľudí. „Víťazom” ročníka sa po neúšpešnom referende stal Anton Chromík (Aliancia za rodinu), získal 53% z viac ako 2600 hlasov.
Nominácie
2015.
Víťazom ročníka 2015 sa stal Marian Kotleba, predseda strany Kotleba – ĽS NS. V ankete hlasovalo 16 340 hlasujúcich, Marian Kotleba získal 39,6%, druhý Boris Kollár získal 32,1% a tretia Martina Šimkovičová získala 17,8%.
Nominácie
2016.
Piaty ročník ankety vyhral Anton Hrnko s 34% hlasov, druhé miesto získal Richard Sulík 29%, tretie Igor Matovič so 16%, štvrté Daniel Lipšic s 12% a piate Robert Fico s 9%. Ankety sa zúčastnilo viac ako 20 000 ľudí.
Nominácie
2017.
Andrej Danko získal cenu Homofób roka 2017, cenu získal s 39% hlasov z 10-tisíc hlasov. Danko si ako zatiaľ jediný svoju cenu aj prebral. Po prevzatí ceny a stretnutí s aktivistami mal svoj postoj zmierniť. Pripustil podporu návrhu umožniť partnerom náhľad do zdravotnej dokumentácie a dedenie. Zároveň však vyhlásil, že nepodporí registrované partnerstvá.
Nominácie
2018.
Za rok 2018 cenu získal Štefan Harabin, bývalý minister a sudca Najvyššieho súdu, vtedajší kandidát v prezidentských voľbách. Získal 43% hlasov. Ankety sa zúčastnilo dovtedy rekordných vyše 40 tisíc ľudí. Na 2. mieste sa umiestnil Róbert Mistrík.
Nominácie
2019.
V ročníku hlasovalo vyše 69 tisíc ľudí, zaradil sa tak medzi dovtedy najúspešnejšie. Anketu vyhrala Anna Záborská, poslankyňa OĽaNO (Kresťanská únia) pár dní pred voľbami v obecných rozhlasoch nechala vyhlásiť výrok: "„Musíme sa postaviť nepriateľom, ktorí ohrozujú samotnú podstatu toho, čo znamená byť človekom… zastavíme adopcie detí homosexuálnymi pármi a prijatie registrovaných partnerstiev.“"
Nominácie
2020.
V septembri 2020 organizátori stiahli nomináciu Borisa Kollára: „"S kolegyňami a kolegami sme sa uzhodli, že pán Kollár bol na anti-cenu Homofób roka nominovaný neprávom, nakoľko voči LGBT ľuďom má mimoriadne pozitívny vzťah a to ako na teoretickej, tak i praktickej úrovni"“, uviedol v tlačovej správe riaditeľ Inštitútu ľudských práv Peter Weisenbacher. Nomináciu zrušili po Kollárovej komunikácii s trans modelkou Paris Nemc. Anketu nakoniec vyhral Jaroslav Naď so svojim výrokom "“Som za registrované partnerstvá, ale nie pre homosexuálov.” s 26,76%". 
Nominácie
2021.
Desiaty ročník ankety vyhral Igor Matovič, kotrý získal 33% hlasov, tesne pred Robertom Ficom s 32%.
Nominácie
2022
Jedenásty ročník ankety vyhral trnavský arcibiskup Ján Orosch s výrokom: „Priznám sa Vám, že v ich vyjadrení mi vadí jedno slovo, s ktorým nemôžem súhlasiť. To slovo je nevinné obete.“
Nominácie

</doc>
<doc id="654967" url="https://sk.wikipedia.org/wiki?curid=654967" title="Barbara Stanwyck">
Barbara Stanwyck

Ruby Catherine Stevens (* 16. júl 1907, Brooklyn, New York, USA – † 20. januára 1990, Santa Monica, Kalifornia, USA) známa ako Barbara Stanwyck bola americká herečka, tanečníčka a modelka.
Detstvo a mladosť.
Barbara Stanwyck sa narodila ako Ruby Catherine Stevens, v mestskej časti Brooklyn v meste New York. Jej matka sa prisťahovala do Spojených štátov z Kanady a jej otec bol pôvodom Američan. Mala štyroch súrodencov. Keď mala Stanwycková dva roky, jej vtedy tehotná matka zahynula, keď ju miestny opilec vystrčil z električky. Keď mala štyri roky, ju aj so súrodencami opustil otec a Stanwycková vyrastala u pestúnov. Navštevovala Erasmus Hall High School.
Kariéra.
Od roku 1926 začala používať pseudonym Barbara Stanwyck, ku ktorému prišla tak, že uvidela plagát k hre "Barbara Frietchie", ktorú hrala Jane Stanwyck. Táto kombinácia mien (Barbara a Stanwyck) sa jej natoľko zapáčila, že si toto umelecké meno prisvojila.
Jej prvým filmom bol film "The Locked Door" v roku 1929. Režisér Frank Capra, si aj napriek predošlým neúspešným filmom vybral Stanwyckovú do svojho filmu "Ladies of Leisure" z roku 1930.
V roku 1937 "Stella Dallas", získala svoju prvú nomináciu na Academy Awards, za hlavnú ženskú úlohu. Za svoj herecký výkon bola pozitívne ohodnotená. V roku 1939 bola zvažovaná na postavu Scarlett O'Har vo filme "Gone with the Wind".
V roku 1941 si zahrala v romantickej komédii "The Lady Eve" po boku herca Henryho Fondu. Filmový kritik David Thomson opísal herecký výkon Stanwyckovej ako najlepší výkon herečky v romantickej komédií. Film "The Lady Eve" patrí medzi 100 najlepších filmov všetkých čias v zoznamoch Time and Entertainment Weekly. V rovnakom roku hrala tiež po boku Henryho Fondu vo filme "You Belong to Me". Tiež si zahrala vo filme "Ball of Fire", kde za svoj herecký výkon získala svoju druhú nomináciu na Academy Awards.
V roku 1944 bola obsadená do hlavnej ženskej úlohy vo filme "Double Indemnity". Za svoj herecký výkon si zaslúžila tretiu nomináciu na Academy Awards, v rovnakej kategórii. Jej herecký výkon bol veľmi pozitívne ohodnotený a veľa ľudí tiež vyjadrilo svoju nespokojnosť s tým, že Stanwycková nezískala Oscara.
V roku 1945 bola zvažovaná do úlohy "Mildred Pierce", v rovnomennom filme, ktorú neskôr získala Joan Crawford. Namiesto toho stvárnila novinárku v romantickej komédii "Christmas in Connecticut", ktorá žije svoj fiktívny život ktorý sa jej zmení po tom, ako spozná muža svojich snov. O rok neskôr si zahrala v dráme "The Strange Love of Martha Ivers" po boku Kirka Douglasa. Jej herecký výkon bol kritikmi označený ako neprekonateľný.
V roku 1948 si zahrala po boku herca Burta Lancastera, vo filme "Sorry, Wrong Number", za ktorú získala svoju štvrtú nomináciu na Academy Awards.
V 50. rokoch 20. storočia sa objavila ešte v niekoľkých úspešných filmoch, ale neskôr sa začala zaujímať aj o televízne programy a seriály. V roku 1958 hosťovala v seriáli "„Trail to Nowhere“". V roku 1961, mala vlastnú show, s názvom "The Barbara Stanwyck Show" ktorá síce nebola veľmi úspešnou, ale Stanwycková za ňu získala jednu cenu Emmy.
V roku 1960 získala svoju hviezdu na Hollywoodskom chodníku slávy.
V rokoch 1965 až 1969, hrala vo westernovom seriáli "The Big Valley", ktorý z nej urobil jednu z najpopulárnejších seriálových herečiek a tiež získala dve ocenenia Emmy (1961, 1966).
V roku 1981 získala od Asociácie filmových kritikov v Los Angeles ocenenie za Celoživotné dielo. V rovnakom roku bola tiež ocenená cenou Čestného Oscara, ktorú jej pridelila Academy Awards.
V roku 1983, hrala v televíznom programe "The Thorn Birds", kde za svoju filmovú rolu bola ocenená cenou Emmy.
Dlhoročná filmová kritička Pauline Kael, obdivovala prirodzený herecký výkon Stanwyckovej. Niekoľko herečiek (napr. Sally Field, Virginia Marsden) sa niekoľko krát vyjadrili, že Stanwycková je ich obľúbenou herečkou.
Súkromný život.
Jej prvým mužom bol herec Frank Fay, s ktorým sa rozišli v roku 1935, kvôli agresívnemu správaniu Faya. Spoločne s ním si tiež v decembri 1932 adoptovali syna Anthonyho.
V roku 1939 sa vydala za vtedy začínajúceho herca Roberta Taylora. Spoločne vlastnili veľký ranč a dom v časti Mandeville Canyon v Brentwoode v Los Angeles. V roku 1950 sa vzájomne dohodla s Taylorom, že sa rozídu. Taylor sa pokúsil žiť mimo Hollywoodu. Po rozvode zostali v priateľskom styku a spoločne účinkovali vo filme "The Night Walker" z roku 1964. V roku 1944 bola podľa vládneho záznamu najlepšie platenou ženou Ameriky.
V roku 1981 bola zobudená uprostred noci, vo svojom dome v Beverly Hills, kde ju lúpežník zasiahol baterkou do hlavy a následne ju potom okradol.
Úmrtie.
Stanwycková zomrela 20. januára 1990, vo veku 82 rokov, na kongestívne zlyhanie srdca a chronickú obštrukčnú chorobu pľúc (CHOCHP) v zdravotnom stredisku Saint John v Santa Monice v Kalifornii. Na jej žiadosť sa nekonal pohreb a jej želaním bolo, aby jej popol bol rozptýlený z vrtuľníka nad Lone Pine v Kalifornii, kde natočila svoje prvé filmy.

</doc>
<doc id="654969" url="https://sk.wikipedia.org/wiki?curid=654969" title="Robert Falcucci">
Robert Falcucci

Robert Falcucci (* 10. apríl 1900, Châteauroux, Francúzsko† 13. máj 1989, Saint-Aubin) bol francúzsky maliar a grafik.
Životopis.
V roku 1903 bol jeho otec, poštár, preložený do Saint-Aubin-Château-Neuf (Burgundsko). V roku 1911 sa celá rodina presťahovala do mesta Héry (Burgundsko). Rodina tak spravila, aby uľahčila mladému Robertovi prepravu do mesta Auxerre, kde sa vzdelával v Lýceu Paula Berta.
Ku kresbe a maľbe ho priviedla maliarka a dizajnérka Cecile Cavaille-Coll (18541944), vnučka známeho staviteľa organov, Aristida Cavaillé-Colla (18111899).
V roku 1919 vykonával vojenskú službu v Paríži. Z vojenskej služby bol prepustený príliš neskoro.
Tvoril v známej škole École des Beaux-Arts. Počas života bol prijatý do Galeries des Beaux-Arts a tiež bol prijatý na "Ecole Nationale Supérieure des Arts Décoratifs" v Paríži.
V Paríži sa stretol s Emmanuelom Cavaille-Collom (18601922), bratom Cecilie, známym dizajnérom a maliarom. V skoršej časti jeho tvorby môžeme badať ovplyvnenie týmto umelcom, ktorý maľoval prevažne vodovkami.
V roku 1924 sa oženil s Odile Giniouxovou, s ktorou mal sedem detí.
Štýl.
Mimoriadne tvorivý autor, ktorý maľoval zátišia s kvetinami, krajiny, motívy mora, portréty a tiež krajiny s vyobrazením budov. U autora vidíme veľmi dobrý príklad použitia farby - čiastočne maľovanej paletovým nožom, ktorý vytvára nádhernú textúru typickú pre jeho diela.
V grafike najčastejšie maľoval automobilové a reklamné motívy.

</doc>
<doc id="654972" url="https://sk.wikipedia.org/wiki?curid=654972" title="Sivá energia">
Sivá energia

Sivá energia (iné názvy: viazaná primárna energia, zabudovaná primárna energia, viazaná energia, zabudovaná energia, kumulovaná spotreba energie, energia na produkt , nepresne: "primárna energia", jazykovo nevhodne (bohemizmus): "šedá energia"
Sivá energia je teda energia skrytá, nepriama, na rozdiel od energie spojenej s používaním, ktorú spotrebiteľ pozná alebo môže ľahko poznať. Každá z vyššie uvedených etáp (ťažba atď.) vyžaduje energiu, či už ľudskú, živočíšnu, elektrickú, tepelnú alebo inú. Kumuláciou všetkej energie spotrebovanej v priebehu celého životného cyklu možno zmerať potrebu energie pripadajúcu na výrobok.
Poznanie sivej energie môže slúžiť ako návod alebo informovať pri voľbe nákupu, najmä s ohľadom na zníženie vplyvu na životné prostredie.
Definícia.
Sivá energia je súčet energie vynaloženej počas: 
Príklady.
Priemerná spotreba energie francúzskeho občana by bola viditeľná iba do jednej štvrtiny: ide o spotrebu energie v klasickom zmysle slova. Zostávajúce tri štvrtiny by zodpovedali sivej energii, ktorú si bežný občan ani neuvedomuje. Podľa nemeckého spolkového štatistického úradu nemecká domácnosť priamo spotrebuje až okolo 40 % energie a 60 % sivej energie.
V rámci globalizácie sa ukázalo, že priemyselné štáty vyvážajú sivú energiu do málo industrializovaných štátov alebo takých, ktoré časom stratili celú časť svojho priemyslu. Takto sa Čína postupom času stala hlavným vývozcom sivej energie. V tejto súvislosti, aj keď emisie CO2 priamo nesúvisia so sivou energiou (vieme, že medzi nimi skutočne existuje silná korelácia), je príznačné, že podľa oficiálnych štatistík francúzskej vlády Francúzi emitujú osem ton CO2 ročne na osobu. Ak však vezmeme do úvahy emisie spojené s výrobou v zahraničí, emisie CO2 na francúzsku osobu na rok, sa zvýšia na dvanásť ton, čo je až o 50 % viac, ako sa predtým ukázalo. Horšie je, že ak ku emisiám CO2 na osobu a rok, vyprodukovaných vo Francúzsku, ktoré majú tendenciu klesať od roku 1990, pripočítame emisie spojené s ich produkciou v zahraničí, zistíme že sa francúzska spotreba od toho istého roku zvyšuje. Zjavný pokles spotreby energie je predovšetkým dôsledkom premiestnenia výroby výrobkov používaných vo Francúzsku.
Významné zníženie odpadu, ako navrhuje koncept „Zero Waste“, by bolo veľmi výhodné aj z hľadiska zníženia sivej energie. Jednoduché technológie tiež umožňujú zníženie sivej energie, pokročilé technológie, aké sa používajú napríklad na výrobu elektronických čipov, si naopak vyžadujú veľké množstvo energie.
Plánované zastarávanie produktov, to je vážny problém, ktorý je potrebné riešiť, aby sa znížil podiel sivej energie z celkovej spotreby energie. Priatelia Zeme odporúčajú predĺžiť trvanie právnej záruky z dvoch rokov (ako je to najčastejšie) na desať rokov. Z priemyselného hľadiska si možno vzhľadom na dobrú mieru návratnosti solárnej tepelnej energie predstaviť, že továrne, ktoré fungujú na slnečné teplo, budú v budúcnosti často využívané. Pre továrne nachádzajúce sa v oblastiach, kde je menej slnečného žiarenia, sa vyžaduje kogenerácia.
Jednotky.
Sivá energia sa vyjadruje v jouloch (a ich násobkoch: kilojoule (kJ), megajoule (MJ), gigajoule (GJ)), často vo vzťahu k jednotke hmotnosti (na kilogram vyrobeného materiálu) alebo plochy (meter štvorcový). Pre lepšiu predstavu sa používa aj kilowatthodina (kWh), ktorá sa rovná 3,6 MJ.
Sivá energia v stavebníctve.
Stavebný priemysel používa viac objemu (hmotnosť) materiálov ako ktorékoľvek iné odvetvie (USA).
Energiu spotrebovanú počas životného cyklu budovy možno rozdeliť na prevádzkovú energiu, sivú energiu a energiu potrebnú na vyradenie z prevádzky. Prevádzková energia sa vyžaduje na vykurovanie, chladenie, vetranie, osvetlenie, vybavenie a funkčnosť zariadenia. Energia na vyradenie z prevádzky je energia použitá na demoláciu / dekonštrukciu budovy a na dopravu zničeného / zhodnoteného materiálu na skládky / recyklačné centrá. Neobnoviteľná sivá energia je potrebná na počiatočnú výrobu budovy a jej údržbu po celú dobu životnosti. Zahŕňa energiu použitú na získanie, spracovanie a výrobu stavebných materiálov vrátane akejkoľvek dopravy súvisiacej s týmito činnosťami (nepriama energia); energia použitá na prepravu stavebných výrobkov na miesto a na výstavbu budovy (priama energia); a energia spotrebovaná na údržbu, opravu, obnovu, renováciu alebo výmenu materiálov, komponentov alebo systémov počas životnosti budovy (rekurentná energia). Budovy spotrebúvajú až 40% všetkej energie a prispievajú až 30% k ročným globálnym emisiám skleníkových plynov.
Ešte donedávna sa predpokladalo, že sivá energia je v porovnaní s prevádzkovou energiou nízka. Doteraz teda bolo vynaložené úsilie na zníženie prevádzkovej energie zlepšením energetickej účinnosti obvodového plášťa budovy. Výskum ukázal, že nie vždy to platí. Sivá energia môže zodpovedať energii potrebnej na niekoľko rokov prevádzky. Prevádzková spotreba energie závisí od užívateľa, zatiaľ čo sivá energia nezávisí od užívateľa - energia je zabudovaná do materiálov. Sivá energia sa spotrebuje iba raz (s výnimkou údržby a renovácie), zatiaľ čo prevádzková energia sa akumuluje v priebehu času a môže kolísať po celú dobu životnosti budovy. Austrálsky výskum CSIRO zistil, že priemerný dom obsahuje asi 1 000 GJ sivej energie (0,28 GWh) zapracovaných do materiálov použitých pri stavbe. Toto množstvo sivej energie sa rovná približne 15 rokom bežnej prevádzkovej spotreby energie. V prípade domu, ktorý vydrží 100 rokov, je to viac ako 10% energie použitej počas jeho životnosti.
Vnímanie zabudovanej energie v budove umožňuje zmerať dopad, ktorý má stavba na prírodné zdroje. Rôzne environmentálne združenia presadzujú napríklad väčšie využitie prírodných materiálov, ako je drevo, alebo surová zemina, podľa možností danej lokality. Sivá energia budov je taká vysoká, že združenia odporúčajú preorientovať politiku, ktorá spočíva v zbúraní zle tepelne izolovaných budov a následnú stavbu nových, na politiku zameranú viac na tepelnú obnovu už existujúcich budov. V štandardoch ako pasívny alebo nízkoenergetický dosiahla energetická hospodárnosť takú úroveň, že takmer vôbec nie je potrebná energia na vykurovanie alebo svetlo. Dôraz sa v tomto type bývania posúva smerom k sivej energii, čo predstavuje 25 až 50 rokov spotreby týchto budov.
Príklady obsahu sivej energie.
Kovy a syntetické materiály obsahujú veľa sivej energie. Taktiež aj produkty, ktoré pochádzajú zďaleka. Málo spracované a spotrebované v blízkosti miesta ich produkcie, sú materiáli ktoré obsahujú najmenej sivej energie.
V stavebníctve sa kvôli minimalizácii sivej energie rozhliadame po lokalite stavby a hľadáme rastlinné materiály (konope, drevo, slama, ľan, korok), zvieratá (ovčia vlna, kačacie perie) alebo minerály (surová zemina, kamene, štrk).
Nasledujúce materiály boli klasifikované v poradí podľa najmenej až po najviac obsahu sivej energie:
Tieto materiály však nie sú porovnateľné, pretože ich použitie a charakteristika sú odlišné.
Sivá energia rôznych materiálov.
Údaje z webovej stránky ecoconso.be23.

</doc>
<doc id="654973" url="https://sk.wikipedia.org/wiki?curid=654973" title="Claude Bénard">
Claude Bénard

Claude Bénard (* 5. október 1926, Cholet† 19. júl 2016, Angoulême) bol francúzsky maliar, grafik a sochár.
Životopis.
Narodil sa v mestečku Cholete 5. októbra 1926. Jeho rodina sa presťahovala do mesta Angoulême v roku 1928, kde aj zomrel 19. júla 2016. Maľovať začal vo veku 10 rokov.
Stredoškolské štúdium absolvoval na Lycée Guez de Balzac v Angoulême, neskôr študoval na École des Beaux-Arts v Paríži (pod vedením Jeana Dupasa) a čiastočným vedením profesorov G. Cheyssiala a E. Fougerata.
Prvú výstavu mal v "Salon des artistes français" vo veku 21 rokov.
Po niekoľkých študijných cestách v zahraničí sa vrátil do Angoulême, kde navštevoval maliara Josué Gaboriauda, od ktorého získal po úmrtí stojan, ktorý nepochybne patril slávnemu maliarovi Renoirovi.
Od roku 1957 do roku 1980 bol profesorom na škole výtvarných umení v Angoulême.
Zúčastnil sa mnohých výstav vo Francúzsku a v zahraničí a bol vystavujúcim členom v "Salon des artistes français", "Salon des indépendants" a v Salon d’automne v Paríži.
Je držiteľom viac ako sedemdesiatich ocenení a vyznamenaní.
V roku 1978 založil Kruh umelcov nazývaný Cercle Angoumoisin des Arts a v roku 1979 organizoval (s Monique Bussac) veľtrh súčasného umenia v Angoulême, spájajúci potvrdené talenty s mladými umelcami Charentais.
V Angoulême v rokoch 1972, 1984, 2001 a 2017 mu boli venované ako pocta 4 výstavy.
Kreslil až do svojich posledných týždňov. Jeho manželka Anne Bénardová bola jeho vernou asistentkou, mal s ňou dcéru Annie Reuff-Bénard. V jeho štúdiu v meste Angoulême sa v súčasnosti nachádza spoločnosť ABC, Atelier Bénard Cousset, kde sú vystavené jeho diela a diela umelkyne Charente Jean-Marie Cousset.
Štýl.
Jeho štýl bol až do konca šesťdesiatych rokov klasický obrazový. Neskôr sa vyvinul do symbolizmu. Bénard vytvoril niťové postavy, ktoré ho charakterizujú. Jeho logom sa stal motív „učiteľ a žiak“. Preskúmal rôzne techniky tvorby: olejomaľbu, maľbu akrylom, kreslenie, medené gravírovanie na drevo, litografiu, sieťotlač. Jeho majstrovstvo ocenil aj Albert Decaris. Na vlastných lisoch v dielni vyrábal litografie, medené dosky a rytiny do dreva. Od roku 1998 vytvoril niekoľko sôch zo svojich slávnych nití, vyrobených z tepaného železa.

</doc>
<doc id="654974" url="https://sk.wikipedia.org/wiki?curid=654974" title="Bytčiansky zámok">
Bytčiansky zámok



</doc>
<doc id="654976" url="https://sk.wikipedia.org/wiki?curid=654976" title="Bohumila Zástěrová">
Bohumila Zástěrová

PhDr. Bohumila Zástěrová CSc. (* 5. február 1915, Mladá Boleslav† 23. jún 1987, Praha) bola česká historička a byzantologička, pracovníčka Slovanského ústavu Česko-slovenskej akadémie vied. 
Bola žiačkou a asistentkou Milady Pavlovej. V 50. rokoch 20. storočia zaisťovala redakčnú prácu časopisu "Byzantinoslavica", od roku 1975 až do svojej smrti stála na jeho čele. 
Zaujímala sa najmä o tematiku Avarov, byzantsko-slovanských vzťahov a najstaršie ruské dejiny. V 80. rokoch 20. storočia koordinovala autorský kolektív knihy "Dějiny Byzance". Podľa obsahu knihy sama pracovala najmä na kapitole "Zrod středověké Byzance". Vydania knihy sa však už nedožila.
Dielo.
Monografie podľa:

</doc>
<doc id="654977" url="https://sk.wikipedia.org/wiki?curid=654977" title="Francis Dvornik">
Francis Dvornik



</doc>
<doc id="654978" url="https://sk.wikipedia.org/wiki?curid=654978" title="Nákupné centrum Slovzdroj a Dom kultúry Ovsište">
Nákupné centrum Slovzdroj a Dom kultúry Ovsište



</doc>
<doc id="654979" url="https://sk.wikipedia.org/wiki?curid=654979" title="Viazaná primárna energia">
Viazaná primárna energia



</doc>
<doc id="654980" url="https://sk.wikipedia.org/wiki?curid=654980" title="Zabudovaná primárna energia">
Zabudovaná primárna energia



</doc>
<doc id="654981" url="https://sk.wikipedia.org/wiki?curid=654981" title="Zabudovaná energia">
Zabudovaná energia



</doc>
<doc id="654982" url="https://sk.wikipedia.org/wiki?curid=654982" title="Kumulovaná spotreba energie">
Kumulovaná spotreba energie

Kumulovaná spotreba energie môže byť:

</doc>
<doc id="654983" url="https://sk.wikipedia.org/wiki?curid=654983" title="Šedá energia">
Šedá energia



</doc>
<doc id="654984" url="https://sk.wikipedia.org/wiki?curid=654984" title="Energia na produkt">
Energia na produkt



</doc>
<doc id="654985" url="https://sk.wikipedia.org/wiki?curid=654985" title="Nákupné centrum Slovzdroj">
Nákupné centrum Slovzdroj



</doc>
<doc id="654986" url="https://sk.wikipedia.org/wiki?curid=654986" title="Dom kultúry Ovsište">
Dom kultúry Ovsište



</doc>
<doc id="654987" url="https://sk.wikipedia.org/wiki?curid=654987" title="Životný cyklus produktu">
Životný cyklus produktu



</doc>
<doc id="654989" url="https://sk.wikipedia.org/wiki?curid=654989" title="Životný cyklus (rozlišovacia stránka)">
Životný cyklus (rozlišovacia stránka)

Životný cyklus môže byť:

</doc>
<doc id="654997" url="https://sk.wikipedia.org/wiki?curid=654997" title="Záujmová samospráva">
Záujmová samospráva

Záujmová samospráva je typ samosprávy, ktorá nepredstavuje vnútorne ucelený a usporiadaný systém či inštitút. V širšom zmysle zahŕňa všetky subjekty, ktoré vznikajú na základe združovacieho práva za účelom plnenia spoločného cieľa a ktoré majú vnútornú samosprávu. V užšom zmysle (správne právo) ide o záujmovú samosprávu spojenú s výkonom verejnej správy, t. j. o súčasť systému verejnej správy. Na Slovensku ju reprezentujú najmä samosprávne stavovské organizácie (t. j. komory regulovaných povolaní známe aj ako profesijné komory) a hospodárske združenia. 
Profesijné komory.
Profesijné komory sú právnické osoby, verejnoprávne korporácie, ktoré vznikajú "ex lege" za účelom združovania fyzických osôb vykonávajúcich povolanie, resp. činnosť vo verejnom záujme. Nepatria medzi ne združenia fyzických a právnických osôb založené podľa zákona č. 83/1990 Zb. (záujmové združenia), keďže v tomto prípade ide o právnické osoby súkromného práva, ktoré nemôžu vykonávať funkcie štátnych orgánov (t.j. vrchnostenskú verejnú správu).
Činnosť tejto samosprávy má povahu vrchnostenskej verejnej správy na zodpovednosť samosprávnej organizácie a správy vnútorných záležitostí. Predmetom ich výkonu je napr. rozhodovanie o povolení vykonávať dané povolanie, zrušenie či pozastavenie licencie pre výkon povolania, dohľad nad zákonnosťou a etickosťou výkonu povolania, vydávanie vnútorných predpisov, vedenie disciplinárnych konaní atď. Rozlišuje sa pri tom výkon vrchnostenskej verejnej správy a výkon správy vnútorných záležitostí. Právomoci organizácií jednotlivých samospráv (komôr) upravuje zákon, ktorými sú zriadené. Pre výkon povolania spojeného s činnosťou v komore je spravidla požadované členstvo v komore, neplatí to však vo všetkých prípadoch (napr. Slovenská komora zubných technikov). 
Medzi súčasné slovenské stavovské organizácie záujmovej samosprávy patrí napr.
Niektoré komory môžu zakladať zakladať regionálne komory, ktoré sú ich súčasťou. Túto právomoc však musia mať zverenú zákonom.
Hospodárske združenia.
Do podmnožiny hospodárskych združení patria priemyselné, obchodné, poľnohospodárske, priemyselnícke, remeselnícke či živnostenské komory. Narozdiel od profesijných komôr, nikdy nemajú povinné členstvo. Ide o neštátne verejnoprávne a samosprávne inštitúcie, ktoré majú uplatňovať spoločenské záujmy svojich členov. Nevykonávajú vrchnostenskú správu, no poskytujú najmä poradenské služby, podporujú výskum a presadzujú spoločné záujmy členov. Ich členmi sú fyzické a právnické osoby.
Medzi súčasné slovenské hospodárske združenia patrí napr.
Neúzemná samospráva sa uplatňuje aj v školstve, pozri školská samospráva a akademická samospráva, ako i v organizácii Slovenskej akadémie vied.

</doc>
<doc id="654998" url="https://sk.wikipedia.org/wiki?curid=654998" title="Peter Kovařík">
Peter Kovařík

Plk. JUDr. Ing. Peter Kovařík (* 9. marec 1967, Banská Bystrica) je slovenský policajt, v rokoch 2020 až 2021 prezident Policajného zboru.
Životopis.
Peter Kovařík absolvoval Strojnícku fakultu Vysokej školy dopravy a spojov v Žiline a Právnickú fakultu Univerzity Mateja Bela.
Jeho manželka, Alena Kovaříková, bola počas Kotlebovej éry šéfkou personálneho oddelenia Banskobystrického samosprávneho kraja. Kovařík tvrdil, že manželka „Neplní žiadne politické príkazy, na úrade pôsobí ako nestranná odborníčka.“
Pôsobenie v Policajnom zbore.
V Policajnom zbore pôsobil od roku 1991. V polícii pôsobil viac ako 30 rokov. Začal ako vyšetrovateľ Okresného úradu vyšetrovania PZ v Banskej Bystrici, od marca 1993 do augusta 1997 pracoval v rovnakej funkcii na Krajskom úrade vyšetrovania PZ v Banskej Bystrici. Od marca 1997 do septembra 2000 bol riaditeľom odboru vyšetrovania. Od októbra 2000 bol starší vyšetrovateľ špecialista Odbor vyšetrovania obzvlášť závažnej trestnej činnosti Úradu vyšetrovania Bratislava. Od januára 2004 do augusta 2010 bol zástupca riaditeľa a súčasne vedúci oddelenia vyšetrovania Odboru boja proti korupcii Stred Úradu boja proti korupcii Prezídia Policajného zboru.
Podľa Denníka N sa Kovařík podieľal „na vyšetrovaní mafiána Mikuláša Černáka, daňového podvodníka Mikuláša Varehu, stojí za vyšetrením nástenkového tendra, za ktorý odsúdili exministrov SNS Mariana Janušeka a Igora Štefanova“.
V rokoch 2010 až 2012 bol riaditeľom Úradu boja proti korupcii. Pri nástupe novej vlády mu však nastávajúci minister vnútra Robert Kaliňák ponúkol miesto v zahraničí. Od januára 2013 až marca 2017 tak bol policajným pridelencom a zároveň prvým tajomníkom na slovenskom veľvyslanectve vo Washingtone, D.C.. Od roku 2017 bol vedúcim protikorupčného odboru Úradu vlády SR. Do tejto funkcie sa dostal za tretej vlády Roberta Fica a zotvral tam aj počas pôsobenia vlády jeho nástupcu, Petra Pellegriniho. Pred vymenovaním pôsobil ako riaditeľ Sekcie prevencie, korupcie a krízového manažmentu Úradu vlády SR a súčasne ako riaditeľ Kancelárie Bezpečnostnej rady na Úrade vlády.
Prezident Policajného zboru.
30. júna 2020 Kovaříkov predchodca Milan Lučanský oznámil, že podal žiadosť o uvoľnenie z funkcie k 31. augustu. 31. augusta minister vnútra Roman Mikulec s platnosťou od nasledujúceho dňa dočasne vymenoval Petra Kovaříka.
Podľa prieskumu konaného 17. až 24. februára 2021 Kovaříkovi dôverovalo 34% a nedôverovalo 45% respondentov.
Obvinenie.
Prokurátor Juraj Chylo Kovaříka z Krajskej prokuratúry v Bratislave zo zneužitia právomoci verejného činiteľa a z marenia spravodlivosti. Kovařík mal 20. júla 2021 kontaktovať nadriadeného špeciálnej jednotky Riaditeľstvo hraničnej a cudzineckej polície v Sobranciach. Táto jednotka vykonávala zásah proti údajným falošným kajúcnikom v Bratislave v rámci akcie vedenej vyšetrovateľkou Úradu inšpekčnej služby, mjr. Santusovou. Vyšetrovateľka nechcela do akcie zapojiť kukláčov z krajských riaditeľstiev, pretože mala indície o možných únikoch informácií. Kovařík mal podľa prokurátora zisťovať či krajskí kukláči nemajú byť použitý do akcie ÚIS. Cez víkend 17. júla mali kolovať informácie, že sa ÚIS chystá zadržať príslušníkov NAKA pracujúcich na kauze Očistec. Santusová tvrdí, že Kovařík mohol konať pod vplyvom týchto dezinformácií. Kovařík mal okolo ôsmej ráno 20. júla zavolať Riaditeľovi hraničnej a cudzineckej polície a informovať sa o akcii. Neskôr volal znovu a žiadal akciu zastaviť. Jedna osoba však v tom čase už bola zadržaná. Minister Mikulec tvrdí, že Kovařík nezastavil akciu Santusovej ako takú, zastavil len použitie kukláčov Policajného zboru akcia mohla pokračovať ďalej. Podľa svedkov a prokurátora však inšpekcia nemohla bez kukláčov osoby zadržať. Kovařík po polhodine volal tretíkrát a akciu povolil ukončiť. Tvrdil tiež, že Santusová nemala pre použitie kukláčov potrebné povolenie. Prokurátor Chylo tvrdí, že Kovařík nie je priamy nadriadený Santusovej a teda nemal právo zasahovať do jej akcie.
Kovařík proti obvineniu podal sťažnosť. 26. augusta 2021 však vo veci vypovedal na Krajskej prokuratúre v Bratislave. Uviedol tiež, že k prevereniu zákonnosti zásahu ho vyzval minister vnútra. Kovařík by mal vypovedať pred členmi Výboru pre obranu a bezpečnosť Národnej rady. Minister vnútra Roman Mikulec Kovaříkovi vyjadril dôveru.
Odstúpenie z funkcie.
Kovařík 31. augusta 2021 oznámil, že vo vedení Policajného zboru k 15. septembru 2021 skončí. Kovařík si nevedel predstaviť svoje fungovanie v tejto funkcii po svojom obvinení.
Minister vnútra Roman Mikulec (OĽaNO) po Kovaříkovom rozhodnutí vyhlásil: „Vnímam toto rozhodnutie ako skutočné štátnicke gesto a vážim si Petra Kovaříka aj ako prezidenta Policajného zboru, aj ako človeka. Vážim si jeho rozhodnutie o to viac, že mám zásadné pochybnosti o obvinení, ktoré mu bolo vznesené. Som presvedčený, že toto obvinenie bolo účelové,“ napísal minister v tlačovom vyhlásení.“ Tlak na Kovaříkovo odvolanie však stúpal už predtým. Po kritike opozičných strán Smer a Hlas ho po zatknutí vtedajšieho riaditeľa Slovenskej informačnej služby Vladimíra Pčolinského kritizovala aj strana Sme rodina. Vo funkcii mal byť až do roku 2025. Jeho dočasnou nástupkyňou mala byť prvá viceprezidentka Policajného zboru, gen. Jana Maškarová. Nakoniec bol však za Kovaříkovho dočasného nástupcu 9. septembra 2021 vymenovaný plk. Štefan Hamran.

</doc>
<doc id="655007" url="https://sk.wikipedia.org/wiki?curid=655007" title="Umbraco">
Umbraco

Umbraco je platforma systému na správu obsahu (CMS) s otvoreným zdrojovým kódom na publikovanie obsahu na sieti WWW a intranetoch. Je napísaný v C# a nasadzovaný na infraštruktúru založenú na technológiách Microsoftu. Od verzie 4.5 je celý systém k dispozícii pod licenciou MIT.
Program Umbraco vyvinul Niels Hartvig v roku 2000 a vydal ho ako softvér s otvoreným zdrojovým kódom v roku 2004. V roku 2009 ho CMS Wire označila za jeden z popredných CMS na báze .NET. V roku 2010, s 1 000 stiahnutiami denne, bolo Umbraco medzi piatimi najobľúbenejšími súbormi stiahnutými prostredníctvom inštalačného programu Microsoft Web Platform Installer, dve miesta pod hlavným rivalom DotNetNuke a 12. najsťahovanejšou aplikáciou od spoločnosti Codeplex, šesť miest pod DotNetNuke a 13 miest nad mojoPortal.

</doc>
<doc id="655009" url="https://sk.wikipedia.org/wiki?curid=655009" title="Peter Timko">
Peter Timko

Don ThLic. Peter Timko SDB (* 9. apríl 1973, Prešov) je rímskokatolícky rehoľný kňaz a provinciál saleziánov Dona Bosca slovenskej provincie.
Životopis.
Narodil sa v nemocnici v Prešove, ale vyrastal v obci Sedlice kde aj absolvoval základnú školu. Po maturite na Strednej priemyselnej škole elektrotechnickej Prešov v roku 1992, vstúpil do saleziánskeho noviciátu a prvé sľuby zložil v konkatedrále Sedembolestnej Panny Márie v Poprade 14. augusta 1993 . Filozofické štúdiá absolvoval v Nave v Taliansku, teologické štúdiá následne absolvoval v Turíne. Knazskú vysviacku prijal 5. mája 2001 v Žiline.
Po vysviacke pôsobil v Námestove, v Žiline. Od roku 2004 prispieval do časopisu AHA!, do rubriky Duchovný život rubriky Duchovný život v časopise
. Od roku 2006 študoval spirituálnu teológiu v Ríme. V roku 2008 sa stal členom provinciálnej rady saleziánov na Slovensku a v lete 2009 nastúpil ako 36-ročný do úlohy magistra novicov v noviciáte v Poprade-Veľkej, kde pôsobil 11 rokov až do 15. augusta 2020. Cez jeho ruky prešlo asi 40 novicov. Celosvetový hlavný predstavený saleziánov don Ángel Fernández Artime ho vymenoval 12. decembra 2019 za slovenského provinciála a 1. septembra 2020 sa stal provinciálom slovenskej provincie.

</doc>
<doc id="655040" url="https://sk.wikipedia.org/wiki?curid=655040" title="Theofanes Homologétes">
Theofanes Homologétes

Svätý Theofanes Homologétes (iné mená pozri nižšie; * okolo 760, Konštantínopol† 12. marec 817/818, Samothraké) bol byzantský mních, teológ, spisovateľ a historik. Bol odporcom obrazoborectva, za čo bol cisárskou vládou prenasledovaný a vyhnaný do exilu na ostrov Samothraké, kde aj zomrel. Napísal dielo "Chronografia", ktoré je jedno z najvýznamnejších diel byzantského kronikárstva. Pre niektoré udalosti rokov 769813 je zároveň jediným dochovaným písomným prameňom. Ako svätý je uznávaný na kresťanskom Východe (konštantínopolskej tradície) i na Západe. Jeho sviatok sa slávi 12. marca.
Životopis.
Theofanes sa narodil ako syn egejského stratéga Izáka a jeho manželky Theodoty. Keď mal tri roky, Izák zomrel a výchova Theofana zostala na jeho matke. V mladom veku pôsobil ako "strator" na cisárskom dvore Leva IV. Oženil sa s Megalo, dcérou istého cisárovho priateľa a "patrikia". Obaja však mali záujem o duchovnú sféru a po istom čase sa dohodli, že vstúpia do kláštora. Theofanes sa tak ako osemnásťročný stal mníchom v kláštore Megas Agros neďaleko Sigriane. Monastier založil kedysi jeho otec. Neskôr založil vlastný kláštor na ostrove Kalonymos, avšak naďalej žil v kláštore založenom jeho otcom.
Bol zásadným odporcom obrazoborectva a podľa niektorých prameňov sa zúčastnil aj Druhého nicejského koncilu v roku 787. V koncilových dokumentoch však jeho meno zaznamenané nie je. Počas moechianskej aféry podporil umiernené stanovisko patriarchu Tarasia. To viedlo k jeho roztržke s radikálnejším Theodorom Studitským. Po tom, čo sa k moci dostal Lev V., bolo obrazoborectvo v Byzancii obnovené. Niekedy v rokoch 814/815 bol Theofanes ako odporca cisárskej politiky uväznený a poslaný do vyhnanstva na ostrov Samothraké, kde zomrel. V tomto období sa opätovne zblížil s Theodorom Studitským, ktorý Theoana napísal aj oslavné "enkomion". Po smrti bol uctievaný ako svätý mučeníkconfessor.
Dielo.
Dielo vzniklo v gréčtine v rokoch 810814. Zaoberá sa rokmi 284813, pričom pre roky 769813 je jedným z mála zachovaných byzantských zdrojov (okrem neho existuje napr. kronika patriarchu Nikéfora I.). Predstavuje jediný podrobný popis byzantského víťazstva nad arabskými obliehateľmi Konštantínopola (674678). Popisuje aj slávny grécky oheň, výbušnú zmes, vďaka ktorej Byzantínci zničili arabskú flotilu. Zaznamenal tiež katastrofálnu porážku cisára Nikefora I. Bulharmi neďaleko Plisky v roku 811.
Kronika mala byť pokračovaním nedokončeného diela Georgia Synkella. Pretože sa udalosťami zaoberá striktne chronologicky podľa rokov, je cenným prameňom mnohých číselných dát. Je písaná jednoduchým jazykom a roky určuje podľa alexandrijskej éry. Voči cisárom je autor spravidla kritický, obdivuje však prvého kresťanského cisára Konštantína I. a Markiana, ktorý zvolal Chalcedónsky koncil. Hoci dielo obsahuje niekoľko nepresností, ide o spoľahlivý zdroj. Theofanes informácie nereprezentuje ako svoje názory (ako napr. Synkellos), ale dané udalosti odovzdáva ako fakty, čím vytvára ilúziu úplnej objektivity. Podľa niektorých hypotéz (Cyril Mango) autorom kroniky nebol Theofanes ale Synkellos, a Theofanes bol iba jej editorom. Viacero hypotéz sa spája aj so zdrojmi, z ktorých čerpal. 
V roku 875 bolo Anastasiom Bibliothecariom preložené do latinčiny. Na kroniku priamo nadväzuje súbor šiestich kroník dnes známych pod latinským názvom ako "Theophanes Continuatus". Popisujú udalosti až do roku 961. Okrem nich ďalej chronologicky nadväzuje napr. "Synopsis historión" od Jána Skylitza.

</doc>
<doc id="655041" url="https://sk.wikipedia.org/wiki?curid=655041" title="Teofan Chronograf">
Teofan Chronograf



</doc>
<doc id="655042" url="https://sk.wikipedia.org/wiki?curid=655042" title="Teofan Sigrianský">
Teofan Sigrianský



</doc>
<doc id="655043" url="https://sk.wikipedia.org/wiki?curid=655043" title="Theofanes Homologetes">
Theofanes Homologetes



</doc>
<doc id="655044" url="https://sk.wikipedia.org/wiki?curid=655044" title="Theofanes Vyznavač">
Theofanes Vyznavač



</doc>
<doc id="655045" url="https://sk.wikipedia.org/wiki?curid=655045" title="Theofanes Vyznávač">
Theofanes Vyznávač



</doc>
<doc id="655046" url="https://sk.wikipedia.org/wiki?curid=655046" title="Theofanes Confessor">
Theofanes Confessor



</doc>
<doc id="655048" url="https://sk.wikipedia.org/wiki?curid=655048" title="Jozef Ižold">
Jozef Ižold

Don PhLic. Jozef Ižold SDB (* 30. január 1964, Rybník nad Hronom, † 20. máj 2020 Bratislava) bol slovenský rímskokatolícky rehoľný kňaz a provinciál saleziánov Dona Bosca slovenskej provincie.
Zo života.
Jozef Ižold sa narodil 30. januára 1964 v Rybníku nad Hronom rodičom Vincentovi a Júlii. Jozef bol tretím z piatich detí. Najstarší brat Daniel je tiež kňazom. 
V roku 1982 zmaturoval na gymnáziu v Leviciach. Pred začiatkom vojenskej služby a po ukončení základnej vojenskej služby pracoval v SES Tlmače. Neskôr v Štátnom drevárskom výskumnom ústave. V roku 1988 išiel na štúdium špeciálnej pedagogiky na Pedagogickej fakulte Univerzity Komenského.
Rehoľné sľuby zložil 10. augusta 1991 v Konkatedrále Sedembolestnej Panny Márie v Poprade. 
V roku 2000 začal vyučovať na Rímskokatolíckej Cyrilometodskej bohosloveckej fakulte Univerzity Komenského, na detašovanom pracovisku v Žiline .
7. januára 2014 bol menovaný za provinciála saleziánov .
Zomrel 20. mája 2020 po dvadsiatichdeviatich rokoch rehoľného a deväťnástich rokoch kňazského života .

</doc>
<doc id="655050" url="https://sk.wikipedia.org/wiki?curid=655050" title="Štátna cena Jozefa Miloslava Hurbana">
Štátna cena Jozefa Miloslava Hurbana

 
Štátna cena Jozefa Miloslava Hurbana je slovenské ocenenie, určené pre osobnosti "„slovenského spoločenského, kultúrneho a ekonomického života“". Udeľuje ho Predseda Národnej rady Slovenskej republiky.
Vznik a právne ukotvenie ceny.
Cenu inicioval predseda parlamentu Andrej Danko ako "„protiváhu“" štátnych vyznamenaní, ktoré udeľuje prezident republiky. Nepáčili sa mu niektorí ocenení vtedajším prezidentom Andrejom Kiskom.
Parlament cenu schválil v januári 2018. Prezident Kiska však cenu napadol na Ústavnom súde. Kiska namietol, že štátne ceny môže udeliť len hlava štátu.
Ten cenu odobril až vo februári 2020. Podľa novely schválenej v júli 2020 môže cena byť udeľovaná aj za humanitárne zásluhy. 17. júla novelu podpísala prezidentka Zuzana Čaputová a platnosť nadobudla k 15. augustu.
Náležitosti ceny.
Zákon nestanovuje koľko cien môže byť ročne udelených. K cene sa udeľuje listina o udelení ceny a pamätná medaila. Na lícnej časti zobrazuje J. M. Hurbana, na rubovej nápis Národná rada Slovenskej republiky. Cena zahrňuje aj finančnú odmenu, stanovenú ako 25-násobok priemernej mzdy.
Udelenia ceny.
Andrej Danko (2020).
Predseda Národnej rady, Andrej Danko ocenil jedného laureáta:
Boris Kollár (20202023).
2020.
Predseda Národnej rady, Boris Kollár 31. augusta 2020 oznámil laureátov ceny pre rok 2020. Cena mala byť odovzdaná 1. septembra 2020 o 19:00.
Laureátmi sa stali:
Budaj a Kňažko, podľa Kollára „ukázali odvahu v čase, keď nebolo jasné, ako to celé dopadne“.
2021.
Počas ceremónie 16. septembra 2021 boli ocenení siedmi laureáti:
2022.
1. septembra 2022 boli odovzdané ceny šiestim laureátom:
2023.
1. septembra 2023 boli štátne ceny J. M. Hurbana odovzdané 15 laureátom:

</doc>
<doc id="655052" url="https://sk.wikipedia.org/wiki?curid=655052" title="Hričovský hrad">
Hričovský hrad



</doc>
<doc id="655053" url="https://sk.wikipedia.org/wiki?curid=655053" title="Hrušovský hrad">
Hrušovský hrad



</doc>
<doc id="655056" url="https://sk.wikipedia.org/wiki?curid=655056" title="Ján XIV.">
Ján XIV.

Ján XIV. môže byť:

</doc>
<doc id="655057" url="https://sk.wikipedia.org/wiki?curid=655057" title="Jasenovský hrad">
Jasenovský hrad



</doc>
<doc id="655058" url="https://sk.wikipedia.org/wiki?curid=655058" title="Gob Squad">
Gob Squad

Gob Squad môže byť:

</doc>
<doc id="655060" url="https://sk.wikipedia.org/wiki?curid=655060" title="Tang (nápoj)">
Tang (nápoj)

Tang je instantný nápoj s ovocnou príchuťou, ktorý sa zvyčajne dodáva vo forme prášku. Pôvodne ho vyvinul v roku 1957 výskumník William A. Mitchell v spoločnosti General Foods Corporation a na trh sa uvádzal v práškovej forme od roku 1959.
Značku Tang v súčasnosti vlastní spoločnosť Mondelēz International.
Zdroj.
 

</doc>
<doc id="655061" url="https://sk.wikipedia.org/wiki?curid=655061" title="Kelly Prestonová">
Kelly Prestonová



</doc>
<doc id="655062" url="https://sk.wikipedia.org/wiki?curid=655062" title="Kamenický hrad">
Kamenický hrad



</doc>
<doc id="655063" url="https://sk.wikipedia.org/wiki?curid=655063" title="Ján XIV. (konštantínopolský patriarcha)">
Ján XIV. (konštantínopolský patriarcha)

Ján XIV. Kalekas (; * 1283, Apros, Trákia† 29. december 1347, Konštantínopol) bol konštantínopolský ekumenický patriarcha v rokoch 13341347. Zohral významnú úlohu v spore o hésychazmus a v občianskej vojne medzi Jánom V. Palaiologom a Jánom VI. Kantakuzénom.
Životopis.
Ján a narodil v roku 1283 v tráckom sídle Apros. Po tom, čo sa stal kňazom, dostal sa do okruhu vplyvného aristokrata Jána Kantakuzéna. I napriek tomu, že bol ženatý sa v roku 1334 s Kantakuzénovou pomocou stal solúnskym metropolitom a následne aj konštantínopolským patriarchom. V roku 1341 v Konštantínopole predsedal synode, ktorá odsúdila učenie mnícha Barlaama z Kalábrie a očistila Gregora Palamu. Po tom, čo na jeseň 1341 vypukla vojna medzi Kantakuzénom a Jánom V. reprezentovaným jeho matkou regentkou Annou Savojskou sa však postavil na stranu Palaiológovcov. Neplnoletého cisára korunoval a Kantakuzéna exkomunikoval z cirkvi. Sám vládol spolu s Annou Savojskou ako regent. Zmenil aj svoj postoj k hésychazmu, ktorý odsúdil. V roku 1344 dokonca exkomunikoval Gregora Palamu. V roku 1346 sa situácia v občianskej vojne začala obracať a víťazstvo sa prikláňalo na Kantakuzénovu stranu. Regentka Anna Savojská preto zvolala synodu, ktorá Kaleku zosadila a odsúdila. Na okamih bol patriarcha vyhostený do Didymoteichonu, no následne sa vrátil do Konštantínopola, kde v roku 1347 zomrel.

</doc>
<doc id="655064" url="https://sk.wikipedia.org/wiki?curid=655064" title="Ján XIV. Kalekas">
Ján XIV. Kalekas



</doc>
<doc id="655065" url="https://sk.wikipedia.org/wiki?curid=655065" title="Ióannes XIV. Kalekas">
Ióannes XIV. Kalekas



</doc>
<doc id="655066" url="https://sk.wikipedia.org/wiki?curid=655066" title="Ióannes III. Scholastikos">
Ióannes III. Scholastikos



</doc>
<doc id="655067" url="https://sk.wikipedia.org/wiki?curid=655067" title="Kysacký hrad">
Kysacký hrad



</doc>
<doc id="655068" url="https://sk.wikipedia.org/wiki?curid=655068" title="Šunka od kosti">
Šunka od kosti

Šunka od kosti je mäsový výrobok vyrábaný z bravčového stehna. Ide o modifikovanú podobu tzv. pražskej šunky. Niekedy sa o nej preto hovorí ako o „pražskej šunke od kosti“.
Výroba.
Výroba bola zdanlivo jednoduchá, samozrejme technologicky pomerne náročná. Bravčové stehná z vybraných ošípaných boli upravené tzv. pražským rezom a potom schladené. Do úzkych zárezov museli mäsiari vpraviť primerané množstvo soliacej zmesi s prímesou cukru. Tou potom bolo stehno dôkladne potrená aj na povrchu. Dno nakladacej nádoby sa muselo posypať soľou a stehno do nej bolo vložené s kožou dole. Toto sa zalialo prevareným a vychladeným slaným nálevom, do ktorého sa mohli pridať aj ďalšie ingrediencie, ako koriander, jalovec, rasca či bobkový list, a stehná boli zaťažené. Asi po dvoch týždňoch sa museli šunky preložiť a obrátiť. Za päť až šesť týždňov bolo nakladanie ukončené. Potom sa šunky namáčali na niekoľko hodín vo vlažnej vode, odstránila sa z nich panvová kosť a údili sa v udiarni na bukových štiepkach v dvoch fázach asi 8 až 12 hodín. Potom sa šunka ešte ľahko ovarila. Ovarené a osušené šunky boli na povrchu ošetrené buď slabou vrstvou želatíny alebo olejom. Niekedy sa šunka nechávala dozrieť, bola potrená želatínou a zavesená v suchom prievane.
Súčasnosť.
Po Nežnej revolúcii a vzniku súkromných spoločností došlo k postupnému obnoveniu výroby tejto šunky. Jej kvalita však zďaleka nedosahovala kvalít pôvodného výrobku. Kvôli požiadavkám nižšej ceny či vyššieho zisku sa kráti alebo preskakuje doba zrenia, výrobky sú nastavované a klamané nástrekmi, ktoré sa skladajú z vody, konzervantov, stabilizátorov, škrobov, zahusťujúcich prípravkov, látok zvýrazňujúcich chuť, farbív, rastlinných tukov a pod, pričom ich obsah činí až 25% výrobku.
Keď český podnikateľ v gastronómii Tomáš Karpíšek v roku 2004 zistil, že na pražskú šunku nie je registrovaná žiadna ochranná známka, okamžite si ju zaregistroval. Jeho zámerom bolo obnoviť tradíciu pražskej šunky podľa pôvodnej receptúry z 19. storočia, ktorú údajne získal od potomkov údenárskych majstrov. Proti tomu však protestoval Zväz spracovateľov mäsa a mäsokombináty, ktoré výrobky pod značkou Pražská šunka produkujú. Úrad priemyselného vlastníctva mu preto v roku 2007 túto ochrannú známku zneplatnil.
Aj napriek tomu, že kvalita tejto šunky býva rozdielna, vyrába sa aj dnes originálna šunka od kosti podľa pôvodnej receptúry z dôb 1. Česko-slovenskej republiky.

</doc>
<doc id="655071" url="https://sk.wikipedia.org/wiki?curid=655071" title="Piškótové cesto">
Piškótové cesto



</doc>
<doc id="655072" url="https://sk.wikipedia.org/wiki?curid=655072" title="Ratko Janev">
Ratko Janev

Ratko Janev (mac. Ратко Jанев, * 30. marec 1939, Sveti Vrač, Bulharsko† 31. december 2019, Belehrad, Srbsko) bol macedónsky jadrový fyzik.
Biografia.
Narodil sa v bulharskom meste Sveti Vrač. V mladosti sa presťahoval do Juhoslávie, kde v roku 1957 absolvoval gymnázium v Skopje a potom pokračoval v štúdiu na univerzite v Belehrade, kde v roku 1968 získal titul PhD. Od roku 1965 bol spolupracovníkom Jadrového ústavu vo Vinči. Od roku 1986 bol vedúcim sekcie atómovej a molekulárnej jednotky Medzinárodnej agentúry pre atómovú energiu vo Viedni.
V roku 1972 sa stal mimoriadnym profesorom jadrovej fyziky na univerzite v Skopje a profesorom teoretickej fyziky na univerzite v Belehrade. V rokoch 2002 až 2004 pracoval na Katedre fyziky plazmy vo výskumnom centre Jülich v Nemecku.
Bol členom Macedónskej akadémie vied a umení.
Publikácie.
Publikoval viac ako 500 vedeckých článkov z oblasti atómová fyzika.

</doc>
<doc id="655074" url="https://sk.wikipedia.org/wiki?curid=655074" title="Theofanis Homologitis">
Theofanis Homologitis



</doc>
<doc id="655075" url="https://sk.wikipedia.org/wiki?curid=655075" title="Theofanés Homologétés">
Theofanés Homologétés



</doc>
<doc id="655081" url="https://sk.wikipedia.org/wiki?curid=655081" title="Germanos I.">
Germanos I.

Svätý Germanos I. alebo Germanós Konštantínopolský (; * 7. storočie, Konštantínopol† 730/742, Platanion) bol byzantský teológ, klerik a hymnograf, konštantínopolský ekumenický patriarcha v období od 11. augusta 715 do 17. januára 730. Bol veľkým prívržencom mariánskeho kultu. Pravoslávna aj Latinská cirkev ho uctieva ako svätého. Jeho sviatok sa oslavuje 12. mája. Legenda "Vita Germani" pochádza z 11. storočia. Bol odporcom obrazoborectva a autorom viacerých homílií, dogmatických prác a oslavných diel.
Životopis.
Germanos sa narodil do vplyvnej byzantskej rodiny. Podľa niektorých, ale nepotvrdených domnienok mohol byť príbuzným cisára Justiniána II. V roku 669 bol jeho otec, patricij Justinián, popravený a samotný Germanos bol cisárom Konštantínom IV. vykastrovaný. Ako eunuch sa stal Germanos nižším klerikom v chráme Hagia Sofia. Do roku 678 sa stal primiceriom. Ako teologický konzultant, ovplyvnil cisára pri zvolaní Tretieho konštantínopolského koncilu (680681), ktorý odsúdil monotheletizmus. Okolo roku 705 sa stal biskupom v maloázijskom Kyziku. V rokoch 711713 podporoval cisára Filippika Bardana, no po tom, čo bol zvrhnutý tvrdo odsúdil ním presadzovaný monoteletizmus. V roku 715 sa stal za vlády Anastasia II. konštantínopolským patriarchom. V úrade spočiatku podporoval novú Sýrsku dynastiu a jej zakladateľa, cisára Leva III. V polovici 20. rokov sa však cisárova politika začala orientovať dovnútra byzantskej cirkvi. Lev začal v duchu cézaropapistických snáh byzantských cisárov presadzovať myšlienku zákazu uctievania ikon – obrazoborectva. Zrejme najmä pre s ikonami spojený kult Bohorodičky sa patriarcha s Levom dostal do konfliktu. V roku 730 cisárove obrazoborecké tendencie vyvrcholili a Germanos bol prinútený abdikovať a odísť do kláštora. Následne cisár menoval nového patriarchu Anastasia a vydal edikt, ktorý prikázal odstrániť ikony z verejných miest. Ikonoklastickým koncilom v Hierei bol Germanos roku 754 odsúdený, no v roku 787 bol opätovne rehabilitovaný Druhým nicejským koncilom.
Dielo.
Gemanos napísal viacero diel rozličného charakteru. Niektoré jemu pripisované diela (najmä homílie) mohli byť aj dielami iných konštantínopolských patriarchov rovnakého mena (najmä Germana II., no i Germana III.) Pravdepodobne bol autorom významného byzantského liturgického komentára "Historia mystica ecclesiae catholicae", ktorý bol v 9. storočí Anastasiom Bibliothecariom preložený do latinčiny. Dielo vysvetľuje symbolizmus byzantskej liturgie. Napísal tiež viacero prevažne mariánskych homílií. Časť jeho textov použil pápež Pius XII. v konštitúcii "Munificentissimus Deus" (1950), ktorou vyhlásil v Katolíckej cirkvi vieroučnú dogmu o nanebovzatí Panny Márie. Známe sú aj jeho štyri listy, ktoré slúžia ako historické pramene z obdobia raného obrazoboreckého obdobia. Tri na obranu obrazov adresoval biskupom ("Ad Iohannem episcopum Synadensem", "Ad Constantinum episcopum Nacoliae", "Ad Thomam episcopum Claudiopoleos") a jeden o dvoch Kristových podstatách miafyzitským Arménom ("Ad Armenos"). Vytvoril i viaceré oslavné kánony a sticherariá. Bol vynikajúcim znalcom rétoriky. Možno v kláštore napísal historický spis "De haeresibus et synodis" (v dosl. preklade O herézach a synodách). Text bol dedikovaný diakonovi Anthimovi a podáva výpočet historických heréz, ich protagonistov a koncilov, ktoré ich odsúdili. Okrem toho napísal niekoľko diel, ktoré sa nedochovali, správu o nich podáva patriarcha Fotios. Niektorí učenci mu pripisovali aj autorstvo Akatistu, ktorého kult obnovil.

</doc>
<doc id="655082" url="https://sk.wikipedia.org/wiki?curid=655082" title="Spevácky zbor slovenských učiteľov">
Spevácky zbor slovenských učiteľov

Spevácky zbor slovenských učiteľov je jedno z najstarších speváckych telies na Slovensku. Ide o mužský zbor. Jeho zriaďovateľom je Ministerstvo školstva, vedy, výskumu a športu SR. Sídlom zboru je od roku 1933 Domov SZSU v Trenčianskych Tepliciach. Ľudovou, národnou či sakrálnou piesňou sa zbor predstavil tisíckami vystúpení. Spev tenoru i basu cibrili dirigenti: Miloš Ruppeldt, Ján Strelec, Juraj Haluzický, Peter Hradil. Súčasný dirigent a umelecký vedúci je od roku 2010 Štefan Sedlický. Zbor získal mnohé významné ocenenia. Priamo pre zbor tvorilo viacero skladateľov ako napr. Mikuláš Moyzes, Mikuláš Schneider Trnavský, Ján Valašťan Dolinský, Viliam Figuš-Bystrý, Ján Cikker, Eugen Suchoň, či Tomáš Vrškový. Národná banka Slovenska vydala v roku 2021 pamätnú zberateľskú desaťeurovú mincu k stému výročiu vzniku spolku.
História.
Zbor vznikol v roku 1921 a jeho počiatok je spojený s mestom Trenčín a menom dirigenta Miloša Ruppeldta. Prvým oficiálnym vystúpením bola účasť na slávnosti odhalenia sochy Jána Hollého v Maduniciach v októbri 1923. Do apríla 1933 zbor uskutočnil 167 vystúpení, z toho 95 celovečerných koncertov. Niekoľko vystúpení absolvoval aj v Česku, Poľsku a v Juhoslávii. Počas vojny činnosť zboru oslabla a zbor uskutočnil iba 40 menších koncertov. Po smrti dirigenta Miloša Ruppeldta v roku 1943 sa znížila na minimum. Domov Speváckeho zboru slovenských učiteľov si zbor vybudoval v Trenčianskych Tepliciach v roku 1933, vďaka Jánovi Gerykovi, daru od kúpeľov i príspevkom učiteľov.
Po druhej svetovej vojne zbor prešiel reorganizáciou a ideologickou očistou. Zároveň sa obnovila jeho činnosť a už v roku 1949 získal Štátnu cenu. V nasledujúcom období sa v zbore vystriedalo viacero osobností a teleso sa zúčastnilo početných vystúpení v ČSR a v ďalších krajinách východného bloku. V roku 1955 získal na Festivale ľudovej umeleckej tvorivosti v Prahe, druhé miesto. V roku 1961 bol SZSU pričlenený k Ústrednému výboru Odborového zväzu zamestnancov školstva a kultúry v Prahe a Domov zboru bol premenovaný na Klub školstva a kultúry. V auguste sa zúčastnil na Medzinárodnej súťaži Bélu Bartóka v zborovom speve v Debrecíne, kde získal 4. miesto. V októbri 1968 koncertoval dokonca v Paríži a Lyone.
V nasledujúcom období činnosť zboru i napriek normalizácii pokračovala a zbor uskutočnil viacero koncertov vo východnom i západnom bloku. Jeho činnosť pokračovala aj po roku 1989. V júli 1991 súťažil vo waleskom Llangollene, kde získal druhé miesto. Strieborné umiestnenie získal aj o rok neskôr na súťaži v Aténach. Prvé miesto vo svojej kategórii získal na Smetanovej súťaži speváckych zborov v českom Litomyšli. V roku 1995 sa uskutočnilo prvé turné do zámoria, konkrétne do Kanady. Ďalšou zámorskou krajinou kde zbor vystúpil bolo Japonsko. Činnosť zboru pokračuje na slovenskej i zahraničnej koncertnej úrovni do dnešných dní. Na Svetovej olympiády zborového spevu (World Choir Games) v lotyšskej Rige získal v roku 2014 zlatú medailu. Na XIII. ročníku Medzinárodného zborového festivalu Slovakia cantat 2019 v Bratislave získal dva zlaté diplomy a hlavnú cenu pre absolútneho víťaza festivalu. Dirigentom je prof. Štefan Sedlický.

</doc>
<doc id="655083" url="https://sk.wikipedia.org/wiki?curid=655083" title="Chloroplastida">
Chloroplastida



</doc>
<doc id="655084" url="https://sk.wikipedia.org/wiki?curid=655084" title="Udržateľná móda">
Udržateľná móda

Udržateľná móda je jednou z oblastí udržateľného dizajnu a je zároveň opakom takzvanej fast fashion (rýchlej módy), ktorá je typická pre svoju nadprodukciu a negatívnym vplyvom na životné prostredie. Oproti fast fashion sa zameriava udržateľná móda pri výrobe na dodržiavanie ekologickej, sociálnej a ekonomickej udržateľnosti. Udržateľne vyrobené oblečenie, obuv či doplnky najľahšie spoznáte podľa certifikácií ako sú GOTS (Global Organic Textile Standard) či Fair Trade.
Tragédia v Rana Plaza.
Hlavným momentom, kedy sa zvýšilo povedomie o vplyvoch fast fashion a zároveň sa spopularizovala udržateľná móda bolo zrútenie bangladéšskej továrne Rana Plaza v roku 2013, v ktorej vyrábalo svoje oblečenie množstvo populárnych fast fashion značiek. Pri zrútení budovy prišlo o život 1 129 zamestnancov fabriky a táto tragédia vyvolala celosvetovú kritiku textilného priemyslu.
Udržateľná móda na Slovensku.
Záujem o udržateľnú módu na Slovensku počas roka 2019 stále stúpal. Čísla hovoria, že až 87 % opýtaných z celkového počtu 6 000 respondentov má záujem o nákup oblečenia vyrobeného lokálne na Slovensku. Bohužiaľ 70 % z nich nevie, kde sa dá táto lokálna a udržateľná móda kúpiť.

</doc>
<doc id="655089" url="https://sk.wikipedia.org/wiki?curid=655089" title="Lietavský hrad">
Lietavský hrad



</doc>
<doc id="655091" url="https://sk.wikipedia.org/wiki?curid=655091" title="Hrad Liptovský Hrádok">
Hrad Liptovský Hrádok



</doc>
<doc id="655092" url="https://sk.wikipedia.org/wiki?curid=655092" title="Muránsky hrad">
Muránsky hrad



</doc>
<doc id="655095" url="https://sk.wikipedia.org/wiki?curid=655095" title="Majstrovstvá sveta v ľadovom hokeji 2018 – I. divízia">
Majstrovstvá sveta v ľadovom hokeji 2018 – I. divízia

Majstrovstvá sveta v ľadovom hokeji 2018 – I. divízia boli dva hokejové turnaje druhej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. V I. divízii hralo 12 mužstiev vo dvoch výkonnostných skupinách.
I. A divízia.
Turnaj I. A divízie sa hral v Budapešti v Maďarsku od 22. do 28. apríla 2018.
I. B divízia.
Turnaj I. B divízie sa hral v Kaunase v Litve od 22. do 28. apríla 2018.

</doc>
<doc id="655104" url="https://sk.wikipedia.org/wiki?curid=655104" title="Fakulta architektúry Slovenskej technickej univerzity v Bratislave">
Fakulta architektúry Slovenskej technickej univerzity v Bratislave



</doc>
<doc id="655107" url="https://sk.wikipedia.org/wiki?curid=655107" title="Majstrovstvá sveta v ľadovom hokeji 2018 – II. divízia">
Majstrovstvá sveta v ľadovom hokeji 2018 – II. divízia

Majstrovstvá sveta v ľadovom hokeji 2018 – II. divízia boli dva hokejové turnaje tretej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. V II. divízii hralo 12 mužstiev vo dvoch výkonnostných skupinách.
II. A divízia.
Turnaj II. A divízie sa hral v Tilburgu v Holandsku od 23. do 29. apríla 2018.
II. B divízia.
Turnaj II. B divízie sa hral v Granade v Španielsku od 14. do 20. apríla 2018.

</doc>
<doc id="655109" url="https://sk.wikipedia.org/wiki?curid=655109" title="Zoznam kultúrnych pamiatok v obci Príslop">
Zoznam kultúrnych pamiatok v obci Príslop

Toto je zoznam kultúrnych pamiatok v obci Príslop v okrese Snina.

</doc>
<doc id="655110" url="https://sk.wikipedia.org/wiki?curid=655110" title="Zoznam kultúrnych pamiatok v obci Zboj">
Zoznam kultúrnych pamiatok v obci Zboj

Toto je zoznam kultúrnych pamiatok v obci Zboj v okrese Snina.

</doc>
<doc id="655111" url="https://sk.wikipedia.org/wiki?curid=655111" title="Tomáš Slovan">
Tomáš Slovan

Tomáš Slovan (; * okolo 760, Gaziura† október 823, Arkadiopolis) bol byzantský uzurpátor (vzdorocisár) v rokoch 821823. 
Jeho povstaniu proti obrazoborcovi Michalovi II. býva často priznávaný sociálny charakter. Zúčastnili sa ho nespokojné zložky byzantskej spoločnosti: ortodoxní kresťania, paulikáni, chudobní a cudzinci. Išlo však predovšetkým o boj uzurpátora proti cisárovi. Šlo zároveň o posledné veľké povstanie anatólskych thém (územných jednotiek). 
Tomášov život patrí k častým námetom iluminácií v Madridskom kódexe Skylitzovej kroniky.
Životopis.
Tomáš sa údajne narodil v slovanskej rodine presídlenej do Pontu v Malej Ázii. Ako vojenský veliteľ slúžil pod anatolikonským stratégom Bardanom T(o)urkom. Turka podporil aj počas jeho pokusu o uzurpáciu moci v roku 803. Povstanie však bolo neúspešné a samotný Tomáš musel utiecť k Arabom. Podľa niektorých historikov do Arabskej ríše neutiekol prvýkrát. 
Starší anglický byzantológ J. B. Bury vyslovil hypotézu, že ešte pred tým (asi v 788) do Arábie utiekol po tom, čo sa prevalil jeho škandál s manželkou "patriakia", ktorý ho zamestnával. Po tom, čo sa moci ujal Lev V., sa Tomáš smel vrátiť a stal sa "turmarchom", veliteľom vojsk zložených z cudzokrajných vojakov (tzv. federáti). 
Vďaka podpore cisára Leva Tomáš získal značný vplyv. Obrazoborecký cisár však prišiel o podporu armády a po povstaní sa cisárom stal Michal II. Buď krátko pred tým, alebo po jeho nástupe na trón v rokoch 820/821 povstal aj Tomáš. Na svoju stranu zlákal aj väčšinu maloázijských thém okrem Opsikionu a Armeniakonu. Aby svoju moc legitimizoval, vydával sa istý čas za cisára Konštantína VI. Pridal sa tým na stranu ikonodulov, ktorých plnú podporu však nezískal. Pomoc v povstaní hľadal aj u abbásovského kalifa Al-Ma’múna. S jeho pomocou sa dokonca nechal v Antiochii miestnym melchitským patriarchom Jóbom ovenčiť cisárskou korunou. Vzbura prerástla do ozajstnej občianskej vojny. Tomáš obsadil takmer celú Malú Áziu a koncom roka 822 obľahol hlavné mesto Konštantínopol. Michal II. sa však so žiadosťou o pomoc obrátil na Bulharov. Vďaka podpore chána Omurtaga Tomáša od mesta vyhnali. Tomáš sa s vojskom uzavrel v tráckom Arkadiopole, no v októbri roku 823 bol porazený a popravený.

</doc>
<doc id="655115" url="https://sk.wikipedia.org/wiki?curid=655115" title="Majstrovstvá sveta v ľadovom hokeji 2018 – III. divízia">
Majstrovstvá sveta v ľadovom hokeji 2018 – III. divízia

Majstrovstvá sveta v ľadovom hokeji 2018 – III. divízia boli dva hokejové turnaje štvrtej (najnižšej) kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. V III. divízii hralo 10 mužstiev vo dvoch výkonnostných skupinách. V hlavnej skupine bolo 6 mužstiev a v kvalifikačnej skupine 4.
III. divízia – hlavná skupina.
Turnaj hlavnej skupiny III. divízie sa hral v Kapskom Meste v Južnej Afrike od 16. do 22. apríla 2018.
III. divízia – kvalifikácia.
Turnaj kvalifikačnej skupiny III. divízie sa hral v Sarajeve v Bosne a Hercegovine od 25. do 28. februára 2018.

</doc>
<doc id="655116" url="https://sk.wikipedia.org/wiki?curid=655116" title="Ján Krušič">
Ján Krušič

Ján Krušič alebo Ján Kružič (* asi 1525, Lupoglava, Chorvátske kráľovstvo† 1580) bol uhorský protiturecký bojovník a stoličný hodnostár.
Pôsobil v habsburgskej armáde, vyše 25 rokov zabezpečoval obranu (proti Osmanskej ríši) južnej časti stredného Slovenska - prístup k banským mestám. Nemal mužského potomka a teda ním rod Krušičovcov vymrel.

</doc>
<doc id="655117" url="https://sk.wikipedia.org/wiki?curid=655117" title="Nigel Baker">
Nigel Baker

Nigel Marcus Baker (* 9. september 1966, Birmingham, Spojené kráľovstvo) je britský diplomat. Od augusta 2020 veľvyslanec Spojeného kráľovstva na Slovensku. Predtým bol veľvyslanecom v Bolívii a pri Svätej stolici.
Životopis.
Nigel Baker v rokoch 1985 až 1988 študoval históriu na University of Cambridge. V rokoch 1996 až 1998 žil v Taliansku kde skúmal a písal o témach dejín Európy 18. storočia. V rokou 1992 získal MA.
V rokoch 2000 až 2003 pracoval ako asistent osobného tajomníka Princa z Walesu.
Diplomatické pôsobenie.
V diplomatických službách Spojeného kráľovstva (Foreign &amp; Commonwealth Office) pôsobí od roku 1989. V rokoch 1992 až 1996 pracoval v Česku a Slovensku: V rokoch 1992 až 1993 bol v Prahe druhým sekretárom (pre ekonomiku) a v rokoch 1993 až 1996 bol zástupcom veľvyslanca v Bratislave. Pred odchodom do Bratislavy mal v Prahe na starosti slovenské záležistosti. „Mnoho ľudí na Slovensku si v tom čase myslelo, že zbohatnúť v politike je normálne,“ povedal o čase svojho prvého pôsobenia v Bratislave. V roku 1998 bol počas predsedníctva EU Spojeného kráľovstva prvým tajomníkom v oddelení protokolu na Foreign &amp; Commonwealth Office. V rokoch 1998 až 2000 sa na FCO venoval európskej bezpečnosti a obrane.
V rokoch 2003 až 2006 bol zástupcom veľvyslanca v Havane na Kube. Následne bol v období 2007 až 2011 veľvyslancom Spojeného kráľovstva v Bolívii. Od septembra 2011 do júla 2016 bol veľvyslancom Spojeného kráľovstva pri Svätej stolici. Stal sa ním aj keď nie je členom cirkvi. Po návrate až do roku 2019 viedol oddelenie Latinskej Ameriky na FCO.
Veľvyslanec na Slovensku.
Do funkcie veľvyslanca na Slovensku bol vymenovaný v máji 2020, vtedajšieho zástupcu Spojeného kráľovstva Andrewa Gartha mal vystriedať v auguste 2020. Svoje poverovacie listiny odovzdal prezidentke Zuzane Čaputovej 3. septembra 2020. "„Som nesmierne rád, že som späť na Slovensku. Slovensko a Spojené kráľovstvo spájajú spoločné záujmy a hodnoty, v neposlednom rade naša vzájomná viera v demokraciu, slobodu slova, vo voľný obchod, v medzinárodné partnerstvo a udržateľný rozvoj,“" povedal pri stretnutí s Čaputovou.
Osobné.
Jeho manželkou je Alexandra (Sasha) Baker, má s ňou jedného syna. Medzi znalosťami jazykov uvázda aj slovenčinu.

</doc>
<doc id="655119" url="https://sk.wikipedia.org/wiki?curid=655119" title="Ján Kružič">
Ján Kružič



</doc>
<doc id="655121" url="https://sk.wikipedia.org/wiki?curid=655121" title="Monastier Studios">
Monastier Studios

Monastier Studios (iné názvy pozri nižšie) bol jedným z najvýznamnejších byzantských kláštorov (monastierov) v Konštantínopole (dnešný Istanbul). Nachádzal sa neďaleko Zlatej brány vo štvrti Psalmateia (dnešná Samatya). Kláštor bol založený Ióannom Studiom v polovici 5. storočia. Zasvätený bol Jánovi Krstiteľovi. Fungoval ako koinobion a žilo v ňom niekoľko stoviek mníchov. Patril k najbohatším kláštorom v Byzantskej ríši a patrili mu viaceré podriadené jednotky metochiony. Významnú úlohu zohral počas sporov o obrazoborectvo, ale aj v iných sporoch (spor o tetragamiu, moechianská aféra a iné). Studitskí mnísi spravidla zastávali radikálne (zelótske) krídlo sporov. Slúžil tiež ako miesto exilu niekoľkých byzantských osobností, vrátane cisárov. Kláštorná bazilika je najstarším dnes stojacim chrámom v Istanbule.
História.
Monastier vznikol v polovici 5. storočia vďaka podpore patricija/konzula Ióanna Studia. Podľa značiek na objavených tehlách výstavba započala v roku 450. Prvými obyvateľmi boli tzv. akometoi, nespiaci mnísi, ktorí sa striedavo modlievali 24 hodín denne.Veľký význam získal monastier v období obrazoborectva, keď sa miestni mnísi postavili zásadne na stranu ikonodulov. Na ich čele stál igumen Theodor Studita. Známe je studitské kláštorné typikon (Väčší a Menší katechésis) z tohto obdobia, ktoré poskytuje vzácne údaje o tom, ako fungovala kláštorná komunita v stredoveku. Kláštoru podliehali rozsiahle pozemky, záhrady, mlyny, vinice a veľké množstvo dobytka. Časť bola spravovaná nižšími kláštornými jednotkami metochionmi. V 9. storočí sa stal kláštor centrom kultúry v Byzancii. V miestom skriptóriu boli opisované rozličné knihy, na rozdiel od iných byzantských kláštorov aj necirkevné texty. Významná bola hymnografická činnosť. 
Kláštor bol nezávislý od cisárov aj konštantínopolských patriarchov a miestni mnísi sa neváhali postaviť proti ich cirkevnej politike. To sa prejavilo napríklad v ich odpore proti zmierlivému riešeniu moechianskej aféry, ktoré navrhol patriarcha Tarasios. Mnísi boli dokonca vyhnaní a i keď sa mohli znovu vrátiť, neskôr boli znovu vyhnaní za patriarchu Metoda I. Tento raz bolo dôvodom ich nesúhlasné stanovisko proti zmierlivej politike voči obrazoborcom po roku 843.
Po spore o tetragamiu Leva VI. sa vzťahy cisára a patriarchov s kláštorom zlepšili a zo Studionu povstalo viacero významných úradníkov a patriarchov (napr. Alexios I. Studites). V 11. storočí hľadalo v kláštore úkryt viacero neúspešných povstalcov a zvrhnutých cisárov (v roku 1042 Michal V., neskôr Izák I. či Michal VII.). V kláštore sa rozvíjalo aj mníšske liturgické typikon, ktoré reflektovalo palestínske tradície. Rozšírilo a začalo platiť vo viacerých kláštoroch v ríši (napr. aj na hore Athos).
V období vlády Komnénovcov vplyv monastiera upadol a privilegované postavenie v Konštantínopole získal Kláštor Krista Pantokratora. Počas IV. križiackej výpravy a latinskej okupácie prišiel o statky a bol poškodený. Význam kláštora opätovne vzrástol za vlády Palaiologovcov, keď znovu patril medzi popredné inštitúcie v meste. V roku 1293 prebehli rekonštrukčné práce. Niekoľko desaťročí pred zánikom Byzantskej ríše v kláštore existovala významná škola na ktorej pôsobil napr. Iósef Bryennios a študoval napr. Markos Eugenikos.
Po páde Konštantínopola do rúk Osmanom bola budova kláštorného kostola premenená na mešitu. Podiel na tom mal "mirahur" (správca stajní) Bajazida II. Z názvu jeho funkcie vznikol aj turecký názov mešity İmrahor. V osmanskom období prešla budova niekoľkými zmenami. V roku 1894 chrám postihlo zemetrasenie. V rokoch 19071909 na mieste pracoval ruský archeologický tím.
Kláštorná bazilika.
Kostol zasvätený svätému Jánovi Krstiteľovi je trojloďová bazilika z 5. storočia. Predchádzalo jej átrium so stĺporadím a vstup tvoril nartex. Loď bola lemovaná stĺpmi so zeleného mramoru. Galérie boli postavené na stĺpoch s iónskymi hlavicami. Loď uzatvárala apsida so synthrononom. Z vonku má apsida polygonálny tvar. V chráme sa našlo viacero sochárskych dekorácií vrátane reliéfov (napr. Vstup Krista do Jeruzalema). Pod apsidou bola odkrytá krížová krypta, v ktorej sa kedysi pravdepodobne nachádzali relikvie. Na začiatku 20. storočia bola počas výskumov zaznamenaná malá kaplnka pravdepodobne z obdobia neskorej byzantskej éry. Medzičasom však budova zanikla. Juhovýchodne od budovy sa nachádzala cisterna z 5. storočia, ktorá bola v roku 1970 poškodená požiarom.

</doc>
<doc id="655126" url="https://sk.wikipedia.org/wiki?curid=655126" title="Liga národov UEFA 2020/2021">
Liga národov UEFA 2020/2021

Liga národov UEFA 2020/2021 bola druhou sezónou Ligy národov UEFA, medzinárodnej futbalovej súťaže, ktorej sa zúčastnilo 55 národných mužských futbalových tímov z členských asociácií UEFA. Konala sa od septembra do novembra 2020 (súboje v skupinách) a v októbri 2021 (Finálový turnaj Ligy národov). V marci 2022 sa potom uskutočnilo "play-out", čiže súboje o udržanie v Lige C.
Prvenstvo z predchádzajúcej sezóny obhajovalo Portugalsko, avšak v základnej skupine skončilo na druhom mieste a nekvalifikovalo sa na Finálový turnaj.
Francúzsko vyhralo vo finále nad Španielskom 2 : 1 a získalo svoj prvý titul šampióna Ligy národov UEFA.
Formát.
Dňa 24. septembra 2019 UEFA oznámila, že bude použitý revidovaný formát pre druhé obdobie súťaže 2020/2021. 55 národných tímov z členských krajín UEFA bude rozdelených do štyroch líg. Ligy A, B a C, z ktorých každá bude obsahovať 16 tímov, budú rozdelené do štyroch skupín po štyroch tímoch. V Lige D bude hrať 7 tímov rozdelených do dvoch skupín, z ktorých jedna bude obsahovať štyri tímy a druhá tri tímy. 
Skupinová fáza.
Jednotlivé tímy sú prideľované do líg na základe celkového rebríčka Ligy národov UEFA 2018/2019. Každý tím bude hrať šesť zápasov v rámci svojej skupiny (s výnimkou jednej skupiny v Lige D, ktorá bude hrať štyri), a to vo forme dvoch stretnutí v septembri, októbri a novembri 2020. V skupine sa bude hrať systémom doma-vonku, každý s každým. Tento formát zaručí, že takmer všetky skupiny budú hrať posledné zápasy v skupinách v rovnaký čas. Zmenou formátu sa tiež zvýši celkový počet zápasov zo 138 na 162 a minimalizuje počet priateľských zápasov.
V najvyššej Lige A tímy súťažia o titul šampióna Ligy národov UEFA. Štyria víťazi skupín v Lige A sa kvalifikujú do finálového turnaja Ligy národov v júni 2021, ktorý sa bude hrať vo vyraďovacom formáte, skladajúcom sa zo semifinále, súboja o tretie miesto a finále. Hostiteľská krajina bude vybraná zo štyroch kvalifikovaných tímov Výkonným výborom UEFA. Vo finále Ligy národov bude použitý systém video asistenta rozhodcu (VAR).
Postupy a zostupy.
Tímy tiež súťažia o postup a zostup do vyššej alebo nižšej ligy. Z Líg B, C a D postúpia vyššie víťazi skupín, zatiaľ čo posledné tímy skupín v ligách A a B zostúpia. Pretože v Lige C sú štyri skupiny a v Lige D iba dve, bude sa hrať ešte súboj o udržanie v Lige C medzi dvoma dvojicami tímov z posledných miest v skupinách Ligy C; zápasy sa odohrajú v marci 2022. Dvojice budú zostavené tak, že budú hrať štvrtý najhorší proti prvému najhoršiemu a tretí proti druhému; hrať sa bude na dva zápasy, doma a vonku. Tím, ktorý strelí viac gólov, zostane v Lige C, zatiaľ čo porazený zostúpi do Ligy D. Ak bude súčet gólov rovnaký, bude rozhodovať pravidlo gólov vonku; ak sa ani tak nerozhodne, príde na rad predĺženie a prípadne i penalty.
Nasadenie pre baráž na MS 2022.
Liga národov UEFA je čiastočne spojená s európskou kvalifikáciou pre Majstrovstvá sveta vo futbale v Katare v roku 2022. Postup na MS bude závisieť od výsledkov Ligy národov, aj keď v menšej miere než baráž na Euro 2020. Desať víťazov kvalifikačných skupín sa kvalifikuje priamo. Desať tímov z druhých miest a dva tímy vybrané na základe celkového rebríčka Ligy národov 2020/2021 postúpia do druhého kola (play-off). Z 12 tímov potom po vyraďovacích bojoch, hraných na jeden zápas, zostanú traja víťazi, ktorí sa tak kvalifikujú na Majstrovstvá sveta.
Nasadenie tímov.
Do súťaže sa zapojilo všetkých 55 národných tímov UEFA. Vzhľadom na zmenu formátu súťaže zo sezóny 2018/2019 napokon žiadny tím nezostupoval. Okrem víťazov skupín postúpili tímy z druhých miest v ligách C a D, spolu s najlepším tímom z tretieho miesta zo skupín v Lige D.
V prístupovom zozname sezóny 2020/2021 sú tímy usporiadané na základe celkového poradia Ligy národov 2018/2019 s miernou úpravou: tímy, ktoré pôvodne zostúpili v predchádzajúcej sezóne, sú umiestnené hneď pod tímami postúpenými pred zmenou formátu.
Legenda:
Liga A.
Skupina 1.
Víťazom 1. skupiny Ligy A sa stali futbalisti Talianska, ktorí v boji o účasť vo finálovom turnaji získali  v šiestich zápasoch dvanásť bodov. Body stratili po remízach s Bosnou a Hercegovinou (1:1), s Poľskom (0:0) a s Holandskom (1:1). Neprehrali však ani jeden zápas a s dvoma inkasovanými gólmi boli najlepším brániacim tímom celej Ligy národov. Na druhom mieste skončilo Holandsko a treťom Poľsko. Futbalisti Bosny a Hercegoviny, ktorí skončili na štvrtom mieste zostúpili do Ligy B.
Skupina 2.
V 2. skupine Ligy A dominovali futbalisti Belgicka, ktorí prehrali len na pôde Anglicka (1:2) a so ziskom 15 bodov postúpili do Final Four. Belgičania nastrieľali celkovo 16 gólov čo bolo najviac zo všetkých mužstiev, ktoré sa predstavili v tomto ročníku Ligy národov a svojom strede mali aj najlepšieho strelca celej súťaže. Útočník Romelu Lukaku zaznamenal päť gólov. Na druhom a treťom mieste skončili Dánsko a Anglicko, oba tímy získali po desať bodov a o lepšom umiestnení Dánska rozhodla lepšia bilancia zo vzájomných zápasov. Dáni doma remizovali 0:0 a v Anglicku dokonca vyhrali 1:0 po góle Christiana Eriksena z 35. minúty. Na poslednom mieste v tejto skupiny skončili futbalisti Islandu, ktorí boli jediným tímom v Lige národov, ktorý v dvoch ročníkoch nezískal ani jeden bod.
Skupina 3.
Víťazom 3. skupiny Ligy A a postupujúcim do Final Four, sa stali futbalisti Francúzka, ktorí v šiestich zápasoch ani raz neokúsili trpkosť prehry. Dva body stratili len po remíze 0:0 nad obhajcom trofeje Portugalskom, ktoré skončilo na druhom mieste. Na treťom mieste skončilo Chorvátsko a s Ligou A sa museli rozlúčiť futbalisti Švédska, ktorí získali rovnako ako Chorvátsko tri body. Oba tímy mali aj rovnakú bilanciu vo vzájomných zápasoch, keď každý vyhral svoj domáci zápas 2:1. Chorváti mali však lepší celkový rozdiel gólov. 
Skupina 4.
Víťazom poslednej – 4. skupiny A Ligy sa stali futbalisti Španielska, s dvojbodovým náskokom pred Nemcami, ktorí v ich vzájomnom zápase prekvapujúco vysoko prehrali 0:6. Futbalisti Nemecka utrpeli najhoršiu prehru v súťažnom zápase v histórii. V priamom súboji o prvé miesto v skupine, ktorý Nemci absolútne nezvládli, zaznamenal hetrik Ferran Torres. Zápas  medzi domácim Švajčiarskom a Ukrajinou v tejto skupine sa neuskutočnil. Ukrajinská futbalová federácia oznámila že UEFA ju informovala o zrušení stretnutia po pozitívnych testoch trojice hráčov Jevhena Makarenka, Eduarda Sobola a Dmytra Riznyka, absolvoval celý ukrajinský káder i realizačný tím ďalšie testovanie. To odhalilo ďalšie štyri prípady nákazy, preto hlavný hygienik v kantóne Luzern nariadil, že celá výprava musí ísť do karantény. UEFA následne zápas zrušila, pričom vo svojom odôvodnení odkázala na nariadenie švajčiarskych zdravotníckych úradov. V Lige A sa napokon z tejto skupiny zachránilo Švajčiarsko vďaka víťazstvu za ,zeleným stolom“ .UEFA totiž rozhodla, že Švajčiarsko si do tabuľky pripíše nad Ukrajinou kontumačne 3:0.
Finálový turnaj.
Druhý ročník Ligy národov dospel do finálovej fázy, ktorá bola programe od 6. do 10. októbra 2021 v talianských mestách Miláno a Turín. Do Final Four sa neprebojoval obhajca prvenstva z Portugalska. Snaha Cristiana Ronalda a jeho spoluhráčov sa skončila v náročnej skupine, v ktorej v konečnom bilancovaní obsadil tím z Pyrenejského polostrova druhé miesto za majstrami sveta z Francúzska. Popri nich sa medzi finálové kvarteto dostalo Belgicko, Taliansko a Španielsko. V porovnaní s prvým ročníkom v sezóne 2018/19 sa finálové kvarteto kompletne vymenilo keď okrem Portugalska bojovalo o premiérovú trofej ešte aj Anglicko, Holandsko a Švajčiarsko.  
Dejiskom finálového turnaja druhého ročníka sa stalo Taliansko. Vybrali ho po skompletizovaní štyroch účastníkov záverečných bojov. Program vyžrebovali 3. decembra 2020 v sídle UEFA vo švajčiarskom Nione. Z pohľadu nedávneho Eura bol pikantný, pretože hneď v prvom zápase sa na milánskom San Sire stretli tímy, ktoré si v dramatickom priebehu merali sily v semifinále šampionátu. Na londýnskom Wembley boli úspešnejší Taliani, Španielov zdolali až v jedenástkovom rozstrele. ,Španielsko bolo tím, proti ktorému sme počas Eura 2020 bojovali najviac. Je to kvalitné mužstvo s výbornými hráčmi. Bude to dobrý zápas,“ tvrdil tréner Talianov Roberto Mancini. Čo bola podľa neho najsilnejšia zbraň súpera? Prihrávky po zemi. V tom sú Španieli najlepší,“ doložil veľavýznamne Roberto Mancini. Talianskemu trénerovi sa na európsky šampionát stále príjemne spomínalo. ,V tíme vládli skvelé vzťahy. Boli sme skupina, ktorá spolupracovala 50 dní a to nie je jednoduché. Boli to ťažké a aj únavné dni, ale nemali sme medzi sebou žiadne problémy. V šatni bola správna chémia, rešpekt a láska, čo nie je ľahké získať.“ Taliansko oslavovalo titul a chcelo triumfovať aj v Lige národov. ,Samozrejme, v domácom prostredí by to bolo vzrušujúce a urobíme preto všetko,“ skonštatoval Roberto Mancini. Talianom chýbali dlhodobo Leonardo Spinazzola, Alessandro Florenzi, Gaetano Castrovilli a Andrea Belotti. Zraneného Rafaela Toloia zastúpil obranca AC Miláno Davide Calabria a stredopoliara Mattea Pessinu nahradil obranca Interu Miláno Federico Dimarco. Pohľad na súpisku Talianov hovoril o kompaktnosti. Ich súperovi ju preorali zranenia či forma. Španielom chýbali Alvaro Morata, Pedri, Gerard Moreno, Thiago Alcantara, Jordi Alba či Jose Gaya. Pre zranenie vypadol z nominácie aj Brais Mendez zo Celty Vigo, ktorý pôvodne nahradil Pedriho. Absentoval takisto skúsený Marcos Liorente z Atletica Madrid. Po troch rokoch sa, naopak vrátil, obranca FC Chelsea Marcos Alonso. V tíme bol aj 17-ročný Gavi, talentovaní stredopoliar Barcelony, ktorý za Kataláncov zatiaľ odohral päť zápasov v lige a dva v Lige majstrov. Spolu s ním tréner Luis Enrique prvýkrát povolal aj ďalšieho tínedžera a potencionálneho debutanta Yeremiho Pina, 18-ročného krídelníka Villarrealu. Reprezentácia do 21 rokov prišla o Bryana Gila z Totenhamu, ktorý však až mal na konte tri štarty za áčko. V nominácii rovnako ako na Eure 2020 nebol žiaden hráč Realu Madrid. ,Bude určite zaujímavé hrať proti úradujúcim majstrom Európy a ešte aj u nich. Nepochybujem o tom, že náš zápas bude zaujímavý. Nepotrebujeme viac motivácie. Nemôžem sa dočkať. Taliansky futbalový štýl je nepochybne jeden z najlepších, ale pokúsime sa presadiť svojimi zbraňami. Radi by sme túto súťaž vyhrali,“ povedal tréner Luis Enrique. 
Prvým finalistom Ligy národov 2020/21 sa napokon stal tím Španielska, ktorý zdolal domácich Talianov 2:1. Tímu Roberta Manciniho tak ukončili skvelú sériu zápasov bez prehry, ktorá sa zastavila na čísle 37. Na milánskom San Sire začali aktívnejšie Taliani, ktorí často strieľali na bránku Simóna, avšak išlo skôr o platonické ,pozdravy“.  Boli to však hostia, ktorí skórovali ako prví. V 17. minúte Španieli zakombinovali na ľavej strane, z ktorej potom Oyarzabal načasoval ideálny center na nabiehajúceho Ferrana Torresa, a ten prekonal Donnarummu. O dve minúty už mohli zverenci Luisa Enriqueho vyhrávať o dva góly. Marcos Alonso vyslal na taliansku bránku ľavačkou jedovatú strelu, Donnarumma loptu neskrotil a opečiatkovala žrď jeho bránky, našťastie pre Talianov, nasledoval odkop Bonucciho. Taliani ožili po polhodine hry. Po ich kontre Simón zlikvidoval strelu Bernardeschiho. Na druhej strane Donnarummu preveril Oyarzabal. Dôležitý moment prišiel v 42. minúte, keď v hlavičkovom súboji kapitánov Bonucciho a Busquetsa trafil Talian Španiela lakťom do tváre a ruský rozhodca Karasjov mu dal druhú žltú kartu. Prvá pritom bola úplne zbytočná, Bonucci ju dostal na konci prvej polhodiny za príliš preexponovaný protest voči verdiktu rozhodcu. Španieli sa chopili príležitosti, prevaha o jedného hráča im, samozrejme, zapasovala do karát. Trestali rýchlo. V nadstavenom čase Gavi, vo veku 17 rokov a 62 dní najmladší debutant v reprezentačnom tíme Španielska v histórii, krásne sklepol loptu na Oyarzabala, ten jemným centrom našiel Ferrana Torresa a útočník Manchestru City umiestnenou hlavičkou do protipohybu prekonal Donnarummu druhýkrát. V 2. polčase Španieli umne hrali to, čo chceli. Držali loptu, vpred sa posúvali po postupných útokoch. V ich drese sa na trávnik dostal ďalší debutant, ešte len 18-ročný Pino. Taliani sa nevedeli dostať k hre, ktorou sa prezentovali na európskom šampionáte. Na trávniku pribudlo tvrdých zákrokov. Azpilicueta sa bolestivo tváril po zákroku Keana, Sarabia si zas vyšliapol na Chielliniho. Španieli, a konkrétne aktívny Oyarzabal, potom mohli dať tretí gól. Útočník Realu Sociedad najprv po centri Pina mieril vedľa, potom pri ďalšej šanci napálil loptu len do Donnarummu. V poslednej desaťminútovke ešte Taliani zabojovali. V 83. minúte Španieli po svojom rohovom kope a odhlavičkovanej lopte po nedorozumení dvoch istiacich hráčov umožnili domácim podniknúť brejk. Rýchly Chiesa loptu potiahol až pred bránku, kde nezištne prihral Pellegrinimu, a ten dal kontaktný gól. V závere zápasu si už Španieli víťazstvo postrážili.
Belgicko a Francúzsko patrili na nedávnych majstrovstvách Európy k najväčším favoritom. A to absolútne. Podľa kurzov v stávkových spoločnostiach boli práve tieto dve krajiny pred začiatkom turnaja najvýraznejší adepti na celkové prvenstvo. Nenaplnili však predpoklady. Vo Final Four sa stretli vo vzájomnom zápase, ktorý ich mohol posunúť o krok bližšie k inej trofeji. Liga národov bola stále nová súťaž. Jej aktuálna edícia bola len druhá v poradí. Jej meno nemalo ani zďaleka taký cveng ako majstrovstvá Európy. Napriek tomu nešlo o nejaký podradný formát. Liga národov sa uchytila medzi fanúšikmi aj samotnými futbalistami. Brala stále vážnejšie. A aj v druhom zápase sa malo ukázať, prečo. Ťažko si predstaviť na medzištátnej úrovni prestížnejší duel dvoch európskych krajín ako práve tento. Belgicko aj Francúzsko patria k svetovej špičke. Atraktivitu ponúkali najmä v útočnej fáze. Veď sa len po drobnohľad vezmu  tri najväčšie útočné hviezdy oboch tímov. Na jednej stranie Eden Hazard, Kevin De Bruyne a Romelu Lukaku, na tej druhej Antoine Griezmann, Kylian Mbappe a Karim Benzema. Špecializovaný portál transfermakrt.de odhadoval hodnotu týchto útočných trojíc na 250 miliónov eur. Pozor, nie dokopy, každého tria zvlášť. Očakávalo sa, že všetci šiesti nastúpia v  druhom semifinále Ligy národov, ktoré sa uskutočnilo na štadióne Juventusu v Turíne, v základnej zostave. Na spomenutom Eure skončili Belgičania už vo štvrťfinále na štíte neskorších majstrov Európy Talianov a Francúzsko stroskotalo ešte skôr. Senzačne už v osemfinále na Švajčiarsku. Obe krajiny teda mali čo naprávať. Belgicko je v rebríčku Medzinárodnej futbalovej federácie (FIFA) dlhodobo na prvom mieste. Fanúšikovia si však z neho už robili žarty, že páli neustále slepými. Napriek hviezdnemu kádru nevedeli „červení diabli“ ugrilovať svojich súperov do takej miery, aby sa dostali až k trofeji. Na posledných štyroch veľkých turnajoch to dotiahli najďalej na tretie miesto (MS 2018). Teraz však znovu mali výbornú formu. V septembrových zápasoch kvalifikácie o postup na MS 2022 zdolali Česko, Estónsko aj Bielorusko. „Do všetkých turnajov sme vstúpili vo veľkom štýle, ale nakoniec sme nezískali trofej. Myslím si, že teraz v Lige národov máme šancu. Musíme sa dostať čo najďalej, ideálne vyhrať záverečný turnaj, aby sme z tohto úspechu mohli ťažiť už smerom k MS 2022,“ vyhlásil Romelu Lukaku, najlepší strelec belgickej reprezentácie v histórii. Napriek tomu, že mal len 28 rokov, už si pripísal vyše sto štartov v najcennejšom drese. Francúzsko patrilo k svetovým futbalovým veľmociam ešte dlhšie. Letné Euro však ukázalo, že napriek nabitému kádru má trhliny. Najmä jeho trénerovi Didierovi Deschampsovi sa dostalo výčitiek smerom k nedostatočnej kreativite a neochote skúšať nových, mladých hráčov. Treba mu však priznať, že za incidentom Karima Benzemu z nedávnej minulosti urobil čiaru a keď 33-ročný útočník neustále v Reale Madrid dokazoval príslušnosť k svetovej špičke, po vyše piatich rokoch ho znovu povolal do reprezentácie. Síce pod tlakom verejnosti, ale urobil to. A Benzema hneď ukázal, aký je platný. Po návrate do národného tímu dal už štyri góly. V tomto semifinále sa očakával súboj ofenzív. Pri dôležitosti tohto súboja sa však  dala očakávať aj vyčkávacia šachová partia, v ktorej nikto nebude chcieť urobiť chybu a bude sa hrať skôr takticky. „Belgičania majú veľmi silnú a stabilnú obranu. Smerom dopredu sú všetci kreatívni a v útoku veľmi efektívni. Naša výhoda je, že takmer vždy hrajú rovnakým systémom v rovnakom rozostavení. V žiadnom prípade sa ich nebojíme. Do zápasu ideme, samozrejme, s cieľom postúpiť,“ vyhlásil Deschamps.Hráčom výnimočnej generácie belgických futbalistov opäť zostali len oči pre plač. Po tom, čo si nevybojovali účasť vo finále na európskom či svetovom šampionáte, zlyhali aj na záverečnom turnaji Ligy národov. 
Bronzový tím z majstrovstiev sveta 2018 nepostúpil do finále druhého ročníka Ligy národov, v Turíne podľahol Francúzsku 2:3, hoci po prvom polčase viedol 2:0. Reprezentanti „krajiny galského kohúta“ sa  prebojovali  do  milánského finále proti Španielom, Belgičania zostali v Turíne, kde sa v súboji o tretie miesto vyzvalo  domáce Taliansko. Francúzi pritom v úvodnom dejstve druhého semifinále sklamali. Belgičania mohli ísť do vedenia už v 4. min, keď akciu potiahol po pravej strane Lukaku, jeho center nedokázal odkopnúť do bezpečia Kounde, ale De Bruyne zvnútra pokutového územia neprekonal pripraveného Llorisa. „Červení diabli“ sa prvého gólu dočkali v 37. minúte a brankár francúzskeho národného tímu nebol bez viny. Carrascova prízemná strela z rohu pokutového územia prešla až k bližšej žrdi a rozvlnila sieť – 1:0. Z pohybu Llorisa bolo zrejmé, že očakával pokus do opačnej strany. Prešli iba štyri minúty a Belgičania sa radovali druhý raz. De Bruyne poslal výbornú kolmicu do pokutového územia a Lukaku z veľkého uhla presnou strelou opäť k bližšej žrdi prekonal Llorisa – 2:0. Francúzi v úvodnom dejstve predviedli toho pramálo. V ofenzíve bolo cítiť iba ich najjagavejšiu hviezdu Mbappeho, ktorý raz rozvlnil bočnú sieť, takisto si dobre nabehol do pokutového územia, ale rýchlu akciu už nestihol zakončiť strelou a tiež po jeho centri neuspel Pavard. Po zmene strán nastúpili Francúzi ako vymenení. Zrýchlili hru, lepšie napádali súpera a tlačili sa do pokutového územia. Pogbova strela zo strednej vzdialenosti v 50. minúte však nebola presná a o osem minút neskôr síce Mbappe našiel pred bránkou Griezmanna, ale ten zblízka neprekonal Courtoisa. V 62. minúte aktívny Mbappe prihral do šestnástky Benzemovi a dovtedy neviditeľný kanonier Realu Madrid z otočky strelou k žrdi znížil – 2:1. Francúzov kontaktný gól nakopol a hrýzli ďalej. V 67. minúte Tielemans trafil nohou v pokutovom území Griezmanna. Rozhodca Sibert nariadil po zásahu videoarbitra pokutový kop, ktorý s veľkým prehľadom premenil Mbappe – 2:2. Belgičania sa po vyrovnaní dostali do jednej šance. V 73. minúte pálil De Bruyne, Lloris jeho pokus vyrazil na roh. Na opačnej strane mal v 86. minúte Courtois šťastie, keď pokus Mbappeho smeroval tesne vedľa jeho pravej žrde. Hneď o minútu neskôr síce belgický kanonier Lukaku rozvlnil sieť, ale po Carrascovej prihrávke zakončoval už z ofsajdu, čo odhalil systém VAR. Gól teda neplatil. Oba tímy v strhujúcom závere akoby nechceli predĺženie. Dravejší však boli Francúzi. V 90. minúte trafil Pogba z priameho kopu len spojnicu žrde a brvna, no ešte v tej istej minúte sa predsa len dočkal on a jeho spoluhráči zlomového momentu. Center Pavarda ešte belgická obrana odvrátila, no iba k hrdinovi zápasu Theovi Hernandezovi, ktorého projektil k žrdi rozvlnil sieť a rozjasal francúzskych divákov – 2:3.
Taliani chceli po európskom šampionáte ovládnuť aj záverečný turnaj Ligy národov. Motivačný faktor bola pre nich nielen trofej, ale tiež fakt, že sa posledné zápasy tejto stále veľmi mladej súťaže hrali na Apeninskom polostrove. No keďže zverenci trénera Roberta Manciniho nezvládli semifinále proti Španielsku, museli sa uspokojiť so zápasom o tretie miesto. V Turíne nastúpili proti Belgičanom, ktorých vo štvrťfinále európskeho šampionátu zdolali 2:1. No a zhodou okolností sa rovnakým výsledkom skončil aj duel o tretie miesto v Lige národov. V tomto prípade stojí za zmienku, že v oboch súbojoch sa o otvárací presný zásah postaral taliansky stredopoliar Nicolo Barella. Futbalista Interu Miláno bol podľa portálu WhoScored.com, ktorý sa venuje analytickej štatistike, s ratingom 8,19 najlepší hráč  stretnutia. Vraví sa, že kto vyhrá bitku o stred poľa, vyhrá aj celý zápas. Platilo to aj teraz. „Predviedli sme veľmi dobrý výkon. Ukázali sme, že v strede poľa máme veľa riešení a zároveň veľa kvality. Chlapci si zaslúžia pochvalu,“ skonštatoval tréner talianskeho národného tímu Roberto Mancini. Zatiaľ čo proti Španielom hrali úradujúci majstri Európy s overenou stredovou trojicou Barella, Jorginho, Verratti, proti Belgičanom dostali okrem strelca gólu šancu Manuel Locatelli a Lorenzo Pellegrini. „Musíme mať alternatívu v prípade, že by Jorginho nebol k dispozícii. Sensi tu momentálne nie je a Cristante sa v tejto úlohe už predstavil. Locatelli je dostatočne kvalitný futbalista na to, aby si s touto pozíciou poradil. Na trávniku predviedol skvelý výkon a taktiež svoju všestrannosť,“ uviedol šéf talianskej lavičky. Ako rozhodujúci sa však ukázal druhý gól, ktorý z pokutového kopu strelil krídelník Domenico Berardi. V závere totiž Belgičania skórovali, keď sa po prihrávke od Kevina De Bruyneho presadil 20-ročný Charles De Ketelaere. Presný zásah najmladšieho belgického futbalistu na súpiske prišiel príliš neskoro na to, aby sa so zápasom ešte dalo niečo spraviť. „Po prehre so Španielskom sme sa chceli prezentovať dobrým výkonom. Chceli sme zvíťaziť, pretože je to veľmi dôležité aj z hľadiska renkingu. Podarilo sa nám to, čo znamená, že teraz sme šťastní. Čo sa týka môjho výkonu, som spokojný, ale najpodstatnejšie bolo, aby sme zvíťazili,“ uviedol Domenico Berardi, ktorého doplnil stopér Alessandro Bastoni. Ten nastúpil v základnej zostave v oboch dueloch na záverečnom turnaji Ligy národov. Proti Belgičanom bol jeho partnerom Francesco Acerbi. „Každý zápas na medzinárodnej úrovni je mimoriadne dôležitý. Som rád, že mám za sebou takúto skúsenosť v talianskom národnom tíme. Na európskom šampionáte som sa toho veľa naučil od Bonucciho a Chielliniho. Mám 22 rokov a je mi jasné, že sa musíme ešte stále zlepšovať,“ zdôraznil obranca Interu Miláno. 
Vo finále Ligy národov 2020/ 21 sa na milánskom San Sire stretli Španieli a Francúzi. Oba tímy svojimi kvalitami v semifinálových dueloch upútali. Španielsko si práve v Miláne poradilo s domácim Talianskom, keď úradujúceho majstra Európy zdolalo 2:1. Francúzsky tím nadchol svojich fanúšikov úžasným obratom, keď v Turíne prehrával s Belgickom po 1. polčase 0:2, aby nakoniec zvíťazil 3:2. V zápase o bronz si v menšej miere obrat zopakoval. V prvom polčase si oba tímy dávali pozor na defenzívu, a tak sa Lloris a Simón v tejto časti hry nepretrhli. Prvú väčšiu šancu a nakoniec aj najväčšiu príležitosť v 1. polčase mali Francúzi. Benzema sa v 6. minúte dostal za obranu Španielov, obišiel kľučkou vybiehajúceho Simóna, jeho spätnú prihrávku však obrana Španielov odvrátila na roh. Francúzi boli v tejto fáze o niečo aktívnejší, postupne sa však hra vyrovnala. Ďalšie minúty boli bez väčšieho vzruchu, do strhujúceho tempa sa tímy nepúšťali. Po polhodine hry Španieli reklamovali ruku Koundeho, VAR ju však nepotvrdil. Stratou pre Francúzov bolo zranenie Varaneho v závere polčasu, vystriedať ho musel Upamecano. Druhý polčas v úvode kopíroval prvý, aby sa po hodine hry začali diať zaujímavé veci pred oboma bránkami. V 64. minúte po rýchlom útoku Francúzov trafil Theo Hernandez brvno. Z nasledujúceho útoku Francúzi inkasovali! Busquets vysunul Oyarzabala, ten sa presadil pri Upamecanovi a ľavačkou krížnou strelou k protiľahlej žrdi prekonal Llorisa. Španielska explózia radosti netrvala dlho. Mbappe vysunul Benzemu, ten sa uvoľnil, pravačkou skvele zakrútil loptu k vzdialenejšej žrdi a aj keď si na ňu Simón siahol, gólu nezabránil. V 80. minúte už Francúzi vyhrávali. Mbappe sa dostal za obranu súpera a šikovnou strelkou podstrelil Simóna. Španieli reklamovali ofsajd, VAR však gól potvrdil. Potom Francúzi trestuhodne naložili s priamym kopom, keď Pogba priťukol Griezmannovi, ale jeho strela preletela niekoľko metrov nad Simónovou bránkou. Mimochodom, Griezmann nastúpil na svoj 100. zápas za Francúzsko. V záverečnom nápore Španielov mohol vyrovnať Oyarzabal, ale vynikol Lloris. Aj nadstavené minúty boli horúce, Španieli útočili, Francúzi sa snažili vymaniť z ich tlaku kontrami. Fantasticky sa predviedol Lloris, ktorý svoj tím zachránil i pri prudkej strele tínedžera Pina. Gratuláciu k triumfu tak od Luisa Enriqueho prijímal Didier Deschamps. 
Kvalifikované tímy:
Liga B.
Skupina 1.
Liga B mala rovnako ako A-divízia štyri štvorčlenné skupine, v ktorých sa bojovalo o postup do elitnej Ligy A. V A-skupine Ligy B skončili na prvom a postupovom mieste rakúski futbalisti, ktorí získali o tri body viac ako Nórsko na druhom mieste. Účasť v B-divízii si zachovalo aj Rumunsko na treťom mieste. Jednoznačne najhorším tímom tejto skupiny bolo Severné Írsko, ktoré získalo len dva body za dve remízy s Rumunskom (1:1) v oboch vzájomných  zápasoch, a zostúpilo do Ligy C. Stretnutie tejto skupiny Rumunsko – Nórsko sa neuskutočnilo, keďže po pozitívnom náleze šiel celý nórsky národný tím do desaťdňovej karantény. Rumunsko napokon tento zápas po rozhodnutí UEFA vyhralo 3:0 kontumačne.
Skupina 2.
Postup z 2. skupiny Ligy B, v ktorej účinkovali aj slovenskí reprezentanti, si vybojovalo Česko, ktoré o svojom postupe do Ligy A rozhodlo v poslednom zápase práve proti Slovensku, ktoré v Plzni zdolalo 2:0. Do posledného kola boli v hre o postup aj škótski futbalisti, no po prehre 0:1 v Izraeli skončili nakoniec na druhom mieste a účasť v Lige B si zachoval aj Izrael na tretej priečke. Na poslednom mieste tejto skupiny skončili slovenskí futbalisti, ktorí vyhrali len jeden zápas so Škótskom (1:0) a zaznamenali aj jednu remízu v Izraeli (1:1). Slovensko tak v dvoch ročníkoch zaznamenalo len jedno víťazstvo, a potom ako sa v minulej edícii Ligy národov vyhlo zostupu do Ligy C len vďaka organizačným zmenám v súťaži, tento rok sa zostupu už nevyhlo.
Skupina 3.
Tretiu skupinu Ligy B vyhrali maďarskí futbalisti, ktorý v závere roka vychytili výbornú formu  a okrem postupu na majstrovstvá Európy, sa posunuli o poschodie vyššie aj v Lige národov. Na druhom mieste skončili ruskí futbalisti, ktorí na lídra skupiny strácali tri body aj napriek tomu, že s ním ani raz neprehrali. Doma remizovali 0:0 a v Maďarsku dokonca vyhrali 3:2. Viac sa určite čakalo od Srbska, ktoré skončilo na treťom mieste a získalo rovnako ako Turecko na štvrtom mieste šesť bodov. O zostupe Turecka do Ligy C rozhodol lepší celkový gólový rozdiel, keďže oba ich vzájomné zápasy sa skončili nerozhodne.
Skupina 4.
Posledným postupujúcom tímom do Ligy A sa stali futbalisti Walesu, ktorí jednoznačne vyhrali 4. skupinu. Ani raz neprehrali a dva body stratili po remíze na pôde Írska. To skončilo na treťom mieste a udržalo si miestenku v Lige B. Ešte o jednu priečku vyššie, teda na 2. mieste, skončilo stále sa lepšiace Fínsko aj so slovenským rodákom v bránke Lukášom Hradeckym. Na poslednom štvrtom mieste skončili futbalisti Bulharska, ktorí získali len dva body za dve remízy s Írskom (1:1 doma a 0:0 v Írsku) a zostúpili do Ligy C. 
Liga C.
Skupina 1.
V Lige C hralo o postup do Ligy B šestnásť mužstiev v štyroch skupinách. Z 1. skupiny si vybojovala postup Čierna Hora, ktorá získala o tri body viac ako Luxembursko na druhej priečke. Účasť v Lige C- si zachovali s tretej pozície futbalisti Azerbajdžanu a do najnižšej Ligy D zostúpil Cyprus. 
Skupina 2.
Z druhej skupiny si vybojovali postup o poschodie vyššie futbalisti Arménska, ktorý získali o dva body viac ako Severné Macedónsko na druhom mieste. Na treťom mieste skončila reprezentácia Gruzínska, ktorú v piatich zápasoch tejto edície viedol slovenský tréner Vladimír Weiss st. Keďže však nepreviedol Gruzínsko cez baráž na majstrovstvá Európy ešte pred posledným zápasom Ligy národov ukončil spoluprácu s gruzínskou futbalovou federáciou. Estónsko, ktoré skončilo na poslednom štvrtom mieste zostúpilo do Ligy D. Stretnutie v tejto skupine  medzi Arménskom a Gruzínskom (2:0) sa z dôvodu vojnového konfliktu v Náhornom Karabachu uskutočnilo na neutrálnej pôde v Poľsku. Rovnako z toho istého dôvodu sa hral aj zápas Arménsko – Severné Macedónsko (1:0) na neutrálnej pôde v cyperskej Nikózii.
Skupina 3.
Prvenstvo v 3. skupine  si vybojovalo Slovinsko, ktoré neokúsilo trpkosť prehry ani v jednom zápase a so ziskom štrnástich bodov si vybojovalo postup do Ligy B. Na druhom mieste skončilo Grécko a miestenku v tejto divízii si  s tretieho miesta udržalo Kosovo. Moldavsko, ktoré získalo len jeden bod za remízu 1:1 s Kosovom spadlo do najnižšej Ligy D. Keďže Moldavsko neuznávalo samostatnosť Kosova, tieto dve krajiny medzi sebou nemali žiadne diplomatické vzťahy. Preto sa  prvý ich prvý vzájomný zápas (1:1) hral v talianskej Parme.  
Skupina 4.
V poslednej štvrtej skupine Ligy C sa najviac darilo futbalistom Albánska, ktorí získali o jeden bod viac ako Bielorusko na druhom mieste. Albánci svoje povýšenie do kvalitnejšej Ligy B potvrdili dvoma víťazstvami (3:2 doma, 2:0 vonku) nad jeho najväčším súperom z Bieloruska a v konečnej tabuľke ho predbehli o jeden bod. Na treťom a štvrtom mieste sa zoradili ďalšie dve reprezentácie z bývalého Sovietskeho zväzu Litva a Kazachstan, ktorý získal o štyri body menej opustil Ligu C. 
Play-out o udržanie.
Kazachstan a Cyprus sa udržali v Lige C; Moldavsko a Estónsko zostupujú do Ligy D pre sezónu 2022/2023.
Liga D.
Skupina 1.
Poslednou výkonnostnou úrovňou bolo Liga D, v ktorej bola sedmička najnižšie postavených reprezentačných tímov rozdelená do dvoch skupín. V štvorčlennej 1. skupine si postup o úroveň vyššie vybojovali bez prehry Faerské ostrovy, ktorí v konkurencii tímov Andorry, Lotyšska a Malty neodišli z trávnika ani raz ako porazené a stratili body len po troch nerozhodných výsledkoch. Aj to im však stačilo na prvé miesto s trojbodovým odstupom od Malty. Až na treťom mieste skončili futbalisti Lotyšska, ktorí v šiestich zápasoch dokázali vyhrať len raz a to 5:0 v Andorre. Okrem toho si na svoje konto pripísali až štyri remízy. Na poslednom štvrtom mieste skončila so ziskom dvoch bodov Andorra. 
Skupina 2.
V trojčlennej 2. skupine zvíťazil najmladší člen UEFA Gibraltár, ktorý si vybojoval prvé miesto s bilanciou dve výhry a dve remízy a s trojbodovým odstupom od Lichtenštajnska na druhom mieste. Vybojoval si tak miestenku v Lige C. Na treťom mieste skončili s dvoma bodmi za dve remízy a bez streleného gólu futbalisti San Marína.

</doc>
<doc id="655127" url="https://sk.wikipedia.org/wiki?curid=655127" title="Liga národov UEFA 2020/21">
Liga národov UEFA 2020/21



</doc>
<doc id="655130" url="https://sk.wikipedia.org/wiki?curid=655130" title="Ľubomír Bajaník">
Ľubomír Bajaník

Mgr. Ľubomír Bajaník, PhD. (* 23. apríl 1977, Zlaté Moravce) je slovenský televízny moderátor, spravodajca a redaktor. V súčasnosti je aj odborným asistentom na Katedre žurnalistiky Filozofickej fakulty Univerzity Komenského v Bratislave.
Životopis.
Pochádza zo Zlatých Moraviec, kde navštevoval Gymnázium Janka Kráľa. V roku 2001 absolvoval magisterské štúdium história – anglický jazyk a literatúra na Filozofickej fakulte Univerzity Komenského v Bratislave. Medzi rokmi 19962000 bol externým hlásateľom STV a v rokoch 1999 a 2000 externým hlásateľom TV Luna. Rok na to bol režisérom denného vysielania na vysielacom pracovisku. Od roku 2001 pôsobí v STVR ako súčasť spravodajského tímu, redaktor zahraničného spravodajstva, moderátor Správ RTVS a vedúci skupiny moderátorov.
V roku 2017 bol nominovaný a v rokoch 2018 a 2019 vyhral ocenenie Moderátor spravodajstva ankete OTO. Od jesene 2017 moderuje televíznu relácie "SK Dejiny".
V roku 2020 dokončil doktorandské štúdium teórie a dejín žurnalistky na Filozofickej fakulte Univerzity Komenského v Bratislave.

</doc>
<doc id="655133" url="https://sk.wikipedia.org/wiki?curid=655133" title="Americké námorníctvo">
Americké námorníctvo



</doc>
<doc id="655137" url="https://sk.wikipedia.org/wiki?curid=655137" title="Fakulta zdravotníckych vied Univerzity sv. Cyrila a Metoda v Trnave">
Fakulta zdravotníckych vied Univerzity sv. Cyrila a Metoda v Trnave

Fakulta zdravotníckych vied Univerzity sv. Cyrila a Metoda (skr. FZV UCM) je jednou z piatich fakult Univerzity sv. Cyrila a Metoda v Trnave. Vznikla 1. júna 2020 transformáciou Inštitútu fyzioterapie, balneológie a liečebnej rehabilitácie. Fakulta sa nachádza v Piešťanoch. Poskytuje vzdelanie na bakalárskom a magisterskom vstupni vzdelania s plánovaným rozšírením o doktorandské vzdelanie. Povereným dekanom je od vzniku fakulty Juraj Štofko.

</doc>
<doc id="655140" url="https://sk.wikipedia.org/wiki?curid=655140" title="Ch-47M2 Kinžal">
Ch-47M2 Kinžal

Ch-47M2 Kinžal je hypersonická balistická raketa vzduch-zem s plánovaným doletom . Je určená na ničenie pozemných alebo námorných cieľov.
Strela má byť integrovaná hlavne v stíhačke MiG-31 a strategických bombardéroch Tu-22M3M. Podľa niektorých zdrojov by sa mala v budúcnosti stať aj súčasťou arzenálu stíhačiek Su-57.
Vznik a vývoj.
Presný rok spustenia vývoja Ch-47M2 Kinžal nie je známy, prvé schémy týchto rakiet, nesených na stíhačkách MiG-31, sa však začali objavovať na rôznych internetových fórach už od roku 2010.
K oficiálnemu predstaveniu strely Kinžal verejnosti spolu s ďalšími 6 novými strategickými zbraňami došlo pri výročnom príhovore ruského prezidenta Vladimira Putina Federálnemu zhromaždeniu, ktorý sa konal 1. marca 2018. Počas Putinovho príhovoru bolo pustené demonštračné video, na ktorom možno vidieť MiG-31 so zavesenou raketou. Putin uviedol, že od 1. decembra 2017 je komplex Kinžal zavedený do výzbroje ruského letectva a je testovaný na základniach južnej vojenskej oblasti. K Putinovým slovám o vyzbrojení lietadiel MiG-31 novou raketou treba poznamenať, že v južnej vojenskej oblasti nemá ruské letectvo žiadne jednotky vybavené stíhačkami tohto typu. MiGy-31 sa nachádzajú len v 929. štátnom letovom skúšobnom centre Ministerstva obrany v Achtubinsku. Taktiež lietadlo s palubným číslom "modrá 592", ktoré sa nachádzalo v prezentačnom videu, nepatrilo ruskému letectvu, ale spoločnosti RSK MiG, ktorá uskutočňovala letové skúšky svojich stíhačiek na letiskách Žukovskij a Achtubinsk.
Ruské letectvo má päť až desať stíhačiek modernizovaných do verzie MiG-31K, na ktorých v súčasnosti testuje strelu Kinžal. Podľa vyjadrenia ruského ministra obrany Sergeja Šojgu od apríla 2018 vykonávajú lietadlá MiG-31 s raketami Kinžal pravidelné lety nad vodami Čierneho a Kaspického mora. K decembru 2018 zrealizovali posádky MiGov-31, vybavené strelami Kinžal, už viac ako 380 týchto letov.
V roku 2018 sa údajne začala integrácia Kinžalu aj do nadzvukového bombardéra Tu-22M3M, ktorý by mal uniesť až štyri rakety tohto typu. Treba však dodať, že pôjde skôr o teoretické maximum, pretože by to spôsobilo obrovský nárast odporu, čo by výrazne znížilo rýchlosť a dolet bombardérov. V reálnych bojových podmienkach však možno očakávať, že Tu-22M3M ponesie minimálne dve tieto strely.
Vo februári 2019 sa ruskej armáde podarilo otestovať Kinžal na vzdialenosť viac ako 1000 km. "Strely preleteli viac ako tisíc kilometrov a zasiahli všetky ciele o veľkosti osobného automobilu," uviedlo v súvislosti s týmito skúškami ruské ministerstvo obrany.
V novembri 2019 bola strela Kinžal prvýkrát otestovaná v ruskej Arktíde. Počas skúšky vzlietla stíhačka MiG-31K z letiska v Olenegorsku a odpálila túto hypersonickú strelu na pozemný cieľ umiestnený na cvičisku Pemboi. Jeden zo zdrojov potvrdil, že raketa dosiahla rýchlosť Mach 10.
17. februára 2022 noviny Izvestija s odvolaním sa na zdroje z ruského ministerstva obrany informovali, že v rámci ruského letectva bol vytvorený prvý letecký pluk, ktorý je vybavený hypersonickými raketami Kinžal. Tento pluk je dislokovaný v 148. centre bojovej prípravy v Savaslejke (Nižnonovgorodská oblasť).
Konštrukcia a vlastnosti.
Raketa Kinžal (označovaná tiež ako Ch-47M2) by mala byť leteckým variantom balistickej rakety 9М723-1 systému Iskander. Mala by mať dĺžku a hmotnosť 4 tony. V dôsledku inštalácie aerodynamického krytu v prednej časti strely je Kinžal v porovnaní s raketou systému Iskander dlhší o . Ďalšou odlišnosťou je špeciálny kryt v zadnej časti strely, ktorý chráni trysky jej motora počas letu pri nadzvukových rýchlostiach. Po vypustení z lietadla a spustení motorov rakety sa kryt od nej okamžite oddelí.
Primárnym nosičom Kinžalu by mala byť špeciálne upravená stíhačka MiG-31K, ktorá môže niesť pod trupom jednu raketu tohto typu. Podľa vyjadrení ruských predstaviteľov táto hypersonická raketa dosahuje rýchlosť vyššiu ako Mach 10 a a dokáže manévrovať počas celej trajektórie letu, čo jej umožňuje prekonať akúkoľvek súčasnú a budúcu protivzdušnú obranu. Strela bude schopná ničiť pozemné alebo námorné ciele na vzdialenosť presahujúcu 2000 km.
Raketa môže byť vybavená konvenčnou hlavicou s hmotnosťou asi alebo môže niesť špeciálnu termonukleárnu hlavicu. Počas letu využíva Kinžal inerciálny navigačný systém s možnosťou aktualizácie súradníc zo satelitného systému GLONASS. V záverečnej fáze letu vyhľadáva strela ciele pomocou optického senzoru, čo jej umožňuje zasiahnuť ich s odchýlkou ​​asi 1 meter.
Bojové nasadenie.
Ruská invázia na Ukrajinu.
Ministerstvo obrany RF informovalo, že 18. marca 2022 použilo hypersonické rakety Kinžal na zničenie veľkého podzemného skladu rakiet a leteckej munície ukrajinských jednotiek v dedine Deľjatyn v Ivano-Frankivskej oblasti. Ako dôkaz použitia Kinžalu na Ukrajine bolo zverejnené video z ruského dronu zachytávajúce celý útok. Na základe tohto videa a porovnaním so satelitnými snímkami sa neskôr podarilo identifikovať zničené budovy. Z porovnania vyplynulo, že nešlo o sklad munície na západe Ukrajiny, ale o farmu na východe Ukrajiny (blízko ruských hraníc), ktorá bola navyše zničená už 12. marca 2022. Z toho vyplýva, že zverejnené video je podvrh a nedokazuje zničenie muničného skladu v Deľjatyne raketou Kinžal. Na druhú stranu sa nedá z otvorených zdrojov jednoznačne potvrdiť alebo vyvrátiť, či na Ukrajine bola použitá raketa Kinžal.
Ruské ministerstvo obrany informovalo, že 11. apríla zničila raketa Kinžal ukrajinské veliteľské stanovište v oblasti osady Časov Jar v Doneckej oblasti.
Ruské letectvo podniklo 9. mája raketový útok na Odeský región. Z diaľkového bombardéru Tu-22M boli odpálené 3 rakety typu Kinžal, ktoré zasiahli objekty kritickej infraštruktúry. Bolo zničených 5 budov a 2 ľudia boli zranení.
4. mája 2023 počas nočného útoku vystrelil pilot MiGu-31K z územia Ruskej federácie raketu Ch-47M2 Kinžal. Veliteľ ukrajinských vzdušných síl Mykola Oleščuk uviedol, že ruskú hypersonickú strelu sa podarilo nad Kyjevom zostreliť pomocou novozískaných amerických protilietadlových systémov Patriot. Išlo o prvý známy prípad, kedy sa Ukrajine podarilo zostreliť túto modernú ruskú raketu. Bolo to tiež prvýkrát, čo Ukrajina použila obranné systémy Patriot.
Zo štatistík zverejnených Ukrajinou vyplýva, že v priebehu roku 2023 odpálilo Rusko na ukrajinské ciele 40 rakiet Kinžal. Ukrajinskej protivzdušnej obrane sa podarilo 14 z nich zneškodniť, čo predstavuje 35 % úspešnosť.
Trinásť z týchto zneškodnených Kinžalov bolo vystrelených na Kyjev, ktorý je chránený americkým protiraketovým systémom Patriot. Ukrajinskí operátori tak preukázali 100% účinnosť Patriotu pri zachytení rakiet Kinžal. Týmto ukrajinské ozbrojené sily úspešne vyvrátili mýtus o schopnostiach rakety Ch-47.

</doc>
<doc id="655143" url="https://sk.wikipedia.org/wiki?curid=655143" title="Panspermia">
Panspermia

Panspermia je hypotéza, že život sa šíri kozmickým priestorom prostredníctvom hviezdneho vetra, meteoroidov, komét, medziplanetárneho prachu a podobne. Nepriaznivé podmienky prežíva vo forme spór alebo vďaka schopnostiam extrémofilných organizmov a pri dopade na nejakú planétu sa v priaznivých podmienkach pokúša uchytiť. Samotné slovo panspermia vychádza z gréckeho πάν (pan, „všetko“) a σπέρμα (sperma, „semeno“).
Veľmi podobnou, ale odlišnou ideou je exogenéza (grécky: ἔξω (exo, „vonkajšok“) a γένεσις (genezis „počiatok“)), ktorá tvrdí, že život bol na Zem prinesený z vesmíru.
Hypotéza panspermie je v súčasnosti vo fáze intenzívneho výskumu.
História.
Prvé úvahy na túto tému sa dajú nájsť okolo roku 450 pred Kr. u gréckeho filozofa Anaxagora. V pozmenenej podobe sa hypotéza opäť objavila v 19. storočí (Jöns Jakob Berzelius, William Thomson, Hermann von Helmholtz) a na začiatku 20. storočia ju do hĺbky rozpracoval švédsky chemik a fyzik Svante Arrhenius. Jej aktívnymi zástancami v 20. storočí boli sir Fred Hoyle a Chandra Wickramasinghe, ktorí sa domnievali, že život z vesmíru je pôvodcom niektorých epidémií, nových chorôb, ale aj genetických noviniek podporujúcich makroevolúciu. Podobne aj vedci Carl Sagan, Francis Crick a Leslie Orgel považovali za možné, že život sa na Zem dostal z vesmíru zámerným konaním vyspelej mimozemskej civilizácie. Posledne ju podporil tiež fyzik Stephen Hawking: „Život sa mohol šíriť z planéty na planétu alebo z hviezdneho systému do hviezdneho systému dopravovaný na meteoroch“.
Predpokladané mechanizmy.
Jedným z prírodných mechanizmov transportu života sú meteoroidy, ktoré ho prenášajú na svojom povrchu. Bolo zistené, že viaceré meteority, ktoré dopadli na Zem pochádzajú z hmoty Marsu. Ďalšími prirodzenými mechanizmami prenosu sú hviezdny vietor (radiačný tlak) a plazmoidy. Panspermia umožnená ľudskou činnosťou prebieha prostredníctvom kozmických sond, preto boli zavedené prísne pravidlá pre sterilizačné procedúry vesmírnych sond, prípadne zastarané výskumné sondy sú zničené mimo planétu, ktorú chceme ochrániť pred kontamináciou. 
Experimentálne overovanie.
Extrémofilné organizmy.
Zvyčajne ide o jednobunkovce, ktorých výraznou odlišnosťou od iných organizmov je, že dokážu žiť v extrémnych podmienkach - napríklad nízke či vysoké pH, vysoký obsah soli, vysoké či nízke teploty, vysoký tlak, vysoká radiácia atď. Sú však známe aj extrémofilné mnohobunkové organizmy, napríklad pomalky. Bolo uskutočnených aj niekoľko experimentov, ktoré testovali ich schopnosť prežiť v kozmickom priestore a zvládnuť medziplanetárny transport.
Spóry.
Niektoré organizmy na Zemi dokážu prežiť nepriaznivé obdobie vďaka rôznym biochemickým mechanizmom. Napríklad baktérie utvárajú spóry a v takomto stave sú schopné odolávať podobným extrémnym podmienkam ako extrémofilné organizmy. Keď nastanú priaznivé podmienky, dochádza ku germinácii - spóra umožní vznik rodičovskej formy organizmu. Vzhľadom na ich schopnosť prežívať v takomto odolnom stave veľmi dlhú dobu a predsa si zachovať životaschopnosť sú práve ony považované za jedného z najlepších kandidátov na panspermiu.
Potenciálne obývateľné miesta.
Život po dopade na povrch potrebuje na svoj rozmach vhodné podporné podmienky. Posledné výskumy naznačujú, že napríklad mesiac Európa planéty Jupiter má pravdepodobne podpovrchový oceán kvapalnej vody, kde by sa mohol rozvinúť život. Už dlhšiu dobu sa vedie intenzívny výskum, či by prostredie Marsu mohlo poskytnúť vhodné podmienky pre život. Skúmaniu a hľadaniu obývateľných zón vo vesmíre sa intenzívne venuje NASA.
Mimozemský život.
V súčasnosti jediné známe kozmické teleso, na ktorom je rozvinutý život je planéta Zem. Napriek intenzívnemu výskumu a hľadaniu mimozemských civilizácií sa zatiaľ nepodarilo získať jednoznačne presvedčivé dôkazy ich existencie a to ani klasickými metódami ani v rámci projektu SETI. Ich početnosť je možné odhadnúť pomocou Drakeovej rovnice, ale výsledné čísla sú veľmi závislé od vstupných hodnôt a rôznych predpokladov. Vo vedeckej komunite je široké spektrum názorov na túto otázku. Niektorí vedci tvrdia, že jednoduchý život môže byť vo vesmíre pomerne rozšírený, ale komplexný život si podľa nich vyžaduje natoľko zložité podporné podmienky, že ho je vo vesmíre veľmi málo (pozri Hypotéza zriedkavej Zeme). Iní vedci sa domnievajú, že rozvinutý mimozemský život sa nám podarí objaviť napríklad na Marse alebo iných telesách.
Konkrétne nálezy a experimenty.
V súčasnosti existuje niekoľko pozorovaní, ktoré podporujú myšlienku panspermie:
Preto bolo uskutočnených aj niekoľko experimentov, ktoré mali za úlohu otestovať schopnosť rôznych organizmov prežiť v extrémnych podmienkach kozmu. Z nich najúspešnejší bol pravdepodobne Foton-M3, ktorý s určitosťou preukázal, že niektoré baktérie, spóry, lišajníky a dokonca pomalky sú schopné zvládnuť kruté podmienky kozmického priestoru i pristátie na planéte. 
Typy panspermie.
Prirodzená panspermia.
Berie do úvahy len prírodné procesy fungovania panspermie. Prenos mikroorganizmov do kozmického priestoru je možný niekoľkými spôsobmi. Pravdepodobne najčastejšie sa to stáva na povrchu skál vymrštených dopadom veľkého telesa a to najmä z planét s menšou gravitáciou alebo riedkou atmosférou. Predpokladá sa, mesačné a marťanské meteority dopadnuté na Zem mali práve takúto príčinu vzniku.
maným je plazmoid - súdržná čiastočka plazmy a magnetického poľa. Ďalší transport života sa môže uskutočňovať buď formou meteoroidov alebo tlakom hviezdneho vetra. Dopad na ďalšie telesá, ktoré prípadne ponúkajú priaznivé podmienky na rozvinutie života je spôsobený buď priamou kolíziou alebo ich gravitačným poľom.
Pseudo-panspermia.
Niekedy sa nazýva aj „slabá panspermia“ alebo „molekulárna panspermia“ a tvrdí, že prebiotické stavebné bloky života vzniknuté vo vesmíre boli neskôr rozšírené na povrch planét a tam podporili vznik živých organizmov. Už od 70-tych rokov 20. storočia bolo známe, že medzihviezdny prach obsahuje veľké množstvo organických molekúl, ktoré v ňom vytvára ionizácia, kozmické žiarenie a vzájomné interakcie. Viaceré štúdie potvrdili prítomnosť rôznych organických molekúl na povrchu meteoritov alebo komét,"'Life chemical' detected in comet". NASA (BBC News). http://news.bbc.co.uk/2/hi/science/nature/8208307.stm
Náhodná panspermiaExperimentálny výskum jasne dokazuje schopnosť viacerých organizmov prežiť extrémne podmienky v kozmickom prostredí. Nejde len o mikrobiálny život ale aj o mnohobunkové živočíchy napríklad pomalky. Analýzy povrchu našich kozmických sond vysielaných do vesmíru potvrdili, že na ich povrchu sa nachádzajú pozemské extrémofilné organizmy. Najnovšie štúdie dokonca objavili množstvo mikróbov priamo v sterilných miestnostiach využívaných NASA na montáž kozmických sond a to aj napriek prísnym sterilizačným pravidlám. Viacerí vedci sa preto oprávnene domnievajú, že ľudstvo už v uplynulých desaťročiach kozmického výskumu mohlo nechtiac rozšíriť pozemský život do okolitého vesmírneho priestoru a aj na blízke kozmické telesá. T. Gold, profesor astronómie predložil hypotézu „kozmické smeti“, kde uvažoval, že život na Zemi mohol začať z kontajnera odpadových produktov pochádzajúcich od mimozemskej civilizácie, ktorý nechtiac dopadol na Zem.
Riadená panspermia.
Jej najznámejšími zástancami boli astronóm Carl Sagan, Francis Crick (spoluobjaviteľ štruktúry DNA) a chemik Leslie Orgel. Tvrdili, že zárodky života mohli byť na Zem zámerne rozšírené vyspelou mimozemskou civilizáciou. V súčasnosti sa uvažuje, že podobnú aktivitu by bolo schopné vyvinúť aj ľudstvo a tak pozemským životom osídliť iné kozmické telesá. Kapsule vyslané do vesmíru by mohli obsahovať mikróby a extrémofilné organizmy.
Pravdepodobnosť dosiahnutia cieľovej oblasti sa dá vypočítať z nasledovnej rovnice:
formula_1
kde A(cieľ) je prierez cieľovej oblasti, „dy“ je neurčitosť pozície dopadu, „a“ je konštanta závislá od mierky, „r“ je polomer cieľovej oblasti, „v“ je rýchlosť sondy, „tp“ je cieľová presnosť (arcsec/rok) a „d“ je vzdialenosť k cieľu.
So súčasnými technológiami je možné osiať napríklad hviezdu Beta Pictoris, ktorá je vzdialená cca 63 svetelných rokov dávkou mikróbov vážiacou 4,5 gramu. So vzrastajúcou vzdialenosťou cieľa rastie aj počet potrebných mikróbov a hmotnosť kapsuly.

</doc>
<doc id="655144" url="https://sk.wikipedia.org/wiki?curid=655144" title="Kláštor Studios">
Kláštor Studios



</doc>
<doc id="655145" url="https://sk.wikipedia.org/wiki?curid=655145" title="Kláštor Studion">
Kláštor Studion



</doc>
<doc id="655146" url="https://sk.wikipedia.org/wiki?curid=655146" title="Monastier Studion">
Monastier Studion



</doc>
<doc id="655147" url="https://sk.wikipedia.org/wiki?curid=655147" title="Studijský kláštor">
Studijský kláštor



</doc>
<doc id="655148" url="https://sk.wikipedia.org/wiki?curid=655148" title="Studijský monastier">
Studijský monastier



</doc>
<doc id="655149" url="https://sk.wikipedia.org/wiki?curid=655149" title="Studitský kláštor">
Studitský kláštor



</doc>
<doc id="655150" url="https://sk.wikipedia.org/wiki?curid=655150" title="Studitský monastier">
Studitský monastier



</doc>
<doc id="655151" url="https://sk.wikipedia.org/wiki?curid=655151" title="Imrakhor-Džanei">
Imrakhor-Džanei



</doc>
<doc id="655152" url="https://sk.wikipedia.org/wiki?curid=655152" title="İmrahor Camii">
İmrahor Camii



</doc>
<doc id="655153" url="https://sk.wikipedia.org/wiki?curid=655153" title="Stoudion">
Stoudion



</doc>
<doc id="655154" url="https://sk.wikipedia.org/wiki?curid=655154" title="Stoudios">
Stoudios



</doc>
<doc id="655155" url="https://sk.wikipedia.org/wiki?curid=655155" title="Studios">
Studios



</doc>
<doc id="655156" url="https://sk.wikipedia.org/wiki?curid=655156" title="Studion">
Studion



</doc>
<doc id="655157" url="https://sk.wikipedia.org/wiki?curid=655157" title="Kláštor svätého Jána Predchodcu">
Kláštor svätého Jána Predchodcu



</doc>
<doc id="655160" url="https://sk.wikipedia.org/wiki?curid=655160" title="Niketas Choniates">
Niketas Choniates



</doc>
<doc id="655161" url="https://sk.wikipedia.org/wiki?curid=655161" title="Nikitas Chóniatis">
Nikitas Chóniatis



</doc>
<doc id="655162" url="https://sk.wikipedia.org/wiki?curid=655162" title="Ján Orfanotrofos">
Ján Orfanotrofos



</doc>
<doc id="655163" url="https://sk.wikipedia.org/wiki?curid=655163" title="Ioannes Orfanotrofos">
Ioannes Orfanotrofos



</doc>
<doc id="655164" url="https://sk.wikipedia.org/wiki?curid=655164" title="Majstrovstvá sveta v ľadovom hokeji 2019 – I. divízia">
Majstrovstvá sveta v ľadovom hokeji 2019 – I. divízia

Majstrovstvá sveta v ľadovom hokeji 2019 – I. divízia boli dva hokejové turnaje druhej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. V I. divízii hralo 12 mužstiev vo dvoch výkonnostných skupinách.
I. A divízia.
Turnaj I. A divízie sa hral v Nursultane v Kazachstane od 29. apríla do 5. mája 2019.
I. B divízia.
Turnaj I. B divízie sa hral v Tallinne v Estónsku od 28. apríla do 4. mája 2019.

</doc>
<doc id="655165" url="https://sk.wikipedia.org/wiki?curid=655165" title="Sitniansky hrad">
Sitniansky hrad



</doc>
<doc id="655166" url="https://sk.wikipedia.org/wiki?curid=655166" title="Sklabiňa">
Sklabiňa

Sklabiňa môže byť:

</doc>
<doc id="655167" url="https://sk.wikipedia.org/wiki?curid=655167" title="Sklabinský hrad">
Sklabinský hrad



</doc>
<doc id="655169" url="https://sk.wikipedia.org/wiki?curid=655169" title="Debra Messingová">
Debra Messingová

Debra Lynn Messing (* 15. august 1965, Brooklyn, New York, USA) je americká herečka, známa vďaka úlohe Grace Adler, z televízneho seriálu "Will a Grace" (19982020).
Detstvo a mladosť.
Narodila sa v Brooklyne, v štáte New York, Sandre Messing a Brianovi Messingovi. Má jedného staršieho brata. Neskôr sa spoločne s rodinou presťahovala do mesta East Greenwich, v štáte Rhode Island.
Počas štúdia na škole sa venovala tancu, spevu a herectvu. V roku 1986 vyhrala titul Miss Junior z Rhode Island. Predtým ako sa stala herečkou, jej rodičia naliehali aby dokončila sedem slobodných umení. V roku 1990 získala bakalársky titul z divadelného umenia, neskôr aj magister umenia.
Kariéra.
Jej prvá väčšia filmová rola, bola nevernej manželky Keana Reevesa, vo filme "Prechádzka v oblakoch". Jej najväčší herecký prielom prišiel až v roku 1998, keď sa začala uchádzať o rolu Grace Adler, v seriály "Will a Grace". Za svoj herecký výkon získala v roku 2003 ocenenie Emmy.
V roku 2002 si zahrala po boku Laury Linneyovej a Richarda Gerea, v dramatickom filme "The Mothman Prophecies". V roku 2004 hrala v komédii "Along Came Polly".
V roku 2005 bola ocenená cenou Lucy Award, spoločne s jej hereckou kolegyňou zo seriálu "Will a Grace", Megan Mullaly.
V roku 2011 získala rolu v hudobnom seriály "Smash". Seriál bol po dvoch sériách zrušený. V roku 2014 získala rolu detektívky Laury v televíznom seriály "The Mysteries of Laura".
V roku 2017 sa pripojila znovu k televíznemu seriálu "Will a Grace", ktorý bol obnovený po pauze, v roku 2006.
Súkromný život.
V roku 2000 sa Messingová zosobášila s hercom Danielom Zelmanom. Spoločne žili na Manhattane. V apríli 2004 porodila syna Romana. V decembri 2011 sa s manželom rozišla po 11 rokoch manželstva. Messingová podala žiadosť o rozvod 5. júna 2012. Rozvod bol oficiálny v roku 2016.

</doc>
<doc id="655170" url="https://sk.wikipedia.org/wiki?curid=655170" title="Debra Messing">
Debra Messing



</doc>
<doc id="655174" url="https://sk.wikipedia.org/wiki?curid=655174" title="Slanecký hrad">
Slanecký hrad



</doc>
<doc id="655176" url="https://sk.wikipedia.org/wiki?curid=655176" title="Antický štadión (Plovdiv)">
Antický štadión (Plovdiv)

Antický štadión (), známy aj ako Rímsky štadión () je stavba bývalého antického štadiónu mesta Filipopolis nachádzajúca sa v centrálnej časti dnešného mesta Plovdiv v južnom Bulharsku.
Poloha.
Odkrytá časť štadiónu sa nachádza v centre Plovdivu na dnešnom námestí „Džumajata“ () a sčasti časť pod dnešnou ulicou „Kňaz Aleksandăr I“ () medzi pahorkom Sachat tepe na západe a tromi pahorkami nazývanými Trichălmieto na východe, pričom sa nachádza pod úrovňou dnešnej ulice.
Dejiny.
Antický štadión v meste Filipopolis bol postavený na začiatku 2. storočia počas panovania rímskeho cisára Hadriána v majestátnom architektonickom štýle, typickom pre budovy tohto typu z tohto obdobia predovšetkým na území Malej Ázie. V období najväčšieho rozkvetu mesta Filipopolis v období medzi druhým a štvrtým storočím sa na štadióne pravidelne konali atletické hry pod názvami Kendrisijské hry (na počesť Apolóna) a Alexandrijské hry (na počesť Alexandra Veľkého). Tieto atletické hry boli veľmi významné a pravidelne boli navštevované najvyššími predstaviteľmi Starovekého Ríma, z toho najmenej štyrmi rímskymi imperátormi, ktorými boli Hadrián, Marcus Aurelius, Heliogabalus a Marcus Iulius Philippus. Na počesť konania týchto hier sa dokonca razili pamätné mince. Potom čo ku koncu štvrtého storočia cisár Theodosius I. zakázal atletické hry sa štadión využíval ako hipodróm. Posledné zmienky o štadióne pochádzali zo zápiskov byzantskej princeznej Anny Komnény z konca 11. storočia, na ktorú urobila stavba (napriek tomu, že v tom čase už z pôvodnej stavby ostali ruiny) veľký dojem.
Súčasnosť.
Štadión bol nájdený náhodou pri archeologických vykopávkach, ktoré prebiehali v roku 1923 v juhozápdnom rohu námestia „Džumajata“. V 70. rokoch 20. storočia prebehli archeologické práce podporené vtedajším starostom Plovdivu Ivanom Totevom, ktoré mali za úlohu odkryť časť štadiónu. Odkryté časti štadiónu sú novo reštaurované a premenené v moderné návštevnícke centrum. Štadión je dostupný z námestia bývalým vchodom v ohybe na severnej strane štadiónu, ktorý vedie priamo na bežecký okruh. Okrem toho bola na mieste postavená vyhliadková terasa, kde sa nachádza miestnosť v ktorej sa niekoľkokrát denne premieta animácia predstavujúca antické mesto Filipopolis. Projekt reštaurácie antického štadiónu bol vyhotovený v roku 2009 a samotná reštaurácia bola dokončená v roku 2012. Od rekonštrukcie patrí antický štadión k najvyhľadávanejším pamiatkam Plovdivu.
Charakteristika.
Štadión meral na dĺžku približne 240 metrov a na šírku približne 50 metrov a patril k najvýznamnejším stavbám antického mesta Filipopolis. Bol postavený podľa vzoru štadiónu v Delfách. Miesta na sedenie pre divákov boli umiestnené v štrnástich amfiteatrálne rozložených radoch Mramorové sedadlá sú dekorované podperami s reliéfom predstavujúcim leviu labu. Rady so sedadlami oddeľuje od podlahy samotného štadiónu pódium vysoké 1,8 metra. Hlavnú časť štadiónu tvoril bežecký okruh s dĺžkou jedného rímskeho štádia. Okruh sa začínal pri hlavnom vchode (nachádza sa pod dnešnou ulicou „Kňaz Aleksandăr I“ () a patrí k neodkrytým častiam) a pokračoval na sever a následne sa v polovici sa v polovici dĺžky otočil o 180° a pokračoval späť k hlavnému vchodu. Najsevernejšia časť – teda samotný ohyb – je dnes odkrytá. V strede sa nachádza druhý (severný) archovitý vchod na štadión z niekdajšej ulice. Spolu s časťou štadióna bola odkrytá aj časť mestských hradieb vybudovaných v roku 172 počas panovania cisára Marka Aurélia, ako aj základy rímskeho akvaduktu. Na štadión sa zmestilo približne 30 000 divákov a patril svojho času k najväčším na Balkánskom polostrove.
Štatút a dôvod pamiatkovej ochrany.
Kategória: kultúrna pamiatka národného významu
Stavba bola vyhlásená za kultúrnu pamiatku v Štátnom vestníku č.6 z roku 1995 – ako dôvod pamiatkovej ochrany je uvedená archeologická hodnota stavby. Názov stavby ako je uvedený na zozname kultúrnych pamiatok národného významu je "Antičen stadion" (, doslova "Antický štadión").

</doc>
<doc id="655178" url="https://sk.wikipedia.org/wiki?curid=655178" title="Ruský pamätník (Plovdiv)">
Ruský pamätník (Plovdiv)

Pamätník ruských osloboditeľov (), známy aj ako Ruský pamätník (), Pamätník osloboditeľov (), alebo Pamätník cára Alexandra II. () je stavba pamätníku venovaného ruskému osloboditeľskému vojsku nachádzajúca sa v centrálnej časti mesta Plovdiv v južnom Bulharsku.
Poloha.
Pamätník sa nachádza v centrálnej časti mesta Plovdiv na plošine, ktorá sa nachádza vo vrcholovej časti pahorku Bunardžik oproti schodom, ktoré vedú k pamätníku Sovietskej armády.
Dejiny a súčasnosť.
Bol postavený v septembri roku 1881. K výstavbe prispela iniciatíva ruského cára Alexandra II., ktorý požiadal Bulharsko, aby boli vybrané miesta na ktorých by sa mohli postaviť pamätníky venované pamiatke Rusko-tureckej osloboditeľskej vojny, ktorá viedla k oslobodeniu Bulharska. Pri pamätníku sa každoročne 3. marca uskutočňuje časť osláv pri príležitosti štátneho sviatku venovaného oslobodeniu Bulharska. Oslavy pri pamätníku sa konajú už od roku 1888, kedy bol 3. marec vyhlásený za štátny sviatok.
Charakteristika.
Pamätník je vysoký približne 11 metrov a bol vybudovaný podľa projektu známeho ruského architekta Vokara, ktorý je autorom mnohých pamätníkov venovaných oslobodeniu Bulharska. Postavený je v štýle typickom pre ruské vojenské pamätníky vybudované v danom období v tvare skrátenej pyramídy. Pamätník je venovaný ruským vojakom, ktorí zahynuli počas oslobodzovania Plovdivu spod osmanskej nadvlády počas Rusko-tureckej osloboditeľskej vojny, v priebehu bitky o Plovdiv, ktorá prebiehala v priebehu januára 1878 pod vedením generála Josifa Gurka ako aj samotnému cárovi Alexandrovi II. Samotný Plovdiv bol po ťažkých niekoľkodenných bojoch slávnostne vyhlásený za oslobodený samotným generálom Gurkom ráno 16. januára 1878 pri jeho vstupe do mesta. Ruský pamätník v Plovdive je prvým pamätníkom na území Bulharska, ktorý bol postavený na pamiatku Rusko-tureckej osloboditeľskej vojny.

</doc>
<doc id="655185" url="https://sk.wikipedia.org/wiki?curid=655185" title="Majstrovstvá sveta v ľadovom hokeji 2019 – II. divízia">
Majstrovstvá sveta v ľadovom hokeji 2019 – II. divízia

Majstrovstvá sveta v ľadovom hokeji 2019 – II. divízia boli dva hokejové turnaje tretej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. V II. divízii hralo 12 mužstiev vo dvoch výkonnostných skupinách.
II. A divízia.
Turnaj II. A divízie sa hral v Belehrade v Srbsku od 9. do 15. apríla 2019.
II. B divízia.
Turnaj II. B divízie sa hral v Mexiku, hlavnom meste Mexika, od 21. do 27. apríla 2019.

</doc>
<doc id="655186" url="https://sk.wikipedia.org/wiki?curid=655186" title="Zoznam kultúrnych pamiatok v obci Rožňavské Bystré">
Zoznam kultúrnych pamiatok v obci Rožňavské Bystré

Toto je zoznam kultúrnych pamiatok v obci Rožňavské Bystré v okrese Rožňava.

</doc>
<doc id="655194" url="https://sk.wikipedia.org/wiki?curid=655194" title="9K720 Iskander">
9K720 Iskander

9K720 Iskander (; v kóde NATO: SS-26 "Stone") je ruská balistická riadená strela krátkeho dosahu. Je určená na ničenie systémov protivzdušnej a protiraketovej obrany, ako aj významných pozemných cieľov, ktoré sú týmito systémami chránené (lietadlá a vrtuľníky na letiskách, veliteľské stanovištia, komunikačné strediská, najdôležitejšie zariadenia civilnej infraštruktúry).
Bola vyvinutá korporáciou KBM (Konstruktorskoje bjuro mašinostrojenia) v meste Kolomna. Je pomenovaná po veľkom vojvodcovi Alexandrovi Veľkom - Iskander je forma jeho mena používaná na Blízkom východe. V ruskej armáde nahrádza zastaraný systém OTR-21 Točka, ktorý by mal byť vyradený do konca roku 2020. 
Vznik a vývoj.
Hlavným impulzom pre vznik projektu Iskander sa v roku 1987 stalo podpísanie "Zmluvy o likvidácii rakiet stredného a krátkeho doletu" (v ​​angličtine označované skratkou INF). Tá znamenala kompletné vyradenie a zošrotovanie množstva sovietskych balistických rakiet, a to striel stredného a kratšieho doletu. Išlo napríklad o moderné raketové systémy OTR-23 Oka ako aj staršie OTR-22 Temp-S. Zmluva zároveň znamenala stopku pre dokončenie vývoja ich nástupcov, akými boli systémy 9K714U/9K717 Oka-U a 9K716 Volga, ktoré doletom nad prekračovali limity stanovené v INF.
Zdĺhavý vývoj, ktorý bol zavinený predovšetkým rozpadom ZSSR, spôsobil, že Iskander bol zavedený do služby až v roku 2006. Avšak ešte niekoľko rokov potom podstupoval systém testovanie a pokračoval jeho ďalší vývoj. S reálnym prezbrojovaním bojových útvarov sa začalo až po roku 2010. Proces vývoja sa zrejme dodnes neskončil. Keďže napríklad v roku 2004 bol dokončený vývoj základnej strely 9M723, ale okolo roku 2011 sa už objavuje vylepšená strela 9M723-1. Ďalšie vylepšenia potom skúšali a zavádzali aj v nasledujúcich rokoch a vývoj zrejme kontinuálne pokračuje.
Štátny zbrojný program Ruskej federácie počítal s tým, že do roku 2020 bude do služby zavedených 120 systémov Iskander-M. Do roku 2020 sa tak v ruskej armáde malo vytvoriť 7 brigád, do ktorých budú zahrnuté systémy Iskander.
Popis.
Systém Iskander pozostáva zo šiestich typov vozidiel:
Plne vybavená brigáda pozostáva z: 12 odpaľovacích vozidiel, 12 muničných vozidiel, 11 veliteľských vozidiel, 14 vozidiel pre podporu personálu a jedného vozidlo pre spracovanie dát. Jedna brigáda je tak vyzbrojená 48 strelami Iskander-M (24 ks na odpaľovacích vozidlách a 24 ks v muničných vozidlách). Brigáda je rozdelená na tri prápory, každý s dvoma palebnými batériami po dvoch odpaľovacích vozidlách.
Nasadenie.
Ruská invázia na Ukrajinu.
Zo štatistík zverejnených Ukrajinou vyplýva, že v priebehu roku 2023 odpálilo Rusko na ukrajinské ciele 63 rakiet Iskander-M a 28 rakiet Iskander-K. Ukrajinskej protivzdušnej obrane sa podarilo zneškodniť 27 rakiet Iskander-K (čo predstavuje 96,4 % úspešnosť) a 35 striel Iskander-M (čo je 55,6 % úspešnosť).

</doc>
<doc id="655198" url="https://sk.wikipedia.org/wiki?curid=655198" title="Starhrad">
Starhrad



</doc>
<doc id="655199" url="https://sk.wikipedia.org/wiki?curid=655199" title="Strečniansky hrad">
Strečniansky hrad



</doc>
<doc id="655200" url="https://sk.wikipedia.org/wiki?curid=655200" title="Súľovský hrad">
Súľovský hrad



</doc>
<doc id="655201" url="https://sk.wikipedia.org/wiki?curid=655201" title="Šášovský hrad">
Šášovský hrad



</doc>
<doc id="655202" url="https://sk.wikipedia.org/wiki?curid=655202" title="Partizán Bardejov BŠK (ženy)">
Partizán Bardejov BŠK (ženy)

Partizán Bardejov BŠK je ženský futbalový tím. Klub sa pre finančné problémy neprihlásil do žiadnej ženskej ligy na Slovensku pre sezónu 2021/22. V sezóne 2023/24 sa prihlásili do druhej slovenskej futbalovej ligy, v ktorej skončili na druhom mieste.
Do prvej ligy postúpili suverénnym víťazstvom v sezóne 2024/25, keď vyhrali všetkých 16 zápasov a za celú sezónu inkasovali len 6 gólov.
Úspechy.
Liga majstrov ženy.
2017/2018.
Futbalistky z Bardejova sa vďaka výhre v 1. lige v sezóne 2016/17 dostali do kvalifikačnej skupiny Ligy majstrov. Žreb zaradil Partizán Bardejov do 1. skupiny spolu s tímami Gintra Universitetas (Litva), Konak Belediyespor (Turecko) a FC Martve (Gruzínsko). Prvé dva zápasy prehrali, proti litovskému tímu 0:4 a proti tureckému tímu 1:5, posledný tretí zápas proti gruzínskemu FC Martve vyhrali 3:0. Bardejovčanky nakoniec nepostúpili do ďalšej fázy, keďže skončili na treťom mieste a postupoval len tím na prvom mieste.
Zostava počas kvalifikácie:.
Kuľková, Gyomraiová – Pivovarníková, Havranová, Dimitrijević, Mazurová, Strončeková, Lemešová, Bochinová, Gmitterová, Galarovičová, Tejová, Hviščová, Jackovičová, Semanová, Kovačević, Mikolajová, Hovancová

</doc>
<doc id="655219" url="https://sk.wikipedia.org/wiki?curid=655219" title="Maja Dimitrijević">
Maja Dimitrijević

Maja Dimitrijević (* 30. marec 1991, Zloćudovo) je srbská futbalistka hrajúca za slovenský klub Spartak Myjava ako obrankyňa.
Klubová kariéra.
V rokoch 2015 až 2017 pôsobila v slovenskom Union Nové Zámky, s ktorým obsadila 3. miesto v 1. lige v sezóne 2015/2016. Vo februári 2017 prestúpila do Partizána Bardejov kde sa stala aj kapitánkou. S Bardejovom získala titul majsterky Slovenska (2016/2017) a dvakrát vyhrala Slovenská pohár (2016/2017, 2018/2019). V sezóne 2021/2022 pôsobila v slovinský ŽNK Pomurje. V Slovinsku hrala aj za tím Olimpija Ljubljana, s ktorým odohrala v rokoch 2022-2025 79 zápasov a dala 22 gólov. V roku 2025 prestúpila do slovenského klubu Spartak Myjava, s ktorým postúpila v sezóne 2025/2026 do 2. kola Ligy majsteriek.

</doc>
<doc id="655231" url="https://sk.wikipedia.org/wiki?curid=655231" title="Majstrovstvá sveta v ľadovom hokeji 2019 – III. divízia">
Majstrovstvá sveta v ľadovom hokeji 2019 – III. divízia

Majstrovstvá sveta v ľadovom hokeji 2019 – III. divízia boli dva hokejové turnaje štvrtej (najnižšej) kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. V III. divízii hralo 12 mužstiev vo dvoch výkonnostných skupinách. V hlavnej a aj v kvalifikačnej skupine bolo po 6 mužstiev.
III. divízia – hlavná skupina.
Turnaj hlavnej skupiny III. divízie sa hral v Sofii v Bulharsku od 22. do 28. apríla 2019.
III. divízia – kvalifikácia.
Kvalifikačný turnaj III. divízie sa hral v Abú Zabí v Spojených arabských emirátoch od 31. marca do 6. apríla 2019.

</doc>
<doc id="655232" url="https://sk.wikipedia.org/wiki?curid=655232" title="Múčnik">
Múčnik

Múčnik je jedlo z múky alebo iných múčnych výrobkov, zvyčajne pečené. Väčšinou ide o sladké pečivo, ale existujú aj múčniky slané. Radia sa sem niektoré dezerty, koláče, buchty, skrátka pečivo z múky.
Podľa serveru "Žena.cz" múčniky zahŕňajú pekárske, cukrárske a iné kuchárske výrobky, ktoré sa môžu konzumovať buď samostatne, alebo ako súčasť menu v reštaurácii či domácnosti. Môže ísť o výrobky tepelne spracované, ale aj tie vyrobené za studena, sladké aj slané, pretože kuchárska terminológia sa postupne vzďaľuje zažitému používaniu termínu múčnik len pre pečené výrobky z múky.

</doc>
<doc id="655234" url="https://sk.wikipedia.org/wiki?curid=655234" title="Ióannes Kinnamos">
Ióannes Kinnamos

Ióannes Kinnamos alebo Ján Kinnamos (* okolo 1143, Konštantínopol?po 1185) bol byzantský historik, sekretár (grammatikos) cisára Manuela I. 
Napísal dielo dnes nazývané "Epitomé", ktoré opisuje historický vývoj Byzancie v období vlády cisára Jána II. (1. kniha) a jeho syna Manuela I. (2.7. kniha). Obsahuje pomerne spoľahlivé údaje, avšak dochovaný text je zrejme len skráteným výťahom.
Život.
Správy o Kinnamovom živote pochádzajú prevažne z jeho diela. Pochádzal pravdepodobne z byzantského šľachtického rodu, ktorý pôsobil vo verejnej správe. Jeho učiteľom bol možno byzantský rétor Nikéforos Basilakes. Kinnamos bol gramatikom (sekretárom) cisára Manuela I. Komnéna (11431180). V 50. a 60. rokoch 12. storočia sprevádzal cisára počas početných vojenských výprav na Balkáne a v Malej Ázii. Nikétas Chóniates uvádza vo svojich "Chroniké diégésis", že sa Kinnamos počas vlády cisára Andronika I. (11831185) zúčastnil na teologických sporoch v Konštantínopole. Zosadený cisár Andronikos sa v Kinnamovom diele opakovane spomína, avšak bez akéhokoľvek odsúdenia, v dôsledku čoho sa usudzuje, že dielo bolo dokončené pred rokom 1185.
Dielo.
Dielo sa zachovalo v piatich známych rukopisoch: Vat. gr. 163 (13. storočie), Neap. III B 26 (16. storočie), Vat. Barber. 167, 192, 242 (všetky zo 17. storočia).
Pojednanie sa zaoberá byzantskými dejinami v období rokov 11181176, čím chronologicky nadväzuje na "Alexiádu" Anny Komnény. Skladá sa zo siedmich kníh. Dokončené bolo zrejme v roku 1180/1183. Dielo sa nezachovalo v celistvosti, je zrejme len neskorším výťahom z pôvodného diela. Zaoberá sa aj vládou Jána II., no ťažiskovým je pre Kinnama obdobie panovania Manuela I. Sám Kinnamos sa zúčastnil viacerých ťažení, takže vojenské údaje podáva z prvej ruky. Často používa aj autentické dokumenty, ku ktorým mal ako grammatikos prístup. I napriek tomu, že jeho knižným hrdinom bol cisár Manuel, zachováva značnú objektivitu. V diele využíva skvelý rétorický štýl, ktorý dokazuje jeho vzdelanie v tomto odbore.
Kinnamovo vnímanie dejín je striktne deterministické a podlieha nevyhnuteľnosti ("tyché").
Kinnamos reprezentujúci úradnícky stav v diele obhajoval vládnu moc byzantského štátu na čele s cisárom, ktorý bol vykreslený ako ideálny panovník: odvážny bojovník, hrdina, múdry štátnik, ktorý sa stará o poddaných a chráni pravoslávie. Zastával ostro negatívny postoj k „Latinom“ (západným kresťanom) a príliš pozitívny postoj nezaujímal ani voči byzantskej aristokracii, ktorá po stáročia podkopávala moc štátu. Okrem svetských (vojenských a politických) dejín sa zaoberá aj cirkevným životom v konštantínopolskom patriarcháte, predstavuje vtedajších patriarchov a synody.
Dielo bolo napísané pravdepodobne pod vplyvom Kinnamovho učiteľa, byzantského rétora Nikéfora Basilaka počas Kinnamových štúdií. Odráža fascináciu byzantskej kultúrnej elity gréckou antickou literárnou tradíciou.

</doc>
<doc id="655235" url="https://sk.wikipedia.org/wiki?curid=655235" title="Ján Kinnamos">
Ján Kinnamos



</doc>
<doc id="655236" url="https://sk.wikipedia.org/wiki?curid=655236" title="Old fashioned (pohár)">
Old fashioned (pohár)

Old fashioned (angl. "old fashioned glass", doslovne "staromódny"), rocks (angl. "rocks glass", z anglického výrazu "on the rocks" – „s kockami ľadu“) alebo lowball pohár (angl. "lowball glass") je nízky a široký sklenený stohovateľný pohár so silným dnom, do ktorého sa zvyčajne nalieva whisky s ľadom.
Tento typ pohárov sa používa hlavne na plnenie a podávanie alkoholických koktailov, vrátane rovnomenného old fashioned. Tvar pohára so širokými stenami kvôli pohodliu mletia mliaždičom pevných prísad: spočiatku v takýchto pohároch búchal ľad s whisky a po zavedení prohibície v USA sa v ňom podávali chladené alkoholické koktaily obsahujúce aromatické prvky.
Štandardný old fashioned glass obsahuje 180 až 300 ml (alebo 6 až 10 amerických uncí). Spolu so štandardom existuje aj rozmanitý pohár double old fashioned (skrátene D.O.F.), ktorý obsahuje 350 – 470 ml (alebo 12 – 16 uncí).

</doc>
<doc id="655237" url="https://sk.wikipedia.org/wiki?curid=655237" title="Old fashioned glass">
Old fashioned glass



</doc>
<doc id="655239" url="https://sk.wikipedia.org/wiki?curid=655239" title="Tekovský hrad">
Tekovský hrad



</doc>
<doc id="655240" url="https://sk.wikipedia.org/wiki?curid=655240" title="Uhrovecký hrad">
Uhrovecký hrad



</doc>
<doc id="655241" url="https://sk.wikipedia.org/wiki?curid=655241" title="Uhrovec">
Uhrovec

Uhrovec môže byť:

</doc>
<doc id="655243" url="https://sk.wikipedia.org/wiki?curid=655243" title="Ulica Jamnických">
Ulica Jamnických

Ulica Jamnických je ulica v Pezinku v historickej mestskej časti Cajla. Je pomenovaná po rodine Jamnických a je súčasťou obytnej zóny Rozálka Panská alej. Viac ako polovica ulice je tvorená dvojdomami.
Na čísle 56 žije 5. prezidentka Slovenskej republiky Zuzana Čaputová.

</doc>
<doc id="655244" url="https://sk.wikipedia.org/wiki?curid=655244" title="Gratianus (právnik)">
Gratianus (právnik)

Gratianus (iné mená: Gracián, zriedkavo aj: Franciscus Gratianus; * 11. storočie, Carraria-Ficulle?/ Chiusi† pred 1159, Bologna/do 1160/1179) bol taliansky cirkevný učenec a právnik, otec kánonického práva ako vedy a zakladateľ vedeckého systému cirkevného práva. Okolo roku 1140 publikoval dekrét (neskôr známy ako Gratianov dekrét), ktorého cieľom bolo unifikovať a harmonizovať cirkevné právo. Dekrét ihneď získal obrovský úspech a postupne nahradil všetky staršie katolícke kánonické zbierky. Z hľadiska systematizácie a exegézy cirkevného práva býva niekedy prirovnávaný k justiniánskym právnikom a kodifikátorom.
Život.
O Gratianovom živote sa veľa nevie. Narodil sa v 11. storočí v Taliansku. Podľa väčšiny názorov bol benediktínskym mníchom kamadulského Kláštora svätého Félixa v Bologni. Nové výskumy tento názor čiastočne spochybnili. Dôvodom pochybností je fakt, že mníchom nebolo dovolené študovať a praktizovať právo. Pravdepodobne v rokoch 11301140 pôsobil na Bolonskej univerzite, kde vyučoval kánonické právo. Kým v minulosti bolo kánonické právo súčasťou morálnej teológie, Gratianus ho vyučoval ako oddelenú disciplínu. Presadzoval dialektickú metódu vzdelávania. V roku 1143 možno pôsobil ako poradca pápežského sudcu. Okolo roku 1140 vydal zbierku cirkevného práva nazvanú neskôr Gratianov dekrét (aj Graciánov dekrét). Hoci bol neskôr viackrát upravovaný, tvoril dekrét následne základ kánonického práva Katolíckej cirkvi až do roku 1917 (vydanie Corpus Iuris Canonici). Vlastným prameňom práva však nebol. V dekréte použil aj vlastné komentáre ("dicta"), ktoré uplatňujú metódy ranej scholastiky. O presnom mieste a roku jeho smrti sa s istotou nič nevie. Pravdepodobne však zomrel pred rokom 1160, pretože bolonský kánonista a glosátor Rufinus sa o ňom zmieňuje slovami "ille magne memorie" (v preklade: on zbožnej pamäti). V Bazilike svätého Petronia v Bologni sa nachádza jemu dedikovaný pamätník.

</doc>
<doc id="655247" url="https://sk.wikipedia.org/wiki?curid=655247" title="Ján Zonaras">
Ján Zonaras



</doc>
<doc id="655250" url="https://sk.wikipedia.org/wiki?curid=655250" title="Mikrochimérizmus">
Mikrochimérizmus

Mikrochimérizmus je prítomnosť malých počtov buniek pôvodom z iného jednotlivca, teda bunky sú geneticky odlišné od hostiteľa. U ľudí je najbežnejší typ fetomaternálny mikrochimérizmus – bunky plodu prejdú cez placentu do tkanív matky. Fetálne bunky ostávajú a delia sa v matke aj niekoľko desaťročí.
Fetomaternálny mikrochimérizmus sa vyskytuje počas tehotenstva a krátko po pôrode u 5075% žien. Aj materské imunitné bunky môžu byť nájdené v potomkoch, hoci tento fenomén je menej častý. Mikrochimérzmus sa vyskytuje aj po krvnej transfúzii alebo po transplantáciách, u jednotlivcov, ktorí majú staršieho súrodenca, u dvojčiat, alebo po potrate.
Imunologické dôsledky.
Matkina tolerancia na antigény plodu.
Na rozhraní matkinho organizmu a plodu je veľa mechanizmov predchádzajúcich odmietnutie buniek plodu imunitným systémom matky. Aj napriek tomu dochádza u matky k zmenám v jej imunitnom systéme. Napríklad stav žien, ktoré trpia autoimunitnými chorobami (reumatoidná artritída, skleróza multiplex) sa počas tehotenstva zlepší. Tieto zmeny v odpovedi imunitného systému sa vyskytujú aj v materských zložkách špecifických pre antigény plodu.
Počas tehotenstva sa počty buniek plodu v tkanive matky zvyšujú a korelujú s rozšírením regulačných CD4+ T-lymfocytov (Treg). Nedostatočné počty Treg spôsobujú komplikácie počas tehotenstva (preeklampsia, potrat).
V myších modeloch väčšina matkiných CD8+ T-lymfocytov špecifických proti bunkám plodu podstúpi klonálnu deléciu a exprimujú nízke hladiny chemokínových receptorov a ligandov – to zabráni vstupovaniu zostávajúcich matkiných CD8+ T-lymfocytov do tkanív plodu.
Matkine CD4+ T-lymfocyty špecifické proti bunkám plodu proliferujú, a vďaka expresii transkripčného faktoru FOXP3 diferencujú na Treg. Myšie modely ukazujú, že tieto Treg lymfocyty sú potrebné pre úspešné tehotenstvo.
Tolerancia plodu na nezdedené materské antigény (NMA).
T-lymfocyty plodu sa počas tehotenstva akumulujú v maternici. Aj napriek tomu, že plod je vystavený nezdedeným materským antigénom a CD4+ T-lymfocyty plodu sú schopné proliferovať na základe prítomnosti cudzích antigénov, preferenčne diferencujú na Treg. To zabráni odpovedi plodu na materské antigény. Táto rozšírená tolerancia imunitného systému na NMA ostáva zachovaná u matky aj plodu aj po pôrode a umožňuje mikrochimérickým bunkám zotrvať v tkanivách. Aby tolerancia v potomkoch pretrvala, je potrebné prenatálne aj postnatálne vystavenie plodu matkiným bunkám.
Výhody prítomnosti mikrochimérických buniek.
Prejavy už existujúcich autoimunitných ochorení sú počas tehotenstva miernejšie, najviditeľnejšie to je v prítomnosti najvyššieho počtu mikrochimérických buniek - počas posledného trimestra. Tieto bunky môžu taktiež nahradiť poškodené materské bunky alebo obnoviť funkciu tkanív (zvierací model diabetu I. typu ukázal náhradu poškodených materských ostrovčekovitých buniek pankreatickými bunkami fetálneho pôvodu). Fetálne mikrochimérické bunky môžu diferencovať na typy buniek, ktoré infiltrujú a nahrádzajú poškodené bunky v modeli Parkinsonovej choroby alebo infarktu myokardu. Taktiež pomáhajú hojeniu rán prostredníctvom angiogenézy. Osídľovanie materských tkanív fetálnymi bunkami má vplyv na starostlivosť matky o potomkov (osídľovanie prsného tkaniva napomáha laktácii a osídlenie mozgu môže posilniť materské inštinkty).
Mikrochimérizmus a rakovina.
Tehotenstvo má pozitívny vplyv na prognózu rakoviny prsníka. Môže to byť vysvetlené tým, že fetálne bunky pretrvávajú v krvi a tkanivách matky. Aktívne migrujú z periférnej krvi do nádorového tkaniva, preferenčne do strómy nádoru, a môžu atrahovať komponenty imunitného systému.
Štúdie ukazujú spojenie medzi prítomnosťou fetálnych buniek a riziku rakoviny vaječníkov. Ženy, u ktorých bola zistená prítomnosť Y chromozómu (teda fetálnych buniek mužského pôvodu) mali znížené riziko rakoviny v porovnaní so ženami, ktoré boli testované negatívne na prítomnosť Y chromozómu.
Mikrochimérické bunky tiež hrajú rolu v rakovine pľúc, kde sa tieto bunky združujú niekoľkonásobne viac v nádorovom tkanive než v okolitom zdravom tkanive, a môžu mať regeneračný efekt.
Mikrochimérizmus a hojenie rán.
Mikrochimérické fetálne bunky tvoria kolagén I, III a TGF-β3, a boli detegované v materských jazvách po cisárskom reze. To naznačuje, že tieto bunky migrujú na miesto poškodenia na základe signálov z miesta poranenia, a pomáhajú pri hojení rany.

</doc>
<doc id="655254" url="https://sk.wikipedia.org/wiki?curid=655254" title="Deklarácia nezávislosti Štátu Izrael">
Deklarácia nezávislosti Štátu Izrael



</doc>
<doc id="655256" url="https://sk.wikipedia.org/wiki?curid=655256" title="Kašeľ">
Kašeľ

Kašeľ je fyziologický obranný mechanizmus na odstránenie hlienov a cudzieho materiálu z dýchacích ciest. Je vyvolaný podráždením receptorov, ktoré sa nachádzajú pod výstelkou (epitelom) dýchacích ciest aj v iných lokalitách. Zakašľanie začína hlbokým nádychom, pokračuje uzatvorením hlasivkovej štrbiny, nasleduje intenzívny, hlasitý výdych s náhlym otvorením hlasivkovej štrbiny. Občas zakašle aj zdravý človek, ale častý a intenzívny kašeľ je príznakom ochorenia, najčastejšie postihujúceho dýchacie cesty a pľúca.
Patofyziologický mechanizmus.
Kašeľ  je  zložitý reflexný dej, spúšťaný následkom dráždenia receptorov tusigénnych zón v sliznici dýchacích ciest od hrtana až po priedušky. Tieto receptory sú uložené pod epitelom a reagujú na mechanické, tepelné, chemické podnety a na zápalovú reakciu v okolí. Ďalšie sú v oblasti vnútorného a vonkajšieho ucha, prínosových dutinách, ale aj v pažeráku, osrdcovníku (perikarde) a pohrudnici. Podráždenie je spracované v centre pre kašeľ v predĺženej mieche, odkiaľ sú impulzy vedené blúdivým nervom, bráničnými a spinálnymi nervami do hrtana a dýchacích svalov. Po impulze dôjde k rýchlemu nadýchnutiu a niekoľkým za sebou idúcim prudkým výdychom, čo je spôsobené súčasným zmrštením expiračných svalov, svalov brušného lisu a pomocných dýchacích svalov. Kašeľ je sčasti ovplyvniteľný vôľou.
Klinické delenie, druhy kašľa.
Rozoznávajú sa dva hlavné typy kašľa – vlhký a suchý. Pri vlhkom (produktívnom) kašli dochádza k vykašliavaniu hlienu, ktorý sa v dýchacích cestách tvorí vo väčšom množstve, napríklad v dôsledku zápalu, prípadne iného obsahu v dýchacích cestách, napr. krvi alebo hnisu. Druhým typom je kašeľ suchý (neproduktívny), pri ktorom nie je pri vykašliavaný žiadny tekutý obsah z dýchacích ciest. Je spôsobený iným dráždením receptorov, napríklad v rámci alergickej reakcie, vdýchnutím dráždivých látok alebo dráždením receptorov mimo dýchacích ciest.
Z praktických dôvodov sa kašeľ delí na akútny - náhle vznikajúci kašeľ, ktorý trvá krátko a chronický, dlhšie trvajúci. Za taký sa považuje, ak trvá dlhšie ako 8 týždňov u dospelých a 4 týždne u detí.
Príčiny.
Akútny kašeľ u detí býva spôsobený najčastejšie infekciou horných a dolných dýchacích ciest. Časté sú infekcie vírusové. Niekedy je vyvolávaný zatekaním hlienov z nosohltana pri nádche. Závažným ochorením malých detí je akútny zápal hrtanu - laryngitída, tiež väčšinou vírusová. Menej časté, ale závažné príčiny sú vdýchnutie cudzieho telesa alebo dráždivých látok a priedušková astma (ako tzv. kašľový ekvivalent bronchiálnej astmy). U dospelých býva akútny kašeľ tiež príznakom opuchu pľúc pri srdcovom zlyhaní alebo výškovej chorobe, pľúcnej embólie alebo zápalu pohrudnice.
Chronický kašeľ môže byť zriedkavo aj dôsledkom vrodeného ochorenia u dieťaťa (napr. primárna ciliárna dyskinéza, cystická fibróza pľúc), vyskytuje však skôr u dospelých, veľakrát ako príznak chronickej obštrukčnej choroby pľúc, ďalej alergických ochorení, najmä prieduškovej astmy, vnútrohrudných nádorov alebo pľúcnych metastáz nádorov, bronchiektázii, systémových ochorení s postihnutím pľúc a pneumokonióz (azbestóza, silikóza), infekčných ochorení (napr. tuberkulóza, čierny kašeľ). Kašeľ môže byť aj následkom ochorení mimo dýchacích orgánov, napríklad ochorení srdca, spojených so srdcovým zlyhávaním alebo hypertenziou v pľúcnom obehu, gastroezofageálneho refluxu (prienik žalúdočného obsahu do pažeráka)  alebo je nie zriedkavým nežiadúcim účinkom liekov, najmä antihypertenzív z často využívanej skupiny ACE inhibítorov. Vyskytujú sa aj prípady neurotického - psychogénneho, úmyselného kašľa.
Diagnostika.
Diagnostickým vodítkom pre skúseného lekára sú už okolnosti, kedy kašeľ prichádza (chlad, znečistený vzduch, možná prítomnosť alergénov), jeho charakter - suchý, dráždivý, alebo s vykašliavaním, vzhľad vykašľaného obsahu - spúta, príznaky infekcie (horúčka, nádcha). Dôležité je základné vyšetrenie horných dýchacích ciest - nosohltana a posluchový nález na pľúcach (príznaky bronchitídy, príznaky cudzieho telesa v dolných dýchacích cestách). Alarmujúce sú príznaky dychovej nedostatočnosti a dusenia (zmodranie - cyanóza, vťahovanie medzirebrových priestorov pri nádychu, predĺžený výdych s pískaním). Býva dôležité zistiť, za akých okolností  záchvat kašľa vzniká - napr. chladné, znečistené, alergizujúce prostredie, stresová situácia, fyzická námaha.
V prípade, že základné vyšetrenie nepostačuje na stanovenie diagnózy, alebo vedie k podozreniu na závažné ochorenie, je nevyhnutné využiť pomocné vyšetrenia. Na poprednom mieste bývajú zobrazovacie vyšetrenia vnútrohrudných orgánov. Röntgenové vyšetrenie hrudníka často postačuje k zisteniu zápalových a zhubných ochorení, prípadne zlyhávania srdca, často je však potrebné vyšetrenie počítačovou tomografiou (CT), ktoré poskytuje oveľa viac informácii. Zvláštne postavenie získalo vyšetrenie počítačovou tomografiou s vysokým rozlíšením (HRCT - high-resolution CT), a to v diagnostike difúznych ochorení pľúc. Ďalšou skupinou vyšetrení sú funkčné vyšetrenia pľúc (napríklad spirometria). Bronchoskopické vyšetrenie umožňuje priamy pohľad na sliznicu priedušnice a priedušiek s možnosťou odberu vzoriek na histologické vyšetrenie, prípadne aj s odstránením cudzieho obsahu  Biochemické, hematologické, serologické a mikrobiologické vyšetrenia vzoriek krvi a sekrétu z dýchacích ciest majú význam v prvej línii diagnostiky infekčných chorôb, neinfekčných ochorení dýchacích orgánov, ale aj pri hľadaní príčin kašľa mimo dýchacích orgánov, za pomoci špecialistov z rôznych odborov medicíny. Odhaduje sa, že napriek rozsiahlemu vyšetrovaniu približne v jednej desatine prípadov sa príčinu kašľa nepodarí určiť.
Komplikácie.
Úporný kašeľ nie je len obťažujúci, ale môže aj spôsobiť vážne zdravotné komplikácie. Novorodenci a kojenci, ktorí nevedia hlieny vysmrkať a vypľuť, môžu mať problémy s príjmom potravy, zvracať prehltnuté hlieny a v krajnom prípade táto situácia končí závažnou dehydratáciou. U dospelých zvýšený vnútrohrudný tlak môže zhoršiť návrat krvi zo žilového systému do srdca a spôsobiť až bezvedomie (tusigénna synkopa), alebo navodiť poruchy srdcového rytmu, dokonca zlyhanie srdca u pacientov s kardiálnym ochorením. Skôr nepríjemnou komplikáciou môže byť únik moča (inkontinencia) pri záchvate kašľa, iné mechanické komplikácie sú však závažné: pneumothorax (poranenie pľúc s únikom vzduchu do hrudníka), emfyzém (rozdutie) pľúc, poranenie ciev s krvácaním, zlomeniny rebier u veľmi starých pacientov s osteoporózou.
Za epidemiologickú komplikáciu kašľa je možné označiť prenos nákazy respiračnými infekčnými ochoreniami prostredníctvom kvapôčkovej infekcie.
V prevažnej väčšine je kašeľ krátkodobý a ustane v priebehu niekoľkých dní. Pri prechodnom, miernom kašli väčšinou nie je potrebný zásah lekára. Ak kašeľ trvá dlhšie (t.j. viac ako 3 týždne), je veľmi silný, spojený s vykašliavaním krvi, sprevádzaný pocitom dusenia, bolesťami alebo príznakmi závažnej infekcie, je lekárske vyšetrenie a odborná liečba nevyhnutná.
Liečba kašľa pri infekčnom ochorení dýchacích ciest je založená na pokojovom režime a zvýšenom príjme tekutín. V každom prípade je odporúčané nefajčiť a vyhnúť sa zadymenému či ináč znečistenému prostrediu.
Optimálnym postupom je vyliečiť ochorenie, ktoré je príčinou kašľa, toto však spravidla trvá nejaký čas alebo niekedy nie je dosiahnuteľné. Preto býva potrebné podľa možnosti liečiť aj samotný kašeľ. Aj v tomto smere však bývajú možnosti obmedzené. Treba si uvedomiť, že kašeľ je mechanizmus, ktorým sa telo zbavuje škodlivín v dýchacích cestách a jeho utlmenie môže spôsobiť predĺženie a dokonca zhoršenie základného ochorenia pacienta.
Pri produktívnom kašli je účelná liečba liekmi zo skupiny mukolytík - expektorancii, čo sú lieky, ktoré skvapalňujú hlieny a uľahčujú ich vykašľanie. Hoci ide väčšinou o bezpečné lieky, dostupné aj bez lekárskeho predpisu, táto liečba môže mať aj nežiadúce dôsledky. Najmä u malých detí a starých ťažko chorých pacientov môže viesť k tvorbe veľkého množstva kvapalného sekrétu, ktorý takýto pacienti paradoxne nedokážu vykašľať.  Do tejto skupiny patria  nasledujúce lieky:
S výnimkou acetylcysteínu majú uvedené lieky aj priaznivý protizápalový účinok, ktorý týmto spôsobom znižuje intenzitu zápalovej stimulácie receptorov tusigénnych zón podobne, ako bežné protizápalové lieky zo skupiny analgetík - antipyretík (acetylsalicylová kyselina, ibuprofén) - a nakoniec aj vdychovanie suchého chladného vzduchu - „zdravého“ podľa ľudovej tradície. Čiastočne teda pôsobia aj ako lieky, tlmiace kašeľ - antitusiká.
Antitusiká - lieky tlmiace kašeľ majú miesto hlavne v liečbe dráždivého, suchého kašľa. Tlmia podnety na kašeľ, takže pri nevhodnom použití zabraňujú vykašľaniu hlienov z dýchacích ciest a môžu tak zhoršiť priebeh ochorenia. Rozdeľujú sa na kodeínové a nekodeínové, čomu zhruba zodpovedá aj delenie na centrálne a periférne pôsobiace.
Centrálne antitusiká tlmia centrum kašľa v predĺženej mieche:
Periférne antitusiká tlmia reflexné zóny v dýchacích cestách. Používa sa butamirát, čo je preparát s centrálnymi aj periférnymi účinkami a tiež s miernym bronchodilatačným účinkom, teda rozširuje priedušky. Takýto bronchodilatačný účinok využívajú aj iné lieky, napríklad sympatikomimetiká pri liečbe prieduškovej astmy, kde je kašeľ jedným z vedúcich príznakov. Butamirát je indikovaný aj pre liečbu dráždivého kašľa u detí. Je dostupný aj v kombinácii s guajfenezínom, čo je mierne expektorans a sekretomotorikum. (Ale ich kombinácia je nelogická. Butamirát tlmí podnety na kašeľ, Guajfenezín skvapaľňuje hlieny, ale keďže je znížený vykašliavací reflex, môže dôjsť k nebezpečnému nahromadeniu hlienov v DC, čo predstavuje vhodné prostredie pre rozvoj mikroorganizmov, čo môže viesť k zhoršeniu už akútneho stavu. Výnimka - začiatok ochorenia, ak je prítomný prevažne suchý kašeľ s občasným vykašliavaním)
Napriek ich popularite, mnoho klinických štúdii nepreukázalo klinický efekt antitusík u detí.
V lekárňach je v súčasnosti dostupných tiež mnoho preparátov s kombináciou mukolytických, sekretomotorických a antitusických účinkov, mnohé s prídavkom liečiv rastlinného pôvodu.

</doc>
<doc id="655261" url="https://sk.wikipedia.org/wiki?curid=655261" title="Kids Pick the President">
Kids Pick the President

Kids Pick the President je séria špeciálnych predvolebných programov vyrobených sieťou Nickelodeon TV network založená na simulovaných voľbách detí na výber prezidenta USA. Od roku 1988 výsledok tohto programu presne predpovedal víťaza každých volieb s výnimkami iba v rokoch 2004 a 2016. Program pomáha odhadnúť, ako by sa mohla politika vyvíjať, keď určitá skupina detí nadobudne volebné právo.
História.
Program sa začal vysielať v roku 1988 ako súčasť každoročného spravodajstva "„Kids Vote“", ktorý zábavným spôsobom zapájal deti do politického procesu.
V roku 1992 voľby sponzorovala obchodná sieť Target Corporation prostredníctvom reklám v novinách. Deti mohli hlasovať osobne v obchodoch Target, kde boli vytvorené volebné miestnosti.
Vo voľbách v roku 1996 prostredníctvom televízneho hlasovania si deti vybrali za prezidenta Billa Clintona pred Bobom Dolom a Rossom Perotom.
V prieskume v roku 2000 sa zúčastnilo 400 000 ľudí prostredníctvom telefónneho čísla 800. Obaja kandidáti, Al Gore a George W. Bush, sa zúčastnili kampaní v štúdiách Nickelodeonu.
Nickelodeon v roku 2004 propagoval túto udalosť intersticiálnymi vstupmi v rámci svojho pravidelného programu, online aktivitami, predstavoval ju v detskom časopise "Nickelodeon Magazine" a aj prostredníctvom knihy. Obaja kandidáti, John Kerry a George W. Bush, odmietli možnosť vystúpiť v televízii. Uviedli, že boli príliš zaneprázdnení. Výsledok detských volieb oznámila Linda Ellerbeeová v programe "U-Pick Live". John Kerry dostal 57% hlasov a prezident George W. Bush 43%. To bolo prvé hlasovanie, ktorého výsledky boli v rozpore s výsledkami všeobecných volieb.
V roku 2008 sa v prieskume zúčastnilo 2,2 milióna detí. Obaja hlavní kandidáti natočili televízne reklamy na propagáciu tohoto podujatia. Účastníci mohli hlasovať bez hlasovacieho lístka alebo overenia na nezávislej webovej stránke Nickelodeonu, kde boli uvedené postoje kandidátov k jednotlivým otázkam. Barack Obama získal 51% (1 167 087 hlasov) a John McCain získal 49% (1 129 945 hlasov). Výsledky zverejnila opäť Linda Ellerbeeová v roku 2008 v priamom prenose.
V roku 2012 detské voľby vyhral Barack Obama so 65% nad republikánskym vyzývateľom Mittom Romneyom. Romney sa odmietol zúčastniť spoločnej televíznej debaty. Obama pozval voličov na osobné stretnutie v Bielom dome, kde odpovedal na ich otázky.
Linda Ellerbeeová, ktorá bola hosťom "Nick News", považovala Romneyho rozhodnutie nezúčastniť sa ako príklad jeho nedostatočného „rešpektu“ k mladým ľuďom. Obamova kampaň tiež reagovala vyhlásením, že žiaci „požadujú podrobnosti“ a chcú odpovede na otázky, prečo Romney chce zvýšiť počet žiakov v triede, obmedziť počet učiteľov, zvýšiť dane na ich rodiny a znížiť financovanie seriálu s ich obľúbenou postavou Big Bird zo seriálu "Sesame Street".
V roku 2016 účastníci prieskumu verejnej mienky Nickelodeonu vyberali z 3 kandidátov – republikán Donald Trump, demokratka Hillary Clintonová a libertarián Gary Johnson. Nickelodeon poskytol informácie iba o kandidátoch za demokratov a republikánov. Boli to prvé voľby po odchode Lindy Ellerbeeovej do dôchodku, a to sa odrazilo na menšom pokrytí tejto udalosti v programe Nickelodeonu. V krátkom programe oznámili výsledky detských volieb. Hillary Clintonová zvíťazila s 53%, Donald Trump získal 36%, kým Gary Johnson získal iba 11%. Bolo to druhýkrát, keď sa výsledky hlasovania detí nezhodovali s výsledkami všeobecných volieb.
V roku 2020 sa uskutočnil prieskum Nickelodeonu medzi prezidentom Donaldom Trumpom a jeho demokratickým vyzývateľom Joeom Bidenom. Výsledky hlasovania boli vyhlásené 27.októbra 2020 počas hodinového špeciálu Nick News s názvom "Nick News: Kids Pick the President", ktorého hostiteľkou bola Keke Palmer, a vysielané zároveň na Nickelodeon, Nicktoons a TeenNick . Libertariánska kandidátka Jo Jorgensen vyjadrila svoj nesúhlas s formou daného postupu, pretože  ju vynechali z volebného prieskumu, a uviedla, že "„organizátori sú spoluvinníkmi pre indoktrináciu našich detí, že existujú iba 2 strany“". 21. októbra sieť zistila podvádzanie, keď na online fórach sa začalo diskutovať o znižovanie hodnovernosti stránky Kids Pick the President podvodnými hlasmi. Nakoniec bolo zistených viac ako 130 000 hlasov generovaných robotmi. Spoločnosť Nickelodeon použila systém na certifikáciu voličov, ktorý identifikoval falošné hlasy a následne ich odstraňoval, čím sa zabezpečilo, že do celkového počtu sa započítali iba hlasy certifikovaných voličov. V ankete zvíťazil Joe Biden s 53% hlasov, za ním nasledoval Donald Trump so 47% hlasov.
Iné detské voľby.
„Žiacke voľby“ (The Scholastic Election) uskutočňovala Scholastic Corporation Scholastic News každý volebný rok od roku 1940. Tvrdí, že predpovedala správne konečné výsledky volieb s 3 výnimkami: Harry S. Truman vyhral nad Thomasom Deweyom v prezidentských voľbách 1948, John F. Kennedy vyhral nad Richardom Nixonom v prezidentských voľbách 1960 a Donald Trump vyhral nad Hillary Clintonovou v prezidentských voľbách 2016.
„Deti hlasujú“ ("Kids Voting") sa konajú v školských triedach ako súčasť učebných osnov v americkom demokratickom procese s rôznymi programami určenými pre materské školy za pomoci študentov stredných škôl. Je to celonárodná organizácia, ktorá sa skladá z lokálnych pobočiek. Na rozdiel od iných podobných programov, ktoré vytvárajú kampaň oznámením svojich výsledkov krátko pred všeobecnými voľbami, voľby „Deti hlasujú“ sa konajú v deň všeobecných volieb.

</doc>
<doc id="655262" url="https://sk.wikipedia.org/wiki?curid=655262" title="Trolza-6206.0x">
Trolza-6206.0x

Trolza-6206.0x (obchodný názov: "Megapolis") je séria ruských mestských trolejbusov, vyrábaných v rokoch 20072010 v závode Trolza. Predchodcom série bol trolejbus Trolza-5265.0x, vyrábaný v rokoch 20072019.
Konštrukcia.
Trolza-6206 je nízkopodlažný trojnápravový trolejbus, ktorý sa skladá z dvoch častí. Tie sú spojené kĺbom v podvozkovej časti a krycím mechom. Karoséria je oceľová, na čelách vozu s plastovými škrupinami. V pravej bočnici sa nachádzajú štvoro dvojkrídlové skladacie dvere. Všetky dvere sú ovládané elektropneumaticky, cestujúci si ich otvárajú individuálne (dopytové otváranie dverí).

</doc>
<doc id="655264" url="https://sk.wikipedia.org/wiki?curid=655264" title="Mary Steenburgenová">
Mary Steenburgenová

Mary Steenburgenová (* 8. február 1953, Newport, Arkansas, USA) je americká herečka a držiteľka Academy Awards za film "Melvin a Howard", z roku 1980. V roku 2009 získala svoju hviezdu na Hollywoodskom chodníku slávy.
Detstvo a mladosť.
Steenburgenová sa narodila v meste Newport, v štáte Arkansas. Jej matka pracovala ako tajomníčka školskej rady a otec pracoval na železničiach. Má staršiu sestru. Jej predkovia pochádzajú z Holandska.
V roku 1971 sa prihlásila na Hendrix College, na štúdium drámy. Následne odcestovala do Dallasu na návrh svojho učiteľa drámy, kde úspešne absolvovala konkurz na newyorské divadlo Neighborhood Playhouse.
Kariéra.
Steenburgenovú objavil herec Jack Nicholson a následne bola obsadená do hlavnej úlohy vo filme "Goin' South" z roku 1978, kde si zahrala po boku Nicholsona.
Steenburgenová hrala v roku 1979 hlavnú rolu vo filme "Time After Time" za ktorú získala cenu Saturn Award. Jej tretí film, na ktorom pracovala bol "Melvin a Howard", z roku 1980. Za svoj herecký výkon získala niekoľko ocenení, napríklad Academy Awards, pre najlepšiu herečku vo vedľajšej úlohe.
Ďalším pozoruhodným filmom v jej filmografii, bol film "Cross Creek" z roku 1983. V roku 1990 hrala vo filme "Back to the Future Part III".
V roku 1993 hrala vo filme s Tomom Hankson, "Philadelphia".
V rokoch 2003 až 2005 hrala v televíznom seriály "Joan of Arcadia", kde stvárnila matku hlavnej postavy, ktorú stvárnila herečka Amber Tamblyn. V roku 2011 sa pripojila k hereckému obsadeniu natáčania seriálu "Wilfred".
Súkromný život.
V roku 1978 Steenburgenová začala chodiť hercom Malcolmom McDowellom. Neskôr sa zosobášili a mali spolu dve deti. Manželstvo sa však skončilo rozvodom. 7. októbra 1995 sa Steenburgenová vydala za herca Teda Dansona, ktorého stretla na natáčaní filmu "Pontiac Moon" a stala sa tak nevlastnou matkou dvoch Dansonových dcér z predchádzajúceho manželstva.
Steenburgenová žije so svojou rodinou v oblasti Los Angeles. Ako absolventka Hendrix College získala v roku 1989 čestný doktorát a v roku 2006 získala tiež čestný doktorát na Lyon College v Batesville v Arkansase.
Steenburgenová je blízkou priateľkou bývalej senátorky a ministerky zahraničných vecí Hillary Clintonovej a podporovala jej prezidentskú kampaň v roku 2008 spolu s jej manželom. Vystúpila aj na Demokratickom národnom zhromaždení v roku 2016. Je tiež aktívnym humanitárnym pracovníkom, ktorý je zapojený do rôznych skupín od ľudských práv až po znečisťovanie životného prostredia.

</doc>
<doc id="655265" url="https://sk.wikipedia.org/wiki?curid=655265" title="Mary Steenburgen">
Mary Steenburgen



</doc>
<doc id="655270" url="https://sk.wikipedia.org/wiki?curid=655270" title="Vršatecký hrad">
Vršatecký hrad



</doc>
<doc id="655271" url="https://sk.wikipedia.org/wiki?curid=655271" title="Zborovský hrad">
Zborovský hrad



</doc>
<doc id="655273" url="https://sk.wikipedia.org/wiki?curid=655273" title="Znievsky hrad">
Znievsky hrad



</doc>
<doc id="655275" url="https://sk.wikipedia.org/wiki?curid=655275" title="Devínsky hrad">
Devínsky hrad



</doc>
<doc id="655277" url="https://sk.wikipedia.org/wiki?curid=655277" title="Halič (zámok)">
Halič (zámok)



</doc>
<doc id="655309" url="https://sk.wikipedia.org/wiki?curid=655309" title="Vígľaš (rozlišovacia stránka)">
Vígľaš (rozlišovacia stránka)

Vígľaš môže byť:

</doc>
<doc id="655310" url="https://sk.wikipedia.org/wiki?curid=655310" title="Zámok Halič">
Zámok Halič



</doc>
<doc id="655311" url="https://sk.wikipedia.org/wiki?curid=655311" title="Haličský kaštieľ">
Haličský kaštieľ



</doc>
<doc id="655312" url="https://sk.wikipedia.org/wiki?curid=655312" title="Ružová záhrada">
Ružová záhrada



</doc>
<doc id="655313" url="https://sk.wikipedia.org/wiki?curid=655313" title="Ružový sad">
Ružový sad

Ružový sad môže byť:

</doc>
<doc id="655318" url="https://sk.wikipedia.org/wiki?curid=655318" title="Vršatec (rozlišovacia stránka)">
Vršatec (rozlišovacia stránka)

Vršatec môže byť:

</doc>
<doc id="655319" url="https://sk.wikipedia.org/wiki?curid=655319" title="Vinná">
Vinná



</doc>
<doc id="655320" url="https://sk.wikipedia.org/wiki?curid=655320" title="Topoľčany (rozlišovacia stránka)">
Topoľčany (rozlišovacia stránka)

Topoľčany môže byť:

</doc>
<doc id="655321" url="https://sk.wikipedia.org/wiki?curid=655321" title="Holíčsky kaštieľ">
Holíčsky kaštieľ



</doc>
<doc id="655322" url="https://sk.wikipedia.org/wiki?curid=655322" title="Holíčsky zámok">
Holíčsky zámok



</doc>
<doc id="655324" url="https://sk.wikipedia.org/wiki?curid=655324" title="Holíč (rozlišovacia stránka)">
Holíč (rozlišovacia stránka)

Holíč môže byť:

</doc>
<doc id="655326" url="https://sk.wikipedia.org/wiki?curid=655326" title="Holíčsky rondel">
Holíčsky rondel



</doc>
<doc id="655327" url="https://sk.wikipedia.org/wiki?curid=655327" title="Holíčske megality">
Holíčske megality



</doc>
<doc id="655328" url="https://sk.wikipedia.org/wiki?curid=655328" title="Holíč (praveký kultový objekt)">
Holíč (praveký kultový objekt)



</doc>
<doc id="655329" url="https://sk.wikipedia.org/wiki?curid=655329" title="Kaštieľ v Holíči">
Kaštieľ v Holíči



</doc>
<doc id="655331" url="https://sk.wikipedia.org/wiki?curid=655331" title="Tibavský hrad (Podhoroď)">
Tibavský hrad (Podhoroď)



</doc>
<doc id="655332" url="https://sk.wikipedia.org/wiki?curid=655332" title="Lapidárium v Holíči">
Lapidárium v Holíči



</doc>
<doc id="655333" url="https://sk.wikipedia.org/wiki?curid=655333" title="Megality">
Megality



</doc>
<doc id="655334" url="https://sk.wikipedia.org/wiki?curid=655334" title="Holíčsky Stonehenge">
Holíčsky Stonehenge



</doc>
<doc id="655335" url="https://sk.wikipedia.org/wiki?curid=655335" title="Šebešský hrad">
Šebešský hrad



</doc>
<doc id="655336" url="https://sk.wikipedia.org/wiki?curid=655336" title="Dvina">
Dvina

Dvina môže byť:

</doc>
<doc id="655341" url="https://sk.wikipedia.org/wiki?curid=655341" title="Trebišov (rozlišovacia stránka)">
Trebišov (rozlišovacia stránka)

Trebišov môže byť:

</doc>
<doc id="655342" url="https://sk.wikipedia.org/wiki?curid=655342" title="Paričov">
Paričov

Paričov môže byť:

</doc>
<doc id="655343" url="https://sk.wikipedia.org/wiki?curid=655343" title="Pajštúnsky hrad">
Pajštúnsky hrad



</doc>
<doc id="655344" url="https://sk.wikipedia.org/wiki?curid=655344" title="Stupavský kameň">
Stupavský kameň



</doc>
<doc id="655345" url="https://sk.wikipedia.org/wiki?curid=655345" title="Kvetov">
Kvetov



</doc>
<doc id="655346" url="https://sk.wikipedia.org/wiki?curid=655346" title="Michalovce (rozlišovacia stránka)">
Michalovce (rozlišovacia stránka)

Michalovce môže byť:

</doc>
<doc id="655347" url="https://sk.wikipedia.org/wiki?curid=655347" title="Hlohovec (rozlišovacia stránka)">
Hlohovec (rozlišovacia stránka)

Hlohovec môže byť:

</doc>
<doc id="655348" url="https://sk.wikipedia.org/wiki?curid=655348" title="Hlohovský kaštieľ">
Hlohovský kaštieľ



</doc>
<doc id="655349" url="https://sk.wikipedia.org/wiki?curid=655349" title="Hajnácky hrad">
Hajnácky hrad



</doc>
<doc id="655350" url="https://sk.wikipedia.org/wiki?curid=655350" title="Gratianov dekrét">
Gratianov dekrét

Gratianov dekrét alebo Graciánov dekrét je súkromná zbierka takmer 3 800 textov, ktoré sa dotýkajú všetkých oblastí cirkevnej disciplíny a práva. Jeho autorom bol taliansky cirkevný kánonista Gratianus (Gracián). Dekrét bol základnou a najvýznamnejšou zbierkou katolíckeho cirkevného práva do roku 1917 (vydanie CIC). Aj jeho podobu však výrazne ovplyvnil.
Dekrét sa skladá z kapitol a skôr než o zbierku práva ide o učený traktát. Okrem zozbieraného práva obsahuje aj predpisy svetského práva, morálne a dogmatické predpisy, ako aj citáty z prác cirkevných otcov. Bol aj literárnym dielom. Z hľadiska vedy sú významné Gratianove logické argumenty a teoretické výroky ("dicta") používajúce metódy scholastiky.
K vlastným prameňom práva v ňom patrili iba výsledky predchádzajúcej činnosti kompetentných cirkevných zákonodarcov. Významné však boli aj nenormatívne časti, dodatky a logický kontext či systematizácia v ktorej boli zoskupené. Bežne bol v právnej praxi používaný a bol vnímaný ako jediná právna zbierka ("collectio unica").
Neskôr bol sčasti použitý ako prvá časť Korpusu kánonického práva. Patril tiež k základným textom používaným na univerzitách a vzniklo množstvo glosátorských prác k nemu. Nevýhodami Dekrétu bolo, že obsahoval aj zbierky neskôr označené za falzifikáty (napr. Pseudo-izodoriánske dekretálie) a viacero nepresností. Z najstarších období sa zachovali dve varianty Dekrétu. Starší a kratší obsahujúci "dicty" a 1860 kapitol a o pár rokov mladšia, viac právnická verzia s 3945 kapitolami.
Význam nadobudol Dekrét už krátko po vydaní okolo roku 1140. Už v roku 1159 si exemplár zaobstaral napríklad pražský biskup Daniel I. Rukopis Dekrétu z konca 12. storočia si zaobstarala aj prepoštská knižnica kapituly pri Dóme svätého Martina v Bratislave. Dnes (2017) ide o najstarší dokument uskladnený v archívoch Slovenského národného archívu. Prvé tlačené vydanie Dekrétu s datovaním pochádza z roku 1471, vydané bolo v Štrasburgu. Na Slovensku sa nachádza 16 prvotlačí.
Názvy.
Nie je úplne zrejmé, ako dielo pomenoval jeho autor Gratianus, cirkevní právnici sa však spravidla prikláňajú k titulu Concordia discordantium canonum (v preklade Uzmierenie rozporných kánonov). Už v 12. storočí sa zároveň ustálil názov Decretum Gratiani (t. j. Graciánov dekrét alebo Gratianov dekrét) alebo skrátený názov Decretum. Okrem toho medzi najstaršie latinské názvy patria mená ako: Decreta, Corpus, Canones, Capitula, Codex canonum, Codex decretorum, Corpus decretorum, Liber decretorum, Volumen decretorum, Liber cannonum, Concordantia discordantium canonum, Concordia discordantium canonum, Decretum magistri Gratiani a iné. Pre jeho vysokú cenu bolo dielo niekedy učencami označované aj ako opus aureum (v preklade "zlaté dielo") alebo ako divinum Decretorum opus (v preklade "božské dekrétorské dielo").
Historický kontext a vznik.
Vytvorením Dekrétu Gratianus nadviazal na dlhodobé snahy pápežov posilniť postavenie cirkvi voči svetským panovníkom. V 10. storočí nový model hierarchického usporiadania cirkvi vytvorila gregoriánska reforma, ktorá výrazne posilnila postavenie pápeža voči miestnym biskupom. V 11. storočí zase prepukol spor o investitúru, ktorý sa v roku 1122 snažil vyriešiť Wormský konkordát. Ani ten však vzťahy medzi svetskou mocou a cirkevnou mocou neriešil. Obe strany svoje názory a požiadavky formulovali prostredníctvom práva. Cirkevní právnici (papalisti) mali ale v tomto období voči svetským legistom značnú nevýhodu. Cirkevné právo bolo rozdrobené a jednotlivé partikulárne práva často nejednotné či dokonca protichodné. Mnohé cirkevné zbierky boli zastarané a existovalo aj veľké množstvo používaných podvrhov. Gratianus sa preto právo snažil harmonizovať a posilniť ním postavenie pápeža a cirkvi. To sa prejavilo napríklad aj v tom, že pápežské dekretálie nazval kánonmi ("canones"), čo bol zaužívaný názov pre rozhodnutia koncilov. Pápežské zákonodarstvo tak i vďaka nemu začalo postupne v katolíckom svete dominovať. Dekrét patril k posledným no najdôležitejším výsledkom gregoriánskej reformy 10.11. storočia a vyvrcholil prvé obdobie dejín cirkevného práva.
Presný dátum vzniku Dekrétu nie je známy, pravdepodobne sa tak však udialo niekedy okolo roku 1140 v Bologni. Dekrét totižto obsahuje aj kánony Druhého lateránskeho koncilu z roku 1139.
Opis.
Dekrét možno označiť za učený traktát. Nie je iba zbierkou dovtedy prijatého cirkevného práva, ale autor v ňom používa aj reflexie a právnické tvrdenia podložené scholastickou historicko-kritickou metódou. Tvrdenia sa snaží dokázať argumentmi a rozpory odstrániť dialektickou argumentáciou. Okrem argumentov prijatých z predchádzajúcich zbierok použil Gratianus aj zhrnutia ("summaria") v ktorých popisoval, ako jednotlivé ustanovenia vykladá. Šlo o krátke teoretické výroky, sylogické úvahy, v ktorých bola vyjadrená právna zásada alebo interpretácia normy. Nazývané sú aj "paragraphi" alebo častejšie "dicta (Gratiani)". Ďalšími dodatkami v diele sú rubriky (nadpisy kánonov a ich obsah) a inskripcie (nadpisy s prameňmi). Vďaka nim možno normy zaradiť podľa pôvodu a času, významu a teritoriálnej pôsobnosti, ako i podľa možnosti udelenia dišpenzu. Zároveň je vďaka tomu možné ľahko použiť metódy a princípy právneho výkladu. Dielo bolo obľúbené pre jeho dôslednosť a systematiku v používaní dialektickej argumentácie. Na právne problémy nenazeral prísne formalisticky, ale prakticky využívajúc právne princípy ako napr. princíp kánonickej miernosti.
Dekrét ako prameň cirkevného práva.
Názory na postavenie Dekrétu v rámci právneho poriadku Katolíckej cirkvi sa líšia. Keďže Gratianus nedisponoval zákonodarnou mocou Katolíckej cirkvi, dekrét sám o sebe nie je vlastným formálnym prameňom práva a ide len o súkromné akademické dielo. V ňom zoskupené právne normy prijaté kompetentnými zákonodarnými autoritami (koncily, snemy, pápež) však prameňmi práva sú. I napriek tomu, že Dekrét nemal povahu oficiálneho prameňa práva, bol všeobecne akceptovaný a používaný. Podľa niektorých názorov minimálne niektoré jeho časti sa právom Katolíckej cirkvi stali vďaka tomu, že boli prijaté a uznávané ako právna obyčaj. Niektorí kánonisti zároveň Dekrétu priznávajú aj status všeobecného cirkevného zákonníka. Tieto teórie, respektíve ich argumenty však majú niekoľko nedostatkov. Podľa jedného argumentu Dekrét ako zákonník schválil v už 12. storočí pápež Eugen III. Listina, ktorá to však dokazuje je falzifikát. Ďalším argumentom je, že pápeži 16. storočia, ktorí Dekrét nechali korigovať ho minimálne mlčky uznali. Gregor XIII. ho dokonca uznal ako "oficiálny" pre používanie úradmi i na školách. Ani tento fakt však neznamenal jeho formálne schválenie a promulgáciu. Nakoniec v 18. storočí pápež Benedikt XIV. jasne vyjadril, že Dekrét samotný formálnym prameňom práva nie je.
Pramene použité v Dekréte.
V diele bolo použité rozsiahle množstvo prameňov. Okrem pôvodných prameňov cirkevnej normotvorby čerpal aj zo starších cirkevných zbierok ako napr. "Dionýziana", "Pseudo-izodoriánske dekretálie", "Buchardov dekrét", "Zbierky Iva z Chartes", či zo "Zbierky venovanej Anselmovi". Formálnou predlohou mu bolo "Pojednanie o milosti a spravodlivosti" od Algera z Lutychu. Niektoré časti v Dekréte vychádzajú aj z rímskeho práva (asi 200 úryvkov) a z germánskeho práva. Hoci bol Gratianus znalý rímskeho práva, podľa vedeckých štúdií tieto časti často pochádzajú až z pera jeho komentátorov. Okrem toho sa v Dekréte nachádzajú citácie zo Svätého Písma a z prác cirkevných otcov (napr. "Etymológie" Izidora zo Sevily, citáty z Augustína Aurelia či Cypriána a iných).
Štruktúra.
Názory na delenie Dekrétu sa rôznia. Podľa väčšiny bádateľov sa Dekrét delí na tri časti, no existujú aj iné názory (dve či štyri..). Delenie diela na tri časti je niekedy pripisované aj samotnému Gratianovi, no ten ho nikde vyslovene nespomína. Potvrdzujú ho však už mnohí kánonisti pôsobiaci v 12. storočí a záver, že Gratianus sa zrejme inšpiroval rozdelením justiniánskych Inštitúcií. Zachované dielo dnes však nepredstavuje pôvodný Gratianov text, ale upravené dielo jeho žiakov.
Časť celkovo obsahuje 973 kánonov. Skladá sa zo 101 dištinkcií, ktoré sú ďalej rozdelené na kánony. Počiatočných 20 dištinkcií je úvodom do diela a sú označené ako "principium" resp. "initium". Je v nich popísaný charakter prameňov práva a ich rozdelenie. Nejde pri tom len o právo čisto cirkevné, ale aj o svetské (spolu jedna skupina ako mravy) a právo prirodzené ("ius naturale", im nadradené). Niekedy sa preto táto časť označuje aj ako Traktát o zákonoch ("Tractatus de legibus"). V ďalších dištinkciách sa venuje cirkevným úradom a klerikom. Časť nie je príliš systematická.
Ide o najrozsiahlejšiu časť. Celkovo sa delí na 36 káuz, ktoré sa ďalej delia na otázky a kánony (celkovo 2 576 kapitol). Kauzy sú krátke ustanovenia hypotetických prípadov, ku ktorým a viažu možné otázky. Obsahovo spracúvajú rozličné témy od procesného práva, po trestné, manželské, rehoľné a majetkové právo, ako i informácie o a pokání ("Tractatus de poenitentia", po slovensky "Traktát o pokání"). Traktát má samostatné členenie na dištinkcie a kánony. Celkovo sa druhý časť spravidla zaoberá spornými otázkami, ktoré rieši dialektickou argumentáciou. Práve tu sa najviac prejavuje Gratianova exegéza a systematizácia.
Člení sa na 5 dištinkcií a ďalej na 396 kapitol. Niektorí bádatelia vyslovujú hypotézu, že časť vznikla vyčlenením 37 kauzy druhej časti. Obsahuje predpisy o liturgii, sviatostiach a sväteninách.
Glosátori a korektori.
Už krátko po vydaní bol Dekrét používaný ako učebná pomôcka na univerzite v Bologni a neskôr aj v ďalších európskych univerzitách ako Paríž či Padova. Učenci zvaní dekrétisti dielo komentovali a ďalej vysvetľovali, čo robili buď priamo do Dekrétu (glosy) alebo do osobitných traktátov. V prípade, že boli poznámky zapísané priamo do manuskriptu boli často opisované spolu s Dekrétom a stali sa jeho trvalou súčasťou. Glosátori zároveň opravili (no i vytvorili) niektoré chyby v Dekréte. Medzi najvýznamnejších glosátorov Dekrétu patrili Hugo z Pisy, Rufinus, Bazianus či Johannes Faventinus z Faenzy. V 13. storočí glosy v diele "Glossa ordinaria" usporiadal Johannes Teutonicus. Jeho "Glossa" sa stala trvalou súčasťou vydaní Dekrétu a niektoré jej časti sa dokonca stali súčasťou cirkevnej právnej obyčaje.
V neskoršom období na činnosť glosátorov nadviazali pápeži, ktorí v 16. storočí menovali viacerých tzv. rímskych korektorov. Korektori mali opraviť ako chyby v Dekréte, tak i chyby v glosách a vytvoriť vyhovujúci nástroj pre štúdium i prax. Na mnohé miesta Dekrétu dosadili autentické texty z ktorých Gratianus čerpal, no ktoré používal len spamäti. Ani korektorom sa však nepodarilo odstrániť všetky chyby. Hodnota ich práce je navyše len náuková, pretože ich úpravy nemajú hodnotu prameňa práva.

</doc>
<doc id="655351" url="https://sk.wikipedia.org/wiki?curid=655351" title="Volumen decretorum">
Volumen decretorum



</doc>
<doc id="655352" url="https://sk.wikipedia.org/wiki?curid=655352" title="Concordia discordantium canonum">
Concordia discordantium canonum



</doc>
<doc id="655353" url="https://sk.wikipedia.org/wiki?curid=655353" title="Decretum Gratiani">
Decretum Gratiani



</doc>
<doc id="655354" url="https://sk.wikipedia.org/wiki?curid=655354" title="Uzmierenie rozporných kánonov">
Uzmierenie rozporných kánonov



</doc>
<doc id="655355" url="https://sk.wikipedia.org/wiki?curid=655355" title="Codex canonum">
Codex canonum



</doc>
<doc id="655356" url="https://sk.wikipedia.org/wiki?curid=655356" title="Codex decretorum">
Codex decretorum



</doc>
<doc id="655357" url="https://sk.wikipedia.org/wiki?curid=655357" title="Corpus decretorum">
Corpus decretorum



</doc>
<doc id="655358" url="https://sk.wikipedia.org/wiki?curid=655358" title="Liber decretorum">
Liber decretorum



</doc>
<doc id="655359" url="https://sk.wikipedia.org/wiki?curid=655359" title="Liber cannonum">
Liber cannonum



</doc>
<doc id="655360" url="https://sk.wikipedia.org/wiki?curid=655360" title="Concordantia discordantium canonum">
Concordantia discordantium canonum



</doc>
<doc id="655361" url="https://sk.wikipedia.org/wiki?curid=655361" title="Decretum magistri Gratiani">
Decretum magistri Gratiani



</doc>
<doc id="655362" url="https://sk.wikipedia.org/wiki?curid=655362" title="Opus aureum">
Opus aureum



</doc>
<doc id="655363" url="https://sk.wikipedia.org/wiki?curid=655363" title="Divinum Decretorum opus">
Divinum Decretorum opus



</doc>
<doc id="655367" url="https://sk.wikipedia.org/wiki?curid=655367" title="Trolejbusová doprava v Kábule">
Trolejbusová doprava v Kábule

Hlavné mesto Afganistanu, Kábul, malo v 70. a 80. rokoch 20. storočia vlastný systém trolejbusovej dopravy. Išlo o jednu trať dĺžky 12,5 km.
Historický vývoj.
V roku 1976 sa začala stavba trolejbusového systému. Vtedy bol Kábul zhruba tristotisícovou metropolou a v krajine vládli lepšie časy. Do roku 1979 spoločnosť Elektrizace železnic Praha vybudovala trať o celkovej dĺžke zhruba okolo šesť kilometrov. Slávnostné otvorenie úseku Kino Pamir - Silo (vrátane vozovne) sa uskutočnilo 9. februára 1979, na linku bolo nasadených 25 česko-slovenských trolejbusov typu Škoda 9Tr. To však bola len prvá etapa celej stavby. Druhú polovicu celého systému museli už Afganci dobudovať bez cudzej pomoci. Systém fungoval relatívne spoľahlivo; existovali celkom tri linky, medzi ktorými bolo nutné prestupovať. Trolejbusový systém bol veľmi vyťažený, cestovné nízke. Situácia sa však zhoršila kvôli vojne a rozvratu krajiny. Okolo roku 1988 bolo v prevádzke ešte 80 vozidiel z celkom dodaných 86. V roku 1993 však bola prevádzka ukončená; trolejbusy začali hrdzavieť priamo v areáli vozovne. Po ukončení vojny na začiatku 21. storočia sa aspoň výhľadovo počíta s obnovou celej prevádzky; na tej sa má opäť podieľať česká Škoda Plzeň.

</doc>
<doc id="655370" url="https://sk.wikipedia.org/wiki?curid=655370" title="Germanós Konštantínopolský">
Germanós Konštantínopolský



</doc>
<doc id="655373" url="https://sk.wikipedia.org/wiki?curid=655373" title="Soľný hrad">
Soľný hrad



</doc>
<doc id="655375" url="https://sk.wikipedia.org/wiki?curid=655375" title="Nový Soľnohrad">
Nový Soľnohrad



</doc>
<doc id="655376" url="https://sk.wikipedia.org/wiki?curid=655376" title="Pamätník Sovietskej armády (Plovdiv)">
Pamätník Sovietskej armády (Plovdiv)

Pamätník Sovietskej armády (), známy aj ako Pamätník neznámeho sovietskeho vojaka (), najznámejší však po neoficiálnym názvom Pamätník „Aľoša“ (), alebo len () je stavba pamätníku venovaného pamiatke Červenej armády nachádzajúca sa v centrálnej časti mesta Plovdiv v južnom Bulharsku.
Poloha.
Pamätník sa nachádza v centrálnej časti mesta Plovdiv vo výške na najvyššom mieste pahorku Bunardžik, ktorý je druhým najvyšším z plovdivských pahorkov. Nachádza sa v blízkostí pamätníku ruských osloboditeľov.
Dejiny a súčasnosť.
Návrh na výstavbu pamätníku venovanému Červenej armáde v Plovdive padol v roku 1948 a v tom istom roku bol aj vybraný sochár Vasil Radoslavov, aby ídeu uskutočnil. K realizácii však nakoniec došlo až o šesť rokov neskôr a výstavba pamätníku sa začala v roku 1954. Trvala tri roky a pamätník tak bol dokončený v priebehu roku 1957 a oficiálne odhalený 5. novembra toho istého roku. V roku 1962 navštívil Plovdiv a samotný pamätník sovietsky hudobný skladateľ Eduard Kolmanovski, pričom sa zoznámil aj s históriou pamätníka, ktorá ho uchvátila. Po svojom návrate do Sovietskeho zväzu navštívil svojho priateľa, básnika Konstantina Vanšenkina a spoločne (K. Vanšenkin vytvoril text a E. Kolmanovski skomponoval skladbu) vytvorili pieseň, ktorá bola dedikovaná priamo pamätníku. Pieseň sa stala veľmi populárnou ako v socialistickom Bulharsku, tak aj v Sovietskom zväze. V Bulharsku sa stala dokonca hymnou Plovdivu (do roku 1989) a v Sovietskom zväze zapríčinila, že obyvatelia Murmansku pokrstili tamojší pamätník venovaný sovietskej armáde taktiež menom Aľoša.
Po roku 1989 sa začali ozývať hlasy, ktoré volali po odstránení, alebo prerobení pamätníku. Okrem úplného odstránenia padali aj nápady zameniť súčasnú sochu sochou Vasila Levského, či dokonca prerobiť ju na fľašu Coca-Coly - nápad amerického umelca, ktorý bol ale miestnym zastupiteľstvom zamietnutý. Odstránenie sochy sovietskeho vojaka bolo dokonca v roku 1996 schválené miestnym zastupiteľstvom. Proti odstráneniu, alebo zmene pamätníku sa však vyslovila veľká časť obyvateľov Plovdivu, ktorým dal za pravdu aj bulharský Najvyšší súd, ktorý vyhlásil, že pamätník je významnou pamiatkou venovanou spomienke na Druhú svetovú vojnu a nemôže byť odstránený, či upravovaný. Pamätník sa z času na čas stane obetou vandalizmu.
Charakteristika.
Pamätník je spoločným dielom kolektívu autorov. Kolektív bol vybraný sochárom Vasilom Radoslavovom a podieľali sa na ňom architekti: Boris Markov, Petăr Cvetkov a Nikolaj Marangozov, sochári: Vasil Radoslavov, Georgi Kocev, Ivan Topalov a Aleksandăr Zankov a nakoniec kameníci: Vălčo Kadijski, Grigor Michov a Sašo Spasov. Narozdiel od ostatných pamätníkov na území Bulharska, ktoré sú venované sovietskej armáde, socha vojaka predstavujúca plovdivský pamätník mala svoju konkrétnu predlohu, ktorou bol sovietsky radový vojak Alexej Ivanovič Skurlatov, pričom na základe jeho prvého mena vznikol aj najpoužívanejší názov pamätníku, teda Aľoša. 
Celková výška pamätníku je viac ako 15 metrov, pričom 10,5 metra je vysoká samotná socha vojaka a zvyšok tvorí podstavec. Granitová socha zobrazuje vojaka sovietskej armády v slávnostnej uniforme s medailami na hrudi, ktorý drží v pravej ruke samopal „Špagin“ a je symbolický natočený smerom k východu, čiže sa pozerá smerom k vtedajšiemu Sovietskemu zväzu. Na podstavci sa nachádzajú reliéfy, ktoré zobrazujú kompozície z bitiek Červenej armády, ako aj z vítania sovietskych vojakov osľobodenými obyvateľmi. Na prednej fasáde podstavca sa nachádza nápis: "Slava na nepobedimata săvetska armija osvoboditelka" (, doslova "Sláva neporaziteľnej sovietskej armáde osloboditeľke"). 
Jedná sa o najznámejší pamätník v Plovdive.
Alexej Ivanovič Skurlatov.
Alexej Ivanovič Skurlatov bol vojak sovietskej armády, ktorý sa stal predlohou pre sochu vojaka, ktorá predstavuje hlavnú časť plovdivského pamätníku. Do bojov Veľkej vlasteneckej vojny sa zapojil už v roku 1941, keď odišiel ako devätnásťročný na front ako dobrovoľník. Bol dvakrát ťažko ranený a obdržal niekoľko (viac než desať) vyznamenaní. Potom, čo sa Červenej armáde podarilo zvrátiť priebeh vojny na východnom fronte, sa Alexej Skurlatov dostal počas postupu na západ na územie Bulharska, kde nakoniec ostal až do leta roku 1945. Práve v tomto čase ho v jeho slávnostnej uniforme s pripnutými medailami zachytil na fotografii jeho plovdivský priateľ Metodi Vitanov a práve táto fotografia sa neskôr stala predlohou, podľa ktorej bola vybudovaná socha sovietskeho vojaka na pamätníku. Po vojne sa Alexej Skurlatov vrátil do Sovietskeho zväzu, kde pracoval ako kombajnista, zámočník a mechanik. V roku 1974 Metodi Vitanov odhalil širokej verejnosti identitu Alexeja Skurlatova (spojil sa so sovietskym časopisom "Ogoňok" a porozprával im o fotografii a histórii pamätníku), pričom to robil s nádejou, že článok v časopise si prečíta aj samotný Alexej Skurlatov). Toto sa stalo skutočnosťou a Alexej Skurlatov nakoniec dokonca v roku 1982 navštívil Plovdiv, kde bol prijatý s najvyššími štátnymi poctami a zároveň mu bol udelený titul čestného občana mesta. Pozvaný do Plovdivu bol aj v priebehu roku 2007, pri príležitosti osláv 50. výročia pamätníku zo zdravotných dôvodov, však nebol schopný prísť. Namiesto neho však prišla jeho dcéra Neli Aleksejevna, ktorá sa zúčastnila ceremónie spojenou so zavedením novej poštovej známky venovanej pamätníku, na ktorej je vyobrazený jej otec. Alexej Ivanovič Skurlatov zomrel ako deväťdesiatjedenročný 3. novembra 2013.

</doc>
<doc id="655377" url="https://sk.wikipedia.org/wiki?curid=655377" title="Ján IV. (konštantínopolský patriarcha)">
Ján IV. (konštantínopolský patriarcha)

Svätý Ján IV. Nésteutes (iné mená: Ján IV. Neustét, cirkevne: Ján Pôstnik, ;* 6. storočie/medzi 500 až 530, Konštantínopol† 2. september 595, Konštantínopol) bol konštantínopolský ekumenický patriarcha v rokoch 582595. Podieľal sa zmiernení teologických sporov medzi ortodoxiou a monofyzitmi. V roku 588 prijal na synode ako oficiálny titul ekumenického patriarchu. Pravoslávnou a gréckokatolíckou cirkvou je uctievaný ako svätý, jeho sviatok pripadá na 2. septembra a 18. februára. Jeho prezývka Nésteutes/Pôstnik vznikla preto, že žil prísne asketickým životom a na konci života vlastnil iba všedný plášť, slabú prikrývku a drevený slamník. Ostatné statky mal zastaviť za peniaze pre chudobných. Jeho biografiu spísal ekklésiekdikos Fóteinos.
Životopis.
Ján sa narodil a vyrastal v Konštantínopole. Podľa konštantínopolského synaxaria bol pôvodne minciar. Nevedno kedy sa však stal blízkym patriarchovi Jánovi III., ktorý ho vysvätil za diakona Chrámu Božej múdrosti a zveril mu úrad sakellaria. Ako favorit byzantských cisárov Maurikia a Tiberia II. bol v roku 582 menovaný konštantínopolským patriarchom.
V roku 588 na miestnej synode prijal oficiálne titul ekumenického patriarchu ("Oikúmenikó Patriarchío Konstantinúpoleos Nea Romi"), čo síce historicky posilnilo postavenie Konštantínopola voči ostatným patriarchátom, no zároveň vyvolalo spory s pápežmi Pelagiom II. a Gregorom I. V reakcii na to začal Gregor I. používať skromný titul sluha sluhov Božích ("servus servorum Dei"). Podľa mnohých názorov však samotný titul nemusel mať žiadne mocenské či jurisdikčné ambície. Bol používaný aj skôr a mal skôr vypovedať o osobitnom vzťahu konštantínopolského arcibiskupa k cisárom a ich dvoru. Zomrel v roku 595 v nesmiernej chudobe, pre ktorú bol známy.
Dielo.
Zachovala sa len malá časť jeho diela a jeho skutočný pôvod je neistý. Patrí doň najmä dlhá reč o pokání a miernosti ("Sermo de paenitentia et continentia et virginitate"), ktorá je zbierkou citácií Jána Zlatoústeho a jemu pripisovaných materiálov. Reč bola preložená do viacerých jazykov (koptčina, sýrčina, gruzínčina, cirkevná slovančina). Nésteutovi je tiež pripisovaných niekoľko penitenciálov ("Canonarium", "Didascalia Patrum", "Canonicum"), ktoré sú však neskoršími dielami. "Pravidlá Jána Pôstnika" ("Syntagma XIV titulorum") patria k druhotným prameňom kánonického práva Pravoslávnej cirkvi. Zachovali sa tri revízie pravidiel a jedna bola preložená aj do cirkevnej slovančiny. Ich pôvod je však tiež neistý.

</doc>
<doc id="655378" url="https://sk.wikipedia.org/wiki?curid=655378" title="Ján IV. Neustét">
Ján IV. Neustét



</doc>
<doc id="655379" url="https://sk.wikipedia.org/wiki?curid=655379" title="Ján IV. Nésteutes">
Ján IV. Nésteutes



</doc>
<doc id="655380" url="https://sk.wikipedia.org/wiki?curid=655380" title="Ján Pôstnik">
Ján Pôstnik



</doc>
<doc id="655381" url="https://sk.wikipedia.org/wiki?curid=655381" title="Ióannes IV. Nésteutes">
Ióannes IV. Nésteutes



</doc>
<doc id="655382" url="https://sk.wikipedia.org/wiki?curid=655382" title="Alexios I. Studites">
Alexios I. Studites



</doc>
<doc id="655384" url="https://sk.wikipedia.org/wiki?curid=655384" title="Emma Zapletalová">
Emma Zapletalová

Emma Zapletalová (* 24. marec 2000, Nitra) je slovenská atlétka venujúca sa behu na 400 metrov a 400 metrov cez prekážky. Jej trénerom je Holanďan Bram Peters. Členka Všc Dukla Banská Bystrica.
Kariéra.
2021.
V júni 2021 splnila limit na olympiádu v Tokiu v behu na 400 metrov cez prekážky časom 55,29. V júli 2021 sa stala majsterkou Európy do 23 rokov s časom 54,28 s, čo bol zároveň nový slovenský rekord a rekord podujatia zlepšila o 22 stotín. 
2025.
Na majstrovstvách Stredoslovenského atletického zväzu v Ostrave vytvorila 24. januára slovenský rekord v halovom behu na 400 metrov s časom 52,61. 17. júna dosiahla časom 51,91 slovenský rekord v behu na 400 metrov na bronzovom mítingu seriálu World Athletics Continental Tour (WACT) Kritérium SNP v Banskej Bystrici. 21. júna prekonala vlastný slovenský rekord v behu na 400 metrov cez prekážky na bronzovom mítingu AtleticaGeneve vo švajčiarskej Ženeve časom 54,24. 28. júna vylepšila slovenské maximum v behu na 400 metrov o viac ako sekundu, keď časom 50,76 zvíťazila na ME družstiev II. divízie v slovinskom Maribore. 19. júla na Diamantovej lige v Londýne zabehla 400 metrov cez prekážky v novom slovenskom rekorde za 54,08. 28. augusta obsadila 2. miesto vo finále Diamantovej ligy v Zürichu v behu na 400 metrov cez prekážky, keď časom 53,18 vylepšila vlastný slovenský rekord. Na majstrovstvách sveta v Tokiu získala bronzovú medailu v behu na 400 metrov cez prekážky v novom slovenskom rekorde 53,00.
Úspechy.
Olympijské hry.
Na Letných olympijských hrách 2020 v Tokiu nepostúpila do finále behu na 400 metrov. S časom 55:79 s získala 15. priečku.

</doc>
<doc id="655386" url="https://sk.wikipedia.org/wiki?curid=655386" title="Lednický hrad">
Lednický hrad



</doc>
<doc id="655387" url="https://sk.wikipedia.org/wiki?curid=655387" title="Sokoľ (rozlišovacia stránka)">
Sokoľ (rozlišovacia stránka)

Sokoľ môže byť:

</doc>
<doc id="655388" url="https://sk.wikipedia.org/wiki?curid=655388" title="Sokoľ (hrad v obci Sokoľ)">
Sokoľ (hrad v obci Sokoľ)

Sokoľ (normovaný názov; iné názvy: Sokoľa, Košický hrad
, (hrad) Košice) je zaniknutý hrad z 13. storočia, z ktorého sa zachovali len zvyšky. Prvá písomná zmienka o hrade je z roku 1299. V roku 1429 bol kráľom Žigmundom darovaný mestu Košice. To ho v polovici 15. storočia nechalo zbúrať z obavy pred jeho obsadením zbojníckymi skupinami. Dnes je z neho viditeľný iba hradný val a hradná studňa.

</doc>
<doc id="655389" url="https://sk.wikipedia.org/wiki?curid=655389" title="Kežmarok (rozlišovacia stránka)">
Kežmarok (rozlišovacia stránka)

Kežmarok môže byť:

</doc>
<doc id="655390" url="https://sk.wikipedia.org/wiki?curid=655390" title="Maglovec">
Maglovec



</doc>
<doc id="655391" url="https://sk.wikipedia.org/wiki?curid=655391" title="Maglódsky hrad">
Maglódsky hrad



</doc>
<doc id="655392" url="https://sk.wikipedia.org/wiki?curid=655392" title="Hlohovský zámok">
Hlohovský zámok



</doc>
<doc id="655394" url="https://sk.wikipedia.org/wiki?curid=655394" title="Gýmešský hrad">
Gýmešský hrad



</doc>
<doc id="655395" url="https://sk.wikipedia.org/wiki?curid=655395" title="Jelenecký hrad">
Jelenecký hrad



</doc>
<doc id="655396" url="https://sk.wikipedia.org/wiki?curid=655396" title="Gelnica (rozlišovacia stránka)">
Gelnica (rozlišovacia stránka)

Gelnica môže byť:

</doc>
<doc id="655397" url="https://sk.wikipedia.org/wiki?curid=655397" title="Thurzov hrad">
Thurzov hrad



</doc>
<doc id="655398" url="https://sk.wikipedia.org/wiki?curid=655398" title="Dobrovodský hrad">
Dobrovodský hrad



</doc>
<doc id="655399" url="https://sk.wikipedia.org/wiki?curid=655399" title="Dobronivský hrad">
Dobronivský hrad



</doc>
<doc id="655400" url="https://sk.wikipedia.org/wiki?curid=655400" title="Čeklísky hrad">
Čeklísky hrad



</doc>
<doc id="655401" url="https://sk.wikipedia.org/wiki?curid=655401" title="Cejkovský hrad">
Cejkovský hrad



</doc>
<doc id="655402" url="https://sk.wikipedia.org/wiki?curid=655402" title="Bzovský zámok">
Bzovský zámok



</doc>
<doc id="655403" url="https://sk.wikipedia.org/wiki?curid=655403" title="Bzovícky hrad">
Bzovícky hrad



</doc>
<doc id="655404" url="https://sk.wikipedia.org/wiki?curid=655404" title="Bzovícky kláštor">
Bzovícky kláštor



</doc>
<doc id="655405" url="https://sk.wikipedia.org/wiki?curid=655405" title="Brzotínsky hrad">
Brzotínsky hrad



</doc>
<doc id="655406" url="https://sk.wikipedia.org/wiki?curid=655406" title="Bratislavský zámok">
Bratislavský zámok



</doc>
<doc id="655407" url="https://sk.wikipedia.org/wiki?curid=655407" title="Tvrdošín (rozlišovacia stránka)">
Tvrdošín (rozlišovacia stránka)

Tvrdošín môže byť:

</doc>
<doc id="655408" url="https://sk.wikipedia.org/wiki?curid=655408" title="Bytča (rozlišovacia stránka)">
Bytča (rozlišovacia stránka)

Bytča môže byť:

</doc>
<doc id="655412" url="https://sk.wikipedia.org/wiki?curid=655412" title="Žilinský hrad">
Žilinský hrad



</doc>
<doc id="655413" url="https://sk.wikipedia.org/wiki?curid=655413" title="Ján Predchodca">
Ján Predchodca



</doc>
<doc id="655414" url="https://sk.wikipedia.org/wiki?curid=655414" title="Ióannes Prodromos">
Ióannes Prodromos



</doc>
<doc id="655416" url="https://sk.wikipedia.org/wiki?curid=655416" title="Salzburg (rozlišovacia stránka)">
Salzburg (rozlišovacia stránka)

Salzburg môže byť:

</doc>
<doc id="655417" url="https://sk.wikipedia.org/wiki?curid=655417" title="Theodóros Abú Kurra">
Theodóros Abú Kurra

Theodóros Abú Kurra (iné mená pozri nižšie; * pred/asi 750, Edessa† 820 až 825) bol arabský kresťanský mních, teológ a spisovateľ zo Sýrie, melchitský biskup v Harráne. Viedol náboženské polemiky s moslimami, židmi, monofyzitmi aj obrazoborcami. Bol prvým známym kresťanským spisovateľom v arabčine.
Životopis.
Theodóros sa narodil v Edesse okolo roku 750. V teologickom centre Východu získal základné vzdelanie a následne odišiel žiť do Kláštora svätého Sávu Osvieteného (Mar Sabas) neďaleko Jeruzalema. V ňom hlbšie spoznal učenie cirkevných otcov a teológov. Možno sa tu naučil aj gréčtinu. Okrem kresťanskej náuky študoval v Bagdade aj Korán. Asi v roku 813 sa stal harránskym biskupom, v úrade avšak vydržal len niekoľko rokov. Názory na jeho koniec v úrade sa líšia. Niektoré zdroje tvrdia, že bol zosadený antiochijským patriarchom Theodoretom no objavujú sa i názory, že sám odstúpil. Po odchode z Harránu opätovne odišiel žiť do kláštora. Počas svojich ciest do Egyptu, Arménie a po Sýrii viedol učené dišputy s príslušníkmi iných náboženstiev a veľa písal. Okolo roku 820 bol znovu zvolený biskupom v Harráne. V roku 824 sa možno zúčastnil veľkej dišputy na dvore abbásovského kalifa Al-Ma’múna v Bagdade. Hoci bol Theodóros spravidla vnímaný ako horlivý ochranca ortodoxných hodnôt, neskorší bádatelia poukazujú aj na to, že bol pionierom v snahách o zmier s východnými kresťanskými spoločenstvami.
Dielo.
Theódoros patril k plodným spisovateľom svojej doby. Písal po arabsky a po sýrsky, počtom však dnes prevažujú jeho diela napísané v gréčtine. Minimálne niektoré z nich ale mohli byť len dielom neskorších prekladateľov. Medzi jeho vzory patrili Ján Damaský, ktorý bol zrejme jeho učiteľom a Leontios Byzantský. Jána Damaského dokonca nazýva svojim (duchovným) otcom.
Do dnešných dní sa dochovalo 12 Theodórových diel v arabčine a 43 diel v gréčtine (možno preklady). 30 diel napísaných v sýrčine sa nedochovalo. Je tiež autorom listu adresovaného Arménom, ktorých presviedčal, aby uznali autoritu Chalcedónskeho koncilu a dnes strateného listu pápežovi. Pokyn na napísanie tohto diela mu dal jeruzalemský patriarcha Tomáš Jeruzalemský. Možno napísal aj veľkú avšak nevydanú teologickú summu a niekedy mu je tiež pripisovaný Leontiov spis "O herézach". Jeho diela boli často prekladané do iných jazykov.

</doc>
<doc id="655421" url="https://sk.wikipedia.org/wiki?curid=655421" title="Theodoros Abu-Qurra">
Theodoros Abu-Qurra



</doc>
<doc id="655422" url="https://sk.wikipedia.org/wiki?curid=655422" title="Abú Qurra">
Abú Qurra



</doc>
<doc id="655423" url="https://sk.wikipedia.org/wiki?curid=655423" title="Theodóros Aboukaras">
Theodóros Aboukaras



</doc>
<doc id="655426" url="https://sk.wikipedia.org/wiki?curid=655426" title="US Città di Palermo">
US Città di Palermo



</doc>
<doc id="655429" url="https://sk.wikipedia.org/wiki?curid=655429" title="Theodóros Abú-Qurra">
Theodóros Abú-Qurra



</doc>
<doc id="655431" url="https://sk.wikipedia.org/wiki?curid=655431" title="Abú Kurra">
Abú Kurra



</doc>
<doc id="655435" url="https://sk.wikipedia.org/wiki?curid=655435" title="Juraj Káčer">
Juraj Káčer

Juraj Káčer (* 7. január 1985, Bratislava) je slovenský komunálny politik, ktorý bol v rokoch 20202022 generálnym riaditeľom Sociálnej poisťovne.
Životopis.
Narodil sa v Bratislave. Absolvoval Gymnázium a Národohospodársku fakultu Ekonomickej univerzity. Od roku 2010 bol poslancom miestneho zastupiteľstva v mestskej časti Bratislava – Dúbravka, od roku 2013 poslancom Bratislavského samosprávneho kraja, od roku 2014 poslancom mestského zastupiteľstva Bratislavy.
Po odvolaní predošlého generálneho riaditeľa Sociálnej poisťovne Ľubomíra Vážneho ministrom práce, sociálnych vecí a rodiny SR Milanom Krajniakom (SME RODINA) nastúpil 10. septembra na tento post. Zároveň sa preto vzdal postu viceprimátora Bratislavy, kde ho nahradí Zdenka Zaťovičová.

</doc>
<doc id="655442" url="https://sk.wikipedia.org/wiki?curid=655442" title="Okolo Slovenska 2019">
Okolo Slovenska 2019



</doc>
<doc id="655443" url="https://sk.wikipedia.org/wiki?curid=655443" title="Okolo Slovenska 2020">
Okolo Slovenska 2020



</doc>
<doc id="655448" url="https://sk.wikipedia.org/wiki?curid=655448" title="Národohospodárska fakulta Ekonomickej univerzity v Bratislave">
Národohospodárska fakulta Ekonomickej univerzity v Bratislave

Národohospodárska fakulta Ekonomickej univerzity v Bratislave (skr. NHF) poskytuje vysokoškolské vzdelanie vo všetkých troch stupňoch štúdia: bakalárske, inžinierske a doktorandské. Fakulta okrem iného ponúka bakalársky a magisterský študijný program v spolupráci s Právnickou fakultou Univerzity Komenského v Bratislave. Okrem toho poskytuje možnosť získať súčasne titul Ing. a MSc. z renomovanej anglickej univerzity Nottingham Trent University (v študijnom programe Financie a dane) alebo talianskej University of Pavia (v študijnom programe Financie a dane a Finančné trhy a investovanie). 
Súčasný stav.
V súčasnosti fakulta realizuje bakalárske, inžinierske a doktorandské štúdium v študijnom odbore ekonómia a manažment v týchto akreditovaných študijných programoch:
1. stupeň štúdia: so štandardnou dĺžkou štúdia 3 roky:
2. stupeň štúdia: so štandardnou dĺžkou štúdia 2 roky: 
3. stupeň štúdia: so štandardnou dĺžkou štúdia 3 roky a absolventským titulom "PhD.".
Celkový počet študentov.
Dáta o vývoji počtu študentov na Národohospodárskej fakulte Ekonomickej univerzity nám poskytujú zaujímavý pohľad na dynamiku štúdia na tejto fakulte. V roku 2006 sme zaznamenali vysoký počet 2904 študentov, čo naznačuje vysokú popularitu a dôveru vo fakultu. Avšak nasledujúci rok, v roku 2007, sa tento počet mierne znížil na 2840 študentov, čo nám dáva priestor na zamyslenie sa nad faktormi, ktoré mohli prispieť k tomuto poklesu. Zaujímavé je, že počas nasledujúcich rokov až do roku 2014 sme svedkami postupného poklesu počtu študentov na fakulte. Tento pokles môže signalizovať rôzne faktory, ako napríklad zmeny v preferenciách študentov alebo konkurenciu zo strany iných fakúlt. Avšak od roku 2015 sme svedkami obratu a začínajú rásť počty študentov na fakulte. Tento trend rastu, ktorý trvá až do súčasnosti, môže byť dôsledkom zlepšenej reputácie fakulty, atraktívnych študijných programov či zvýšenej efektivity náboru nových študentov. Najnovšie dáta z roku 2022 ukazujú, že počet študentov dosiahol hodnotu 1436, čo predstavuje zaujímavú štatistiku o súčasnom záujme o štúdium na Národohospodárskej fakulte Ekonomickej univerzity. Celkovo nám tieto dáta z výročných správ ponúkajú zaujímavý pohľad na vývoj počtu študentov na fakulte, ktorý je dôležitým ukazovateľom záujmu študentov o štúdium v oblasti národohospodárstva a ekonomiky.
V období od roku 2006 do roku 2022 sme na Národohospodárskej fakulte Ekonomickej univerzity sledovali zaujímavé trendy v počte študentov. Počet denných študentov bakalárskeho štúdia (Bc.) postupne rástol od roku 2006 a dosiahol vrchol v roku 2010 s 1129 študentmi. Odvtedy sa však začal mírnym poklesom. Napriek tomu zostáva Bc. štúdium najobľúbenejším programom na fakulte. Naopak, počet denných študentov inžinierskeho štúdia (Ing.) začal klesať od roku 2011. V rokoch 2014 a 2015 sme zaznamenali výrazný pokles. Napriek miernemu zotaveniu v neskorších rokoch počet študentov Ing. štúdia zostáva nižší v porovnaní s Bc. štúdiom. Počet doktorandských študentov (PhD.) sa pohyboval na relatívne stabilnej úrovni počas celej sledovanej obdoby. Zaznamenali sme menšie výkyvy, ale celkovo sa počet PhD. študentov pohyboval okolo 30-60. Celkový počet študentov na fakulte sa od roku 2006 do roku 2022 pohyboval v rozmedzí od 931 do 1924 študentov. Počet študentov dosiahol vrchol v roku 2006 a postupne klesal v nasledujúcich rokoch. V posledných rokoch sme však pozorovali určitý stabilizačný trend s miernym nárastom v roku 2020. Tieto trendy v počte študentov odzrkadľujú zmeny vo voľbe študijných programov a sú dôležité pri plánovaní budúcich stratégií na Národohospodárskej fakulte Ekonomickej univerzity.

</doc>
<doc id="655453" url="https://sk.wikipedia.org/wiki?curid=655453" title="Hubové organizmy">
Hubové organizmy



</doc>
<doc id="655454" url="https://sk.wikipedia.org/wiki?curid=655454" title="Hubový organizmus">
Hubový organizmus



</doc>
<doc id="655457" url="https://sk.wikipedia.org/wiki?curid=655457" title="Filoxén z Mabbúgu">
Filoxén z Mabbúgu

Svätý Filoxén z Mabbúgu (iné mená pozri nižšie; * okolo 440, Tahal, Bet Garmaj† 523/524, Gangra, Paflagónia/Filippopolis) bol sýrsky teológ, spisovateľ a monofyzitský (miafyzitský) biskup v Hierapolise (aj Mabbúg). Jeho práca reprezentuje najlepšiu syntézu gréckej a sýrskej intelektuálnej tradície. Bol ovplyvnený alexandrijskou školou a teológiou svätého Cyrila z Alexandrie. Ako jeden z prvých oživil tradíciu sýrskej symbolickej teológie. Významne prispel aj k sýrskemu literárnemu dedičstvu. Napísal početné diela (homílie, komentáre, asketické traktáty), významný je preklad gréckeho Nového Zákona do sýrčiny na ktorého vzniku sa podieľal. Jakobitská cirkev ho uctieva ako svätého. Jeho spomienka pripadá na viacero dní: 10. december (smrť), 18. február (translácia ostatkov), 1. a 2. apríl, 16. a 18. august (vysviacka).
Životopis.
Správy o jeho živote sa nachádzajú v "Mémre o Filoxénovi" z pera Eliáša z Kartmínu. Filoxén sa narodil okolo roku 440 v perzskom meste Tahal (približne dnešný Kirkúk). Jeho pôvodné meno bolo Xenaias (možno Jozef). Počas episkopátu biskupa Iba študoval na perzskej teologickej škole v Edesse. Vo východnom teologickom centre nadviazal na učenie hlásajúce jednu Božskú podstatu Ježiša Krista a odmietol nestoriánstvo. Pre jeho horlivosť bol však z Edessy ortodoxným antiochijským patriarchom Kalendiom vyhnaný a jeho prípad sa dostal až k cisárovi Zenónovi. Filoxén, ktorý sympatizoval so Zenónovým Henotikonom podpísal predložené vyznanie viery a antiochijský patriarcha bol zosadený. Nový patriarcha Peter bol miafyzitom a Filoxéna v roku 485 menoval metropolitom v Hierapolise (aj Mabúgg, dnešný Manbidž). Pri tejto príležitosti prijal meno Filoxén. Čoskoro si získal reputáciu teológa asketizmu a kristológie. V 90. rokoch 5. storočia sa stal jedným z hlavných vodcov nechalcedónskych kresťanov v Sýrii a Mezopotámii. Hoci sa mu nepodarilo premeniť Mabbúgu na centrum miafyzitskej teológie, počas svojho pôsobenia výrazne napomohol miafyzizmu na byzantskom východe i v Perzii. Snažil sa priviesť sýrsku teológiu bližšie ku gréckej terminológii a z Mabbúgu urobil centrum prekladateľov gréckej literatúry.
Po tom, čo sa však novým antiochijským patriarchom stal Flavián II., bol Filoxénos ako heretik vyhnaný. Pomoc hľadal v Konštantínopole, avšak tamojší patriarcha Macedonius II. ho exkomunikoval. Situácia sa pre miafyzitov zmenila po tom, čo sa cisárom stal umiernený Anastasios I. Cisára Filoxén presvedčil, aby Flaviána zosadil a na jeho miesto dosadil Severa. Filoxén následne situáciu využil a vo svojej diecéze brojil proti nestoriánom i ortodoxii. V roku 518 sa byzantským cisárom stal ortodoxný kresťan Justín I. a Filoxénos bol poslaný do exilu. Pôvodne sídlil v maloázijskej Gangre, neskôr v bulharskom Filippopole (podľa iných zdrojov naopak). I v exile pokračoval v písaní polemických diel. Zomrel možno násilne v roku 523/524. Po smrti bol uctievaný ako svätý, jeho kult bol silný najmä v okolí Tur Abdinu a neskôr po translácii jeho ostatkov v tureckom Midyate.
Dielo.
Filoxén je považovaný za jedného z najväčších majstrov sýrskej prózy, písal iba v sýrčine. Celkovo mu je pripisovaných asi 60 diel, z ktorých značná časť nie je vydaná. Autenticita mnohých z nich nie je jednoznačne dokázaná. Písal pojednania o liturgii, exegéze, morálnej a dogmatickej teológii, ako aj viacero listov významných z hľadiska cirkevných dejín. Medzi jeho najznámejšie dogmatické diela patria traktáty "O Trojici a vtelení" (tzv. Kniha Sentencií) a "De uno e sancta trinitate incorporato et passo", v doslovnom preklade: "O tom, že sa jeden z Trojice vtelil a trpel". Niekedy v rokoch 485500 napísal dielo "Homílie", v ktorom ukazuje cestu k Bohu prostredníctvom askézy. Významným je preklad Nového Zákona do sýrčiny, na ktorý Filoxénos dohliadal a ktorý financoval. Jeho autorom bol chórbiskup Polykarpos, dielo vzniklo okolo rokov 505/508 a dodnes sa zachovali len fragmenty. Známe je aj ako "Filoxeniana". Filoxénos zároveň komentoval niektoré evanjeliá (Matúš, Lukáš, Ján) a napísal biblické dielo "Mémre o strome života". V listoch sa často zameriava na dogmatiku alebo otázku askézy.
Jeho teológia nie je jednoduchou reakciou proti Chalcedónskemu koncilu. Jeho kristológia je úzko spojená s trinitárnou doktrínou. Bez zmeny sa Boh rodí, trpí a zomiera. Zničením hriechu Syn robí z ľudstva nové stvorenie a spája ho s Bohom. Spasiteľ podľa Filoxéna nepreberá inú povahu a hypostázu ako Logos. Nazerá na ňu skôr zo soteriologického pohľadu. Jednu podstatu poníma menej ako princíp singularity a osobnej jednoty, ale skôr ako princíp sprostredkovania individuálnej ľudskosti Slova ľudom.

</doc>
<doc id="655458" url="https://sk.wikipedia.org/wiki?curid=655458" title="Filoxén z Mabbugu">
Filoxén z Mabbugu



</doc>
<doc id="655459" url="https://sk.wikipedia.org/wiki?curid=655459" title="Filoxénos z Mabbugu">
Filoxénos z Mabbugu



</doc>
<doc id="655460" url="https://sk.wikipedia.org/wiki?curid=655460" title="Filoxenos z Mabbugu">
Filoxenos z Mabbugu



</doc>
<doc id="655461" url="https://sk.wikipedia.org/wiki?curid=655461" title="Aksnájá">
Aksnájá



</doc>
<doc id="655462" url="https://sk.wikipedia.org/wiki?curid=655462" title="Aksenájá">
Aksenájá



</doc>
<doc id="655463" url="https://sk.wikipedia.org/wiki?curid=655463" title="Xenaias">
Xenaias



</doc>
<doc id="655466" url="https://sk.wikipedia.org/wiki?curid=655466" title="Fotovoltika">
Fotovoltika

Fotovoltika (FV) je metóda priamej premeny slnečného žiarenia na elektrinu (jednosmerný prúd) s využitím fotoelektrického javu na veľkoplošných polovodičových fotodiodách. Jednotlivé diódy sa nazývajú fotovoltické články a sú zvyčajne spájané do väčších celkov – fotovoltických panelov. Samotné články sú dvojakého typu – kryštalické alebo tenkovrstvé. Kryštalické články sú vytvorené na tenkých doskách polovodičového materiálu, tenkovrstvé články sú priamo nanášané na sklo alebo inú podložku. V kryštalických technológiách prevažuje kremík, a to monokryštalický alebo polykryštalický, iné materiály ako napr. GaAs sú používané len v špeciálnych aplikáciách (solárne panely satelitov a podobne). Tenkovrstvých technológií existuje viacero, napríklad amorfný kremík a mikrokryštalický kremík, ktorých kombinácia sa nazýva tandem, ďalej telurid kadmia a CIGS zlúčeniny. Vďaka rastúcemu záujmu o obnoviteľné zdroje energie a dotáciám sa výroba fotovoltických panelov a systémov v poslednej dobe značne zdokonalila. 
Celková inštalovaná kapacita fotovoltiky na svete ku koncu roka 2020 predstavovala 716 GW, v roku 2020 sa medziročne kapacita zvýšila o 125 GW. 
Princíp fungovania.
Fotóny slnečného žiarenia dopadajú na PN priechod a svojou energiou vyrážajú elektróny z valenčného pásma do pásma vodivostného (uvoľňujú ich z pevných väzieb na atómy kryštalickej mriežky). Takto vzniknuté voľné elektróny sa pomocou elektród odvedú u najjednoduchších systémov priamo k spotrebiču, prípadne do akumulátora. Pre napájanie bežných domácich elektrospotrebičov striedavým prúdom je nutné doplniť striedač, ktorý energiu prevedie na striedavé napätie s veľkosťou a frekvenciou zhodnou s distribučnou sústavou. 
V najjednoduchšom solárnom článku sú vytvorené dve vrstvy s rozdielnym typom vodivosti. V jednej z vrstiev - materiál typu N - prevažujú negatívne nabité elektróny, naproti tomu v druhej vrstve - materiál typu P - prevažujú diery (prázdne miesta), ktorá ľahko akceptujú elektróny. V mieste, kde sa tieto dve vrstvy stretávajú - PN prechod - dôjde ku spárovanie elektrónov s prázdnymi miestami, čím sa vytvorí elektrické pole, ktoré zabráni ďalším elektrónom v pohybe z N-vrstvy do P-vrstvy. 
Za normálnych okolností sú elektróny v polovodičovom materiáli pevne viazané k atómom kryštalickej mriežky, materiál je nevodivý. Napríklad každý atóm kremíka má štyri valenčné elektróny. Pridaním veľmi malého množstva prvku s väčším počtom valenčných elektrónov (donor) sa vytvorí oblasť s vodivosťou typu N, v ktorej sa vyskytujú voľné elektróny, ktoré môžu prenášať elektrický náboj. Naopak prímes prvku s menším počtom elektrónov vytvorí oblasť s vodivosťou typu P, v ktorej sa kryštalickou mriežkou pohybujú diery - miesta, kde chýba elektrón. Pri zachytení fotónu s dostatočnou energiou (zodpovedajúcou vlnovou dĺžkou) v polovodičovom materiáli vznikne jeden pár elektrón-diera. Ak je vonkajší obvod uzavretý, pohybujú sa títo nositelia náboja opačným smerom, elektróny k zápornej elektróde, diery ku kladnej. 
Solárne články vyžadujú ochranu pred vplyvmi prostredia, preto sa umiestňujú medzi ochranné vrstvy, zvyčajne sklo a plastovú fóliu, ale používajú sa aj dve sklá alebo iné kombinácie materiálov. Pretože napätie jedného článku je nízke, prepájajú sa články sériovo do väčších panelov. Jeden solárny panel poskytuje dostatok energie (do cca 300 W) pre napájanie jednoduchých zariadení ako je rozhlasový prijímač. Pre napájanie väčších spotrebičov alebo v prípade fotovoltických elektrární sú jednotlivé solárne panely prepojené do väčších systémov. 
Moderné technológie.
V súčasnej dobe sa vyvíja takzvaná tretia generácia fotovoltiky. Nosnou myšlienkou tejto generácie fotovoltiky je zvýšenie účinnosti za použitia tenkovrstvých technológií (CIS, CIGS), pokiaľ možno pri použití netoxických, hojne sa vyskytujúcich materiálov. Zvýšenie účinnosti možno dosiahnuť obídením Shockley-Queisserovho limitu pre fotovoltický článok s jedným polovodičovým prechodom použitím štruktúr s väčším počtom PN prechodov. Teoreticky boli navrhnuté aj iné princípy, doteraz sa však nepodarilo ich experimentálne overiť. Shockley-Queisserov limit definuje maximálnu účinnosť fotovoltického článku s jedným PN prechodom. Ďalšou možnosťou ako zvýšiť účinnosť fotovoltického článku je modifikácia spektra žiarenia dopadajúceho na PN prechod konverziou vysokoenergetických fotónov alebo nízkoenergetických fotónov na fotóny o energiu, ktorá najlepšie zodpovedá fyzikálnym vlastnostiam PN prechodu. 
Každý z vyššie uvedených prístupov má svoje výhody a nevýhody a nachádzajú sa v rôznych stupňoch vývoja. 
Vývoj.
Dejiny fotovoltiky.
Fotoelektrický jav bol objavený v roku 1839 francúzskym fyzikom Alexandrom Edmondom Becquerelom. V roku 1876 objavili rovnaký efekt pre selénové kryštály William G. Adams a Richard E. Day. V roku 1905 sa Albertovi Einsteinovi podarilo fotoelektrický jav vysvetliť, za čo získal v roku 1921 Nobelovu cenu za fyziku. Po mnohých rokoch (počas ktorých bolo prijatých veľa vynálezov a objavov) sa v roku 1954 podarilo Drylovi Chapinovi, Calvinovi Fullerovi a Geraldovi Pearsonovi vyvinúť prvý článok s účinnosťou vyššou než 4 %. Fotovoltické články našli prvé praktické použitie koncom 50. rokov pri napájaní družíc. Prvá družica napájaná solárnymi panelmi sa volala Vanguard 1. Táto družica bola vypustená na obežnú dráhu 17. marca 1958. Vďaka dopytu leteckého priemyslu počas 60. a 70. rokov 20. storočia došlo k významnému pokroku vo vývoji týchto technológií. 
Vďaka energetickej kríze v 70. rokoch a zvýšeného povedomia o životnom prostredí sa alternatívne zdroje energie stali ekonomicky a spoločensky zaujímavými. Došlo k úprave zákonov a vytvorenie programov na podporu fotovoltiky. Lídrami v tejto oblasti sú najmä Nemecko, USA a Japonsko. 
Súčasnosť.
Celková svetová inštalovaná kapacita fotovoltických systémov vzrástla z 0,3 GW v roku 1996 na úroveň 760 GW na konci roka 2020. Najrýchlejšie rastúcimi trhmi sú Čína a USA. Najväčším svetovým výrobcom elektriny z fotovoltických panelov je Čína. Fotovoltika bola v roku 2020 po vodnej a veternej energii tretí najdôležitejší zdroj energie z obnoviteľných zdrojov, pokiaľ ide o celosvetovo inštalovaný výkon. 

</doc>
<doc id="655467" url="https://sk.wikipedia.org/wiki?curid=655467" title="Zoznam kultúrnych pamiatok v obci Blatné">
Zoznam kultúrnych pamiatok v obci Blatné

Toto je zoznam kultúrnych pamiatok v obci Blatné v okrese Senec.

</doc>
<doc id="655469" url="https://sk.wikipedia.org/wiki?curid=655469" title="TOUCHIT">
TOUCHIT

TOUCHIT (označovaný aj ako touchIT, Touch IT alebo touchIT hard) je slovenský magazín o najnovších technológiách, smartfónoch, počítačoch a spotrebnej elektronike, ktorý vychádzajúca od mája 2015. Zakladateľom a zároveň šéfredaktorom magazínu je Ondrej Macko, ktorý predtým pôsobil v časopise PC REVUE.
Časopis vychádza 10-krát ročne v tlačenej forme a elektronickej forme, v roku 2020 však boli kvôli dopadom koronakrízy niektoré vydania spojené do dvojčísiel. Elektronická podoba je dostupná cez aplikáciu pre mobilné zariadenia so systémom Android alebo iOS.
TOUCHIT je jediný slovenský člen expertnej asociácie EISA (Expert Imaging and Sound Association).

</doc>
<doc id="655472" url="https://sk.wikipedia.org/wiki?curid=655472" title="Archaeplastida">
Archaeplastida



</doc>
<doc id="655474" url="https://sk.wikipedia.org/wiki?curid=655474" title="Schneeberg (Alpy)">
Schneeberg (Alpy)

Schneeberg () je mohutný vrch v severovýchodnej časti Rakúska. Leží v masíve Rax-Schneeberg-Gruppe, ktorý je súčasťou pohoria Schneeberg v Severných vápencových Alpách.
Poloha.
Najvyšší vrch Dolného Rakúska sa nachádza v rovnomennom pohorí, približne juhozápadne od Viedne. Jeho dominancia a mohutnosť ho robia viditeľný zo širokého okolia, no pri vhodných podmienkach je pozorovateľný z mnohých vrchov na Západnom a Strednom Slovensku.
Prístup.
Na vrchol vedú viaceré značkované trasy z okolitých sídiel a vďaka nenáročnému prístupu je vrch častým cieľom turistov.

</doc>
<doc id="655484" url="https://sk.wikipedia.org/wiki?curid=655484" title="Torisaši">
Torisaši

Torisaši je japonské jedlo z kuracieho mäsa nakrájané na prúžky a varené iba tak dlho, aby sa prepiekla vonkajšia vrstva a vnútro zostalo ružové. Existuje veľa rizík spojených s konzumáciou torisaši, pretože vnútro zostáva surové.

</doc>
<doc id="655485" url="https://sk.wikipedia.org/wiki?curid=655485" title="Torisashi">
Torisashi



</doc>
<doc id="655487" url="https://sk.wikipedia.org/wiki?curid=655487" title="Nitran">
Nitran

Nitran môže byť:

</doc>
<doc id="655488" url="https://sk.wikipedia.org/wiki?curid=655488" title="Hôtel Hyatt Regency Paris Étoile">
Hôtel Hyatt Regency Paris Étoile

Hôtel Hyatt Regency Paris Étoile, predtým "Hôtel Concorde La Fayette" (1974 - 2013), je mrakodrap, ktorý sa nachádza v Paríži vo Francúzsku v 17. obvode neďaleko "Porte Maillot". Vlastní ju spoločnosť Constellation Hotels Holdings.
So svojimi 137 metrami je to jeden z najvyšších francúzskych hotelov po "Tour Part-Dieu" v Lyone a tretia najvyššia budova v Paríži (bez obchodnej štvrte La Défense) po Eiffelovej veži, veži Montparnasse; anténa umiestnená na jej streche jej dokonca umožňuje dosiahnuť výšku 190 metrov. Má tridsaťosem poschodí a je v ňom umiestnených 995 izieb a apartmánov. S "Palais des Congrès", ktorý sa nachádza hneď vedľa, je jedným z kongresových centier v Paríži.

</doc>
<doc id="655489" url="https://sk.wikipedia.org/wiki?curid=655489" title="Hôtel Concorde La Fayette">
Hôtel Concorde La Fayette



</doc>
<doc id="655490" url="https://sk.wikipedia.org/wiki?curid=655490" title="Solárna elektráreň">
Solárna elektráreň

Solárna elektráreň alebo slnečná elektráreň je technické zariadenie, ktoré premieňa slnečné žiarenie na elektrickú energiu.
Možno ju získať priamo a nepriamo:
Domáca solárna elektráreň.
Množstvo energie, ktoré solárna elektráreň vyrobí sa odvíja od intenzity slnečného žiarenia. Pri jasnej oblohe je výkon slnečného žiarenia cca 1 kW/m2. Pri oblačnej oblohe sa táto hodnota znižuje až 10-krát. Na Slovensku je priemerná intenzita slnečného žiarenia 950-1200 kWh/m2 za rok. V Perzskom zálive je to cca 1700-1800 kWh/m2 za rok.
Počet slnečných hodín na Slovensku je v priemere 1200-2000 hodín ročne. Konkrétne údaje viažuce sa k miestu poskytuje Slovenský hydrometeorologický ústav. Najvhodnejšie podmienky pre rozvoj solárnej energie na Slovensku má južné Slovensko, najmä Podunajská nížina.
Intenzitu a dobu slnečného žiarenia ovplyvňuje nadmorská výška, oblačnosť a ďalšie lokálne podmienky ako sú hmla, znečistenie ovzdušia alebo uhoľ dopadu slnečných lúčov. Množstvo energie z fotovoltických panelov pre rôzne miesta, čas a sklon je možné online vypočítať pomocou nástrojov PVGIS.
Výkon elektrárne ovplyvňuje tiež plocha, ktorú pokrývajú solárne panely. Všeobecne platí, že 1 kWp zaberie asi 6-8 m2. Táto plocha (pri ideálnej orientácii fotovoltaických panelov) je schopná vyrobiť približne 1 MWh ročne.
Najväčšie solárne elektrárne vo svete.
Fotovoltické elektrárne
Solárno-termálne elektrárne

</doc>
<doc id="655491" url="https://sk.wikipedia.org/wiki?curid=655491" title="Athebyne">
Athebyne

Athebyne alebo Al Dhibain Prior (označenie éta Draconis/η Dra/η Draconis) je hviezda v súhvezdí Drak. Má zdanlivú hviezdnu veľkosť 2,74 mag a je to žltý obor. Delí ju od nás vzdialenosť 88 svetelných rokov.

</doc>
<doc id="655492" url="https://sk.wikipedia.org/wiki?curid=655492" title="Al Dhibain Prior">
Al Dhibain Prior



</doc>
<doc id="655493" url="https://sk.wikipedia.org/wiki?curid=655493" title="Éta Draconis">
Éta Draconis



</doc>
<doc id="655496" url="https://sk.wikipedia.org/wiki?curid=655496" title="Ján VII. (konštantínopolský patriarcha)">
Ján VII. (konštantínopolský patriarcha)

Ján VII. Grammatikos (iné mená: Ján Grammatikos, ; * koniec 8. storočia, Konštantínopol† pred 867, Európa) bol byzantský mních a úradník, konštantínopolský ekumenický patriarcha v rokoch 837/838843. Spočiatku patril k prívržencom ikonodúlie, neskôr sa za vlády Leva V. stal horlivým nasledovníkom obrazoborectva. Keď sa cisárovná Theodora rozhodla obnoviť kult ikon, bol Ján pre svoj odpor zosadený a vyhnaný do exilu. Prezývku grammatikos získal pre svoju veľkú učenosť. Možno bol kompilátorom zbierky "Gnómai".
Životopis.
Ján sa narodil v Konštantínopole do aristokrarickej rodiny Morocharzianovcov (aj Morokardaniovci, Morocharzamiovci). Rod mal možno arménsky pôvod. Niekedy v rokoch 811813 (vláda cisára Michala I.) sa stal nižším klerikom "anagnostom" v monastieri Hodegon. V tomto období bol zástancom písania ikon a podľa neskoršieho patriarchu Fótia ich zrejme i sám písal. Jeho postoj potvrdzujú aj tri dochované listy, ktoré mu adresoval horlivý ikonodul Theodoros Studitský. Po tom, čo sa cisárom stal Lev V., zmenil Ján stranu a stal sa horlivým obrazoborcom. V roku 814 bol cisárom vybraný, aby preštudoval patristické texty, ktoré by podporili obrazoboreckú doktrínu. Výsledkom Jánovej činnosti bolo florilegium, ktoré bolo následne o rok neskôr použité na obrazoboreckom koncile. Ján bol za svoju podporu odmenený postom igumena Monastiera svätých Sergia a Bakcha. V nasledujúcom období Ján viedol mnohé učené dišputy a bola mu dokonca zverená výchova princa Theofila.
Po tom, čo sa Theofilos stal cisárom, bol Ján menovaný synkellom a ako diplomat bol v rokoch 829/830 vyslaný k abbásovskému kalifovi Al-Ma’múnovi. Misia dosiahla veľký úspech a po smrti patriarchu Antónia bol v roku 837 menovaný patriarchom. O jeho patriarcháte sa veľa nevie, niesol sa však v obrazoboreckom duchu. Náuka v tomto období už ale nemala veľký ohlas a okrem Konštantínopola a intelektuálnych kruhov veľkú podporu nemala. V roku 842 cisár Theofilos zomrel a za maloletého Michala III. začala ako regentka vládnuť jeho matka Theodora. Theodora sa rozhodla obnoviť kult ikon a Ján, ktorý patril k rozhodným prívržencom obrazoborectva bol v roku 843 zosadený. Novým patriarchom sa stal Metod I. a za oficiálnu bola na synode obnovená ikonodulská doktrína. Ján bol poslaný do vyhnanstva, kde neskôr zomrel.

</doc>
<doc id="655497" url="https://sk.wikipedia.org/wiki?curid=655497" title="Ján VII. Grammatikos">
Ján VII. Grammatikos



</doc>
<doc id="655498" url="https://sk.wikipedia.org/wiki?curid=655498" title="Ióannes VII. Grammatikos">
Ióannes VII. Grammatikos



</doc>
<doc id="655499" url="https://sk.wikipedia.org/wiki?curid=655499" title="Ján X. (konštantínopolský patriarcha)">
Ján X. (konštantínopolský patriarcha)

Ján X. Kamatéros (iné mená: Ján Kamatéros, ; * ?† apríl/máj 1206, Didymoteichon) bol konštantínopolský ekumenický patriarcha v rokoch 11981206. Za jeho patriarchátu sa uskutočnila štvrtá križiacka výprava, ktorá skončila dobytím Konštantínopola.
Životopis.
Ján sa narodil nevedno kedy do rodiny Kamatérovcov. Jeho príbuznou bola Eufrozýna Dukaina Kamatéra, manželka Alexia III. Bol vzdelávaný v literatúre a klasickej filozofie. Po tom, čo vystriedal viacero cirkevných funkcií, sa stal chartofylaxom a po smrti Juraja II. Xifilina sa v roku 1198 stal konštantínopolským patriarchom. Zúčastnil sa diskusie so Západom a už počas prvých dvoch rokov v úrade si vymenil viacero listov s pápežom Inocenta III. Odmietol pápežský primát i Filioque. Pápež mal podľa neho prvenstvo v rámci patriarchátov iba preto, že Rím bol raným cisárskym sídlom. Podľa latinských zdrojov sa však po príchode Alexia IV. do Konštantínopola v roku 1203 pápežovi podriadil. Po páde Konštantínopola do rúk križiakov v roku 1204 Kamatéros odišiel do Didymoteichonu. Theodoros I. Laskaris ho síce pozval do Nikáje, avšak Ján odmietol. Dôvodom mohol byť jeho vysoký vek. V roku 1206 v exile zomrel.

</doc>
<doc id="655502" url="https://sk.wikipedia.org/wiki?curid=655502" title="Ján X. Kamatéros">
Ján X. Kamatéros



</doc>
<doc id="655503" url="https://sk.wikipedia.org/wiki?curid=655503" title="Ján Kamatéros">
Ján Kamatéros



</doc>
<doc id="655504" url="https://sk.wikipedia.org/wiki?curid=655504" title="Ióannes X. Kamatéros">
Ióannes X. Kamatéros



</doc>
<doc id="655505" url="https://sk.wikipedia.org/wiki?curid=655505" title="Slovenská plavecká federácia">
Slovenská plavecká federácia

Slovenská plavecká federácia (skr. SPF) je športová organizácia, plniaca úlohy národného športového zväzu. Združuje športy ako plávanie, synchronizované plávanie, diaľkové plávanie, vodné pólo a skoky do vody. Od 17. apríla 2019 je prezidentom organizácie Ivan Šulek, jeho predchodkyňou bola Irena Adámková. Organizácia sídli na adrese Za kasárňou 1, 831 03 v Bratislave.
Spolupráca.
Slovenská plavecká federácia je členom Medzinárodnej plaveckej federácie, Európskej plaveckej ligy a Slovenského olympijského a športového výboru.
Dianie.
Irena Adámková odstúpila k 11. marcu 2019. K 9. marcu 2020 federácia zrušila všetky športové podujatia kvôli pandémii ochorenia COVID-19.

</doc>
<doc id="655506" url="https://sk.wikipedia.org/wiki?curid=655506" title="Ján XI. (konštantínopolský patriarcha)">
Ján XI. (konštantínopolský patriarcha)

Ján XI. Bekkos (iné mená: Ján Bekkos, ; * 1230 až 1240, možno Nikaia/Konštantínopol† marec 1297, pevnosť svätého Juraja, Izmitský záliv ) bol byzantský klerik, teológ a spisovateľ, konštantínopolský ekumenický patriarcha v rokoch 12751282. Za vlády Michala VIII. podporoval cisárove snahy o cirkevnú úniu, za čo bol po jeho smrti odsúdený a neskôr aj uväznený. Medzi jeho hlavné diela patrí "Epigrafai", antológia patristických spisov o teológii Ducha Svätého; traktát o mieri a zjednotení východnej a západnej cirkvi ako aj rôzne polemické pojednania navrhujúce uznanie pápežského primátu.
Životopis.
Prvýkrát sa Bekkos v historických prameňoch spomína ako chartofylax v chráme Hagia Sofia. Značnej obľube sa tešil u patriarchu Arsenia, ktorý sa ho dokonca zastal v akomsi spore s cisárom. Počas vlády Michala VIII. pôsobil ako cisársky vyslanec na misiách v Srbsku (Štefan Uroš I., 1268) a v Tunise (Ľudovít IX., 1270). O cisárovu priazeň prišiel po tom, čo v roku 1273 odporoval Michalovej politike smerujúcej k cirkevnej únii. V roku 1273 bol dokonca uväznený. Vo väzení študoval práce latinských i gréckych cirkevných otcov, ako aj materiály o schizme a svoj pohľad na západnú cirkev zmenil. Následne bol z väzenia prepustený a stal sa jedným z hlavných propagátorov cirkevnej únie zjednanej na Lyonskom koncile v roku 1274.
V roku 1275 bol menovaný konštantínopolským ekumenickým patriarchom. Na poste nahradil Jozefa I., ktorý bol v otázke únie zdržanlivý. V roku 1277 sa v Konštantínopole konala nová synoda, ktorá opätovne schválila dojednanú úniu a unijné ustanovenia potvrdil Bekkos aj v liste pápežovi Jánovi XXI. Sám Bekkos počas svojho patriarchátu volil v rozhovoroch s odporcami únie zmierlivú cestu a k miernosti nabádal aj cisára Michala. Otázka prístupu k odporcom nakoniec viedla k menšej roztržke s cisárom. Aby cisára prinútil k citlivejšej náboženskej politike, vzdal sa dočasne v marci až auguste 1279 patriarchálneho stolca.
Po Michalovej smrti v roku 1282 sa cisárom stal protiunijný Andronikos II. Proti Bekkovi povstala silná opozícia na synode v Konštantínopole (1283) bol zosadený a vyhnaný do maloázijskej Prusy. O dva roky neskôr (1285) bol povolaný na koncil v Blachernai. Na koncile Bekkos opätovne obhajoval západné doktríny, takže bol nakoniec odsúdený a uvrhnutý do väzenia. Vo väzení v roku 1297 zomrel.

</doc>
<doc id="655507" url="https://sk.wikipedia.org/wiki?curid=655507" title="Ján XI. Bekkos">
Ján XI. Bekkos



</doc>
<doc id="655508" url="https://sk.wikipedia.org/wiki?curid=655508" title="Ján Bekkos">
Ján Bekkos



</doc>
<doc id="655509" url="https://sk.wikipedia.org/wiki?curid=655509" title="Ióannes XI. Bekkos">
Ióannes XI. Bekkos



</doc>
<doc id="655510" url="https://sk.wikipedia.org/wiki?curid=655510" title="Agrovoltika">
Agrovoltika

Agrovoltika (tiež agrofotovoltika, AV, AFV) kombinuje pestovanie plodín a výrobu elektriny z fotovoltických panelov na rovnakej ploche poľnohospodárskej pôdy. Solárne panely a plodiny tak zdieľajú svetlo medzi týmito dvoma typmi výroby. Tieto systémy môžu byť vhodné pre hospodárske zvieratá a niektoré plodiny vrátane produkcie ovocia.
História.
Koncepciu dvojitého využitia ornej pôdy na výrobu slnečnej energie a pestovanie rastlín s cieľom zlepšiť celkovú produkciu navrhli ako prví v roku 1981 Adolf Goetzberger a Armin Zastrow. Riešili prebiehajúcu diskusiu, či sa má orná pôda využívať na pestovanie plodín alebo produkciu elektrickej energie.
Bod nasýtenia svetlom je maximálne množstvo fotónov absorbovateľných rastlinným druhom. Pretože viac fotónov nezvýši rýchlosť fotosyntézy, Akira Nagashima navrhol kombinovať FV systémy a poľnohospodárstvo tak, aby využívali prebytok svetla. Prvé prototypy vyvinul v Japonsku v roku 2004.
Pojem „agrovoltika“ bol použitý prvýkrát v publikácii v roku 2011. Tento koncept je vo svete známy pod niekoľkými názvami: „agrofotovoltika“ v Nemecku, „agrovoltika“ v Taliansku, „solárne zdieľanie“ v Ázii. Za agrovoltické systémy možno tiež považovať fotovoltické skleníky.
Keďže jedným z cieľov poľnohospodárskych systémov je ochrana poľnohospodárskej pôdy, všeobecne sa usudzuje, že by sa v agrovoltike nemala zanedbávať poľnohospodárska výroba. Obmedzenia poľnohospodárskej výroby sa v jednotlivých krajinách líšia podľa právnych predpisov alebo podľa typu plodiny a cieľov agrovoltického systému (optimalizácia objemu poľnohospodárskej výroby, kvalita poľnohospodárskych výrobkov, výroba energie).
Agrovoltika vo svete.
Európa.
Prvé fotovoltické skleníky vznikli v Európe po roku 2000. Časť strechy skleníka je nahradená solárnymi panelmi. Prvé agrovoltické systémy na otvorených poliach boli inštalované v roku 2007 v Rakúsku, neskôr v Taliansku, Francúzsku a Nemecku.
Rakúsko.
V roku 2004 navrhla spoločnosť Günter Czaloun fotovoltický sledovací systém so systémom lanových regálov. Prvý prototyp bol vyrobený v južnom Tirolsku v roku 2007 na ploche 0,1 ha. Lanová konštrukcia je viac ako päť metrov nad zemou. Nový systém bol predstavený na konferencii Intersolar 2017 v Mníchove. Táto technológia je potenciálne lacnejšia ako iné systémy na otvorenom poli, pretože vyžaduje menej ocele.
Taliansko.
V rokoch 2009 a 2011 boli nad vinicami inštalované agrovoltické systémy s pevnými panelmi. Pokusy ukázali mierny pokles úrody a neskorší zber.
V roku 2009 vyvinula talianska spoločnosť REM TEC dvojosý solárny sledovací systém. V rokoch 2011 a 2012 spoločnosť REM TEC postavila niekoľko MWp agrovoltických elektrární na otvorených poliach. Solárne panely sú inštalované 5 m nad zemou a umožňujú pohyb poľnohospodárskych strojov. Tienenie fotovoltických panelov nepresahuje 15%, aby sa minimalizoval vplyv na plodiny. Spoločnosť ako prvá inštalovala automatizované integrované tieniace systémy na nosné konštrukcie. REM TEC navrhuje aj dvojosové solárne sledovacie systémy integrované do štruktúry skleníka. Kontrola polohy solárnych panelov optimalizuje mikroklímu v skleníku.
Francúzsko.
Fotovoltické skleníky sa začali stavať vo Francúzsku od roku 2000. Konštruktéri fotovoltických skleníkov pokračovali v zlepšovaní poľnohospodárskej výroby aj výroby energie. Napríklad koncept Agrinergie vyvíjala spoločnosť Akuo Energy od roku 2007. Prvé elektrárne pozostávali zo striedania plodín a solárnych panelov. Nové elektrárne sú skleníky. V roku 2017 začala spoločnosť Tenergie s nasadením fotovoltických skleníkov s architektúrou, ktorá rozptyľuje svetlo s cieľom znížiť kontrasty medzi osvetlenými a zatienenými miestami vytváranými solárnymi panelmi.
Systémy na otvorených poliach.
Od roku 2009 INRA, IRSTEA a Sun'R začali pracovať na programe Sun'Agri. Prvý prototyp inštalovaný v teréne s pevnými panelmi bol vyrobený v roku 2009 na ploche 0,1 ha v Montpellieri. Ďalšie prototypy s jednoosými mobilnými panelmi boli vyrobené v rokoch 2014 a 2017. Cieľom týchto štúdií je riadenie mikroklímy prijímanej rastlinami a výroba elektriny optimalizáciou polohy panelov a výskum ako je žiarenie distribuované medzi plodinami a solárnymi panelmi. Prvá agrovoltická elektráreň na otvorenom poli systémom Sun'R bola postavená v roku 2018 v Tresserre v Pyrénées-Orientales. Elektráreň mala kapacitu 2,2 MWp a bola inštalovaná na 4,5 ha viníc. Vyhodnocuje sa na nej v reálnych podmienkach výkonnosť systému Sun'Agri na viniciach.
V roku 2016 sa na agrovoltiku začala špecializovať spoločnosť Agrivolta. Po prvom prototype vyrobenom v roku 2017 v Aix-en-Provence inštalovala spoločnosť Agrivolta svoj systém na pozemok Národného výskumného ústavu záhradníckeho (Astredhor) v Hyères. Za svoje riešenia získala spoločnosť niekoľko inovačných ocenení. V januári 2018 predstavila Agrivolta svoju technológiu na výstave CES v Las Vegas.
Nemecko.
Výskumný projekt zameraný na agrovoltiku začal v roku 2011 inštitút Fraunhofer ISE. Výskum pokračoval v projekte APV-Resola, ktorý sa začal v roku 2015 a jeho ukončenie je naplánované na rok 2020. Prvý prototyp s výkonom 194 kWp bol inštalovaný v roku 2016 na pozemku s rozlohou 0,5 ha, ktorý patrí družstevnej farme Hofgemeinschaft Heggelbach v Herdwangene (Bádensko-Württembersko). Inštitút odhaduje, že takéto systémy budú ziskové bez štátnej podpory po roku 2022.
Pilotné projekty so zvislými obojstrannými fotovoltickými panelmi postavila spoločnosť Next2Sun. Zvislé panely riešia problém s prebytkami elektrickej energie cez poludnie, zároveň elektráreň vyrobí počas roka viac elektrickej energie a krivka výroby zodpovedá dennému profilu spotreby elektrickej energie.
Holandsko.
V roku 2020 inštalovala spoločnosť BayWa na farme pestujúcej maliny agrofotovoltickú elektráreň s inštalovaným výkonom 2,7 MW na rozlohe 3,2 ha. Testovanie ukázalo, že úroda pod polopriehľadnými panelmi bola nižšia o 20 % ako pod fóliovníkmi. Klíma pod solárnymi panelmi je však viac stabilnejšia než pod fóliovníkmi, panely chránia rastliny pred krúpami, silným dažďom a priamym slnečným žiarením. Cirkulácia vzduchu medzi panelmi je efektívnejšia vďaka komínovému efektu. Ďalšou výhodou je, že životnosť panelov je 30 rokov, zatiaľ čo u fóliovníkov je to 6 rokov.
Dánsko.
Katedra agronómie na Aarhuskej univerzite začala v roku 2014 skúmať použitie agrovoltického systému v sadoch pestujúcich bio jablká. Výskum ukázal, že riziko napadnutia jabĺk chrastavitosťou sa dá znížiť pri použitý solárnych panelov takmer na 0 %.
Chorvátsko.
V roku 2017 spoločnosť Work-ing inštalovala agrofotovoltickú elektráreň na otvorenom poli s výkonom 500 kW neďaleko župy Virovitice-Podraviny. Agronomické štúdie podporuje Osijská univerzita a Škola poľnohospodárskeho inžinierstva v Slatine. Vyrobená elektrická energia sa využíva pre zavlažovací systém a poľnohospodárske stroje. Najskôr sa pod zariadením budú testovať kultúry odolné tieneniu.
Amerika.
USA.
V USA sa o tento koncept zaujíma spoločnosť SolAgra v spolupráci s Katedrou agronómie na Kalifornskej univerzite v Davise. Vo výstavbe je prvá elektráreň na ploche 0,4 ha. Ako kontrola sa využíva plocha 2,8 ha. Skúma sa niekoľko druhov plodín: lucerna, cirok, šalát, špenát, repa, mrkva, mangold, reďkovka, zemiaky, rukola, mäta, okrúhlica, kel, petržlen, koriander, fazuľa, hrach, šalotka, horčica. Skúmajú sa aj projekty pre izolované lokality. Experimentálne systémy skúma niekoľko univerzít: projekt Biosphere 2 Arizonská univerzita, ďalší projekt Poľnohospodárska škola Stockbridge (University of Massachusetts v Amherste).
Čile.
V Čile boli v roku 2017 postavené tri agrofotovoltické systémy s výkonom 13 kWp. Cieľom tohto projektu podporovaného metropolitným regiónom Santiago bolo skúmať rastliny, ktoré môžu ťažiť z tienenia agrovoltického systému. Vyrobená elektrina sa použila na napájanie poľnohospodárskych zariadení: čistenie, balenie a chladenie poľnohospodárskej výroby, inkubátor pre vajcia. Jeden zo systémov bol nainštalovaný v regióne s častými výpadkami elektrickej energie.
Ázia.
Japonsko bolo celosvetovo priekopníkom vo vývoji agrovoltiky od roku 2004. V rokoch 2004 až 2017 bolo v Japonsku inštalovaných viac ako 1000 agrovoltických elektrární.
Japonsko.
V roku 2004 vyvinul Akira Nagašima demontovateľnú konštrukciu, ktorú testoval na niekoľkých plodinách. Mobilné konštrukcie umožňujú poľnohospodárom sťahovať alebo premiestňovať zariadenia na základe striedania plodín a ich potrieb. Od roku 2004 boli vyvíjané čoraz väčšie elektrárne s kapacitou niekoľkých MW s pevnými konštrukciami a dynamickými systémami. Napríklad v roku 2017 bola uvedená do prevádzky elektráreň s výkonom 35 MW, ktorá bola inštalovaná na 54 ha pôdy. Miera zatienenia tejto elektrárne je 50%, čo je vyššia hodnota ako 30%-né tienenie, ktoré sa zvyčajne používa v japonských agrovoltických elektrárňach. Poľnohospodári pestujú okrem iného ženšen, ašitabu a koriander. Na ostrove Ukujima by čoskoro mala byť umiestnená solárna elektráreň s výkonom 480 MW, z ktorej časť bude agrovoltická. Projekt je predmetom štúdie od roku 2013 a partneri podpísali dohodu o začatí výstavby v roku 2019.
Japonské právne predpisy vyžadujú, aby poľnohospodári udržiavali najmenej 80% poľnohospodárskej produkcie, aby získali povolenie na využívanie agrovoltických systémov.
Čína.
V roku 2016 postavila talianska spoločnosť REM TEC agrovoltickú elektráreň s výkonom 0,5 MWp v okrese Ťin-čaj v provincii An-chuej. Čínske spoločnosti inštalovali niekoľko GW solárnych elektrární kombinujúcich poľnohospodárstvo a výrobu solárnej energie. Napríklad v auguste 2016 Panda Green Energy inštalovala fotovoltické panely nad vinice v Turpane v autonómnej oblasti Sin-ťiang. Elektráreň s výkonom 0,2 MW bola pripojená k sieti. Projekt bol auditovaný v októbri 2017 a spoločnosť získala súhlas na inštaláciu svojho systému po celej krajine. Niekoľko desiatok MW bolo aj inštalovaných. V roku 2016 bola v provincii Ťiang-si nainštalovaná 70 MW agrovoltická elektráreň s poľnohospodárskymi a lesnými plodinami. V roku 2017 čínska spoločnosť Fuyang Angkefeng Optoelectronic Technology Co vyvinula testovaciu agrovoltickú elektráreň s výkonom 50 KWp v meste Fu-jang v provincii An-chuej. Bola vyvinutá na Inštitúte pokročilých technológií Čínskej univerzity vedy a techniky v Hefei pod vedením Wen Liua.
Spoločnosť Elion Group sa už 30 rokov snaží bojovať proti dezertifikácii v oblasti Kubuqi. Medzi použitými technikami boli nainštalované agrovoltické systémy na ochranu plodín a výrobu elektriny. Pokiaľ ide o vybavenie pre púštne oblasti, spoločnosť Wan You-Bao si v roku 2007 patentovala systém tienenia na ochranu plodín v púšti. Tienidlá sú vybavené solárnymi panelmi.
Južná Kórea.
Južná Kórea vykonáva počiatočné testy agrovoltických elektrární na základe japonských systémov od roku 2017. Agrovoltika je jedným zo skúmaných riešení na zvýšenie podielu obnoviteľných energií na energetickom mixe v Južnej Kórei. Ich cieľom je dosiahnuť 20 % obnoviteľnej energie v roku 2030 oproti 5% v roku 2017. Spoločnosť SolarFarm postavila prvú agrovoltickú elektráreň v Južnej Kórei v roku 2016 a produkuje ryžu. Odvtedy bola táto agrovoltická elektráreň ďalej rozvíjaná a testovaná. V januári 2019 bola založená Kórejská agrovoltická asociácia s cieľom propagovať a rozvíjať juhokórejský agrovoltický priemysel.
India.
Projekty pre izolované lokality skúma Amity University v Noide v severnej Indii. Štúdia zverejnená v roku 2017 sa zameriava na potenciál agrovoltiky na viniciach v Indii. Agrovoltické systémy pozostávajú zo solárnych panelov inštalovaných medzi plodinami, aby sa obmedzilo zatienenie rastlín. Táto štúdia naznačuje, že agrovoltické systémy môžu významne zvýšiť príjmy indických poľnohospodárov.
Malajzia.
Universiti Putra Malaysia, ktorá sa špecializuje na agronómiu, začala v roku 2015 experimenty na plantážach, kde sa pestuje jávsky čaj ("Orthosiphon stamineus)". Využívajú sa pri nich pevné konštrukcie inštalované na experimentálnej ploche asi 0,4 ha.
Vietnam.
Fraunhofer ISE inštaloval svoj agrovoltický systém na krevetovú farmu v Bac Liêu v delte Mekongu. Podľa inštitútu výsledky ich pilotného projektu naznačujú, že spotreba vody sa znížila o 75%. Ich systém by ponúkol ďalšie výhody, ako napríklad tienenie pracovníkov, ako aj nižšiu a stabilnú teplotu vody pre lepší rast kreviet.
Metódy.
Existujú tri základné typy agrovoltiky, ktoré sú aktívne skúmané: slnečné systémy s medzipriestorom pre plodiny, solárne systémy nad plodinami a skleníkové solárne systémy. Všetky tieto tri systémy majú niekoľko premenných použitých na maximalizáciu slnečnej energie absorbovanej panelmi aj plodinami. Hlavnou premennou, ktorá sa berie do úvahy v prípade agrovoltických systémov, je uhol solárnych panelov, ktorý sa nazýva uhol sklonu. Ďalšími premennými pri výbere umiestnenia agrovoltického systému sú zvolené plodiny, výška panelov, slnečné žiarenie v oblasti a podnebie oblasti.
Konfigurácia agrovoltických systémov.
Agrovoltické zariadenia majú rôznu konfiguráciu.
Experimentálne zariadenia majú často kontrolovanú poľnohospodársku plochu. Kontrolné pásmo sa využíva za rovnakých podmienok ako agrovoltické zariadenie na štúdium jeho účinkov na vývoj plodín.
Pevné solárne panely nad plodinami.
Najjednoduchším riešením je inštalácia pevných solárnych panelov na poľnohospodárske skleníky, nad otvorené polia alebo medzi plodiny na otvorenom poli. Inštaláciu je možné optimalizovať úpravou hustoty solárnych panelov alebo sklonu panelov. V Japonsku sa agrovoltické systémy obvykle skladajú z demontovateľných ľahkých štruktúr s ľahkými solárnymi panelmi s malými rozmermi, ktoré znižujú odpor vetra.
Dynamická agrovoltika.
V zložitejších konfiguráciách sa používa sledovací systém. Solárne panely je možné ovládať tak, aby sa optimalizovalo ich umiestnenie, aby sa zlepšila poľnohospodárska výroba alebo výroba elektrickej energie.
Prvé dynamické agrovoltické zariadenia boli vyvinuté v Japonsku. Panely boli ručne nastaviteľné. Poľnohospodári môžu upravovať polohu solárnych panelov podľa ročného obdobia alebo fázy vývoja plodín, aby zvýšili alebo znížili tienenie a výrobu elektrickej energie. Japonské spoločnosti tiež vyvinuli niekoľko sofistikovanejších systémov. Napríklad plodiny rastú pod zariadeniami zložených z tabúľ (25 solárnych panelov) upevnených na dvojosový sledovač.
V roku 2004 navrhla spoločnosť Günter Czaloun fotovoltický sledovací systém so systémom lanových regálov. Panely môžu byť orientované na zlepšenie výroby energie alebo na zatienenie plodín podľa potreby. Prvý prototyp bol vyrobený v roku 2007 v Rakúsku. Spoločnosť REM TEC inštalovala niekoľko elektrární vybavených dvojosým sledovacím systémom v Taliansku a Číne. Rovnaký systém bol vyvinutý aj pre použitie v skleníkoch.
Vo Francúzsku vyvíjajú spoločnosti Sun'R a Agrivolta jednoosové systémy sledovania. Podľa týchto spoločností je možné ich systémy prispôsobiť potrebám rastlín. Systém Sun'R je systém sledovania osi východ-západ. Spoločnosť používa komplexné modely rastu rastlín, predpoveď počasia, výpočtový a optimalizačný softvér. Zariadenie od spoločnosti Agrivolta využíva solárne paneli orientované na juh, s ktorými je možné pohybovať posuvným systémom.
Spoločnosť Artigianfer vyvinula fotovoltický skleník, ktorého solárne panely sú inštalované na pohyblivých okeniciach. Panely môžu sledovať pohyb Slnka pozdĺž osi východ - západ.
V roku 2015 prof. Wen Liu z Univerzity vedy a techniky v čínskom Che-fej navrhol nový koncept pre agrovoltiku: zakrivené sklenené panely pokryté dichroitickým polymérnym filmom prepúšťajú selektívne vlnovú dĺžku zo slnečného svetla, ktoré sú potrebné pre fotosyntézu rastlín (modré a červené svetlo). Všetky ostatné vlnové dĺžky sa odrážajú a sústreďujú na koncentrované solárne články vyrábajúce elektrickú energiu. Pre tento fotovoltický typ koncentrácie sa používa duálny sledovací systém. Tiene, ktoré spôsobujú bežné solárne panely nad poľom s plodinami, sú úplne eliminované, pretože plodiny dostávajú vždy modrú a červenú vlnovú dĺžku potrebnú na fotosyntézu. Za tento nový typ agrovoltiky bolo udelených niekoľko ocenení, okrem iného cena R&amp;D100 v roku 2017.
Účinky.
Solárne panely ovplyvňujú plodiny a pôdu, ktorú pokrývajú, nielen tienením. Vplývajú tiež na vlhkosť a prúdenie tepla. Napríklad vinice s vhodným rozostupom by mohli mať 15-násobne vyššie výnosy.
Vlhkosť pôdy.
Pri experimentoch testujúcich mieru odparovania vody pod solárnymi panelmi u plodín odolných tieneniu (uhorky a šalát) napájených zavlažovaním sa zistila úspora 14-29 %. Agrovoltiku je možné použiť na plodiny alebo na oblasti, kde je dôraz na efektívne využitie vody.
Teplota.
Pri štúdii sa zistilo, že teplota vzduchu pod panelmi bola konzistentná, zatiaľ čo teplota pôdy a rastlín bola nižšia. So stúpajúcou teplotou v dôsledku globálneho otepľovania to môže byť dôležité pre niektoré potravinárske plodiny. Fotoviltické panely môžu tiež lepšie fungovať z dôvodu chladenia rastlinami.

</doc>
<doc id="655511" url="https://sk.wikipedia.org/wiki?curid=655511" title="Alotyp (imunológia)">
Alotyp (imunológia)

Slovo alotyp pochádza z dvoch gréckych koreňov, "allo" znamená v preklade „iný” alebo “odlišný od normy“ a "typos" znamená „značka“. V imunológii alotyp označuje imunoglobulínovú variáciu, ktorú možno nájsť medzi jednotlivými triedami a izotypmi protilátok, a ktorá spôsobuje heterogenitu imunoglobulínov prítomných v rámci jedného druhu stavovcov. Štruktúru imunoglobulínového polypeptidového reťazca ovplyvňuje veľký počet génov kódovaných v zárodočnej línii. Za použitia serologických a chemických metód bolo objavených a popísaných veľké množstvo polymorfizmov, ktoré môžu byť prítomné u týchto génov. Tieto polymorfizmy sa následne premietajú do celkovej aminokyselinovej štruktúry reťazcov protilátok. Polymorfné epitopy sa vyskytujú v konštantných oblastiach imunoglobulínov a to ťažkých ako aj ľahkých reťazcoch. Jednotlivé polymorfizmy sa potom líšia medzi jednotlivcami v populácii alebo medzi jednotlivými etnickými skupinami a v niektorých prípadoch môžu byť rozpoznávané imunitným systémom ako imunogénne determinanty. Vystavenie jednotlivca inému alotypu, ako je jeho vlastný, môže vyvolať anti-alotypovú reakciu a stať sa potenciálnou príčinou problémov, napríklad u pacientov po transfúzii krvi alebo u tehotných žien. Je však dôležité spomenúť, že nie všetky variácie v aminokyselinovej sekvencii imunoglobulínu predstavujú determinant zodpovedný za imunitnú odpoveď. Niektoré z týchto alotypických determinantov môžu byť prítomné na miestach, ktoré nie sú dobre prístupné, a preto môžu byť pre imunitný sytém ťažko rozpoznateľné. V iných prípadoch môžu byť zmeny v jednom izotype kompenzované prítomnosťou toho istého determinantu v inom izotype protilátky u toho istého jedinca. V praxi to znamená napríklad, že divergentný alotyp ťažkého reťazca protilátky IgG možno vyvážiť prítomnosťou toho istého alotypu na ťažkom reťazci protilátky IgA. Takýto prípad sa nazýva izoallotypický variant. Obzvlášť veľký počet polymorfizmov bol objavený v podtriedach protilátok IgG. Tieto sa prakticky využívali v súdnom lekárstve a pri testovaní otcovstva, neskôr boli nahradené metódou genetickej daktyloskopie. 
Definícia a organizácia alotypov u ľudí.
Nomenklatúra ľudských alotypov bola najskôr popísaná a organizovaná v abecednom systéme, ktorý bol neskôr pre lepšiu zrozumiteľnosť prerobený do systému číselného. V súčasnosti je možné v literatúre naraziť na obe verzie tohto systému. Príkladom takéhoto značenia je napríklad alotyp exprimovaný na konštantnej oblasti ťažkého reťazca na IgG protilátke označený ako Gm, čo znamená „genetický marker“ spolu s podtriedou IgG (IgG1-G1m, IgG2-G2m) a číslom alebo písmenom alotypu [G1m1 / G1m (a)]. Polymorfizmy v IgA protilátkach sú potom značené rovnakým spôsobom, teda ako A2m (napr. A2m1 / 2) a polymorfizmy konštantnej oblasti ľahkých reťazcov kappa, ako Km (napr. Km1). Je potrebné poznamenať, že napriek skutočnosti, že existuje niekoľko známych izotypov pre lambda reťazec, neboli zatiaľ objavené žiadne sérologické polymorfizmy tohto reťazca. 
Všetky doteraz zmienené alotypy sa nachádzali výhradne v konštantých oblastiach protilátok. Gény zodpovedné za kódovanie štruktúry týchto ťažkých oblastí sú spolu úzko previazené a preto sa u jednotlivcov v populácii dedia spolu, ako jeden haplotyp s nízky výskytom crossingoverov. V ľudskej evolúcii sa vyskytlo iba niekoľko týchto prípadov, ktoré vyústili do vzniku súčasných málo haplotypov charakteristických pre ľudskú populáciu, preto má systém alotypov veľký význam v rôznych populačných štúdiách.
Význam alotypov pre liečbu monoklonálnymi protilátkami.
Vývoj a použitie terapií založených na monoklonálnych protilátkach znovu vyniesol do popredia otázku protilátkových alotypov. Tieto rekombinantné ľudské glykoproteíny a proteíny, ktoré sú základnými kameňmi monoklonálnych protilátok, sú dnes v klinickej praxi bežne používané. V niektorych prípadoch však vedú k nepriaznivým účinkom, ako je tvorba antiterapeutických protilátok, ktoré negujú celú liečbu alebo dokonca spôsobujú vážne reakcie na liečbu. Túto reakciu možno pripísať rozdielom medzi jednotlivými terapeutikami alebo môže vzniknúť medzi rovnakými terapeutikami vyrobenými rôznymi spoločnosťami alebo dokonca medzi rôznymi šaržami vyrobenými rovnakou spoločnosťou. Aby sa zabránilo produkcii takýchto antiterapeutických protilátok, mali by v ideálnom prípade všetky klinicky používané proteíny a glykoproteíny prislúchať rovnakému alotypu, ako prirodzené protilátky produkované pacientom, čím sa obmedzí prítomnosť potenciálnych “cieľov” pre imunitný systém. Na jednej strane množstvo faktorov schopných vyvolať imunitnú odpoveď, ktoré sú spojené s vývojom a výrobou takýchto protilátok sú dobre popísané a jednotlivý výrobcovia podnikajú príslušné kroky, aby tieto nežiadúce efekty odstránili. Na strane druhej komplikácie spojené s podávaním takýchto protilátok geneticky veľmi rozmanitej ľudskej populácii sú iba málo preskúmané. Ľudia naprieč populáciou vykazujú široké spektrum genotypov a fenotypov, avšak všetky v súčasnosti licencované terapeutické imunoglobulíny typu IgG sú vyvinuté iba v jedinej alotypovej forme. Pacienti, ktorí sú homozygotní pre alternatívny fenotyp sú z tohto dôvodu vystavení vyššiemu riziku rozvoja potenciálnej imunitnej odpovede na liečbu. 

</doc>
<doc id="655512" url="https://sk.wikipedia.org/wiki?curid=655512" title="Michael Spondyles">
Michael Spondyles



</doc>
<doc id="655514" url="https://sk.wikipedia.org/wiki?curid=655514" title="Michail Spondylis">
Michail Spondylis



</doc>
<doc id="655587" url="https://sk.wikipedia.org/wiki?curid=655587" title="Kláštor Manasija">
Kláštor Manasija



</doc>
<doc id="655588" url="https://sk.wikipedia.org/wiki?curid=655588" title="Monastier Resava">
Monastier Resava



</doc>
<doc id="655604" url="https://sk.wikipedia.org/wiki?curid=655604" title="Chrysotriklinos">
Chrysotriklinos

Chrysotriklinos () bola slávnostná sieň Veľkého paláca v Konštantínopole. Dnes už neexistuje. Postavená bola asi v 6. storočí, za vlády Justína II. Slúžila na recepciu významných hostí či na slávenie významných sviatkov.
Architektonicky tvorila budova osemuholník s kupolou na vrchu. V stenách sa nachádzalo 16 okien. Podobala sa na dnes ešte stojaci chrám Malá Hagia Sofia (Kostol svätých Sergia a Bakcha) a bola zrejme predlohou chrámu San Vitale. Vnútro haly bolo bohato vybavené nábytkom. Miesto dostalo názov podľa veľkého centrálneho stola (tabule), ktorý bol buď zo zlata alebo z pozláteného striebra. Okrem neho sa do haly mohli umiestniť ďalšie stoly pre menej významných hostí. Cisárovo miesto bolo podľa niektorých prameňov vyhradené zvlášť pri menšom stole stranou. V apside sa nachádzal mozaikou zdobený cisársky trón. Ďalším významným kusom nábytku bol "pentapyrgion", veľká skriňa s vežičkami. Boli v nej uskladnené vzácne predmety ako vázy či koruny. Z budovy sa dalo prejsť do ostatných priestorov paláca (napr. "Tripetonu", "Horologionu", "Kainourgionu"..) a dokonca aj do neďalekého hipodrómu.

</doc>
<doc id="655615" url="https://sk.wikipedia.org/wiki?curid=655615" title="Ján Skylitzes">
Ján Skylitzes



</doc>
<doc id="655633" url="https://sk.wikipedia.org/wiki?curid=655633" title="Kvalifikácia na Majstrovstvá Európy vo futbale 2020">
Kvalifikácia na Majstrovstvá Európy vo futbale 2020

Kvalifikácia na Majstrovstvá Európy vo futbale 2020 bola futbalová súťaž, ktorá sa začala v marci 2019 a skončila v novembri 2020. Kvalifikácie sa zúčastnilo všetkých 55 tímov členských krajín UEFA, pričom do záverečnej súťaže ME 2020 postúpilo 24 tímov. Priamo z kvalifikácie postúpilo 20 tímov, ďalšie 4 tímy vzišli z baráže, ktorá bola spojená s výsledkami reprezentácie v Lige národov UEFA 2018/2019. Prvýkrát od roku 1976 nie je žiadny účastník automaticky kvalifikovaný ako tím hostiteľskej krajiny.
Žrebovanie kvalifikačných skupín prebehlo 2. decembra 2018 v Convention Centre Dublin v Dubline v Írsku. 
Zmeny v pravidlách.
UEFA pred touto kvalifikáciou zmenila pravidlo o žltých kartách - doteraz hráč nesmel nastúpiť do jedného stretnutia po dvoch obdržaných žltých kartách, teraz to tak bude až po troch žltých kartách.
Systém kvalifikácie.
Prvýkrát od roku 1976 sa nekvalifikuje žiadna reprezentácia automaticky na záverečný turnaj a kvalifikácie sa tak zúčastňuje všetkých 55 tímov členských krajín UEFA. Pretože sa zápasy odohrajú v 12 rôznych krajinách, môže sa stať, že sa niektorý zo zápasov odohrá v krajine, ktorá sa záverečného turnaja nezúčastní.
V roku 2018 UEFA zaviedla novú súťaž, Ligu národov UEFA. Výsledok v ročníku 2018/2019 umožní reprezentačným tímom získať miesto na záverečnom turnaji, aj keď si nevybojujú priamy postup z kvalifikačných skupín. Vzhľadom k formátu baráže je zaistené, že sa na EURO 2020 objaví aspoň jeden tím z každej výkonnostnej skupiny Ligy národov.
Základné skupiny.
55 tímov bolo rozžrebovaných do desiatich skupín. V 5 skupinách hrá šesť tímov, v 5 skupinách hrá päť tímov. V skupinách sa stretne každý s každým doma a vonku. Víťazi skupín a tímy na druhých miestach postúpia priamo na Majstrovstvá Európy vo futbale 2020. 
Kritériá pri rovnosti bodov.
Ak budú mať dva alebo viac tímov po skončení kvalifikačných zápasov rovnaký počet bodov, rozhodujú o poradí nasledujúce kritériá:
Ak budú mať po použití 1. až 4. kritéria dva alebo viac tímov stále rovnaké poradie, rozhodnú tieto kritériá:
Baráž.
O zvyšných štyroch miestach sa prvýkrát nebude rozhodovať formou zápasov doma-vonku medzi tímami na tretích miestach po kvalifikačných skupinách, ale namiesto toho sa vyberie 16 tímov na základe výsledkov v Lige národov. Z každej výkonnostnej ligy v Lige národov (Liga A, Liga B, Liga C, Liga D) budú vybrané 4 tímy a tieto spolu zohrajú play-off o jedno miesto na záverečnom turnaji. Celkom sa tak odohrajú 4 play-off o 4 zostávajúce voľné miesta.
Víťazi skupín Ligy národov sú automaticky zaradení do play-off vo svojej výkonnostnej Lige. Ak si víťaz skupiny v Lige národov zabezpečí priamy postup z kvalifikačnej skupiny na EURO 2020, potom bude do play-off zaradený ďalší tím podľa umiestnenia v danej výkonnostnej Lige.
Ak v danej výkonnostnej Lige nebude po kvalifikačných skupinách ostávať dostatočný počet nekvalifikovaných tímov pre odohranie play-off, potom sa účasť v play-off presunie na ďalšie tímy podľa celkového rebríčka Ligy národov. Víťazi skupín v Lige národov majú zaistené, že sa nestretnú s tímami z vyššej výkonnostnej Ligy.
Každé play-off sa bude skladať z dvoch semifinále, hraných na jeden zápas. Najvyššie postavený tím privíta štvrtý tím; druhý tím bude hostiť zápas s tretím tímom. Hostiteľ finále sa rozhodne žrebom.
Baráž.
Tímy, ktoré sa na záverečný turnaj neprebojovali z kvalifikačných skupín, mali šancu sa naň dostať cez baráž vo forme play-off. Pre každú výkonnostný Ligu v Lige národov UEFA bolo vyhradené jedno miesto na záverečnom turnaji EURO 2020. 
Play-off zohrali štyri tímy v každej výkonnostnej skupine, ktoré nepostúpili priamo na záverečný turnaj. Najskôr sa miesta prideľovali víťazom skupín v Lige národov, potom ďalším podľa rebríčka v rámci výkonnostných skupín a následne tímom podľa celkového rebríčka.
Žreb.
Žreb prebehol po skončení kvalifikačných skupín. Odohral sa 22. novembra 2019 v Nyone, vo Švajčiarsku.
UEFA ešte pred žrebom načrtla všeobecné princípy, ktorými sa mal žreb riadiť a výnimky pre vybrané situácie. 
Po kvalifikačných skupinách bol zostavený rebríček, z ktorého vyplynulo 16 tímov pre baráž. Postupne sa priraďovali tímy do skupín play-off, od Ligy D po Ligu A.
Žreb sa týkal týchto tímov (zoradené podľa poradia rebríčka Ligy národov):
Jednotlivé skupiny play-off po žrebe vyzerajú takto:
Play-off skupiny A.
Semifinálové zápasy sa hrali 8. októbra 2020. Finále sa hralo 12. novembra 2020. Víťaz tohto play-off bude hrať na Majstrovstvách Európy v skupine F.
Play-off skupiny B.
Semifinálové zápasy sa hrali 8. októbra 2020. Finále sa hralo 12. novembra 2020. Víťaz tohto play-off bude hrať na Majstrovstvách Európy v skupine E.
Play-off skupiny C.
Semifinálové zápasy sa hrali 8. októbra 2020. Finále sa hralo 12. novembra 2020. Víťaz tohto play-off bude hrať na Majstrovstvách Európy v skupine D.
Play-off skupiny D.
Semifinálové zápasy sa hrali 8. októbra 2020. Finále sa hralo 12. novembra 2020. Víťaz tohto play-off bude hrať na Majstrovstvách Európy v skupine C.

</doc>
<doc id="655641" url="https://sk.wikipedia.org/wiki?curid=655641" title="Matilda Čechová">
Matilda Čechová

Matilda Čechová (* 21. marec 1908, Čičmany† 1. november 1995, Bratislava) bola slovenská maliarka a výtvarníčka. Venovala sa maľbe, grafike, kresbe a textilným technikám.
Životopis.
Matilda Čechová sa narodila v Čičmanoch, okres Žilina. Od roku 1912 žila s rodinou v Južnom Tirolsku, kde sa jej otec stal putovným obchodníkom. V roku 1921 sa vrátila a striedavo žila na Slovensku a v Česku.
V rokoch 19291931 absolvovala Učiteľský ústav v Martine zameraný na prípravu pedagógov v odborných školách. Výtvarné vzdelanie získala na Škole umeleckých remesiel v rokoch 19351936 a na Oddelení kreslenia a maľovania pri Slovenskej vysokej škole technickej, resp. na Pedagogickej fakulte v Bratislave v rokoch 19411947 u profesorov Gustáva Mallého a Maximiliána Schurmanna. V rokoch 19471948 bola na študijnom pobyte v Taliansku, kde na Akadémií umenia navštevovala školu Mina Maccariho. Po návrate z Ríma sa zapája do výtvarného života.
Zdrojom inšpirácie sa pre ňu stali krajina, folklór a život ľudí na vidieku. Mnohé krajinomaľby vznikli na Orave, ktorá jej poskytovala mnoho podnetov a motívov na obrazové stvárnenie. Významná bola aj jej zberateľská činnosť, sama zozbierala bohatú kolekciu ľudového umenia – výšivky, keramiku, kroje, plastiky a sklomaľby.
Bola členkou skupiny Hollar, Umeleckej besedy slovenskej, neskôr Skupiny výtvarných umelcov 29. augusta, ZSVU a Spolku grafikov a priateľov grafiky. Od roku 1931 striedavo pedagogicky pôsobila na Odbornej škole pre ženské povolania v Bratislave.
Matilda Čechová zomrela 1. novembra 1995 v Bratislave.
Taliansko.
Taliansko sa stalo pre Matildu Čechovú celoživotnou láskou a inšpiráciou. Nepravidelne ho navštevovala od roku 1947, keď v Ríme najprv študovala, neskôr sa tam pravidelne vracala.
Maliar Ernest Zmeták, s ktorým Taliansko Matilda Čechová navštívila prvý krát a absolvovala aj spoločnú študijnú cestu naprieč celým Talianskom od Benátok, cez Rím až na ostrov Capri v roku 1947 spomína vo svojej monografii na cestu nasledovne: "„...táto talianska cesta bola po Paríži rozhodujúcim obratom v mojom vývoji. Bez tejto cesty by som nikdy nekreslil a nemaľoval tak, ako ma usmernila talianska kra­jina i umenie staré i nové. Vlastne keď sa nad tým zamyslím, Masaccio, Giotto, Fra Angelico, Ucello, Mantegna, Tura – a mohol by som menovať aj ďalších – mi boli presne tak blízki ako Boccioni, Sironi, Carrá, Severini či ďalších dvadsať súčasných maliarov. Isteže, súčasný prejav ma viac priťahoval, ale v tej kontinuite som videl prejav veľkej sily ich národnej výtvarnej kultúry.“" Citácia platí v plnej miere aj o Čechovej, ktorej umelecké východiská boli podobné ako Zmetákove. Vzájomnú príbuznosť ich tvorby možno vidieť najmä na prácach, ktoré vznikli počas ich spoločného pobytu v Taliansku.

</doc>
<doc id="655642" url="https://sk.wikipedia.org/wiki?curid=655642" title="Zahustené mlieko">
Zahustené mlieko

Zahustené mlieko (iné názvy: kondenzované mlieko, čiastočne dehydrované mlieko) je mliečny výrobok získaný z mlieka odparením časti vody (opakom zahusteného mlieka je sušené (iný názov: úplne dehydrované) mlieko, pri ktorom sa odparí takmer všetka voda). Rozlišuje sa:
V zmysle predpisov Európskej únie, resp. na Slovensku v zmysle zodpovedajúcej vyhlášky, je základná terminológia mierne odlišná v týchto bodoch: 
Zahustené mlieko bez prídavku cukru.
Ide o mliečny výrobok, ktorý vzniká odparením časti vody z mlieka. Nicolas Appert vyvinul tento proces v 20. rokoch 19. storočia.
Priemyselný proces, ktorý využíva nesladené kondenzované mlieko, je významne odlišný od postupu používaného pre zahustené mlieko s prídavkom cukru (porovnaj nižšie): zahŕňa totiž sterilizáciu, ktorá je v prípade zahusteného mlieka s prídavkom cukru zbytočná, pretože na sterlizáciu sa používa cukor.
Podľa príslušnej slovenskej vyhlášky (resp. európskej smernice) sa v názvoch výrobkov zahusteného mlieka bez prídavku cukru rozlišuje :
Zahustené mlieko s prídavkom cukru.
Ide o mliečny výrobok, ktorý vzniká tak, že z mlieka je odstránená voda a pridaný cukor. Cukor pôsobí ako konzervačná látka, takže sterilizácia nie je nutná. Vyznačuje sa dlhšou trvanlivosťou.
Vynález kondenzovaného mlieka sa pripisuje Američanke Gail Bordenovej, ktorá si ho patentovala v roku 1856.
Výroba.
Surové mlieko sa odstredí a štandardizuje, potom sa niekoľko sekúnd zahrieva na 85 až 90°C. Toto zahrievanie ničí niektoré mikroorganizmy. Separácia redukuje tuky a brzdí oxidáciu. Z mlieka sa odparí časť vody, potom sa pridá asi 45% cukru. Tento cukor predlžuje trvanlivosť sladeného kondenzovaného mlieka. Sacharóza zvyšuje hustotu kvapaliny, osmotický tlak zabraňuje množeniu mikroorganizmov. Osladené odparené mlieko sa ochladí, aby sa laktóza vykryštalizovala.
Súčasné použitie.
Používa sa pri príprave dezertov. V Singapure je populárnou náhradou bežného mlieka do kávy a čaju.
Druhy.
Podľa príslušnej slovenskej vyhlášky (resp. európskej smernice) sa v názvoch výrobkov zahusteného mlieka s prídavkom cukru rozlišuje :

</doc>
<doc id="655645" url="https://sk.wikipedia.org/wiki?curid=655645" title="Sladené zahustené mlieko">
Sladené zahustené mlieko



</doc>
<doc id="655646" url="https://sk.wikipedia.org/wiki?curid=655646" title="Nesladené zahustené mlieko">
Nesladené zahustené mlieko



</doc>
<doc id="655648" url="https://sk.wikipedia.org/wiki?curid=655648" title="Salko">
Salko

Salko môže byť:

</doc>
<doc id="655652" url="https://sk.wikipedia.org/wiki?curid=655652" title="Viktor Madarász">
Viktor Madarász

Viktor Madarász (* 14. december 1830, Štítnik† 10. január 1917, Budapešť) bol maďarský revolucionár a maliar. Je známy ako maliar historických scén a portrétov.
Študoval na Akadémii výtvarných umení vo Viedni u Ferdinanda Georga Waldmüllera. Jeho prvý historický obraz "Kuruc a Labanc" (zobrazujúci bratov, ktorí bojovali na opačných stranách) bol vrelo prijatý. V roku 1856 odišiel do Paríža, kde študoval v ateliéroch Léona Cognieta a na École des Beaux-Arts. Ako prvý uhorský maliar získal v roku 1860 zlatú medailu parížskeho Salónu za obrazy z uhorských dejín.

</doc>
<doc id="655653" url="https://sk.wikipedia.org/wiki?curid=655653" title="Tankard (hudobná skupina)">
Tankard (hudobná skupina)

 
Tankard je thrash metalová skupina pochádzajúca z mesta Frankfurt v Nemecku. Založili ju Frank Thorwarth, Andreas Geremia, Bernhard Rapprich, Axel Katzmann a Oliver Werner v roku 1982 pod názvom "Vortex". Spolu s kapelami Sodom, Kreator a Destruction sú neoficiálne označovaní za „veľkú štvorku“ nemeckého thrash metalu. Skladby Tankard pojednávajú prevažne o alkohole.

</doc>
<doc id="655655" url="https://sk.wikipedia.org/wiki?curid=655655" title="Kaštieľ v Horných Turovciach">
Kaštieľ v Horných Turovciach

Kaštieľ v obci Horné Turovce (, ) je klasicistická, prízemná budova štvorcového tvaru postavená asi na začiatku 19. storočia. Postavili ju pravdepodobne Nedeczkyovci a cez Emmu Nedeczky sa do kaštieľa (kúrie) dostal Lajos Pongrácz.
Dejiny, geografická poloha a význam.
Horné Turovce ležia v blízkosti hlavného sídla bývalej historickej Hontianskej župy, na sever od Šiah v romantickom údolí potoka Krupinica, neďaleko od známej bitky pri Plášťovciach v roku 1552, v nadmorskej výške 143 m. Chotár obce je rôznorodý, obkolesujú ho vrchy, kopce.
O presnom vzniku kaštieľa neexistuje presný záznam, avšak už na historických mapách z rokov 1782 - 1785 je možné rozpoznať zakreslený objekt kaštieľa ako aj objekt kaštieľa Istvána Pongrácza.
Samotné prostredie hontianskej župy bolo kvôli príjemnému klimatu a neveľkej vzdialenosti od Budapešti vyhľadávaným miestom na budovanie šľachtických letohrádkov a usadlostí. Kaštieľ v Horných Turovcich je jedným z troch zachovaných objektov tohto druhu na území obce. V okolitých obciach bývalej hontianskej župy môžeme nájsť množstvo kaštieľov a kúrií budovaných v tomto duchu.
Oproti kaštieľu (kúrii) stál objekt iného kaštieľa s vežou, postavený pravdepodobne na základoch iného objektu, ktoré boli položené už v stredoveku. Objekt bol podpivničený. Kaštieľ patril pravdepodobne Istvánovi Pongráczovi a prostredníctvom jeho dcéry Varburgy sa dostal do vlastníctva Fogarassyovcov, neskôr patril Lakyovcom. Túto pamiatkovú stavbu v roku 1978 bez povolenia zbúrali.
V blízkosti kaštieľa stála kúria (kaštieľ) Lajosa Pongrácza, ktorá je ešte na mapách z polovice 19. storočia zaznačená.
Osobnosti spojené s kaštieľom.
Okrem zakladateľov kaštieľa, rodiny Nedeckých, tu žil aj Lajos Pongrácz aj László Pongrácz. Po ňom kúriu obýval Károly Laky. Neskôr bola majetkom Sándora Katonu a potom sa dostala do vlastníctva Hibskyovcov. V súčasnosti (2020) je budova po rekonštrukcii.
Obec Horné Turovce a kaštieľ v diele Mihályho Matunáka z Brezna (1866 - 1932).
So zaujímavou informáciou o pôvode kaštieľa sa dočítame v diele činovníka Mihályho Matunáka z Brezna, ktorý prisudzuje pôvod kaštieľa rodine Forgassyovcov. Poukazuje na to aj dochovaná pohľadnica, ktorá dokumentuje vlastníctvo kaštieľa Plukovníkom honvédov Károlym Lakym.

</doc>
<doc id="655656" url="https://sk.wikipedia.org/wiki?curid=655656" title="Cena Grammy za najlepší melodický rapový výkon">
Cena Grammy za najlepší melodický rapový výkon

Cena Grammy za najlepší melodický rapový výkon (angl. Grammy Award for Best Melodic Rap Performance – do roku 2017 udeľované ako Najlepšia rapovo-spievaná spolupráca: angl. Best Rap/Sung Collaboration a v rokoch 2018 – 2020 ako Najlepší rapovo-spievaný výkon: angl. Best Rap/Sung Performance) je ocenenie udeľované na slávnostnom odovzdávaní cien Grammy Awards hudobným umelcom za kvalitu piesní, na ktorých spolupracujú reperi a speváci. Vyznamenania vo viacerých kategóriách každoročne udeľuje Národná akadémia umení a vied Spojených štátov s cieľom „oceniť umelecké úspechy, technické znalosti a celkovú excelentnosť v hudobnom priemysle bez ohľadu na predaj albumov alebo pozíciu v hudobných rebríčkoch“.
Názov v definícia tejto kategórie bola zmenená v júni 2020 s okamžitou platnosťou, aby predstavovali rastúci trend hybridných výkonov v oblasti rapového žánru. Podľa Recording Academy „má táto kategória za cieľ oceniť sólové vystúpenia ako i spolupráce obsahujúce prvky rapu a melódie modernej produkcie. Pieseň si vyžaduje silnú a jasnú prítomnosť melódie kombinovanej s rapovou kadenciou a zahŕňa dialekty, texty alebo prvky z iných ako rapových žánrov vrátane R&amp;B, rocku, country, elektroniky a ďalších. Produkcia môže obsahovať tradičné prvky rapu alebo prvky charakteristické pre vyššie uvedené žánre, ktoré nie sú rap.“
Ocenenie je udelené umelcovi (umelcom). Producent, inžinier a skladateľ môžu požiadať o certifikát pre víťazov.

</doc>
<doc id="655658" url="https://sk.wikipedia.org/wiki?curid=655658" title="Cena Grammy za najlepšiu rapovo-spievanú spoluprácu">
Cena Grammy za najlepšiu rapovo-spievanú spoluprácu



</doc>
<doc id="655662" url="https://sk.wikipedia.org/wiki?curid=655662" title="Saurer 4TIILM">
Saurer 4TIILM

Saurer 4TIILM je typ vysokopodlažného švajčiarskeho trolejbusu. V roku 1957 bolo vyrobených celkom 12 vozidiel, všetky boli dodané do švajčiarskeho mesta St. Gallen.
História.
V 50. rokoch 20. storočia bolo na základe referenda, ktoré sa konalo medzi obyvateľmi švajčiarskeho mesta Sankt-Gallen, rozhodnuté nahradiť električkový systém trolejbusovým. Pre potreby rozšíreného trolejbusového systému bola v roku 1957 zakúpená séria dvanástich trolejbusov 4TIILM. Vozňovú skriňu vyrobila spoločnosť Carosserrie Hess AG, mechanickú časť podnik Adolph Saurer AG, a elektrickú výzbroj Zurich Oerlikon.
Konštrukcia.
Saurer 4TIILM je dvojnápravový trolejbus, ktorého karoséria je vyrobená z hliníka. V pravej bočnici sa nachádza päť dvojkrídlových skladacích dverí. Pohon zabezpečuje jeden jednosmerný trakčný motor typu GLM 1202 DK. Vo vozidlách 4TIILM bola použitá odporová elektrická výzbroj. Sedadlá pre cestujúcich sú usporiadané priečne a sú drevené.
Prevádzka.
Varšava.
Kvôli zlému technickému stavu trolejbusov ZiU-9 zakúpil v roku 1992 mestský dopravný podnik vo Varšave 11 trolejbusov Saurer 4TIILM a 8 prívesov Moser zo St. Gallenu. Trolejbusy si do značnej miery zachovali svoj pôvodný vzhľad (zelené a biele farby, erby a evidenčné čísla St. Gallenu, nápisy v nemčine a francúzštine, schémy verejnej dopravy v St. Gallene). Trolejbusy jazdili na varšavskej linke č. 51 až do prerušenia prevádzky trolejbusov 31. augusta 1995 a následne boli odstavené vo vozovni trolejbusov a autobusov v Piaseczne. Po roku 2001 sa začal predaj trolejbusov Saurer:
Trolejbus T005 sa vrátil do St. Gallenu v roku 2010. Vo Varšave bol pre muzeálne účely zachovaný trolejbus T016, ktorý patrí do klubu milovníkov mestskej dopravy vo Varšave.
Gdyňa.
V roku 2002 bol do Gdyne predaný jeden varšavský trolejbus Saurer 4TIILM s označením T014. Vozidlo prešlo rekonštrukciu v podniku TROBUS, počas ktorej bol obnovený vonkajší plášť. Po rekonštrukcii bol trolejbus odovzdaný spoločnosti Przedsiębiorstwo Komunikacji Trolejbusowej w Gdyni, ktorá ho uviedla do prevádzky na turistickej linke č. 326. V roku 2012 trolejbus znovu získal dekoratívny prúžok na prednej strane s logom výrobcu a tmavo zelenou farbou karosérie, podobne ako v čase prevádzky v St. Gallene.

</doc>
<doc id="655663" url="https://sk.wikipedia.org/wiki?curid=655663" title="Sodom">
Sodom

Sodom je thrash metalová skupina pochádzajúca z mesta Gelsenkirchen v Nemecku. Spolu s kapelami Tankard, Kreator a Destruction sú neoficiálne označovaní za „veľkú štvorku“ nemeckého thrash metalu.

</doc>
<doc id="655664" url="https://sk.wikipedia.org/wiki?curid=655664" title="Cena Grammy za najlepší urban contemporary album">
Cena Grammy za najlepší urban contemporary album



</doc>
<doc id="655665" url="https://sk.wikipedia.org/wiki?curid=655665" title="Donald Glover">
Donald Glover

Donald McKinley Glover Jr. (* 25. september 1983, Edwards Air Force Base, Kalifornia, USA) je americký herec, spevák, reper, komik, scenárista, producent a režisér. Vystupuje pod umeleckým menom Childish Gambino a občas ako DJ s prezývkou mcDJ.
Po tom, čo na New York University pracoval v zoskupení Derrick Comedy, vo veku 23 rokov bol Tinou Fey najatý ako scenárista sitkomu televízie NBC, "30 Rock". Preslávila ho rola vysokoškoláka Troya Barnesa v sitkome "Community" (2009 – 2013). Od roku 2016 hrá v seriáli stanice FX s názvom "Atlanta", ktorý vytvoril a taktiež ho občasne režíruje. Za tento seriál vyhral rôzne ocenenia vrátane dvoch Primetime Emmy Awards a dvoch Zlatých glóbusov.
Ako filmový herec sa objavil v množstve komerčne úspešných filmov vrátane nadprirodzeného hororu "Vzkriesenie démona" ("The Lazarus Effect"; 2015), komediálnej drámy "Magic Mike XXL" (2015), sci-fi filmu "Marťan" ("The Martian"; 2015), filmu ' ("Spider-Man: Homecoming"; 2017), kde stvárnil rolu Aarona Davisa a taktiež v space westernovom filme ' (2018), kde si zahral postavu mladého Landa Calrissiana. Glover si zahral vo svojom vlastnom krátkom filme, ktorý tiež produkoval – "Guava Island" (2019). Tiež nadaboval dospelého Simbu v novej verzii Disney filmu, "Leví kráľ" ("The Lion King"; 2019).
Po niekoľkých nezávisle vydaných albumoch a mixtapes, Glover v roku 2011 podpísal nahrávaciu zmluvu s Glassnote Records. 15. novembra 2011 vyšiel jeho prvý štúdiový album "Camp". Svoj druhý štúdiový album s názvom "Because the Internet" vydal 10. decembra 2013. Gloverov tretí album, "Awaken, My Love!" bol vydaný 2. decembra 2016. Singel z albumu s názvom „Redbone“ sa umiestnil na 12. mieste rebríčka "Billboard" Hot 100 a nakoniec zaň získal svoju prvú Cenu Grammy. V máji 2018 vydal pieseň spolu s videoklipom „This Is America“, ktorá debutovala na 1. priečke rebríčka Hot 100. Za túto skladbu vyhral 4 Ceny Grammy v roku 2019: Nahrávka roka, Pieseň roka, Najlepší rapovo-spievaný výkon a Najlepší videoklip. 22. marca 2020 vydal svoj štvrtý štúdiový album s názvom "3.15.20".
Osobný život.
Začiatkom roka 2016 priviedla Gloverova partnerka Michelle White na svet syna, ktorému dali meno Legend. V januári 2018 sa im narodil druhý syn Drake.

</doc>
<doc id="655666" url="https://sk.wikipedia.org/wiki?curid=655666" title="Sociálna poisťovňa">
Sociálna poisťovňa

"Sociálna poisťovňa s malým s je všeobecné označenie pre poisťovňu pôsobiacu v oblasti sociálneho poistenia, pozri pod sociálne poistenie."
Sociálna poisťovňa je na Slovensku verejnoprávna inštitúcia založená v novembri 1994, ktorá (podľa právneho stavu platného od roku 2005) vykonáva sociálne poistenie v zmysle zákona č. 461/2003 Z. z. o sociálnom poistení, t.j. nemocenské poistenie, dôchodkové poistenie, úrazové poistenie, garančného poistenia a poistenia v nezamestnanosti, a niektoré činnosti v rámci starobného dôchodkového sporenia. Jej vlastníkom je štát. Sídlo má v Starom meste v Bratislave na Ulici 29. augusta. 
Dejiny a predmet činnosti.
Ku dňu vzniku samostatného Slovenska, t.j. 1. januára 1993, bola na Slovensku zriadená Národná poisťovňa ako verejnoprávna inštitúcia na vykonávanie povinného zdravotného poistenia, nemocenského poistenia (a zabezpečenia) a dôchodkového zabezpečenia (resp. "poistenia"). Národnú poisťovňu 1. novembra 1994 nahradila jednak Všeobecná zdravotná poisťovňa (pre oblasť zdravotného poistenia) a jednak Sociálna poisťovňa (pre ostatné oblasti). Spomínaná Sociálna poisťovňa bola konkrétne zriadená zákonom o Sociálnej poisťovni (zák. č. 274/1994 Z.z.) ako verejnoprávna inštitúcia na vykonávanie nemocenského poistenia (vrátane nemocenského zabezpečenia) a dôchodkového zabezpečenia. . 
Sociálna poisťovňa od Slovenskej poisťovne prevzala 1. apríla 2002 aj poistenie zodpovednosti zamestnávateľa za škodu pri pracovnom úraze a pri chorobe z povolania – úrazové poistenie. 
Podľa nového zákona o sociálnom poistení od 1. januára 2004 Sociálna poisťovňa prevzala od Národného úradu práce vykonávanie poistenia v nezamestnanosti a garančného poistenia a dôchodkové zabezpečenie bolo zmenené na dôchodkové poistenie.
Od 1. januára 2005 Sociálna poisťovňa vykonáva aj činnosti v rámci starobného dôchodkového sporenia – predovšetkým vyberá príspevky, postupuje ich dôchodkovým správcovským spoločnostiam a registruje zmluvy o starobnom dôchodkovom sporení (§ 226 zákona o sociálnom poistení). 
Orgány.
Orgány Sociálnej poisťovne sú: 

</doc>
<doc id="655667" url="https://sk.wikipedia.org/wiki?curid=655667" title="Childish Gambino">
Childish Gambino



</doc>
<doc id="655668" url="https://sk.wikipedia.org/wiki?curid=655668" title="Alexander Reško">
Alexander Reško

Alexander Reško (* 2. jún 1951, Komárno) je slovenský historik, kultúrny pracovník a publicista.
Životopis.
Maturoval na gymnáziu v Komárne (1969) a absolvoval Vysokú školu poľnohospodársku v Nitre, kde získal titul inžinier (1974). Vedomosti si dopĺňal počas doktorandského štúdia na Katedre dejín architektúry Slovenskej technickej univerzity v Bratislave.
Pracoval v poľnohospodárstve, no svoj voľný čas venoval štúdiu a výskumu hradov, kaštieľov a kúrií na Slovensku, dejinám šľachtických rodov, ich životu a historickému prínosu v dejinách Uhorska. Niekoľko rokov pracoval v Podunajskom múzeu v Komárne ako historik. V rokoch 1995 – 1999 bol poslancom mestského zastupiteľstva v Komárne.
Jeho výskum sa zameriava na širší komárňanský región a na ďalšie obce a lokality Nitrianskeho samosprávneho kraja. Preskúmal stovky stavieb a ich históriu, z ktorých už medzičasom veľa zaniklo. Preto jeho príspevky v dvoch zväzkoch "Lexikónu kaštieľov a kúrii Slovenska" z oblasti tohto kraja majú vysokú historickú a dokumentačnú hodnotu. Je autorom rozsiahlejších monografií obcí Kalná nad Hronom, Čechy, Dyčka, Kolta, Imeľ, Lúčnica nad Žitavou, mesta Komárno a mnohých ďalších lokalít a historických svetských i sakrálnych stavieb.
Z oblasti vlastivedy, kultúry a histórie publikoval vyše 260 prác. Desiatky monografií obcí s akcentom na ich historické pozoruhodnosti vyšli v edícii Malá vlastivedná knižnica (Čečejovce, Čechynce, Diakovce, Dolinka, Horné Turovce, Hviezdoslavov, Imeľ, Komárno, Košúty, Kráľov Brod, Kvetoslavov, Málaš, Sazdice, Semerovo, Šiatorská Bukovinka, Šrobárová, Tomášov, Trávnik, Veľká Lehota, Voznica a i.) a na mnohých ďalších sa podieľal ako spoluautor, prekladateľ a autor fotografií. Výsledkom spolupráce s významným podporovateľom kultúry a vydavateľom Árpádom Szénássym v rokoch 1992 – 2005 boli nielen tieto publikácie, ale spoločnými silami sa im podarilo zachrániť kaštieľ v Dubníku, ktorý slúži ako múzeum.
Množstvo článkov a štúdií uverejnil vo viacerých časopisoch ("Iuxta Danubium", "Múzeum", "Várak, templomok, kastélyok", "Delta", "Komárňanské listy - Komáromi Lapok", "Udvardi Lapok" a i.). Je spoluzakladateľom časopisu "Múltunk emlékei" (9 ročníkov) a "Kastélykrónika" (4 ročníky). Podieľal sa na vydaní viacerých zborníkov a pamätníc škôl, samostatne alebo v spolupráci s inými autormi publikoval rozsiahlejšie monografie. Prekladá odborné knihy z maďarského jazyka. Používa pseudonymy Resko Sándor, Gyula Petrovay, Petrovay R. Sándor, P. Gy., A. R. a R.
Spolupracuje s mnohými inštitúciami, z nich najvýznamnejšie sú Országos Széchényi Könyvtár (Krajinská Széchényiho knižnica) v Budapešti, Hadtörténeti intézet (Vojenský historický ústav) v Budapešti, Kriegsarchiv (Vojenský archív) vo Viedni, Kulturális Örökségvédelmi Hivatal (Úrad ochrany kultúrneho dedičstva) v Budapešti, Magyar Országos Levéltár (Maďarský krajinský archív) v Budapešti a ďalšie. Mimoriadne dobrá je spolupráca s redaktorom odbornej encyklopédie "Magyar kastélylexikon" Zsoltom Virágom (dodnes vyšlo 11 zväzkov). Jeho diela sú citované v literatúre mnohých kníh iných autorov.

</doc>
<doc id="655671" url="https://sk.wikipedia.org/wiki?curid=655671" title="Filoxenos Hierapolský">
Filoxenos Hierapolský



</doc>
<doc id="655672" url="https://sk.wikipedia.org/wiki?curid=655672" title="Universidade Federal de Goiás">
Universidade Federal de Goiás

Universidade Federal de Goiás (skrátene Universidade de Goiás alebo UFG) je významná verejná univerzita v Goiás. Bola založená roku 1960 v Goiânia v brazílskom štáte Goiás. 

</doc>
<doc id="655673" url="https://sk.wikipedia.org/wiki?curid=655673" title="Kostol svätej Heleny (Poprad - Kvetnica)">
Kostol svätej Heleny (Poprad - Kvetnica)

Kostol svätej Heleny je rímskokatolícky filiálny kostol v Poprade – Kvetnici.
História.
Kostolík dal postaviť Peter Ráth, generálny riaditeľ Košicko-bohumínskej železnice, v rokoch 19091910. Výstavba kostolíka sa realizovala podľa projektovej dokumentácie nezisteného autora a zo zbierok Petra Rátha, jeho manželky, dcéry Aranky a zaťa Eugéna Karácsonyho. Ďalším darcom bol manžel Gabriely Éder-Dávidovej z vďačnosti za uzdravenie. Dôkazy o tom sú zaznamenané na nápisoch vitráží piatich okien, ktoré sú dielom budapeštianskeho sklomaliara a výrobcu vitráži, Waltera Gidu. Kostolík na počesť sv. Heleny vysvätil spišský biskup Alexander Párvy 10. júla 1910. Počas prevádzky liečebného ústavu poskytoval pacientom duchovnú útechu. V roku 1952 kostolík prestal plniť svoje duchovné poslanie a stal sa skladom agitačného materiálu a kníh kúpeľnej správy. Neskôr bola dohoda medzi cirkvou a Okresným národným výborom v Poprade o zmene užívania kostolíka v prospech štátu, kedy došlo aj v zmene vlastníctva na štát.
Obrat nastal po novembri 1989, kedy tu veriaci po mnohých desaťročiach slávili 24. decembra polnočnú svätú omšu. Kostolík bol znova posvätený na sviatok sv. Heleny 18. augusta 1990 vtedajším spišským biskupom Františkom Tondrom. Zničené pôvodné zariadenie bolo nahradené novým. Zozbierali sa naň miestni veriaci v roku 1993 pod vedením kaplána Miloslava Marušiaka. Dôkladnú opravu sklenených vitráží uskutočnil v roku 2000 Stanislav Hudzík a Peter Fedor. Kostol v súčasnosti patrí Farnosti Poprad – Juh. Sväté omše sú v kostole každú nedeľu o 10:00. Majitelia kostola sa v priebehu času menili, v roku 2010 kostol prenajalo Seniorcentrum Kvetnica rímskokatolíckej cirkvi na 15 rokov, o rok na to však zmluvu nečakane vypovedalo. V roku 2020 kostol patril rímskokatolíckej cirkvi.
Blízko kostola je kaplnka Panny Márie Lurdskej, posvätená 6. júna 1948. 

</doc>
<doc id="655674" url="https://sk.wikipedia.org/wiki?curid=655674" title="Moshing">
Moshing

Moshing (iné názvy: slam dance, slamming) je tanečný štýl vychádzajúci z hardcore punkovej komunity. Typicky sa tancuje na živých koncertoch pri počúvaní živšej a agresívnejšej hudby, pričom do seba jednotliví tanečníci nekontrolovane vrážajú alebo so sebou nechajú hádzať. Ide o silne kontaktný druh tanca pôvodom z USA, ktorý dosiahol vrchol popularity v 80. rokoch s rozvojom žánru grunge. Od tej doby sa stal moshing fenoménom, ktorý prestupuje naprieč väčšinou hudobných žánrov, pokiaľ je hudba na koncertoch dostatočne energická. Názory na tento druh tanca sa rôznia, niektorí ho vnímajú ako pozitívnu odozvu umelcom, niektorí ako rušivý element na koncerte.
Moshing je považovaný za brutalnejšiu verziu pogovania, t. j. nekontrolovaného tanca, pričom najtypickejším druhom moshingu je tanec v kruhu ("circle pit"), kde jednotliví účastníci behajú a narážajú do seba, aby vytvorili točiaci sa kruh. Takýto mosh pit sa zvyčajne nachádza v pomyslnom strede hľadiska, zatiaľ čo pogo sa väčšinou tancuje v "kotli" priamo pri pódiu. Najtvrdšou verziou moshingu je potom odnož spojená so žánrom thrash metal, kedy sa tanečníci rozdelia na dve skupiny a navzájom do seba s rozbehom vrážajú. Tento tvrdý spôsob tanca, nazvaný príznačne "wall of death", so sebou nesie riziko zranenia alebo dokonca úmrtia. Niektoré metalové a rockové hudobné skupiny, ako napríklad The Smashing Pumpkins, stáli v priamej opozícii proti tomuto druhu tanca, hlavne po tom, čo boli na niektorých ich koncertoch pri agresívnom tanci zabití niektorí diváci.

</doc>
<doc id="655675" url="https://sk.wikipedia.org/wiki?curid=655675" title="Mosh pit">
Mosh pit



</doc>
<doc id="655676" url="https://sk.wikipedia.org/wiki?curid=655676" title="Slam dance">
Slam dance



</doc>
<doc id="655677" url="https://sk.wikipedia.org/wiki?curid=655677" title="Slamming">
Slamming



</doc>
<doc id="655678" url="https://sk.wikipedia.org/wiki?curid=655678" title="Circle pit">
Circle pit



</doc>
<doc id="655679" url="https://sk.wikipedia.org/wiki?curid=655679" title="Wall of death">
Wall of death

Wall of death alebo Wall of Death môže byť:

</doc>
<doc id="655680" url="https://sk.wikipedia.org/wiki?curid=655680" title="Wall of Death">
Wall of Death



</doc>
<doc id="655682" url="https://sk.wikipedia.org/wiki?curid=655682" title="O2 universum">
O2 universum



</doc>
<doc id="655683" url="https://sk.wikipedia.org/wiki?curid=655683" title="Hodinová veža (Pazardžik)">
Hodinová veža (Pazardžik)

Hodinová veža () je stavba osmanskej hodinovej veže, nachádzajúca sa v centrálnej časti mesta Pazardžik v južnom Bulharsku.
Poloha.
Pazardžická hodinová veža sa nachádza v centrálnej časti mesta Pazardžik, oproti budove Oblastného riaditeľstva bulharského Ministerstva vnútra na námestí „Săedinenie“, v blízkosti ulice „Gladston“.
Dejiny.
Prvá hodinová veža stála na území Pazardžiku už pred rokom 1658, a mesto tak bolo jedným z prvých na území dnešného Bulharska s týmto typom stavby. V 17. storočí stálo na území Bulharska len asi 20 stavieb tohto typu. Hodinovú vežu v Pazardžiku spomenul vo svojich zápiskoch z ciest po Bulharsku aj turecký cestovateľ, spisovateľ a geograf Evliya Çelebi. V roku 1741 bola postavená nová kamenná hodinová veža, ktorá bola súčasťou pazardžického Kuršum chanu. Ten bol najväčším chanom (chan, nazývaný aj karavanseraj, je typ stavby, ktorý slúžil ako hostinec pre pocestných) na území Bulharska, ktorý bol postavený už v roku 1574, pričom hodinová veža stála priamo na vtedajšom nádvorí hostinca. Výstavbu tejto veže financoval osmanský vojenský predstaviteľ Ibrahim aga Hajrulov, pričom poznámka o roku výstavby a o tom, kto stavbu financoval, sa dochovala na pamätnej doske na stene hodinovej veže. Do dnešných dní sa dochovala len jedna fotografia z roku 1923 a jedna maľba, ktoré túto pôvodnú vežu znázorňujú. V roku 1928 sa vrchná časť hodinovej veže zrútila v dôsledku Čirpanského zemetrasenia a zo stavby ostala stáť základná murovaná časť, vysoká približne 6 metrov. Približne do roku 1980 sa zachoval aj zvon z veže, ktorý bol uložený v jednej z pazardžických škôl, po tomto roku sa však o jeho ďalšom osude nič nevie. V roku 2010 bola stavba hodinovej veže reštaurovaná a bola znovu postavená vrchná časť v pôvodnom vzhľade. Projekt mal starosti architekt Hristo Gerasimov a na obnovu bola v roku 2009 založená finančná zbierka, v rámci ktorej za podarilo vyzbierať viac ako 250 000 bulharských leva, ktoré boli na projekt obnovy veže potrebné. Oficiálne odhalená bola 21. mája 2010, v deň, kedy sa slávi aj sviatok mesta Pazardžik.
Charakteristika.
Základ veže tvorí približne 6 metrov vysoká kamenná stavba štvorcového pôdorysu s dĺžkou steny 4,75 metra, ktorá sa smerom nahor zužuje a pokračuje vo forme hranolu (nie je isté, či bol pôvodne šesť, osem, alebo dvanásťstenný) až k vrcholu. Z pôvodnej veže sa do dnešných dní dochovala len základná kamenná murovaná stavba, zvyšok hodinovej veže však bol obnovený a to tak, aby čo najpresnejšie pripomínal pôvodnú stavbu. Z pôvodného zhruba šesť metrov vysokého kamenného základu stavba pokračuje najskôr 3 metre vysokým pyramídovitým zúžením a neskôr ako osemstenný hranol vysoký približne 10 metrov. Ďalej sa vo vrchnej časti nachádza štvorstenná hodinová časť, v ktorej sa nachádzajú 4 švajčiarske hodinové mechanizmy a nakoniec plechová strecha, ktorou je veža zakončená. Celková výška veže tak dosahuje približne 27 metrov. V časti, kde sa nová časť napája na pôvodnú a kde sa pôvodne nachádzal hodinový mechanizmus, sa nachádza nika, v ktorej bolo osadené súsošie svätých Konštantína a Heleny.

</doc>
<doc id="655687" url="https://sk.wikipedia.org/wiki?curid=655687" title="Sundar Pichai">
Sundar Pichai

Pichai Sundararajan (* 10. júl 1972, Madurai, Tamilnádu, India) je americký manažér narodený v Indii, od 2018 CEO spoločnosti Alphabet Inc. a jej dcérskej spoločnosti Google.
Mladosť a vzdelanie.
Vyrastal v dvojizbovom byte so svojimi rodičmi a bratom a bol vychovávaný v hinduistickej viere. V detstve sníval o tom, že sa stane hráčom kriketu. Jeho mama Lakshmi bola stenografka a otec Regunatha Pichai pracoval pre britský konglomerát GEC na pozícii elektroinžiniera a mal tiež výrobný závod na výrobu elektrických komponentov. Aby si mohol Regunatha Pichai kúpiť svoj prvý skúter, musel si naň odkladať peniaze tri roky a vzdal sa mnohých vecí, aby zabezpečil Sundarovi Pichaiovi a jeho bratovi to najlepšie dostupné vzdelanie. V detstve počul Sundar Pichai rozprávať svojho otca o jeho práci elektroinžiniera, čo v ňom pravdepodobne vzbudilo záujem o technológie. Sundar Pichai má talent na zapamätanie si čísiel, čo si jeho rodina uvedomila už v mladosti, keď si dokázal zapamätať každé telefónne číslo, ktoré vytočil na ich telefóne s rotačným vytáčacím mechanizmom, ktorý si kúpili v desiatom roku jeho života a túto schopnosť občas využíva aj na pracovných stretnutiach.
Sundar Pichai študoval na Jawahar Vidyalaya, škole ústrednej rady stredného školstva v Ashok Nagar, Chennai a VanaVani Matriculation Higher Secondary School, ktorá je súčasťou Indického technologického inštitútu Madras, kde získal stupeň vzdelania „Class XII“. Keď sa začal zaujímať o počítače, prvým softwarom, ktorý naprogramoval, bola šachová hra. Ďalej studoval na Indickom technologickom inštitúte Kharagpur, kde získal v roku 1993 titul z metalurgického inžinierstva, stal sa významným absolventom tejto vzdelávacej inštitúcie a bol tiež vyznamenaný striebornou medailou inštitútu za excelentné výsledky v akademickej sfére. Profesor Sanat Kumar Roy, ktorý učil Sundara Pichaia, o ňom v rozhovore povedal: „Robil práce v oblasti elektroniky v čase, keď v našich učebných osnovách neexistoval samostatný kurz elektroniky. Jeho diplomová práca sa zaoberala implantáciou molekúl iných prvkov do kremíkových doštičiek s cieľom zmeniť ich vlastnosti. Už od začiatku bolo úplne zrejmé, že ho nadchla elektronika a materiály“. Profesor Roy o štúdiu Sundara Pichaia ďalej povedal: „Bol veľmi dobre vychovaný a hovoril potichu. Patril medzi skvelých študentov v študijnej skupine metalurgie už od prvého roku.“ Počas štúdia na vysokej škole bol tiež kapitánom kriketového tímu. Na to, aby mohol pokračovať v štúdiu na Stanford University, odkiaľ má titul magistra vedy o materiáloch a inžinierstva, minul jeho otec ekvivalent svojej ročnej mzdy na letenku do Spojených štátov. Až od tohto momentu, odkedy začal svoje štúdium v Spojených štátoch, mal pravidelný prístup k počítaču. V rozhovore uviedol, že štúdium v Kalifornii pre neho znamenalo veľký posun v kariére: „Vždy som miloval technológie a keď som vyrástol, mal som sen pracovať v Silicon Valley, pretože som o tom čítal a počul príhody môjho uja“. Spočiatku plánoval pokračovať v štúdiu na Stanford University, získať titul PhD. a vydať sa na akademickú cestu, ale zmenil rozhodnutie a zamestnal sa v spoločnosti Applied Materials, ktorá je výrobcom polovodičov v Silicon Valley, na pozícii inžiniera a produktového manažéra. V tejto spoločnosti ale dlho nepracoval a pokračoval v štúdiu na Wharton School of the University of Pennsylvania, kde získal titul MBA a bol súčasťou programu , ktorý je určený pre najtalentovanejších študentov.
Kariéra.
Po štúdiu a získaní titulu MBA sa Sundar Pichai zamestnal v spoločnosti McKinsey &amp; Company na pozícii „management consultant“, čo bola jeho posledná pracovná pozícia pred nástupom do spoločnosti Google.
Práca pre Google.
Pracovný pohovor v spoločnosti Google absolvoval Sundar Pichai 1. apríla 2004 v budove Googleplex. V ten istý deň Google spustil svoj emailový klient Gmail, ktorý je možné využívať zdarma a ľudia, vrátane Sundara Pichaia si mysleli, že využívanie tohto emailového zadarmo je žartom. Pracovný pohovor bol úspešný a Sundar Pichai sa stal súčasťou malého tímu, ktorý pracoval na vývoji Google Search Toolbar, pomocou ktorého mali a majú používatelia internetových prehliadačov ľahký prístup k internetovému vyhľadávaču Google. Situáciu ale v roku 2006 ovplyvnila spoločnosť Microsoft tým, že vytvorila svoj vlastný predvolený internetový vyhľadávač Bing pre Internet Explorer. Sundar Pichai zareagoval tým, že pomohol presvedčiť hardvérových výrobcov, aby na svoje výrobky predinštalovali Google Toolbar. Aj vďaka rozhodnutiam Sundara Pichaia počet používateľov Google Toolbar rástol a tento nástroj sa využíva aj v roku 2020. Počas tohto obdobia pracoval tiež na projektoch Google Pack, ktorý bol spustený v roku 2006 a Google Gears, ktorý bol spustený 31. mája 2007.
Google Chrome.
Výsledky Google Toolbar priviedli Sundara Pichaia k myšlienke, aby Google vyvinul svoj vlastný webový prehliadač. Tento zámer prediskutoval s ostatnými zamestnancami, ale vtedajší CEO Googlu Eric Schmidt namietal, že vývoj vlastného webového prehliadača bude mať príliš vysokú cenu. Sundar Pichai sa ale nevzdal a majitelia spoločnosti Google Larry Page a Sergey Brin, ktorých so svojím úmyslom zoznámil s projektom súhlasili. Sundar Pichai zohral kľúčovú úlohu pri uvedení prehliadača na trh v roku 2008 a od prelomu apríla a mája 2012 je Google Chrome najpoužívanejší webový prehliadač na svete.
Od roku 2008, keď Google spustil Google Chrome, sa stal Sundar Pichai svetoznámym a bol povýšený na pozíciu viceprezidenta produktového vývoja. Odvtedy bol stále častejšie súčasťou prezentácií produktov Googlu a Larry Page, ktorý o ňom vo svojom blogu v marci 2013 napísal: „Sundar má talent vytvárať produkty, ktoré sú technicky excelentné, ale je ich tiež ľahké používať a má rád veľké stávky“ zabezpečil jeho veľký kariérny postup. V novembri 2009 Sundar Pichai odprezentoval operačný systém Chrome OS, notebook Chromebook bol uvedený do testovacej fázy v roku 2011 a v roku 2012 začal jeho predaj. Okrem toho dohliadal na vývoj Gmailu a Máp Google. V roku 2012 sa stal Senior viceprezidentom Google Chrome a Apps.
V roku 2013, keď Andy Rubin, tvorca operačného systému Android, začal pracovať na inom projekte, zapojil Larry Page Sundara Pichaia aj do práce na Androide. Kariéra Sundara Pichaia napredovala a v októbri 2014 bol menovaný na pozíciu Product Chief. Medzi jeho hlavné snahy patril vývoj radu smartfónov Android One, pomocou ktorého vyvíjal Google tlak na výrobu dostupných smartfónov pre prichádzajúcich 5 miliárd ľudí, ktorým mal poskytnúť možnosť byť online.
V roku 2015 Google založil holdingovú spoločnosť Alphabet Inc., ktorá odvtedy vlastní mnohé dcérske spoločnosti, ktoré predtým patrili Googlu. 10. augusta 2015 sa Sundar Pichai stal novým CEO spoločnosti Google. Vo februári 2016 bol Sudnar Pichai odmenený 273 328 akciami holdingovej spoločnosti Alphabet Inc. vlastniacej spoločnosť Google, ktoré vtedy mali hodnotu 199 miliónov amerických dolárov.
V júli 2017 sa Sundar Pichai stal členom predstavenstva spoločnosti Alphabet Inc. a CEO spoločnosti Alphabet Inc. Larry Page pri tejto príležitosti povedal: „Sundar odvádza skvelú prácu na pozícii CEO Googlu, čo vedie k silnému rastu, partnerstvám a obrovskej inovácii produktov. Spolupráca s ním ma veľmi baví a som nadšený, že sa stáva členom predstavenstva Alphabetu.“
Od decembra 2019 je Sundar Pichai CEO spoločnosti Alphabet Inc.
Sundar Pichai a Google pre Indiu.
Sundar Pichai sa okrem iných trhov sústredí aj na trh v Indii, v ktorom plánuje spoločnosť Google prostredníctvom fondu pre digitalizáciu Indie „Google for India“ investovať v nasledujúcom päť až sedem ročnom období (od roku 2020) cca. 10 miliárd dolárov. Tieto investície budú obsahovať kapitálové investície, partnerstvá a investície do operačnej infraštruktúry v ekosystémoch.
Investície sa sústredia do štyroch dôležitých oblastí pre digitalizáciu Indie:
Sundar Pichai považuje za veľmi úspešný príbeh, že malé podniky v Indii prešli digitalizáciou. Pred štyrmi rokmi totiž bola len jedna tretina malých firiem online, pričom v roku 2020 je 26 miliónov sieťových komunikačných protokolov aplikačnej vrstvy viditeľných pri hľadaní na Mapách Google, ktoré spravujú prepojenia viac než 150 miliónov užívateľov každý mesiac. Okrem toho malí obchodníci v celej Indii disponujú možnosťou digitálnej platby, čo umožňuje malým firmám stať sa súčasťou „formálnej“ ekonomiky a zlepšiť tak ich prístup k peniazom.
Google je partner digitalizácie v Indii od roku 2004, keď spustili svoje prvé prevádzky v Hajdarábade a Bangalúre. Odvtedy Google prostredníctvom vyhľadávania všetkých hesiel na webe šíri povedomie o Internete na vidieku cez programy, ktorými je napríklad Internet Sati, ktorý pomáha viac než tridsiatim miliónom žien v celej Indii získať digitálnu gramotnosť, ktorá zvýši kvalitu ich života a ich komunít. Úsilie Googlu v Indii podľa Sundara Pichaia prehlbuje ich chápanie technológie, ktorým môže byť užitočná pre všetky typy ľudí a to, že vytvorili produkty najprv pre Indiu, im pomohlo vyvinúť lepšie produkty pre užívateľov všade na svete. Príkladom je produkt Google Pay, prostredníctvom ktorého je možné platiť rýchlo a bez zložitých nastavení bezkontaktne alebo online. Spolu so vzostupom adaptácie BHIM (Bharat Interface for Money) UPI (Unified Payments Interface) je ľahké zaplatiť vodičovi rikše alebo poslať peniaze iným ľuďom.
Ďalším príkladom technológie vyvinutej pre Indiu je aplikácia Read Along, ktorá pomocou umelej inteligencie učí ľudí samých čítať a vyslovovať. V roku 2020 sa deti v 180 krajinách môžu učiť čítať a vyslovovať v deväťjazyčnej verzii tejto aplikácie, pričom v budúcnosti bude možné používať aj ďalšie jazyky. V súvislosti so vzdelávaním Sundar Pichai povedal: „Technológia sama nevylepší vzdelanie, ale môže byť významnou časťou riešenia“.
Google tiež vyvinul systém, ktorý dokáže predpovedať pomocou umelej inteligencie záplavy, aby ochránil ľudí v Indii počas obdobia monzúnov. Želaním Sundara Pichaia je, aby tento systém pomohol stovkám miliónov ľudí na celom svete.
Osobný život.
Sundar Pichai a jeho manželka Anjali sa spoznali počas štúdia na vysokej škole a majú spolu dve deti. Je skromný, priateľský a rád pomáha. Odkedy sa stal CEO spoločnosti Google, počet ľudí, ktorí ho poznajú, je omnoho väčší. Zamestnanec Googlu na Quora forum napísal: „V Googli Sundara Pichaia rešpektuje každý. Inžinieri, produkt manažéri a biznismeni ho majú veľmi radi.“ Počas interview so študentmi Shri Ram College of Commerce na Univerzite Delhi v decembri 2015 moderátor Harsha Bhogle o Sundarovi Pichaiovi povedal: „Urobili ste to, o čom všetci snívali“. V krajine, kde sa Sundar Pichai narodil, v Indii, je sčasti považovaný za hrdinu.
Počas pracovných stretnutí sa Sundar Pichai občas prechádza, pre internetovú stránku o technológiách Recode povedal: „Mám rád pohyb a v podstate, aby som začal rozmýšľať, musím začať chodiť“.
Sundar Pichai je vegetarián a keď má možnosť, snaží sa nájsť si čas na cvičenie. Každé ráno číta tlačenú verziu novín The Wall Street Journal a sleduje tiež online verziu The New York Times.
Podľa Sundara Pichaia nech deň prinesie hocičo, je dôležité mať perspektívny pohľad na vec. V januári 2017 povedal partii študentov z Indie, aby sa „uvoľnili“ a spravili si čas na zábavu. „Je to dlhá cesta, na neúspechoch v skutočnosti nezáleží“ povedal podľa Wall Street Journal.

</doc>
<doc id="655689" url="https://sk.wikipedia.org/wiki?curid=655689" title="Medzinárodná agentúra pre obnoviteľnú energiu">
Medzinárodná agentúra pre obnoviteľnú energiu

Medzinárodná agentúra pre obnoviteľnú energiu (angl. "International Renewable Energy Agency", "IRENA") je medzinárodná medzivládna organizácia, ktorej cieľom je podporovať využívanie obnoviteľných zdrojov energie, spoluprácu a vývoj nových technológií. Je to prvá medzinárodná organizácia zameriavajúca sa výlučne na obnoviteľné zdroje energie v priemyselných aj rozvojových krajinách. Bola založená v roku 2009 a jej štatút nadobudol účinnosť 8. júla 2010. Sídlo agentúry je v Masdar City v Abú Zabí. Generálnym riaditeľom je Francesco La Camera. IRENA je oficiálnym pozorovateľom OSN.
História.
Prvé návrhy na založenie Medzinárodnej agentúry pre obnoviteľnú energiu vychádzajú z aktivít Brandta Reporta z roku 1980. Mimovládne organizácie a priemyselné lobistické skupiny ako Eurosolar, Svetová rada pre obnoviteľnú energiu (WCRE) a Svetová asociácia pre veternú energiu (WWEA) podporovali založenie Medzinárodnej agentúry pre obnoviteľnú energiu niekoľko desaťročí. V roku 1990 navrhla rakúska vláda pod vedením spolkového kancelára Franza Vranitzkého založenie agentúry na pôde OSN. Jedným z iniciátorov bol aj Hermann Scheer, nemecký politik a lobista, ktorý pôsobil ako prezident asociácie Eurosolar a predseda WCRE.
Na svojom výročnom podujatí 15. júna udelila WWEA Svetovú cenu za veternú energiu za rok 2010 zakladajúcim členským štátom IRENA. Uviedli: „Založenie IRENA možno považovať za najdôležitejšie rozhodnutie, aké sa kedy prijalo na globálnej úrovni v prospech obnoviteľnej energie. Založenie IRENA vyslalo svetovému spoločenstvu veľmi silný signál, že obnoviteľná energia bude musieť hrať a bude hrať kľúčovú úlohu v budúcich dodávkach energie do celého sveta. Týmto ocenením by WWEA chcela naznačiť, že WWEA je odhodlaná úzko spolupracovať s IRENA a bude ju naďalej plne podporovať.“
Zakladajúca konferencia Medzinárodnej agentúry pre obnoviteľnú energiu sa konala v nemeckom Bonne 26. januára 2009. Štatút IRENA podpísalo 75 krajín.
Ciele.
Cieľom IRENA je stať sa hlavnou hnacou silou pri podpore prechodu k využívaniu obnoviteľnej energie na globálnej úrovni: „"IRENA bude pôsobiť ako globálny hlas v oblasti obnoviteľných energií, poskytne praktické rady a podporu priemyselným aj rozvojovým krajinám, pomôže im zlepšiť ich regulačné rámce a budovať kapacity. Agentúra uľahčí prístup ku všetkým dôležitým informáciám vrátane spoľahlivých údajov o potenciáli obnoviteľnej energie, najlepších postupoch, účinných finančných mechanizmoch a najmodernejších technologických znalostiach."“: Hermann Scheer IRENA poskytuje vládam rady a podporu v oblasti politiky obnoviteľnej energie, budovania kapacít a transferu technológií.
Členské štáty.
Štatút na získanie členstva v IRENA vyžaduje, aby bol štát členom OSN a regionálnych medzivládnych organizácií pre ekonomickú integráciu.
K októbru 2021 bolo členmi IRENA 165 štátov a Európska únia a ďalších 18 krajín je v procese pristúpenia.

</doc>
<doc id="655692" url="https://sk.wikipedia.org/wiki?curid=655692" title="Cesta III. triedy 2356 (Slovensko)">
Cesta III. triedy 2356 (Slovensko)

Cesta III. triedy číslo 2356 ("III/2356", staré číslo "III/072001") je cesta III. triedy na Slovensku. Spája horno-liptovskú obec Kráľova Lehota s obcou Liptovská Teplička a Šuňava. Jej dĺžka je 22,3 km. Takmer celá cesta je v správe Slovenskej republiky, až na začiatočnú časť. ktorú spravuje obec Kráľova Lehota. Cesta vedie údolím rieky Čierny Váh cez územie Nízkych Tatier.
Význam.
Cesta spája obec Kráľova Lehota s prečerpávacou vodnou elektrárňou Čierny Váh, osadou Svarín a miestnymi lesníckymi osadami a horárňami. Cesta je vo veľkom využívaná lesníkmi a cyklistami, pretože ňou vedie niekoľko cyklotrás. Okrem toho cesta výrazne skracuje trasu motoristom do najvýchodnejšej liptovskej dediny a nadväzujúcich spišských obcí. 
Priebeh.
Cesta začína križovatkou s cestou I. triedy I/72 v katastri obce Kráľova Lehota. Pokračuje smerom popri železnici a rieke Váh, až po sútok Bieleho a Čierneho Váhu, kde odbočuje a spolu s pozostatkami starej lesnej železnice pokračuje súbežne s tokom rieky Čierny Váh až do osady Svarín. Odtiaľ ďalej pokračuje popri vodnej nádrži Čierny Váh až k lesníckej osade na konci nádrže. Tu sa k nej pripája sčasti asfaltová lesnícka cesta z doliny riečky Ipoltica, ktorá vedie až do horehronskej obce Heľpa. Cesta ďalej pokračuje lesnatým údolím Čierneho Váhu, okolo starej železničnej stanice Bnekovo a horárne Brezová. Cesta končí na križovatke s cestou III/3061, ktorá smeruje z podtatranskej obce Štrba smerom do Liptovskej Tepličky.

</doc>
<doc id="655695" url="https://sk.wikipedia.org/wiki?curid=655695" title="Miranda Richardsonová">
Miranda Richardsonová

Miranda Jane Richardsonová (neprechýlene Miranda Jane Richardson; * 3. marec 1958, Southport, Spojené kráľovstvo) je anglická divadelná, filmová a televízna herečka. V rokoch 1993 a 1995 bola nominovaná na Academy Awards a je držiteľkou dvoch cien Zlatý glóbus. Je známa z filmov ako "Ríša slnka" (1987), "Hra na plač" ("The Crying Game", 1995) "Ospalá diera" (1999), "The Phantom of the Opera" (2004) či "Made in Dagenham" (2011). Známa je jej interpretácia kráľovnej Mab v televíznom filme Merlin z roku 1998. Hrala vo viac ako 90 filmoch.
Detstvo a mladosť.
Richardsonová sa narodila v meste Southport, v Spojenom kráľovstve. Už od malička vystupovala v rôznych školských predstaveniach a rada vystupovala pred publikom.
Kariéra.
Richardsonová študovala na Bristol Old Vic Theatre School po boku Daniela Day-Lewisa.
Má za sebou úspešnú a rozsiahlu divadelnú kariéru. Prvýkrát vystúpila v Manchester Library Theatre v roku 1979.
V roku 1985 debutovala vo filme "Dance with a Stranger" po boku Ruperta Everetta. V roku 1987 odmietla úlohu Alex v dráme "Fatal Attraction", ktorú neskôr získala Glenn Closová.
V roku 1992 hrala v dráme "Damage" po boku Juliette Binocheovej, kde za svoj herecký výkon získala nomináciu na Academy Awards a získala cenu BAFTA.
V roku 1995 získala znovu nomináciu na Academy Awards, tentokrát za film "Tom &amp; Viv". V roku 1999 prijala úlohu Lady Van Tassel v mysterióznej dráme Tima Burtona "Ospalá diera".
V roku 2002 stvárnila sestru Virginie Woolfovej v oscarovej dráme "The Hours". V rovnakom roku si zahrala trojitú rolu v trileri "Spider".
V roku 2010 hrala vo filme "Made in Dagenham" spolu so Sally Hawkins. V roku 2014 stvárnila menšiu rolu vo vojnovej dráme "Testament of Youth". V rovnakom roku si tiež mala zahrať vo filme Angeliny Jolie "Vládkyňa zla", ale jej scény boli z filmu neskôr vystrihnuté.
V roku 2017 stvárnila manželku Winstona Churchilla v životopisnej dráme "Churchill".
Súkromný život.
Richardsonová žije v západnom Londýne. Medzi jej záľuby patrí sokoliarstvo, kreslenie, prechádzky, záhradkárčenie či móda. Je známa pre svoj nenáročný a jednoduchý spôsob života. Miluje zvieratá a má doma dve mačky a jedného psa. Podporuje tiež niekoľko charitatívnych organizácii. Nie je vydatá a nemá deti.

</doc>
<doc id="655696" url="https://sk.wikipedia.org/wiki?curid=655696" title="Miranda Richardson">
Miranda Richardson



</doc>
<doc id="655697" url="https://sk.wikipedia.org/wiki?curid=655697" title="Ospalá diera">
Ospalá diera

Ospalá diera () je americký mysteriózny film z roku 1999. Film režíroval Tim Burton. Ide o filmovú adaptáciu poviedky „"Legenda Sleepy Hollow"“. V hlavných úlohách Johnny Depp a Christina Ricci, vo vedľajších úlohách sa predstavili Miranda Richardson, Michael Gambon, Casper Van Dien a Jeffrey Jones. Dej sa sústreďuje na detektíva Ichaboda Cranea, ktorý je poverený ísť vyšetriť sériu vrážd záhadného bezhlavého jazdca v dedine Sleepy Hollow.

</doc>
<doc id="655700" url="https://sk.wikipedia.org/wiki?curid=655700" title="Viliam Záhorčák">
Viliam Záhorčák



</doc>
<doc id="655701" url="https://sk.wikipedia.org/wiki?curid=655701" title="Kominforma">
Kominforma

Kominforma či Informbyro (rusky: Коминформ, Коминформбюро, anglicky: Cominform, srbochorvátsky: Informbiro) oficiálne Informačné byro komunistických a robotníckych strán, rusky Информационное бюро коммунистических и рабочих партий, "Informacionnoje bjuro kommunističjeskich i rabočich Partij)" bola najvyššie postavená oficiálna organizácia komunistického hnutia pôsobiaca v rokoch 1947 až 1956. Táto medzinárodná organizácia mala koordinovať činnosť "bratských" (marxisticko - leninských) komunistických strán v Európe. V povojnovom období bola sovietskym vedením využívaná ako nástroj vplyvu vo vznikajúcom Východnom bloku počas studenej vojny. Strany združené v Kominforme mali postupovať (pri budovaní komunizme) presne podľa sovietskeho vzoru. V prípade odklonu od tohto vzoru akým bola napr. roztržka s Juhosláviou v roku 1948 hrozili zúčastneným straníkom, strane ale aj celej krajine vážne dôsledky zo strany ZSSR (obdobie Infobiro 1948 - 1955 a titoizmu). Rovnako ako Kominterna (1919-1943), na ktorej činnosť nadväzovala, bola Kominforma jednoducho rozpustená v roku 1956. 
Politická situácia po skončení druhej svetovej vojny.
Rozdielne postoje krajín, ktoré oslobodila Červená armáda, predovšetkým Česko-Slovenska a Poľska, k americkému Marshallovmu plánu európskej obnovy, ktorý bol predstavený na prednáške na Harvarde 5. júna 1947, vyvolali obavu Moskvy, že v týchto krajinách stratí politický a ekonomický vplyv. Po prípravných jednaniach sovietsky minister zahraničných vecí V. Molotov začiatkom júla 1947 plán zamietol, predpovedal budúcu konfrontáciu s krajinami, ktoré sa stali alebo stanú spojencami USA a označil ich za nepriateľov ZSSR. V rovnakom čase bol minister zahraničných veci ČSR Jan Masaryk predvolaný do Moskvy, kde protirečil Stalinovi, ktorý zakazoval prijatie plánu. Na samotných jednaniach o pláne, ktoré sa začali 12. júla 1947 v Paríži sa nakoniec žiadna z krajín pod priamym sovietskym vplyvom nezúčastnila (nezúčastnilo sa ani neutrálne Fínsko z obavy z konfrontácie so ZSSR). Molotov na pôde OSN ešte v roku 1947 predstavil sovietsky alternatívny plán pomoci, z ktorého sa v januári 1949 v Moskve stala Rada vzájomnej hospodárskej pomoci (RVHP) s členskými krajinami: ZSSR, Poľsko, ČSSR, Maďarsko, Rumunsko, Bulharsko. Cieľom bolo vytvorenie hospodársky, politicky i vojensky jednotného bloku krajín „socialistického tábora“. Týmito udalosťami sa konfrontácia medzi "Západom" a "Východom", ktorá sa ako ideologická začala hneď po skončení vojny, pretavila do súperenia a nepriateľstva nazývaného studená vojna. V Európe bola medzi týmito tábormi spustená železná opona a po vytvorení vojenských paktov (NATO a Varšavská zmluva) sa tento konflikt zmenil na boj o ovládnutie celého sveta.
Vznik a členstvo.
Ako reakciu na spomínaný politický vývoj v Európe zvolal Stalin na september 1947 konferenciu vodcov komunistických strán do Szklarskej Poruby v Poľsku (blízko českých hraníc). Na tejto konferencii bola založená nástupnícka organizácia zrušenej Kominterny Informbyro. 
Prítomní boli predstavitelia deviatich komunistických strán. Okrem Komunistickej strany Sovietskeho zväzu ďalej združovala komunistickej strany Bulharska, Československa, Francúzska, Maďarska, Talianska, Rumunska a Poľskú zjednotenú robotnícku stranu. Členom sa stala aj komunistická strana Talianska (taliansky "Partito Comunista d'Italia") avšak nemecké komunistické strany ani Komunistická strana Číny členmi neboli. Španielska komunistická strana čelila represiám a frankistického režim bol v medzinárodnej izolácii, tak Informbyro len publikovalo materiály aj v španielčine. 
Vylúčenie Juhoslávie z Kominformy.
Informbyro bolo pôvodne umiestnené v Belehrade (v tom čase hlavné mesto Juhoslovanskej federatívnej ľudovej republiky a Slobodného územia Terstu). Bol to priamo jeden z prvých piatich záverov hlavného referátu Ždanova na prvom stretnutí v Szklarskej Porube. Išlo vraj o Stalinov výslovný pokyn, ktorý odrážal významné povojnové postavenie Juhoslávie a jej vodcu Josip Broza Tita v očiach J. V. Stalina. Po vylúčení Juhoslávie v júni roku 1948 bolo sídlo presunuté do Bukurešti. 
Počas roka 1948 sa postupne zhoršili vzájomné vzťahy Juhoslávie a Sovietskeho zväzu. Na základe toho bola prerušená z juhoslovanskej strany vzájomná hospodárska spolupráca a Kominforma ostro napadla Zväz komunistov Juhoslávie (Komunistickú stranu Juhoslávie - KSJ) formou depeší (listov), v ktorých sa stupňoval tlak na vedenie KSJ. V tom čase mala Juhoslávia zlé vzťahy nielen so Sovietmi, ale tiež aj so západnými krajinami, práve kvôli územným sporom okolo územia bývalého slobodného mesta Terst. V rovnakom čase sa radikálne zhoršovali aj vzťahy ZSSR so Západom. Napríklad berlínska blokáda začala 23. júna 1948. 
Oficiálne bola Juhoslávia vylúčená na základe sovietskych obvinení z "titoizmu", odklonu od sovietskeho vzoru. Juhoslávia bola považovaná za nepriateľskú, pretože sa odmietla podriadiť sovietskej mocenskej dominancii a integrácii do Východného bloku ako sovietsky "satelitný" štát. Po vypuknutí konfliktu medzi Titom a Stalinom rezolúcia Kominformy z 28. júna 1948 (tretia schôdza konaná už v Bukurešti), obviňovala KPJ z „odchýlenia sa od marxizmu-leninizmu“, KPJ vykazuje „protisovietsky postoj“, „nepriateľské prijímanie kritiky“ a „odmietanie diskusie o situácii na stretnutiach Kominformy“. Táto rezolúcia prakticky vylúčila KPJ z Kominformy a výsledkom bolo, že Juhoslávia sa ocitla mimo priamu sovietsku sféru vplyvu (pozri východný blok) a „titoizmus“ sa začal používať nielen na označenie nezávislosti od sovietskej línie, ale Moskva takto označovala ak ďalších "zradcov" v iných krajinách. 
21. až 28. júla 1948 sa uskutočnil 5. zjazd KSJ. Napriek tomu, že členstvo bolo stále ešte veľmi prosovietsky naladené vyslovili podporu Titovmu vedeniu. Vyjadrenie Kominformy boli označené ako nepravdivé. Zvolené bolo nové politbyro strany a Tito bol potvrdený vo funkcii jej predsedu. Nasledovala sovietska ekonomická blokáda, ktorá neprospela juhoslovanskému hospodárstvu. USA začali hospodársky podporovať Juhosláviu už v roku 1948. 
V roku 1949 kritiku vystriedal slovník Kominformy označujúci celé politbyro KSJ za "špiónov západu" a vyzýval na zvrhnutie ich "krvavej diktatúry". Tito sa stal v propagande vrátane Československej "krvavý pes Tito". 
Americká bezpečnostná služba NSA v lete 1950 upozorňovala americkú vládu, že ZSSR "plánuje inváziu do Juhoslávie v podaní sovietskej armády a síl východoeurópskych satelitov." V tejto nečakanej situácii vycítili USA príležitosť, najmä po straty vlyvu v Číne, kde vojna skončila 1. októbra 1949 víťazstvom Komunistickej strany Číny pod vedením Mao Ce-Tunga, a začali podporovať Tita aj vojensky. Do polovičky 50. rokov hodnota americkej vojenskej podpory dosiahla pol miliardy dolárov. "Aby bola akákoľvek obrana Juhoslávie zo strany NATO životaschopná, vyžadovala by nukleárnu podporu. Bola by to tretia svetová vojna," písalo sa vraj v tajnej správe z roku 1950. Napriek otvorenej podpore Juhoslávie Západom hrozba sovietskej agresie nezmizla. Naopak vynoril sa nový problém na východe, keď severokórejské jednotky podporované Stalinom 25. júna 1950 prekročili 38. rovnobežku a zaútočili na Južnú Kóreu, čím začala Kórejská vojna. 
Tito nechodil na schôdze Kominformy aj preto, že sa bál atentátu. Juhoslovanská historiografia opisuje množstvo pokusov, u nás sa spomína sovietsky pokus z roku 1952. 
V celom východnom bloku sa uskutočňovali stranícke čistky proti podozrivým sympatizantom. Obdobie Informbira (Kominforma po srbochorvátsky) - napätých vzťahov medzi ZSSR a Juhosláviou trvalo do roku 1955, kedy bol podpísaná 2. júna 1955 spoločná deklarácia v Belehrade. Michail Gorbačov počas svojej návštevy v roku 1988 vystúpil v juhoslovanskom parlamente, kde povedal: „Dobré vzťahy medzi našimi krajinami boli narušené vinou sovietskeho vedenia“ Vedúci predstaviteľ ZSSR vtedy prvýkrát otvorene priznal vinu Sovietskeho zväzu za sovietsko-juhoslovanský konflikt v rokoch 1948 - 1949. 
Konflikt medzi Titom a Stalinom.
Titovo vedenie snívalo o tom, že sa im podarí uskutočniť dávnu predstavu mnohých ľavicových politikov o vytvorení balkánske federácie. Počítalo sa s tým, že by do tohto veľkého štátu mohli vstúpiť okrem republík Juhoslávie, Bulharska a Albánsko tiež Rumunsko, Maďarsko a po prípadnom víťazstve komunistických partizánov i Grécko. 
Veľkú aktivitu prejavovala JFĽR aj v medzinárodnom komunistickom hnutí. Privítali sovietsky plán založiť Informačné byro, nadnárodnú organizáciu so sídlom práve v Belehrade. Prvé stretnutie Kominformy sa uskutočnilo v Belehrade v roku 1947 v priateľskej nálade.
Stalinovo jednanie urýchlili dve udalosti: V januári 1948 rozmiestnila juhoslovanská vláda bez konzultácie s Moskvou vojenský (letecký) pluk na albánskom území. Stalin však v októbri 1944 v Moskve uzavrel tajnú tzv. percentuálnu dohodu s Churchilom (britské jednotky vstúpili do Atén 14. októbra 1944), ktorou za 90% vlyv v Bulharsku a Rumunsku ponechal 90%vplyvu v Grécku Veľkej Británii.
V rovnakej dobe vedúci bulharský komunistický predstaviteľ Georgi Dimitrov poskytol tlači rozhovor, v ktorom spomenul, že vznik federácie Bulharska, Juhoslávie a Albánska vidí ako reálny. Začiatkom februára 1948 preto sovietsky vodca naliehavo žiadal vedenie KSJ o vyslanie reprezentatívnej komisie do Moskvy. Počas druhého stretnutia Kominformy, ktoré sa uskutočnilo posledný krát v Belehrade, sa 1. februára 1948 len vymenila redakčná rada časopisu a Molotov pozval juhoslovanskú a bulharskú stranu do Moskvy na 10 februára. Na jednaní v Moskve apeloval Stalin, aby Bulharsko a Juhoslávia urýchlene vytvorili spoločný štát. Súčasní historici predpokladajú, že chcel infiltrovať jemu úplne podriadených bulharských komunistov medzi juhoslovanských, čím ich oslabí a tak získa kontrolu nad novovzniknutým štátom. Podľa špekulácií Stalin ponúkal prítomným nahradenie Tita vo funkcii vodcu Juhoslávie a Albánsko k tomu. Tito zvolal politické byro KSJ, ktoré 19. februára 1948 rozhodlo proti akejkoľvek federácii s Bulharskom. O dva dni neskôr sa Tito, Kardelj a Đilas stretli s Nikosom Zachariadisom, generálnym tajomníkom Komunistickej strany Grécka (KSG) a informovali ho, že Stalin je proti ozbrojenému boju KSG, ale napriek tomu mu sľúbili pokračujúcu juhoslovanskú podporu.
Ústredný výbor KSJ 1. marca 1948 Stalinov návrh prerokovalo a zamietlo. Stalin nebol zvyknutý počuť nie, a rozhodol sa Titovo vedenie potrestať. Potom si sovietska komunistická strana a juhoslovanská komunistická strana (JKS) vymenili sériu listov s podrobnosťami o ich sťažnostiach. Medzitým 18.-19. marca 1948 ZSSR stiahlo svojich civilných a vojenských expertov z Juhoslávie. 
Prvý list KSSS z 27. marca 1948 obvinil Juhoslovanov z hanobenia sovietskeho socializmu vyhláseniami ako „socializmus v Sovietskom zväze prestal byť revolučný“. Tvrdili tiež, že JKS nie je dostatočne demokratická a že nekoná ako predvoj, ktorý by krajinu viedol k socializmu. Stalin tvrdil: „Tento druh organizácie komunistickej strany nemôžeme považovať za skutočne marxisticko-leninskú alebo boľševickú. V juhoslovanskej strane človek nepociťuje žiadnu politiku triedneho boja.“ 
Priamo na juhoslovanského vodcu Stalin nezaútočil, ale za kacírov označil jeho najbližších spolupracovníkov - Djilasa, Rankovića, Kidriča a Svetozara Vukmanovića. Tito poznal Stalinove čistky a dobre si uvedomoval, čoho je jeho protivník schopný ale nehodlal sa vzdať všetkého, čo sa mu podarilo v povojnových rokoch vybudovať. Na schôdzi KSJ preto odmietol Djilasovu, Rankovičovovu a Kidričovovu rezignáciu. Dňa 12. (13.) apríla 1948 poslal do Kremľa odpoveď, v ktorej stálo, že sovietske vedenie má nepresné a nedostatočné informácie o situácii v Juhoslávii a nech k nim vyšle komisiu, ktorá všetko preverí. Odpoveď obhajovala revolučný charakter strany a opätovne potvrdili vysokú mienku o Sovietskom zväze. KSJ však tiež poznamenala, že „bez ohľadu na to, ako každý z nás miluje krajinu socializmu, ZSSR, v žiadnom prípade nemôže milovať svoju vlastnú krajinu menej.“ 
Sovietska odpoveď zo 4. mája 1948 nabádala KSJ aby si priznali zlyhania a napravili svoje chyby a list pokračoval v obvinení KSJ z prílišnej hrdosti na svoje úspechy v boji proti fašistom, pričom zabudli, že len Červená armáda ich „zachránila pred zničením“. Odpoveď KSJ zo 17. mája ostro reagovala na sovietske pokusy devalvovať úspech juhoslovanského hnutia odporu a navrhla, aby sa táto záležitosť vyriešila na zasadaní Kominformy, ktoré sa uskutoční v júni 1948.
Obdobie Informbira začalo 28. júna 1948.
Tito sa nezúčastnil ani stretnutia Kominformy v júni 1948 v obave, že by malo dôjsť k otvorenému útoku na Juhosláviu. 28. júna ostatné členské krajiny vylúčili Juhosláviu s odvolaním sa na „nacionalistické prvky“, ktorým sa „za posledných päť alebo šesť mesiacov podarilo dosiahnuť dominantné postavenie vo vedení KSJ“. Uznesenie varovalo Juhosláviu, že je "na ceste späť k buržoáznemu kapitalizmu kvôli svojim nacionalistickým postojom zameraných na nezávislosť". Úplný názov uznesenia bol "Juhoslovanská" komunistická strana "v rukách špiónov a vrahov". 
Týmto uznesením z 28. júna 1948 schváleným už v Bukurešti, sa prakticky prerušili dobré vzťahy medzi ZSSR a Juhosláviou, ktoré sa začali obnovovať až v roku 1955. Veľvyslanec Juhoslávie v ZSSR Vladimir Popović odišiel z Moskvy a neskôr sa stal veľvyslancom v USA ale USA začalo Juhosláviou ekonomicky podporovať už v roku 1948. V Juhoslávii sa toto obdobie (1948 až 1956) nazývalo obdobie Informbira. Tito začal svojich názorových oponentov podozrievať a potom aj prenasledovať. 
Politický nátlak na Juhosláviu kulminoval v druhej polovici roka 1949. Koncom novembra (4 stretnutie v Maďarsku 27. novembra 1949) prijalo Informbyro rezolúciu, ktorá dovŕšila rozchod Kominformy s JKS. Rezolúcia opäť nazvala Titovo "vedenie bandou nájomných špiónov a vrahov". Označovala Tita a jeho spolupracovníkmi za fašistov a agentov medzinárodného imperializmu a vyzývala k zvrhnutiu ich krvavej diktatúry.
Čistky v Juhoslávii.
Tito po svojom rozhodnutí vzdorovať omnoho silnejšiemu Stalinovi pravdepodobne počítal s podporou širokej základne strany (JKS) vybudovanou partizánskym hnutím, ktoré osobne viedol. Odhaduje sa však, že až 20 percent členov KPJ podporovalo Stalina a nie Tita. Vedenie strany si to všimlo, čo viedlo k rozsiahlym čistkám, ktoré ďaleko presahovali najviditeľnejšie ciele ako boli komunisti Hebrang a Žujović (jediný, ktorý súhlasil so Stalinom v diskusiách ústredného výboru JKS). Tieto čistky sa začali označovať ako obdobie Informbira. Skutoční alebo domnelí Stalinovi prívrženci boli označovaní ako „kominformisti“ alebo „ibeovci“ (pejoratívna skratka tvrorená z dvoch prvých dvoch slov v oficiálnom názve Informačné Byro komunistických a robotníckych strán. Tisíce boli uväznené, zabité alebo vyhostené. Podľa ministra vnútra Rankovića bolo zabitých, uväznených alebo odsúdených na nútené práce 51 000 ľudí. Na zadržiavanie väzňov slúžilo množstvo miest vrátane väzníc a zajateckých táborov v Starej Gradiške a bývalého koncentračného tábora Ustaše v Jasenovaci. V roku 1949 boli na neobývaných jadranských ostrovoch Goli Otok a Sveti Grgur vybudované účelové väzenské tábory.
Prenasledovanie a čistky v iných krajinách.
Rozhodnutia Komiterny a Informbyra zásadným spôsobom ovplyvňovali, ba až určovali politiku členských strán. Napríklad rezolúcia Informbyra z júna 1948 pri vylúčení Juhoslávie s tézou "o prechode kliky Tita-Rankoviča od demokracie k buržoáznemu nacionalizmu" bola základom kampane proti takzvaným buržoáznym nacionalistom aj v Česko-Slovensku. Pokiaľ pre Proces s rozvratnou skupinou buržoáznych nacionalistov na Slovensku boli Gustáv Husák a Ladislav Novomeský zatknutí 6. februára 1951 už v roku 1950 sa skončil Proces proti titovským špiónom a rozvratníkom v Československu.
Čistky neboli len našou špecialitou. Ďaleko najzaujímavejším vývojom, ktorý sa vo východnej Európe odohral od vytvorenia Kominformy, bola koncentrácia moci v rukách komunistov, ktorí strávili väčšinu svojho života v Rusku, na úkor miestnych komunistov, ktorých reputáciu vydobyli prácou v národných hnutiach. Patrascanu, rumunský minister spravodlivosti, bol odvolaný pre „buržoázne odchýlky“ a v januári 1948 sa ústredný výbor Bulharskej komunistickej strany, ktorý pozostával zo štrnástich členov, z ktorých iba štyria boli „Moskovčania“, zmenšil na sedem členov, z ktorých už piati boli „Moskovčania“. 
Po vylúčení Juhoslávie v júni 1948 padlo podozrenie najprv na Bulharsko (Trajčo Kostov) a Poľsko. Prijatie kritiky, prehodnotenie politiky nakoniec skončili prenasledovaním čelných predstaviteľov vo viacerých krajinách: Władysław Gomułka (Poľsko), Trajčo Rostov (Bulharsko), László Rajk (Maďarsko), Markos a Koçi (Albánsko). Už v júni 1948 došlo k novej vlne odvetných opatrení proti možným priaznivcom Tita. Už 15. júna 1948 bol Rajk prvý krát uväznený v Maďarsku. 
V Poľsku bola 6. júla 1948 bola zvolaná schôdza pléna ústredného výboru poľskej robotníckej strany s cieľom diskutovať o "odchýlkach" Gomulky. Zadawski a Zamborovski predstavili „jasnú marxisticko-leninskú analýzu“. Plénum sa stretlo opäť 31. augusta - 3. septembra 1948. Gomulka sa priznal k chybám a zo zdravotných dôvodov sa vzdal funkcie. O dva týždne sa však vrátil, prehlásil, že je úplne zdravý a chopil sa nazad funkcie. V júli 1948 ho Ústredný výbor z funkcie stiahol. Vyšetrovať ho začali až o rok v júni 1949. Potom bol zatknutý, prepustený na slobodu a potom znovu uväznený. Potom ešte aj v roku 1951 došlo v jeho strane k mocenským bojom medzi jednotlivými frakciami, Gomułka bol označený za "reakcionára" a bol zo strany vylúčený. Na čelo sa dostal znovu v roku 1956.
Ústredný výbor bulharskej komunistickej strany 12. - 13. júla 1948 „jednomyseľne vyhlásil, že vedenie našej strany nikdy nepochybovalo o vedúcej úlohe, ktorú v demokratickom tábore hrá sovietska komunistická strana a Sovietsky zväz“. Uvedomili si, že neboli dosť ostražití voči juhoslovanskej komunistickej strane. 
Ďalšia vlna útokov sa uskutočnila na jeseň toho istého roku, počas ktorej bol Rajk obesený, Gomulka zatknutý a Rostov obžalovaný. V decembri 1948 bol Koçi v Albánsku zadržaný a tajne odsúdený na smrť za spoluprácu s Juhosláviou s radom ďalších komunistických politikov vo vykonštruovanom procese v máji 1949. O mesiac neskôr bol zastrelený.
Už od začiatku roku 1949 sa v Maďarsku pripravoval proces s vnútornými nepriateľmi a v máji 1949 vedenie komunistov rozhodlo, že do čela procesu bude postavený Rajk. 30. mája 1949 bol Rajk zatknutý a následne v zinscenovanom procese so siedmymi ďalšími Maďarmi obvinený ako titoistický zradca a špión, ktorý chcel v Maďarsku nastoliť kapitalistický imperialistický systém. 
Podľa novších konšpiračných zistení bol ako zdroj informácií využitý "americký špión" Noel Field. Mohol to byť americký agent, ktorý sa infiltroval do komunistického hnutia ešte pred vojnou (počas druhej svetovej vojny pracoval vo Francúzsku a vo Švajčiarsku na podpore židovských komunistických a antifašistických utečencov) alebo sovietsky agent na americkom ministerstve zahraničia v polovici 30. rokov alebo obidvoje. V máji 1949 ho vylákali do Prahy. V júni 1949 ho s Gotwaldovým súhlasom na Stalinov pokyn zatkli, uniesli ho a odovzdali maďarskej tajnej polícii. Po mučení a výsluchoch aj svojimi sovietskymi "poradcami" nasledovali „priznania“ Fielda, ktoré zahájili zničujúcu sériu procesov, na najvyšších československých, nemeckých, poľských a maďarských straníckych poschodiach. Field sa priznal, že bol počas vojny v spojení s Allanom Dullesom (śéf CIA) a tiež že finančne podporoval komunistov, že sa mnohí Maďari s pomocou Titových partizánov vrátili do Maďarska, aby uchopili moc v krajine. Prvými „hriešnikmi“ boli Gomulka a Kostov. Až po zatknutí Fielda začali vyšetrovať Gomułku. Kostova 27. marca 1948 odvolali z postu podpredsedu vlády, zatknutý bol 20. júna 1949. V inscenovanej procese, ktorý prebiehal u bulharského najvyššieho súdu od 7. do 14. decembra 1949, bol Kostov spoločne s ďalšími desiatimi spolustraníkov obvinený z protisovietske propagandy v strane, z rozširovania protistraníckych metód a z nedôvery v bulharskú komunistickú stranu a jej predsedu Dimitrova. Ako jediný bol odsúdený na trest smrti, ktorý bol vykonaný dva dni po rozsudku. 
Smrť Stalina a zánik Kominformy.
Po smrti Stalina sa 14. septembra 1953 stal novým generálnym tajomníkom KSSZ Nikita Sergejevič Chruščov, ktorý netrval tak nástojčivo na kopírovaní sovietskych vzorov, čo zmysel Infobyra oslabovalo. V apríli 1954 najprv prestal vychádzať v prekladoch denník Informbyra "Za večný mier, za ľudovú demokraciu!" (rusky За прочный мир, за народную демократию!) a o dva roky 17. apríla 1956 bolo celé Informbyro rozpustené. Archív je uložený v Ruskom štátnom archíve sociálno-politických dejín v Moskve (ulica Bolshaya Dmitrovka, 15.).
V roku 1953 zomrel Stalin a novým sovietskym vodcom sa stal Chruščov. Ten usiloval o zbližovanie s Juhosláviou a pripúšťal, že budovať socializmus nemožno len bezduchým kopírovaním sovietskej šablóny. To zmysel Kominformy oslabovalo, preto bola 17. apríla 1956 rozpustená. Potom sa "Kádre" Kominformy (aj bývalej Kominterny) presunuli do medzinárodného oddelenia ústredného výboru KSSZ.
Archív je uložený v Ruskom štátnom archíve sociálno-politických dejín v Moskve.
Priebeh stretnutí Kominformy.
Prvé stretnutie.
Prvá časť Ždanovovej správy bola zahrnutá do záverečnej deklarácie, ktorá určuje úlohu komunistických strán ako „vziať do rúk vlajku obrany národnej nezávislosti a zvrchovanosti svojich krajín“. Nasledujúca časť v kombinácii s Gomulkovou správou tvorila preambulu uznesenia, ktorá podčiarkla nasledujúcich päť kľúčových bodov: 
Dvom západným komunistickým stranám (francúzskej a talianskej) boli pridelené dve úlohy, ktoré boli: 
1) znovu sa uchádzať o vedenie svojich krajín a pripraviť sa na tvrdý boj a 
2) prijať potrebné opatrenia na zabezpečenie toho, aby sa „americká politika“ v západnej Európe neimplementovala.
Ich neefektívna politika sa mala zmeniť na politiku štrajkov, hromadných akcií a sabotáží. Prvý všeobecný „útok“ bol podniknutý vo Francúzsku 18. novembra 1947 a v Taliansku 12. novembra. 
Druhé stretnutie.
Druhé stretnutie sa uskutočnilo v Belehrade 1. februára 1948. Počas tohto stretnutia bola vybraná stála redakčná rada pre noviny „Za trvalý mier, za ľudovú demokraciu!“, Ktoré vyšli v Belehrade 1. novembra 1947. Táto redakčná rada predstavenstvo bolo pod vedením Pavla Yudina. Neskôr ho nahradil Mark Mitin.
Tretie stretnutie.
Tretie stretnutie sa uskutočnilo v Rumunsku 28. júna 1948. Výsledkom bolo vylúčenie juhoslovanskej komunistickej strany. Tiež to viedlo k presídleniu ústredia Kominformu do Bukurešti a iniciovalo veľkú kampaň transformácie programov a kádrov východoeurópskych komunistických strán. V jednomyseľnom uznesení sa osem komunistických strán zhodli na tom, že juhoslovanská komunistická strana „sledovala nesprávny smer k hlavným otázkam vnútornej a zahraničnej politiky, smer primeraný iba nacionalizmu a predstavujúci odklon od marxizmu-leninizmu“. Schválili kroky sovietskej komunistickej strany a odsúdili juhoslovanskú politiku triednej diferenciácie medzi poľnohospodárskymi a priemyselnými robotníkmi „pričom jednotlivé roľníctvo bolo považované za jeden celok a dokonca tvrdilo, že roľníctvo bolo najstabilnejším základom ich štátu“ - úloha, ktorá mala proletariát. 
Keďže Juhoslávia odmietla dodržiavať disciplínu Kominformu a ignorovala jej kritiku, tým vystúpila z „rodiny bratských komunistických strán“. Všetko, čo mohol Tito „infikovať“, malo byť vylúčené. Rozhodujúci postup proti nemu bol dohodnutý do konca júna. Na začiatku júla 1948 boli predvolané dve z komunistických strán, a to poľská a bulharská, aby prehodnotili svoju ideológiu. Prehodnotenia nakoniec skončili prenasledovaním čelných predstaviteľov vo viacerých krajinách (pozri vyššie Prenasledovanie a čistky).
Štvrté stretnutie.
Nakoniec sa štvrté stretnutie uskutočnilo v Maďarsku 27. novembra 1949. Boli predložené dve správy, ktoré viedli k trom rezolúciám. Sovietsky delegát Suslov ohlásil správu „O obrane mieru a boji proti vojnovým štváčom“, ktorého časťou bolo odhaľovať skutočný zámer Titovej bandy ako inštrumentu agresívnych západných plánov.Cieľom tohto imperialistického sprisahania bolo uskutočniť ďalekosiahle plány: zvrhnúť demokratický systém v Maďarsku a ďalších ľudových demokraciách pomocou fašistickej špionážnej Titovej kliky, ktorá sa stala agentúrou medzinárodnej reakcie, s cieľom vytrhnúť tieto krajiny z tábora mieru a demokracie; obnoviť tam reakčné fašistické režimy; premeniť krajiny juhovýchodnej a strednej Európy na bábky imperialistov a odrazové mostíky pre agresiu.
Odhalenie zradnej Titovej bandy na budapeštianskom procese s Rajkom a (Lazar Brankov (nar. 1912), ukázalo zlyhanie zákerných plánov na obnovenie kapitalizmu v ľudových demokraciách, ktoré osvedčili svoju silu a rozhodnosť.

</doc>
<doc id="655704" url="https://sk.wikipedia.org/wiki?curid=655704" title="Proces proti titovským špiónom a rozvratníkom v Československu">
Proces proti titovským špiónom a rozvratníkom v Československu

Proces proti titovským špiónom a rozvratníkom v Československu (po česky "Proces proti titovským špionům a rozvratníkům v Československu") označovaný aj podtitulom „Šefik Kević a spoločníci“ bol vykonštruovaný politický proces súvisiaci s vylúčením Juhoslávie z komunistického tábora v júni 1948 a následnom prenasledovaní domnelých a skutočných Titovych priaznivcov a spojencov. V procese prebiehajúcom v septembri 1950 bola súdená "16 členná banda špiónov a násilníkov", vedená juhoslovanským generálnym konzulom (vicekonzulom) v Bratislave Šefikom Kevićom , ktorý bol 2. septembra 1950 v Prahe odsúdený na doživotie. . Hlavnými obvinenými občanmi Československa boli Slováci Rudolf Lančarič a Ernest Otto. Otto bol obvinený zo šírenia fašistickej titovskej propagandy, úsilia o rozvrátenie štátneho zriadenia, zrady ešte z čias povstania a snahy o rozvrátenie repatriácie Slovákov žijúcich v Juhoslávii späť do vlasti. Otto a Lančarič, obvinený z velezrady a vyzvedačstva, dostali tresty smrti. Ďalších 12 ľudí bolo odsúdených na tresty odňatia slobody. Otto bol ešte Najvyšším súdom 2. februára 1951 uznaný vinným z trestných činov velezrady, vyzvedačstva a nedovoleného ozbrojovania. Až oveľa neskôr sa dozvedel, že 10. februára 1951 mu bol prezidentskou amnestiou trest zmiernený na doživotné väzenie. Avšak Lančarič bol popravený 17. februára 1951. 
V širších súvislostiach sa týmto procesom začalo prenasledovanie takzvaných "vnútorných nepriateľov" KSČ, ktorí mali patriť k takzvaným buržoáznym nacionalistom. V Českoslovesku to boli predovšetkým Slováci. Už počas prípravy tohto procesu chcela ŠtB získať kompromitujúce dôkazy aj proti Vladimírovi Clementistovi a ďalším vyššie postaveným funkcionárom KSS.
Procesy.
Hlavné pojednávanie v procese proti titovským špiónom.. prebiehalo v dňoch 30. augusta až 2. septembra 1950. Zo 16 obvinených bolo desať obyvateľov Juhoslávie. Boli vynesené dva rozsudky trestu smrti (Lančarič a Otto. Len Lančarič bol popravený), tri doživotné tresty a zvyšní účastníci boli odsúdení úhrnom k ​​188 rokov odňatia slobody.
V rovnakej dobe "realizovali" príslušníci referátu číslo 22 ŠtB aj šesťčlennú skupinu na čele s Jánom Sirackým (nar 1925), vykonávajúci údajne špionáž pre Keviča, ktorej členovia boli (v októbri 1950) odsúdení na 8 až 20 rokov odňatia slobody.
Proti občanom i priaznivcom Titovej Juhoslávia bola v tom čase vedená celá rada politických procesov, najčastejšie boli obviňovaní zo špionáže a velezrady. Za politické trestné činy mali byť z príkazu kolégia ministerstva národnej bezpečnosti vedené aj šmelina a pašovanie, na ktorých sa Juhoslovania často podieľali. Tieto prípady sa mali rozpracovávať nie ako prípady "statno bezpečnostné", pretože podľa zistení je kriminelní činnosť iba konspirováním protištátnej činnosti, najmä špionáže. Títo ľudia boli v lepšom prípade posielaní do táborov nútenej práce, v horšom prípade ich čakali niekoľkoročnej tresty odňatia slobody. Mnoho juhoslovanských štátnych príslušníkov alebo čs. občanov strávilo veľmi dlhú dobu vo vyšetrovacej väzbe, počas ktorej sa ich vyšetrovatelia snažili získať proti nim usvedčujúce dôkazy, pretože v čase zatknutia, nemala ŠTB proti nim žiadne konkrétne dôkazy. Počas súdneho pojednávania väčšinou platili ako hlavný dôkazy obžaloby výpovede ďalších zatknutých, v mnohých prípadoch získané za použitím psychického i fyzického násilia. Ak sa tieto prípady dostali na súd, boli spravidla vynášané vysoké tresty, pretože išlo totiž väčšinou o obvinenia z velezrady a špionáže. Napr. Petr Brstilo bol odsúdený na 15 rokov odňatia slobody, Bogomil Babnik dokonca rokov 20 atď.
Niekoľko občanov Juhoslávie doplatilo na vyšetrovanie životom. Päťdesiatšesťročný Leopold Plesch vyskočil počas výsluchu 23. januára 1950 z okna budovy Krajského veliteľstvo Štátnej bezpečnosti Ústí nad Labem. Päťdesiatdvaročný Dimitrij Dimitrijevic, predseda Juhoslovanskej národnej fronty, zatknutý v decembri 1949, zomrel vo vyšetrovacej väzbe 22. apríla 1950.
Širšie súvislosti.
Kvôli nezhodám medzi juhoslávskym vodcom Titom a sovietskym vodcom Stalinom sa v roku 1948 začalo prenasledovanie tzv. "titoistov" vo viacerých krajinách. Oficiálnym cieľom bolo odhaliť Titových spolupracovníkov a špiónov na našom území a vysporiadať sa s nimi. Medzi podozrivých patrili ľudia s kontaktmi v Juhoslávii, partizáni, ktorí spolupracovali s juhoslovanskou stranou. Oficiálnou tézou "o prechode kliky Tita-Rankoviča od demokracie k buržoáznemu nacionalizmu" sa však otvorila hlavne kampaň proti takzvaným buržoáznym nacionalistom. Ako však odlíšiť internacionalistu od nacionalistu (zdravé jadro od vnútorného nepriateľa)?V súvislosti s odklonom juhoslovanskej Titovej kliky od línie marxizmu-leninizmu (odhaleným na porade Informbyra komunistických a robotníckych strán v júni 1948), ktorí zradili vec robotníckej triedy Titovi diplomati v ľudovo-demokratických krajinách nadviazali spojenia, pokiaľ už skôr ich neudržiavali, s americkými špionážnymi agentúrami a pracovali pre ne v ďalších rokoch veľmi húževnato, u nás zvlášť na Slovensku. (60 stranová brožúra vydaná Ministerstvom spravodlivosti ešte v roku 1950 uverejňuje úplné znenie žaloby proti celej skupine a výňatky z priebehu procesu s hospodárskymi, politickými a vojenskými pomocníkmi Kevičovými začiatkom septembra 1950.) Po vylúčení Juhoslávie v júni 1948 padlo podozrenie najprv na Bulharsko a Poľsko. Prijatie kritiky, prehodnotenie politiky nakoniec skončili prenasledovaním čelných predstaviteľov vo viacerých krajinách: Władysław Gomułka (Poľsko), Traiche Rostov (Bulharsko), László Rajk (Maďarsko), Markos a Koçi (Albánsko). Už v júni 1948 došlo k novej vlne odvetných opatrení proti možným priaznivcom Tita. 
Vnútorní nepriatelia na Slovensku.
Viliam Žingor, počas Slovenského národného povstania významný organizátorom partizánskeho hnutia, začal po vojne kritizovať komunistickej strany. Spájaním Žingora s Kubíkom, Lichnerom a ďalšími sa podarilo ŠtB aj splniť stranícku úlohu aj sa zbaviť politických oponentov. Do akcie proti žingorovcom (tzvn. "žingoriáda") nasadila ŠtB najmenej šesť agentov. „Aktívne medzi nimi pracovali spolupracovníci (agenti) ŠtB, ktorí ich zámerne a intenzívne provokovali". Roku 1948 Ladislav Mňačko napísal brožúru o Žingorovi, o jeho „zrade Povstania“ a o údajnej protištátnej činnosti po vojne. Neautorizovaný a nepodpísaný pamflet vydalo vtedajšie Povereníctvo spravodlivosti a stal sa súčasťou nenávistnej kampane proti Žingorovi. Mňačko potom v roku 1950 sedel priamo v súdnej sieni a prostredníctvom svojej knihy "„Proces  proti velezradným fabrikantom, veľkostatkárom a zapredancom: Žingor a jeho spoločníci pred Štátnym súdom“" podal podrobné svedectvo o celom priebehu súdneho konania. Žingor bol popravený obesením 18. decembra 1950 v Bratislave. 
Proces, ktorý sa konal v 18. – 21. októbra 1950 v Bratislave bol jeden z najväčších vykonštruovaných politických procesov na Slovensku i v celom Česko-Slovensku. Súčasne zapadal do politickej línie boja proti „slovenskému buržoáznemu nacionalizmu“, „separatizmu“ a „titoizmu“. Spolu so Žingorom popravili aj Ladislava Nosáka a Samuela Bibzu a odsúdili ďalších takmer 30 ľudí, medzi nimi napr. Jána Lichnera, Elenu Bulubášovú (rod. Darulovú), Jozefa Kubíka, Jozefa Hrušáka a Alexandra Pavlisa. 
Ďalším cieľom boli ešte vyššie postavení komunisti.
Na prelome rokov 1949/1950 sa vyšetrovanie, resp. hľadanie československého Rajka dostalo do novej fázy. Potom ako sovietski poradcovia jasne vytýčili novú líniu vyšetrovania, začali zhromažďovať rozsiahle charakteristiky osôb, ktoré si vytypovali do okruhu budúcich tzv. slovenských buržoáznych nacionalistov. V jeho centre bol Vladimír Clementis a popri ňom sa do pozornosti štátno-bezpečnostného vyšetrovania dostal o. i. aj G. Husák.
Ako prvý začal o vysokých funkcionároch KSS obšírnejšie vypovedať Ernest Otto, ktorý pracoval u povereníka školstva Ladislava Novomestkého. Jeho výpovede z decembra 1949 keď sa o. i. zmienil aj o tom, že „pracovníci jugoslávského konzulátu v Bratislavě Kevič a Moravec mu řekli, že nacionalistického smýšlení jsou Šmidke, Falťan, dr. Pavlík, Novomeský, Friš a Takáč“. V tomto období zbierala ŠtB o skupine okolo V. Clementisa. Clementis bol v januári 1951 zatknutý. V roku 1952 bol v procese s "Protištátnym sprisahaneckým centrom pod vedením Rudolfa Slánskeho" odsúdený na smrť a popravený. V roku 1963 ho rehabilitovali.
Proces s rozvratnou skupinou buržoáznych nacionalistov na Slovensku sa rozbiehal práve v tomto období. Gustáv Husák a Ladislav Novomeský boli zatknutí 6. februára 1951.
V roku 1962 G. Husák tvrdil, že vyšetrovatelia tlačili na vicekonzula Š. Keviča, aby práve jeho „označil za juhoslovanského špióna“. Výpoveďami E. Otta a Jozefa Trojana (ale aj výpoveďami Viliama Žingora) sa vyšetrovatelia snažili spojiť celú skupinu s juhoslovanským vicekonzulom Šefkom Kevičom, ktorý udržiaval široké spoločenské styky o. i. aj s funkcionármi KSS.Napriek tomuto úsiliu sa sovietskym poradcom, ktorí upravovali všetky výpovede E. Otta a J. Trojana, nepodarilo vykonštruovať prepojenie skupiny tzv. slovenských buržoáznych nacionalistov s juhoslovanskou špionážou. 
Vysokí komunistickí funkcionári, propagandisticky označovanými „buržoázni nacionalisti“ boli obvinení zo „zrady voči pracujúcemu ľudu“, ktorú mali páchať pokusom o „izolovanie Slovenska od pracujúceho českého ľudu“ navyše z pozícií vysokých ústavných funkcií. Takto mohol Stalin nájsť, obviniť a potrestať vnútorných nepriateľov hocikde. Robil tak až do svojej smrti v roku 1953, ktorú uzatvorila stalinistické obdobie budovania tzv. komunizmu.

</doc>
<doc id="655715" url="https://sk.wikipedia.org/wiki?curid=655715" title="International Renewable Energy Agency">
International Renewable Energy Agency



</doc>
<doc id="655716" url="https://sk.wikipedia.org/wiki?curid=655716" title="IRENA">
IRENA



</doc>
<doc id="655718" url="https://sk.wikipedia.org/wiki?curid=655718" title="Vojenské lesy a majetky Slovenskej republiky">
Vojenské lesy a majetky Slovenskej republiky

Vojenské lesy a majetky Slovenskej republiky (VLM SR) je štátny podnik, ktorý vznikol pre potreby efektívneho a ekologického obhospodarovania lesnej a poľnohospodárskej pôdy vo vojenských výcvikových priestoroch armády SR. Podnik vznikol po rozdelení Československa v roku 1993 so sídlom v Pliešovciach. Podnik hospodári na výmere 65 431 ha lesnej pôdy s ročnou ťažbou cca 300 000 m³. Súčasným generálnym riaditeľom je Ján Jurica.
Odštepné závody.
Štátny podnik je tvorený generálnym riaditeľstvom a tromi závodmi v Malackách, Kežmarku a Kamenici nad Cirochou.

</doc>
<doc id="655721" url="https://sk.wikipedia.org/wiki?curid=655721" title="Novičok">
Novičok

Novičok (rus. Новичок – nováčik) je skupina organofosfátových nervovoparalytických látok, inhibítorov acetylcholínesterázy, enzýmu pôsobiaceho v neurónoch. Ide o skupinu viac ako šesťdesiatich podobných zlúčenín. Najznámejšie z nich sú:
Látky Novičok boli výsledkom vývoja chemických zbraní, ktorý v priebehu 70. rokov prebiehal pod krycím označením projekt FOLIANT. Ich vysoká toxicita spôsobuje, že na útok stačí veľmi malé množstvo látky, ktoré je problematické detegovať bežným spôsobom. Podobne ako iné nervovoparalytické látky spôsobuje nekontrolované sťahy svalov, zastavuje dýchanie a srdce. Liečba otravy látkami novičok je podobná liečbe iných nervovovoparalytických látok.
Informácií o látkach Novičok nie je veľa. Väčšina pochádza zo správy V.S. Mirzajanova, jedného z výskumníkov, ktorý sa na ich výskume podieľal v inštitúte GosNIIOChT a neskôr utiekol zo Sovietskeho zväzu na Západ.
14. januára 2019 sa na 62. zasadaní výkonného výboru Organizácie pre zákaz chemických zbraní navrhlo pridať do Zoznamu 1 jedovatých látok, na ktoré sa vzťahuje Dohovor o chemických zbraniach, skupiny látok vrátane A-230, A-232, A-234. Dokumenty tohto zasadania presne definujú dve skupiny chemických látok (v súlade s prítomnosťou určitých fragmentov v ich štruktúrnych vzorcoch, ale bez použitia výrazu „novičok“ alebo iného odkazu na ich sovietsky, ruský alebo iný pôvod) ako nebezpečných toxických látok.

</doc>
<doc id="655722" url="https://sk.wikipedia.org/wiki?curid=655722" title="Siegfried &amp; Roy">
Siegfried &amp; Roy

Siegfried Fischbacher (* 13. jún 1939, Rosenheim, Nemecká ríša - † 13. január 2021) a Roy Horn (rodným menom Uwe Ludwig Horn; * 3. október 1944, Oldenburg, Nemecká ríša – † 8. máj 2020, Las Vegas, Nevada, USA) boli nemecko-americké duo iluzionistov a krotiteľov zvierat, ktorí pôsobili pod názvom Siegfried &amp; Roy. Do povedomia sa dostali svojimi nápadmi s bielymi levmi a bielymi tigrami.
Od roku 1990 do 3. októbra 2003, kedy sa ich etapová kariéra skončila kvôli Royovmu zraneniu, účinkovali v šou "Siegfried &amp; Roy at the Mirage Resort and Casino", ktorá bola považovaná za jednu z najnavštevovanejších v Las Vegas.
Životopis.
Narodili sa a vyrastali v Nemecku. Následne sa prisťahovali do USA a stali sa americkými občanmi.
Umelci sa stretli v roku 1959 na nemeckej zaoceánskej lodi, kde Siegfried pracoval ako stevard a Roy ako čašník. Siegfried bol iluzionista a niektorým cestujúcim začal ukazovať triky. Čoskoro mu bolo umožnené absolvovať vlastnú šou, pri ktorej mu pomáhal Roy. Svoju prvú vážnu šou predviedli v Las Vegas v roku 1972 a bola vyhlásená za najlepšiu šou roka.
V roku 1990 ich pozval na trvalé miesto manažér kasína Mirage. Dvojica celkovo predviedla asi 5 750 vystúpení až do 3. októbra 2003, keď Roya počas vystúpenia zranil (v deň svojich narodenín) sedemročný tiger "Montecore". Po zranení podstupoval niekoľko rokov rehabilitácie.
Za prínos k rozvoju divadelných predstavení boli Siegfried a Roy v roku 1999 ocenení hviezdou na Hollywoodskom chodníku slávy.
Royove zdravotné problémy.
Zranenie.
3. októbra 2003, počas vystúpenia dua, sa sedemročný tiger zahryzol Royovi Hornovi do krku. Roy bol ťažko zranený a stratil veľa krvi. Keď ho previezli do nemocnice, obával sa, aby sa tigrovi nijako neublížilo: „Montecore je veľká mačka“, uviedol.
Roy tohto tigra vychovával šesť rokov od detstva a nemohol mu ublížiť. Podľa opisu Siegfrieda a bývalého majiteľa „Mirage“ S. Wynna sa stalo toto: počas vystúpenia žena v prvom rade natiahla ruku, aby tigra pohladila, a Roy Horn sa vrhol medzi nich a nešťastnou náhodou spadol. Tiger ho chcel zachrániť tým, že ho odvliekol na bezpečnejšie miesto. Len nepochopil, že človek nemá hrubú pokožku a vrstvu kožušiny a nemožno ho vláčiť ako mláďa. Tiger vlastne nechcel Royovi vôbec ublížiť, ale naopak, chcel ho zachrániť.
"Montecore" sa vrátil do šou po 10-dňovej karanténe. Ale odvtedy začali aktivisti požadovať zákaz takýchto predstavení, na ktorých zvieratá nie sú oplotené špeciálnym bezpečným plotom.
Smrť.
28. apríla 2020 Hornov publicista uviedol, že „mal pozitívny test na vírus, ktorý spôsobuje COVID-19 a v súčasnosti dobre reaguje na liečbu.“ Jeho stav sa však zhoršil a zomrel vo veku 75 rokov 8. mája 2020 v nemocnici Mountain View Hospital v Las Vegas počas pandémie nového koronavírusu v Nevade.

</doc>
<doc id="655723" url="https://sk.wikipedia.org/wiki?curid=655723" title="Siegfried and Roy">
Siegfried and Roy



</doc>
<doc id="655724" url="https://sk.wikipedia.org/wiki?curid=655724" title="Siegfried Fischbacher">
Siegfried Fischbacher



</doc>
<doc id="655725" url="https://sk.wikipedia.org/wiki?curid=655725" title="Roy Horn">
Roy Horn



</doc>
<doc id="655727" url="https://sk.wikipedia.org/wiki?curid=655727" title="Maryja Aľaksandravna Kalesnikavová">
Maryja Aľaksandravna Kalesnikavová

Maryja Aľaksandravna Kalesnikavová (; * 24. apríl 1982, Minsk, Sovietsky zväz) je bieloruská flautistka a politická aktivistka. Bola jednou z vodcovských osobností bieloruskej opozície počas protestov, ktoré v krajine nasledovali po prezidentských voľbách v roku 2020 a ktoré boli namierené proti prezidentovi Alexandrovi Lukašenkovi. Od roku 2020 bola bieloruskými orgánmi držaná vo väzení, až kým sa v decembri 2025 nedostala na slobodu v rámci hromadného prepustenia politických väzňov.
Kalesnikavová je členkou vedenia Koordinačnej rady opozície, ktorú založila formálne neúspešná prezidentská kandidátka z roku 2020 Sviatlana Cichanovská.
Politická aktivita.
Kalesnikavová sa dostala do politiky ako vedúca prezidentskej kampane opozičného politika Viktara Babaryku. Ten po svojom uväznení v júli 2020 nemohol v kampani ďalej pokračovať, a tak spolu so Sviatlanou Cichanovskou a Veranikou Capkalovou vytvorila Kalesnikavová trojicu, ktorá spolu viedla kampaň za Cichanovskej zvolenie. Vo voľbách však podľa oficiálnych výsledkov, ktoré opozícia a západné krajiny odmietli uznať, drvivo zvíťazil úradujúci prezident Lukašenko a Cichanovská tesne po voľbách z krajiny utiekla.
Kalesnikavová bola následne podľa dostupných správ 7. septembra 2020 spolu s ďalšími dvoma opozičníkmi unesená na ulici v Minsku. O deň neskôr skoro ráno ich doviezli na hranicu s Ukrajinou. Kalesnikavová roztrhala svoj pas a preto ju z auta vyhodili. Námestník ukrajinského ministra vnútra Anton Geraščenko uviedol, že Kalesnikavová "úspešne zabránila násilnej deportácii zo svojej rodnej zeme". Po tom, čo odmietla Bielorusko opustiť, bola údajne zadržaná. Niekoľko dní nebolo jasné, kde sa nachádza. Podľa ďalších správ ju z Minsku previezli do väznice v neďalekom meste Žodzina.
Osobný život.
Kalesnikavová je učiteľka hudby a flautistka. Niekoľko rokov žila a pôsobila v nemeckom Stuttgarte.
Je slobodná a bezdetná.

</doc>
<doc id="655730" url="https://sk.wikipedia.org/wiki?curid=655730" title="Siarhej Leanidavič Cichanovski">
Siarhej Leanidavič Cichanovski

Siarhej Leanidavič Cichanovski (biel. Сярге́й Леані́давіч Ціхано́ўскі; rus. Серге́й Леони́дович Тихано́вский - "Sergej Leonidovič Tichanovskij;" * 18. august 1978, Homeľ, Bieloruská sovietska socialistická republika, Sovietsky zväz) je bieloruský podnikateľ, youtuber, disident a politický aktivista. Je známy najmä svojim vystupovaním proti bieloruskému prezidentovi Alexandrovi Lukašenkovi.
V máji 2020 oznámil svoj zámer kandidovať v bieloruských prezidentských voľbách, ale zatkli ho a k voľbám odmietli zaregistrovať, pretože podľa volebnej komisie jeho prihláška k registrácii nebola riadne podpísaná. Následne podporil svoju manželku Sviatlanu, ktorá sa rozhodla kandidovať namiesto neho.
Politika a videá.
V roku 2016 v aukcii kúpil chátrajúci dom v dedinke neďaleko ruských hraníc. Dom chcel zrekonštruovať, prevádzkovať v ňom hotel a agroturistiku. V roku 2019 ho novinári navštívili znova, projekt však príliš nepokročil, podľa Cichanovského najmä kvôli veľkej miere byrokracie.
V marci 2019 založil YouTube kanál „Krajina pre život“ (Страна для жизни); prvé video sa venovalo byrokratickým problémom pri rekonštrukcii domu. Začal natáčať videá čoraz viac častejšie, publikoval aj niekoľko videí za deň. Videá sa týkajú najmä ekonomiky a politiky. V novembri 2019 mal kanál 37 tisíc odberateľov, v auguste 2020 už takmer 300 tisíc odberateľov.
V roku 2019 ho za účasť na nepovolenej demonštrácii proti integrácii s Ruskom odsúdili na 15 dní väzenia. V máji 2020 oznámil svoj zámer kandidovať v bieloruských voľbách prezidenta, znovu ho však zatkli a k voľbám nezaregistrovali, keď podľa volebnej komisie jeho prihláška k registrácii nebola riadne podpísaná. Po návrate z väzenia zistil, že prihlášku za seba podala jeho manželka, čo ho prekvapilo. Svoju manželku však podporil a pomohol jej so zberom 100 tisíc podpisov potrebných na registráciu k voľbám.

</doc>
<doc id="655736" url="https://sk.wikipedia.org/wiki?curid=655736" title="V znení neskorších predpisov">
V znení neskorších predpisov

V znení neskorších predpisov je formulácia, ktorá sa uvádza ako dodatok k názvu zákona Národnej rady Slovenskej republiky (NR SR), ak bol zákon dva alebo viackrát novelizovaný.
Podľa bodu 21 legislatívnotechnických pokynov, ktoré tvoria prílohu č. 2 k legislatívnym pravidlám tvorby zákonov, schválených uznesením NR SR č. 19/1997 Z. z. z 18. decembra 1996 č. 519 k návrhu legislatívnych pravidiel tvorby zákonov platí:

</doc>
<doc id="655740" url="https://sk.wikipedia.org/wiki?curid=655740" title="Sviatlana Cichanovská">
Sviatlana Cichanovská



</doc>
<doc id="655742" url="https://sk.wikipedia.org/wiki?curid=655742" title="Siarhej Cichanovski">
Siarhej Cichanovski



</doc>
<doc id="655744" url="https://sk.wikipedia.org/wiki?curid=655744" title="Sally Hawkinsová">
Sally Hawkinsová

Sally Cecilia Hawkins (* 27. apríl 1976, Londýn, Spojené kráľovstvo) je anglická herečka. Je držiteľkou mnohých ocenení vrátane ceny Zlatý glóbus a Golden Bear za najlepšiu herečku. Bola nominovaná dva krát na Academy Awards.
Detstvo a mladosť.
Narodila sa v rodine autorov a ilustrátorov detských kníh, Jacqui a Colina Hawkinsonových. Navštevovala dievčenskú školu Jamesa Allena a v roku 1998 absolvovala herectvo na Royal Academy of Dramatic Art.
Kariéra.
Svojou kariéru začala ako divadelná herečka. Objavila sa v projektoch ako je Rómeo a Júlia, Mnoho kriku pre nič a Sen noci svätojánskej. V roku 2010 sa objavila v broadwayskej hre Živnosť pani Warrenovej. V divadle Royal Court si v roku 2012 zahrala v hre Constellations.
Prvú väčšiu rolu si zahrala vo filme režiséra Mika Leigha, s názvom "All or Nothing" v roku 2002. V spolupráci s Leighom pokračovala, v roku 2004 si zahrala vedľajšiu úlohu vo filme "Vera Drake" a v roku 2008 si zahrala hlavnú rolu vo filme "Happy-Go-Lucky". Za rolu vo filme Happy-Go-Lucky získala ceny Zlatý glóbus a Golden Bear na Berlínskom medzinárodnom filmovom festivale.
Ďalej si zahrala vo filmoch "Made in Dagenham" (2010) a "Paddington" (2014). Zahrala si vo dvoch filmoch Woodyho Allena, "Cassandra's Dream" (2007) a "Jasmínine slzy" (2013), za výkon vo filme získala nomináciu na Oscara a Filmovú cenu Britskej akadémie. V roku 2017 si zopakovala rolu Mary Brown vo filme "Paddington 2" a zahrala si rolu Elisy Esposito vo fantazijným filme "The Shape of Water". Za rolu získala nomináciu na Oscara a Filmovú cenu Britskej akadémie.
Súkromný život.
V januári 2018 prezradila, že trpí ochorením nazývaným lupus.

</doc>
<doc id="655745" url="https://sk.wikipedia.org/wiki?curid=655745" title="Sally Hawkins">
Sally Hawkins



</doc>
<doc id="655746" url="https://sk.wikipedia.org/wiki?curid=655746" title="Clea DuVall">
Clea DuVall



</doc>
<doc id="655747" url="https://sk.wikipedia.org/wiki?curid=655747" title="Catherine O’Harová">
Catherine O’Harová

Catherine Anne Welchová (rod. O’Harová) OC (* 4. marec 1954, Toronto, Ontário, Kanada) je kanadsko-americká herečka, spisovateľka a komička. Preslávila sa filmami ako "Beetlejuice" (1988), "Sám doma" (1990), "Víchrica" (2003), "Penelope" (2006), "Vrahúni" (2008) či "Dokonalá nedokonalosť" (2013).
Životopis.
O’Harová sa narodila ako šiesta zo siedmich súrodencov, 4. marca 1954 v Toronte, v Kanade. Jej rodičia mali írskych predkov. Jej sestra je hudobná skladateľka Mary Margaret O’Harová.
Kariéra.
O’Harová začala svoju komediálnu kariéru v roku 1974 vo filme "Druhé mesto".
V roku 1988 stvárnila postavu menom Delia Deetz v komediálnom filme Tima Burtona, "Beetlejuice". V roku 1993 znovu spolupracovala s Timom Burtonom, vo filme Predvianočná nočná mora (1993) ako Sally a Shock. Stvárnila tiež postavu Kate McCallisterovej, matky Kevina, v prázdninovom komediálnom filme "Sám doma" z roku 1990 a jeho pokračovaní "" (1992).
Objavila sa tiež ako doktorka Georgina Orwellová v prvej sérii dramatického seriálu "Séria nešťastných udalostí", ktorý mal premiéru v roku 2017.
Osobný život.
V roku 1988 sa stretla s Bo Welchom, ktorého si v roku 1992 vzala za muža. Spolu majú dvoch synov. Má dvojité občianstvo a v súčasnosti žije so svojím manželom a deťmi v Los Angeles v Kalifornii.

</doc>
<doc id="655748" url="https://sk.wikipedia.org/wiki?curid=655748" title="Catherine O'Hara">
Catherine O'Hara



</doc>
<doc id="655753" url="https://sk.wikipedia.org/wiki?curid=655753" title="Tintin v krajine Sovietov">
Tintin v krajine Sovietov

Tintin v krajine Sovietov () je prvý diel komiksovej série "Tintinove dobrodružstvá", ktorú napísal a ilustroval belgický komiksový scenárista a ilustrátor Hergé. Komiks vychádzal na pokračovanie od januára 1929 do mája 1930 v konzervatívnych belgických novinách "Le Vingtième Siècle" ako antikomunistická satira pre ich detskú prílohu "Le Petit Vingtième". Dej komiksu sa točí okolo dobrodružstiev mladého belgického reportéra Tintina a jeho psa Snowyho, ktorí cestujú do Sovietskeho zväzu, aby urobili reportáž o stave krajiny a stalinistickej politiky. Hlavnú zápletku tvorí snaha tajnej polície Tintina umlčať a zabrániť mu, aby ukázal negatívny obraz života v Sovietskom zväze.

</doc>
<doc id="655755" url="https://sk.wikipedia.org/wiki?curid=655755" title="Michal Vaľo">
Michal Vaľo

genmjr. v.v. JUDr. Michal Vaľo, CSc. je slovenský prokurátor. Od 31. januára 1995 do 31. januára 1999 bol generálnym prokurátorom SR.
Životopis.
Po skončení štúdia na Právnickej fakulte Univerzity Komenského v Bratislave veľmi krátku dobu pracoval ako asistent na Právnickej fakulte Univerzity Pavla Jozefa Šafárika v Košiciach. Po absolvovaní vojenskej základnej služby sa stal právnym čakateľom a neskôr vyšetrovateľom Vojenskej obvodnej prokuratúry v Prešove. Odtiaľ bol premiestnený na Hlavnú vojenskú prokuratúru do Prahy, kde prešiel postupne viacerými funkciami. V roku 1989 mu vedecká rada Univerzity Karlovej udelila hodnosť kandidáta právnych vied v odbore trestného práva. V októbri 1990 bol ustanovený do funkcie zástupcu hlavného vojenského prokurátora ČSFR, ktorú zastával až do zániku ČSFR, kedy bol na vlastnú žiadosť premiestnený na Vojenskú obvodnú prokuratúru Bratislava. Po vzniku Hlavnej vojenskej prokuratúry Slovenskej republiky bol ustanovený do funkcie náčelníka oddelenia, neskôr riaditeľa odboru prokurátorského dozoru Generálnej prokuratúry Slovenskej republiky - Hlavnej vojenskej prokuratúry.
Generálny prokurátor.
V decembri 1994 bol Michal Vaľo ustanovený do funkcie námestníka generálneho prokurátora Slovenskej republiky. Následne bol 25.januára 1995 hlasmi 79 poslancov navrhnutý na vymenovanie do funkcie generálneho prokurátora, do ktorej ho prezident dňom 31. januára 1995 vymenoval. Počas jeho obdobia sa na generálnej prokuratúre riešili viaceré známe kauzy, ako napr. kauza Triptich alebo zavlečenie M. Kováča ml. do cudziny. Činnosť Generálnej prokuratúry bola vnímaná v tomto období pomerne kontroverzne. Po nástupe novej vlády v roku 1998 boli snahy odvolať Michala Vaľa z funkcie, avšak v NR SR sa proti tomu postavili viacerí poslanci. Dňa 18. decembra 1998 sa sám vzdal funkcie. Michal Vaľo vykonával funkciu generálneho prokurátora 4 roky, od 31. januára 1995 do 31. januára 1999. Po nástupe nového generálneho prokurátora Milana Hanzela pracoval Michal Vaľo ešte rok ako prokurátor Generálnej prokuratúry Slovenskej republiky, potom sa vzdal aj funkcie prokurátora a odišiel do advokácie. V roku 2012 dostal M. Vaľo ponuku opäť sa vrátiť na Generálnu prokuratúru SR.

</doc>
<doc id="655760" url="https://sk.wikipedia.org/wiki?curid=655760" title="Ján Gábor">
Ján Gábor

JUDr. Ján Gábor (* 25. máj 1959, Prešov) je československý a slovenský diplomat, bývalý veľvyslanec Slovenska v Írsku a Rumunsku.
Životopis.
Ján Gábor po absolvovaní maturity na gymnáziu v Prešove študoval právo na Právnickej fakulte Univerzity Karlovej v Prahe, kde v roku 1983 získal doktorát. Po ročnej vojenskej službe začal v apríli 1984 pracovať na Federálnom ministerstve zahraničných vecí v Prahe na odbore medzinárodného práva. V rokoch 19921993 študoval na Diplomatickej akadémii vo Viedni. Kratšie študijné pobyty absolvoval v USA, Francúzsku, Nemecku a Grécku. Od júla 1993 pracuje na rôznych pozíciách na Ministerstve zahraničných vecí a európskych záležitostí SR. Venoval sa agendám ľudských práv, krajín Balkánu, západnej Európy, USA, Latinskej Ameriky, Ázie. Pôsobil tiež ako Národný politický koordinátor pre Frankofóniu a veľvyslanec so zvláštnym poslaním pre migráciu. V rokoch 19941996 pracoval ako expert v Rade Európy pre otázky ochrany národnostných menšín.
V roku 1998 pôsobil ako chargé d’affaires ad interim na veľvyslanectve SR v USA, následne v rokoch 19992001 v rovnakej pozícii na veľvyslanectve na Kube. V rokoch 20042008 pracoval ako veľvyslanec SR v Írsku. V rokoch 20122018 pôsobil ako veľvyslanec SR v Bukurešti.
V roku 2022 prezidentka SR Zuzana Čaputová nevyhovela návrhu ministra zahraničných vecí SR Ivana Korčoka na vymenovacie J. Gábora za veľvyslanca pričom postupovala proti zaužívanej praxi a svoje konanie nijako neodôvodnila.

</doc>
<doc id="655762" url="https://sk.wikipedia.org/wiki?curid=655762" title="Daniela Komatović">
Daniela Komatović

Daniela Komatović (* 18. január 1976, Praha) je česká dizajnérka šperkov, grafická dizajnérka, maliarka, fotografka a vnučka slovenského dôstojníka a protifašistického bojovníka Viliama Martina. V roku 2017 získala ako prvá česká dizajnérka Zlaté ocenenie v medzinárodnej súťaži A 'Design Award and Competition v Miláne. V roku 2021 získala v Srbsku ocenenie Umelkyňa roku 2021.
Život a kariéra.
Daniela Komatović sa narodila v Prahe, kde vyštudovala Vyššiu odbornú školu umeleckopriemyselnú a Strednú umeleckopriemyselnú školu, odbor Propagačné grafika. Ako grafická dizajnérka pracovala pre firmy Clinique, Esteé Lauder, Nestlé, Harper Bazaar, Vienna International Hotels a rad českých firiem. Vytvorila vizuálnu identitu značiek YU Diamond Center, SRJ Europe a Diamond Spot, logo a sériu plagátov pre základnú umeleckú školu Litoměřice. V roku 2002 vydala s manželom v nakladateľstve Grada knihu "Balkánská kuchyně". V roku 2017 získala s kolekciou šperkov „Eye To The Soul“ zlaté ocenenie v medzinárodnej súťaži A 'Design Award and Competition v Miláne. Daniela Komatović je od roku 2018 tvárou privátneho bankovníctva Friedrich Wilhelm Raiffesen českej Raiffeisenbank. V roku 2021 získala v Srbsku ocenenie Umelkyňa roku 2021. V súčasnosti sa Daniela Komatović venuje navrhovaniu geometrických zlatých šperkov s drahými kameňmi, produktovej fotografii šperkov, grafickému dizajnu, webdesignu a olejomaľbe realistických obrazov so sociálnou tematikou.
Rodina.
Daniela Komatović žije v Prahe a Belehrade. Manžel pracuje ako gemológ, má s ním dve deti.
Ocenenia.
V roku 2017 získala ako prvá česká dizajnérka zlaté ocenenie v medzinárodnej súťaži A 'Design Award and Competition v Miláne. V roku 2021 získala v Srbsku ocenenie Umelkyňa roku 2021.
Charitatívna činnosť.
Daniela Komatović v roku 2019 a 2020 navrhla a ušila večerné róby pre bábiky Barbie, ktoré venovala do charitatívnych aukcií projektu Helping Dolls pre podporu Klokánku v Prahe. V roku 2019 podporila darom prsteňa Amulet Eye dobročinnú aukciu Nadácia Via. V roku 2021 venovala do aukcie organizácie Rodina v klidu náušnice Cube so zafírmi.

</doc>
<doc id="655764" url="https://sk.wikipedia.org/wiki?curid=655764" title="Momčilo Babić">
Momčilo Babić

Momčilo Babić (* 20. október 1952, Peć, Juhoslávia) je doktor lekárskych vied a profesor na Lekárskej fakulte Belehradskej univerzity, diplomat a veľvyslanec Srbskej republiky v Ruskej federacii . 
Životopis.
Vzdelanie získal v Belehrade, kde vyštudoval lekársku fakultu. Magisterský titul získal v Moskve ako štipendista Svetovej zdravotníckej organizácie na Medzinárodnej fakulte verejného zdravotníctva. Špecializáciu ukončil v odbore sociálne lekárstvo na lekárskej fakulte v Belehrade, kde vo veku 34 rokov získal doktorát a o dva roky neskôr sa stal na tejto fakulte vedeckým pracovníkom. Od roku 2000 je riadnym profesorom na Univerzite v Belehrade. Od roku 2013 bol riaditeľom Republikového fondu zdravotného poistenia.
Študijné pobyty a prednášky vo svete: "Center for disease control and prevention" – Atlanta (Georgia), "Johns Hopkins University" – Baltimore (Maryland), "National Institute of Health" – Bethesda (Maryland); "Georgetown University" – Washington (District of Columbia), "Karolinska institute" – Štokholm, "London School of Hygiene &amp; Tropical Medicine" – Londýn, "Semashko Institute" – Moskva (celkovo študijné pobyty v týchto inštitúciách v trvaní približne 2 rokov).
Bol riaditeľom sektora pre rozvoj Klinického centra Srbska a mestským tajomníkom pre zdravotníctvo v Zastupiteľstve mesta Belehrad, kde inicioval projekt „Belehrad – zdravé mesto“. V rokoch 1992 až 2001 bol riaditeľom Klinicko-nemocničného centra „KBC Bežanijska kosa“. Bol tiež námestníkom ministra zdravotníctva Srbskej republiky a predsedom Univerzitnej rady v Belehrade.
Prof. Dr. Momčilo Babić je autorom viac ako 250 vedeckých a odborných prác publikovaných v zahraničných a domácich časopisoch a na kongresoch, ako aj 24 lekárskych kníh vrátane monografií „Medicinski leksikon“ a „Scrining u medicini“. V spolupráci s Rush University v Chicagu vydal dve knihy, ktorých je hlavným autorom a editorom: „New Challenges in Health Care“ a „Modern Health Care Glossary“. Je autorom mnohých článkov z oblasti sociálneho lekárstva a manažmentu zdravia, ktoré prednáša na Lekárskej fakulte v Belehrade. Inicioval a koncipoval predmet „Moderná nemocnica“ akreditovaný pre 2. ročník pregraduálneho štúdia ako výberový predmet, ktorý vyučuje na Lekárskej fakulte.
Bol členom redakčnej rady najstaršieho lekárskeho časopisu "Srpski arhiv za celokupno lekarstvo" a členom predsedníctva Srbskej lekárskej asociácie. Je zodpovedným riešiteľom projektu „Medical Encyclopedia“, prvého vydania v srbskom jazyku, na ktorom sa zúčastňuje viac ako 250 významných lekárov a profesorov medicíny. Je prezidentom Lekárskeho akademického fóra, združenia lekárov akademickej proveniencie so sídlom v Belehrade. V roku 2012 bol Prvým európskym domom v Srbsku a Európskym hnutím vyhlásený za „Naj-Európana pre rok 2011“, pre oblasť programov a projektov, za projekt „Zdravotná politika v Srbsku do roku 2020“.
Profesor Babić sa už viac ako 30 rokov venuje maľbe; svoje diela daroval, a to predovšetkým nemocniciam.
Profesor Babić bol veľvyslancom Srbska na Slovensku. Usilovne pracoval na zlepšení dvojstranných vzťahov a spolupráce medzi týmito dvoma krajinami a národmi. Jeho výrok „Po Srboch milujem najviac Slovákov, sme bratské národy a zostaneme nimi navždy“ zarezonoval v slovenskej verejnosti, ktorej sa pri príležitosti Dňa ústavy Srbskej republiky v roku 2020 prihovoril po slovensky s odkazmi priateľstva a bratstva.
Vyznamenania a ocenenia.
Zahraničné vyznamenania.
 Slovensko

</doc>
<doc id="655772" url="https://sk.wikipedia.org/wiki?curid=655772" title="Pavel Pavlavič Latuška">
Pavel Pavlavič Latuška

Pavel Pavlavič Latuška (; * 10. február 1973, Minsk, Bielorusko) je bieloruský politik a diplomat. V rokoch 2009 až 2012 bol ministrom kultúry.
Po prezidentských voľbách v roku 2020 sa stal jedným z lídrov bieloruskej opozície.
Život.
Vyštudoval právo na Bieloruskej štátnej univerzite.
V rokoch 2002 až 2008 bol veľvyslancom Bieloruska v Poľsku. Potom bol do roku 2012 ministrom kultúry. Nato bol opäť menovaný veľvyslancom, tentoraz vo Francúzsku, od roku 2013 v Španielsku a Portugalsku. V tejto funkcii slúžil do januára 2019.
V marci toho istého roku bol menovaný riaditeľom divadla Janka Kupala v Minsku. Keď po prezidentských voľbách v roku 2020 odsúdil policajnú brutalitu voči demonštrantom, z divadla ho vyhodili. Zo solidarity s ním potom z divadla odišli aj niektorí herci.
V Bielorusku býva Latuška spomínaný ako kandidát opozície na nového prezidenta. Kvôli rastúcemu tlaku na opozíciu však Bielorusko opustil a býval v Nemecku aj v Česku, kde sa dvakrát stretol s ministrom zahraničia a podpredsedom ČSSD Tomášem Petříčkom. Latuška uviedol, že je naštvaný na českého premiéra Andreja Babiša za to, že sa kvôli jeho odmietavému postoju neuskutočnila poľskými predstaviteľmi navrhnutá schôdzka bieloruskej opozície s premiérmi Poľska, Maďarska, Česka a Slovenska počas summitu Vyšehradskej štvorky v septembri 2020 v poľskom Lubline.

</doc>
<doc id="655785" url="https://sk.wikipedia.org/wiki?curid=655785" title="Slovenský dopravný pas">
Slovenský dopravný pas

Slovenský dopravný pas je systém vzájomnej akceptácie elektronických peňaženiek zapojených autobusových dopravcov, ktorý umožňuje platbu jednou dopravnou kartou u všetkých zapojených dopravcov a tiež uznávanie študentských zliav. Organizátorom projektu je Zväz autobusovej dopravy. Projekt v súčasnosti zahŕňa dvadsaťjeden dopravcov po celom Slovensku.

</doc>
<doc id="655789" url="https://sk.wikipedia.org/wiki?curid=655789" title="Severos z Antiochie">
Severos z Antiochie

Svätý Severos z Antiochie (iné mená pozri nižšie,* okolo 465, Sozopolis† 8. február 538, Xois) bol byzantský monofyzitský (resp. z hľadiska orientálnych cirkví skôr miafyzitský) mních, teológ a právnik, antiochijský patriarcha v rokoch 512 až 518. Podľa niektorých názorov najvýznamnejší grécky teológ v období medzi Cyrilom Alexandrijským a Maximom Vyznávačom.
Chalcedónskymi kresťanmi bol odsúdený na konštantínopolskom koncile v roku 536, miafyziti ho uctievajú ako svätého. Napísal viacero teologických diel, homílií a komentárov k Biblii. Odmietol ako chalcedónsky duofyzitizmus reprezentovaný pápežským listom "Lectis dilectionis tuae", tak aj nestoriánstvo a eutychiánsky monofyzitizmus. Podarilo sa mu vypracovať dynamický pohľad na úniu božského a ľudského v Kristovi, čo znamenalo obrovský posun v teológii mierneho monofyzitského (miafyzitského) sveta. Vo svojej teológii spojil antiochijskú a alexandrijskú tradíciu. Medzi jeho prívržencov patrila aj cisárovná Theodora. O jeho živote sa dozvedáme z viacerých zdrojov, významná je biografia Zachariáša Rétora.
Životopis.
Severos sa narodil do kresťanskej rodiny v pisidskom meste Sozopolis v Malej Ázii. Najprv študoval gramatiku a rétoriku v egyptskej Alexandrii, následne filozofiu a právo v Beryte (Bejrút). V roku 488 prijal krst a následne sa pod vplyvom gazského biskupa Petra Iberského stal mníchom v kláštore neďaleko Eleutheropolu. Neskôr založil vlastný monastier v Maiume, kde sa stal archimandritom a presbyterom. Vo východných oblastiach Byzantskej ríše sa zoznámil s monofyzitskou doktrínou, ktorej umierneným prívržencom (miafyzitom) sa stal. Striktne odmietol Zenónov Henotikon i alexandrijského monofyzitského patriarchu Petra Monga, ktorý ho uznal. Istý čas žil aj v monastieri v Egypte, odkiaľ bol však vyhnaný po tom, čo miestny igumen Neftalius prijal ortodoxiu. V egyptskej metropole Alexandrii sa následne snažil rozhorliť dav pre monofyzitizmus, čo vyústilo v krviprelievanie.
V roku 508/509 odišiel do Konštantínopola, kde sa postavil na stranu prenasledovaných monofyzitských mníchov. Po tom, čo sa cisárom stal umiernený Anastasios, bol Severos v roku 512 vysvätený za biskupa a poslaný do Antiochie. Na poste vystriedal osadeného Flaviána II. Podľa synodikonu sa cisárovi zaviazal, že nebude vystupovať proti Chalcedónskemu koncilu, čo sa však nestalo. Naopak uznal pred tým zavrhnutý Henotikon. Na patriarchálnom stolci významne podporoval rozvoj umierneného monofyzitizmu a stal sa vedúcou náboženskou osobnosťou na Východe.
V roku 518 sa novým cisárom stal ortodoxný kresťan Justín I. a Severos sa dostal do nemilosti. Bol zosadený a cisár vydal rozkaz na jeho zatknutie a potrestanie. Za jeho rúhanie mu mal byť vyrezaný jazyk. Severos sa však o rozkaze dozvedel a ešte pred jeho vykonaním utiekol do Egypta, kde bol vrelo prijatý miestnym patriarchom Timotheom III. (IV.) V Egypte sa so Severom spoznala vtedy ešte nevýznamná Theodora, ktorá pod jeho vplyvom konvertovala na miafyzitizmus. Theodora sa neskôr stala cisárovnou a snažila sa svojho manžela Justiniána I. presvedčiť k zmieru medzi znepriatelenými kristologickými smermi. Severos bol v roku 535 pozvaný do Konštantínopola a vypočutý. K úspešnému zmieru ale nedošlo a Severos bol na koncile o rok neskôr odsúdený. Jeho diela boli zničené a on sám sa vrátil do Egyptu, kde v roku 538 zomrel.
Dielo.
Severos bol plodným autorom, ktorý písal v gréčtine. Z pôvodných gréckych textov však zostali len malé zlomky, pretože mnohé jeho práce boli za vlády Justína a Justiniána zničené. Jeho teológia je tak dnes známa najmä z prekladov v sýrčine. Preklady vznikli v 6. až 8. storočí a boli vydané v 20. storočí. Medzi teologické diela patria polemiky s Neftaliom, Jánom Grammatikom (alebo Jánom Askusnageom) a akýmsi anonymným autorom (protichalcedónske), ďalej polemiky proti Sergiovi Grammatikovi a Juliánovi z Halikarnasu (polemiky s julianistami) a proti monofyzitizmu - spory s aftharodokétmi. V spise "Filaletes" (v preklade "Milovníci pravdy") podrobil kritike spisy Cyrila Alexandrijského na obranu 4. ekumenického koncilu.
Napísal tiež obrovský počet homílií (celkovo sa mu pripisuje asi 125). Homílie z obdobia jeho patriarchátu (tzv. "Katedrálne homílie") sa zachovali prevažne v sýrskom preklade Jakuba z Edessy. Iba jedna sa zachovala v gréčtine a dve v koptčine. Okrem nich bol autorom niekoľkých ďalších homílií, niektoré sa ale zdajú byť neautentické. Z pôvodných údajných 4000 listov sa zachovalo asi 250/300. Okrem teologickej hodnoty poskytujú aj obraz o živote vo vtedajšej Sýrii. V liturgickej tvorbe mu je pripisovaný "Oktoechos" a sýrska anafora. V gréčtine sa zachovali zlomky jeho komentárov k Biblii.
Niekedy býval stotožňovaný s Pseudo-Dionýziom Areopagitom, tento názor však už dnes nie je uznávaný.
Teológia.
Severos patril k najvýznamnejším teológom svojej doby. Nepatril k systematickým tvorcom, ale svoje postoje spájal s konkrétnymi problémami, ktoré musel riešiť, respektíve s reakciami na iné konkrétne postoje. Hoci sa zaoberal mnohými témami, jeho ťažiskovým objektom záujmu je kristológia. Vyhýbal sa filozofickej terminológii a svoje tézy staval na autorite Svätého Písma. V mnohom sa odvolával aj na Cyrila Alexandrijského. Jeho teológia bola z pohľadu chalcedónskych kresťanov monofyzitská, ale odlišná od raného monofyzitizmu Eutychovho. Orientálne cirkvi nasledujúce jeho odkaz sa preto radšej označujú prostredníctvom termínu miafyzitizmus.
Bol umierneným zástancom doktríny hlásajúcej jednu podstatu Krista, ktorá je súpodstatná s Otcom. V postojoch sa však blížil k postchalcedónskym kresťanom a zvlášť k neochalkedonitom Možno najmä pre obavy z nestoriánstva sa však vyhýbal akejkoľvek terminológii, ktorá by mohla naznačiť Kristov dualizmus. Kristova Božská podstata fysis je podľa neho nevyhnutne ekvivalentná s hypostázou (osobou – prosóponom) a všetky tieto termíny vždy indikujú jednu realitu v Kristovi, Lógu, ktorý prijal ľudské telo. Kristus tak tvorí syntézu dvoch pomyselných, teoretických podstát ("ek duo physeón"), ktoré ale tvoria jeden celok, skutočnú realitu a zároveň sa nijako nerušia – t. j. jedna zložená hypostáza, podstata a osoba. V Kristovom konaní rozlišuje konanie Krista ako človeka a konanie Krista ako Boha. Z toho vychádza téza smrteľnosti i prípadnej skorumpovateľnosti Kristovho tela pred jeho zmŕtvychvstaním. Tento model Severos často prirovnáva jednote duše a tela v človeku. Keďže sa Severov monofyzitizmus prejavuje skôr v terminológii, než v praktickej rovine, často je označovaný aj ako verbálny monofyzitizmus. Jeho prívrženci bývajú niekedy označovaní aj ako severiáni.

</doc>
<doc id="655790" url="https://sk.wikipedia.org/wiki?curid=655790" title="Severus z Antiochie">
Severus z Antiochie



</doc>
<doc id="655791" url="https://sk.wikipedia.org/wiki?curid=655791" title="Severus Antiochijský">
Severus Antiochijský



</doc>
<doc id="655792" url="https://sk.wikipedia.org/wiki?curid=655792" title="Severos Antiochijský">
Severos Antiochijský



</doc>
<doc id="655793" url="https://sk.wikipedia.org/wiki?curid=655793" title="Sáwíros z Antiochie">
Sáwíros z Antiochie



</doc>
<doc id="655800" url="https://sk.wikipedia.org/wiki?curid=655800" title="Vojtech Bacho">
Vojtech Bacho

JUDr. Vojtech Bacho (* 8. júl 1935, Dolný Ohaj † 28. január 2014, Bratislava) bol slovenský prokurátor. Bol historicky prvým ponovembrovým generálnym prokurátorom SR, v úrade medzi rokmi 1990 a 1994.
"JUDr. Vojtech Bacho má významné zásluhy v oblasti zakotvenia prokuratúry v Ústave Slovenskej republiky ako nezávislej ústavnej inštitúcie založenej na jej nezávislosti na politickej moci." uvádza na svojej webovej stránke Generálna prokuratúra SR.
Životopis.
Po skončení stredoškolského štúdia na gymnáziu pokračoval v štúdiu na Právnickej fakulte Univerzity Komenského v Bratislave. Bacho nastúpil na prokuratúru v roku 1959. Pracoval tam desať rokov. Potom pôsobil na ministerstve spravodlivosti ako odborník v justičnej legislatíve, odkiaľ však bol v roku 1970 prinútený odísť z dôvodu politických zmien v bývalom Československu. Neskôr pôsobil v niekoľkých štátnych podnikoch ako podnikový právnik a v roku 1990 sa vrátil pracovať na ministerstvo spravodlivosti. Za generálneho prokurátora Slovenskej republiky ho vymenovala Slovenská národná rada 28. augusta 1990. Tento post zastával do 9. novembra 1994. Zomrel v 28. januára 2014 po náhlej chorobe. 

</doc>
<doc id="655801" url="https://sk.wikipedia.org/wiki?curid=655801" title="Marcel Mihalik">
Marcel Mihalik

PaedDr. Ing. Marcel Mihalik (* 13. apríl 1965, Bratislava) je policajt a súčasný poslanec Národnej rady Slovenskej republiky za stranu OBYČAJNÍ ĽUDIA a nezávislé osobnosti.
Životopis.
Je dlhoročným mestským policajtom a predsedom Združenia náčelníkov obecných a mestských polícií Slovenska. Po zvolení do funkcie poslanca pokračuje ako náčelník mestskej polície v Piešťanoch. Požiadal však o poskytnutie pracovného voľna. Bol jedným z iniciátorov zavedenia výsluhových dôchodkov pre obecných a mestských policajtov. Je predsedom odborovej organizácie mestských a obecných polícií pri OZ Sloves.
Politické pôsobenie.
Vo Voľbách do Národnej rady v roku 2020 získal na kandidátke OĽaNO 2 930 hlasov. V Národnej rade je podpredsedom Osobitného kontrolného výboru pre kontrolu činnosti NBÚ a členom Výboru Národnej rady pre obranu a bezpečnosť.

</doc>
<doc id="655809" url="https://sk.wikipedia.org/wiki?curid=655809" title="Timotej III.">
Timotej III.

Timotej III. alebo Timotheos III. môže byť:

</doc>
<doc id="655811" url="https://sk.wikipedia.org/wiki?curid=655811" title="Tintin v Kongu">
Tintin v Kongu

Tintin v Kongu () je druhý diel komiksovej série "Tintinove dobrodružstvá", ktorú napísal a ilustroval belgický komiksový scenárista a ilustrátor Hergé. Komiks vychádzal na pokračovanie od mája 1930 do júna 1931 v konzervatívnych belgických novinách "Le Vingtième Siècle" a to v rámci ich detskej prílohy "Le Petit Vingtième". Dej komiksu sa točí okolo dobrodružstiev mladého belgického reportéra Tintina a jeho psa Snowyho, ktorí cestujú do Belgického Konga, aby urobili reportáž. Hlavnú zápletku tvoria rôzne potýčky s divokými zvieratami a domorodcami, pričom sa Tintinovi podarí odhaliť aj sieť pašerákov diamantov, ktorú mal pod palcom americký gangster Al Capone.
Tintin v Kongu sa stal neskôr kontroverzným komiksom kvôli rasistickému vykresleniu Konžanov a krutosti voči zvieratám.

</doc>
<doc id="655812" url="https://sk.wikipedia.org/wiki?curid=655812" title="Tintin v Amerike">
Tintin v Amerike

Tintin v Amerike () je tretí diel komiksovej série "Tintinove dobrodružstvá", ktorú napísal a ilustroval belgický komiksový scenárista a ilustrátor Hergé. Komiks vychádzal na pokračovanie od septembra 1931 do októbra 1932 v konzervatívnych belgických novinách "Le Vingtième Siècle" a to v rámci ich detskej prílohy "Le Petit Vingtième". Dej komiksu sa točí okolo dobrodružstiev mladého belgického reportéra Tintina a jeho psa Snowyho, ktorí cestujú do Spojených štátov, aby pomohli vyčistiť americké mesto Chicago od organizovaného zločinu. Hlavnú zápletku tvoria potýčky a prenasledovanie gangstrov, ako aj stretnutia s indiánmi z kmeňa Čiernonožcov.

</doc>
<doc id="655813" url="https://sk.wikipedia.org/wiki?curid=655813" title="Timotej II. (alexandrijský patriarcha)">
Timotej II. (alexandrijský patriarcha)

Svätý Timotej II. Ailouros (iné mená pozri nižšie: * ?† 31. júl 477, Alexandria) bol byzantský teológ a spisovateľ, alexandrijský patriarcha v rokoch 457459/460 a 475477. Spolu s Filoxénom z Mabbúgu a Severom z Antiochie patril k šampiónom monofyzitizmu (miafyzitizmu). Teologickými postojmi sa nachádzal medzi Severom z Antiochie a Cyrilom Alexandrijským. Odmietal eutychiánsky monofyzitizmus i závery Chalcedónskeho koncilu. Prezývku Ailouros (Lasička) získal pre svoju štíhlosť/nízky vzrast alebo preto, že sa mal po nociach túlať po uliciach a monastieroch, kde búril ľud pre monofyzitizmus. Koptská ortodoxná cirkev ho uctieva ako svätého. Jeho sviatok pripadá na 31. júla.
Životopis.
O Timotejovom pôvode sa nevie. Už za patriarchátu Cyrila I. bol mníchom a následne aj presbyterom. Počas patriarchátu Dioskura I. sa zúčastnil Zbojníckej synody v Efeze (449), kde spolu s ďalšími egyptskými mníchmi podporil monofyzitizmus. Po Dioskurovom zosadení naďalej podporoval jeho stanovisko a spolu s Petrom Mongom sa zaslúžil o šírenie náuky v Egypte. Po tom čo bol za ortodoxného patriarchu menovaný Proteria, bol Timotej monofyzitmi vysvätený za alexandrijského biskupa. Krátko na to rozbúrený dav Proteria v chráme zavraždil. So šírením monofyzitskej náuky nesúhlasili prívrženci chalcedónskej ortodoxie a najmä pápež Lev I. Niekedy medzi 458/460 rokmi preto byzantský cisár Lev I. na pápežovo naliehanie Timoteja vyhnal do maloázijskej Gangry a asi o päť rokov dokonca na Krym do Chersonézu. Alexandrijským patriarchom sa v tomto období stal Timotej III., ktorého však Kopti neuznávajú. Po tom, čo sa v roku 475 stal cisárom monofyzita Basiliskos, bol Ailuros povolaný späť do Alexandrie. Tam v roku 477 zomrel pred tým než ho cisár Zenón stihol vyhnať. Podľa Liberáta mal zomrieť požitím jedu.
Dielo.
Timotejova literárna činnosť mala byť značná, podľa akéhosi koptského prameňa mal dokonca vytvoriť 512 komentárov Svätého Písma spísaných v dvoch knihách. Jeho dielo sa však zachovalo len sčasti a v prevažne v prekladoch. V koptčine sa zachovali dve jemu pripisované práce, no ich autenticita je pochybná. V sýrčine sa zachovali jeho tri listy preložené Zachariášom Rétorom, v arménčine dielo "Vyvrátenie náuk schválených v Chalcedóne" (dosl. preklad). Vo svojom vyhnanstve v Gangre napísal cirkevné dejiny, o ktorých sa však dozvedáme len sprostredkovane. Sú mu pripisované aj ďalšie diela.
Teológia.
Zaoberal sa najmä kristológiou. Skôr než teológom bol pamfletistom, ktorý nespisoval systematické exegetické dielo, ale reagoval na odlišné názory. Trval na tom, že Kristus má iba jednu prirodzenosť, ktorá je v súlade s Božstvom i ľudskosťou. Tým, že Kristus pri Vtelení prijal ľudské telo, nestratil svoje božstvo. Logos je súpodstatný s Otcom a nemenný v jeho božstve, ktoré sa stalo človekom v osobe Krista. Kristovo telo bolo rovnaké ako ľudské a Logos preto na kríži reálne trpel. Božstvo a telo mali podľa neho v osobe Krista iba jednu nemennú prirodzenosť. Eutychiánov považuje za heretikov a podobne odsudzuje aj Chalcedónsky koncil a pápežov list "Tomus ad Flavianum".

</doc>
<doc id="655814" url="https://sk.wikipedia.org/wiki?curid=655814" title="Timotheus Aelurus">
Timotheus Aelurus



</doc>
<doc id="655815" url="https://sk.wikipedia.org/wiki?curid=655815" title="Timotej Lasička">
Timotej Lasička



</doc>
<doc id="655816" url="https://sk.wikipedia.org/wiki?curid=655816" title="Timotej Ailuros">
Timotej Ailuros



</doc>
<doc id="655817" url="https://sk.wikipedia.org/wiki?curid=655817" title="Timotheos II. Ailouros">
Timotheos II. Ailouros



</doc>
<doc id="655818" url="https://sk.wikipedia.org/wiki?curid=655818" title="Timotheos Ailouros">
Timotheos Ailouros



</doc>
<doc id="655824" url="https://sk.wikipedia.org/wiki?curid=655824" title="Rudolf Lančarič">
Rudolf Lančarič

Rudolf Lančarič (* 14. august 1914, Grenville, Pensylvánia, USA† 17. február 1951 Praha) bol pracovník bezpečnosti, ktorý bol zatknutý spolu so skupinou „Šefik Kevič a spoločníci“ a v procese proti titovským špiónom a rozvratníkom v Československu bol krivo obvinený z velezrady a vyzvedačstva a popravený.
Životopis.
Rudolf Lančarič sa narodil 14. augusta 1914 v Grenville, Pennsylvánia, USA. V roku 1922 sa s rodičmi a súrodencami vrátil na Slovensko.
Od októbra 1935 do októbra 1937 absolvoval vojenskú prezenčnú službu pri pešom pluku v Bratislave, kde dosiahol hodnosť desiatnika. Od 1. apríla 1939 do 4. apríla 1944 slúžil na Hlavnom veliteľstve žandárstva, odkiaľ ho prepustil zo služby kvôli zamlčiavaniu nemanželského dieťaťa. Od 19. apríla 1944 do 19. mája 1945 pracoval vo výrobných podnikoch. Po 2. svetovej vojne sa vrátil do Národnej bezpečnosti, kde agilne vykonával čiernu prácu. Štátna bezpečnosť (ŠtB) pomáhala vtedy ešte spriateleným súdruhom z Juhoslávie riešiť ich záujmy na území Československa, najmä vyhľadávanie ukrývajúcich sa bývalých členov Ustaše. V tejto súvislosti ho so Šefikom Kevičom zoznámil na jar 1947 jeho nadriadený podplukovník Rudolf Viktorin. Poveril ho sprevádzaním Keviča počas jeho návštevy Nitry, kde mal vypočúvať údajnú agentku americkej spravodajskej služby Bosilku Perše.
Dňa 6. apríla 1950 bol zatknutý a v procese proti titovským špiónom a rozvratníkom v Československu bol krivo obvinený z velezrady a vyzvedačstva. Štátny súd v Prahe ho 2. septembra 1950 odsúdil na trest smrti, Najvyšší súd rozsudok potvrdil a Rudolf Lančarič skončil 17. februára 1951 na popravisku.
Lančarič riadil pri prenasledovaní Viliama Žingora (tzv. žingoriáda) Zoru Adamcovú, bývalú sekretárku politika Jána Lichnera, ktorá sa po februári 1948 dostala do vyšetrovacej väzby ŠtB. Po prepustení začala pod nátlakom spolupracovať s ŠtB. Je iróniou osudu, že Lančarič bol teda v procese so Šefikom Kevičom a spol. odsúdený skôr ako Viliam Žingor, ktorého pomáhal dostať do väzenia.
„...spolčili sa navzájom a s ďalšími osobami na pokus o zničenie samostatnosti alebo ústavnej jednotnosti republiky, o rozvrátenie ľudovodemokratického zriadenia, spoločenskej a hospodárskej sústavy republiky (…) a za tým účelom vstúpili do priameho styku s cudzou mocou“ a tejto cudzej moci vyzradili štátne tajomstvá. V prípade Rudolfa Lančariča bolo obzvlášť závažnou okolnosťou, že bol osobitne povinný zachovávať štátne tajomstvo, k čomu sa zaviazal služobnou prísahou. Prokurátor sa vo svojej argumentácii opieral o výsledky vykonštruovaných procesov s Lászlóm Rajkom, z ktorých mal údajne vyplynúť zámer Josipa Broza Tita o vybudovanie tzv. „Dunajskej federácie“ ktorá by bola mimo dozoru ZSSR.
Rudolf Lančarič bol popravený 17. februára 1951 v Prahe. Rehabilitovaný bol v roku 1964 na základe vyšetrenia Inšpekcie Ministerstva vnútra.

</doc>
<doc id="655825" url="https://sk.wikipedia.org/wiki?curid=655825" title="Faraónove cigary">
Faraónove cigary

Faraónove cigary () je štvrtý diel komiksovej série "Tintinove dobrodružstvá", ktorú napísal a ilustroval belgický komiksový scenárista a ilustrátor Hergé. Komiks vychádzal na pokračovanie od decembra 1932 do februára 1934 v konzervatívnych belgických novinách "Le Vingtième Siècle" a to v rámci ich detskej prílohy "Le Petit Vingtième". Dej komiksu sa točí okolo dobrodružstiev mladého belgického reportéra Tintina a jeho psa Snowyho, ktorí na svojich cestách v Egypte objavia faraónovu hrobku. V nej okrem ostatkov stratených egyptológov nájdu aj krabice s cigarami s podivným znakom. Pátranie ich zavedie na Arabský polostrov a do Indie, aby následne odhalili tajomnú medzinárodnú sieť pašerákov.

</doc>
<doc id="655826" url="https://sk.wikipedia.org/wiki?curid=655826" title="Konfirmácia (Evanjelická cirkev)">
Konfirmácia (Evanjelická cirkev)

 
Konfirmácia je v Evanjelickej cirkvi augsburského vyznania prijatie pokrstených ako dospelých členov cirkvi. Je potvrdením krstnej zmluvy na základe osobného a verejného vyznania viery.Praktizuje sa aj v niektorých ďalších protestantských cirkvách (napr. Reformovaná kresťanská cirkev). 
S konfirmáciou na území dnešného Slovenska začal v bratislavskom nemeckom kostole v roku 1747 farár Matej Marth. Konfirmácia sa v Evanjelickej cirkvi augsburského vyznania na Slovensku vykonáva spravidla v ôsmom ročníku na základnej škole, ale konfirmovaný môže byť aj dospelý, po konfirmačnej príprave. Ide o udalosť kedy pokrstený po prvýkrát pristúpi k spovedi a Večeri Pánovej, a tak sa stáva dospelým členom cirkvi.

</doc>
<doc id="655832" url="https://sk.wikipedia.org/wiki?curid=655832" title="Ruth Baderová Ginsburgová">
Ruth Baderová Ginsburgová

Ruth Baderová Ginsburgová (; * 15. marec 1933, Brooklyn† 18. september 2020, Washington, D. C.) bola americká právnička a sudkyňa. Od roku 1993 do svojej smrti bola sudkyňou Najvyššieho súdu Spojených štátov.
Na súde obhajovala občianske práva, reprodukčné práva, práva súvisiace s prvým dodatkom Ústavy a rovnosť právnej ochrany.
Raný život a vzdelanie.
Jej rodičia Celia (rod. Amsterová) a Nathan Bader boli konzervatívneho židovského pôvodu. Narodila sa v Brooklyne. Jej matka preferovala jej stredné meno Ruth namiesto prvého mena Joan, pretože v škole bolo viacero žiačok menom Joan. Vo veku 13 rokov Ruth Baderová opustila náboženstvo, lebo sa po smrti matky nemohla zúčastniť modlitebného zhromaždenia, do "minjanu" sa počítali len muži.
Študovala na Cornell University v Ithaka, New York kde získala BA. Počas štúdia sa zoznámila so svojim manželom, Martinom „Martym“ Ginsburgom. V roku 1955 sa im narodila dcéra Jane, v roku 1965 syn James.
Štúdium práva.
Pre štúdium práva sa rozhodla preto, že si myslela, že právnickú prácu vie robiť lepšie ako ktorúkoľvek inú. Na právnickej fakulte Harvard University sa na začiatku štúdia v roku 1956 stala jednou z deviatich žien spomedzi približne 500 študentov v ročníku. Počas štúdia sa dekan fakulty skupiny študentiek spýtal, prečo zaberajú miesta, ktoré by inak šli mužom.
Po tom, ako jej manžel získal miesto daňového právnika vo Washingtone D.C., sa Ruth Ginsburgová presunula do New Yorku na Kolumbijskú univerzitu. Tam promovala ako najúspešnejšia vo svojom ročníku.
Kariéra.
Po absolvovaní univerzity sa jej dlhšie nepodarilo získať prácu v právnickej kancelárii. Albert Sachs, profesor z Columbie ju odporučil Felixovi Frankfurterovi, sudcovi Najvyššieho súdu. Ten však nebol pripravený ponúknuť prácu žene. Miesto pre prax jej nakoniec ponúkol Edmund L. Palmieri, sudca apelačného súdu pre južný okrsok štátu New York. Pracovala tam v rokoch 1959 až 1961. Po tejto práci dostala ďalšie ponuky, ale vrátila sa do akademickej sféry. Pre Columbia University študovala právny systém vo Švédsku. Neskôr vyučovala na právnickej fakulte Rutgers University. Keď zistila, že jej plat je nižší ako plat jej kolegov, spolu s ostatnými kolegyňami bojovala o rovnaké podmienky. Na Rudgers pôsobila do roku 1972.
Svoje prvé úspešné vystúpenie pred Najvyšším súdom absolvovala v roku 1971, kedy jej dal súd za pravdu v spore "Reed v Reed. B"olo to prvýkrát, čo Najvyšší súd zmenil zákon kvôli diskriminácii pohlavia.
V roku 1972 spoluzaložila projekt pre ženské práva v ľudskoprávnej neziskovej organizácii Americká únia občianskych slobôd (ACLU). V rovnakom roku sa stala prvou ženou so stálou profesúrou (tenure) na Kolumbijskej univerzite. Od roku 1973 bola hlavnou právničkou ACLU. Počas svojho pôsobenia viedla pred Najvyšším súdom šesť prípadov diskriminácie na základe pohlavia, z toho päť vyhrala. V roku 1975 v prípade "Weinberger v Wiesenfeld" úspešne argumentovala, že aj muži môžu byť znevýhodnení systémom.
V roku 1980 ju prezident Jimmy Carter vymenoval za sudkyňu Odvolacieho súdu pre okrsok District of Columbia. Zároveň prestala pracovať ako právna zástupkyňa ACLU a vyučovať na Kolumbijskej univerzite.
Bola známa ako opatrná reformátorka. V roku 1993 kritizovala rozhodnutie "Roe vs Wade" z roku 1973 umožňujúce vykonávanie interrupcií. Ginsburgová kritizovala, že rozhodnutie bolo odôvodnené právom na súkromie a nie právom na rovnosť.
Najvyšší súd Spojených štátov.
Na sudkyňu Najvyššieho súdu Spojených štátov ju nominoval prezident Bill Clinton v roku 1993. Ginsburgová bola jeho prvou nomináciou na Najvyšší súd. Stala sa len druhou ženou vymenovanou do tejto pozície. Jej predchodkyňou bola Sandra Day O’Connorová, nominovaná prezidentom Ronaldom Reaganom. Senát jej nomináciu schválil v pomere 96:3. Do funkcie nastúpila 10. augusta 1993.
Medzi jej neskoršie významné rozhodnutia patrí schválenie tzv. Obamacare v roku 2015 či v prípade "Obergefell v Hodges" legalizovanie manželstva pre ľudí rovnakého pohlavia vo všetkých 50 štátoch. Tento rozsudok považovala za najdôležitejší počas svojho pôsobenia na Najvyššom súde. Podľa Reuters by sa po jej úmrtí mohol prevážiť pomer síl na konzervatívnu stranu, ktorá mala doteraz prevahu 5:4. Jej výdrž na súde upokojovala liberálnejších Američanov, ktorí sa obávali jej nástupcu nominovaného prezidentom Donaldom Trumpom. Polstoročie po Richardovi Nixonovi by sa Trump mohol stať ďalším prezidentom, čo nominoval troch sudcov Najvyššieho súdu počas prvého funkčného obdobia. Líder Republikánov v Senáte, Mitch McConnell, sľúbil rýchle zvolenie nástupcu. V roku 2016 však 8 mesiacov pred voľbami zabránil demokratickému prezidentovi Barackovi Obamovi nominovať nového sudcu. 
Ginsburgová sa stala kultovou osobnosťou a získala prezývku "The Notorious RBG", podľa rapera The Notorious B.I.G.. Bola feministickou ikonou pop-kultúry.
Život.
Martin Ginsburg zomrel v júni 2010 po 56 rokoch manželstva. Manželstvo udržovali v stave rovnosti oboch partnerov: obaja vykonávali domáce práce a starali sa o deti. Aj vďaka jeho lobingu bola nominovaná za sudkyňu Najvyššieho súdu.
Ginsburgová zomrela vo Washingtone, D.C. na komplikácie spojené s rakovinou pankreasu.

</doc>
<doc id="655837" url="https://sk.wikipedia.org/wiki?curid=655837" title="Artur Bekmatov">
Artur Bekmatov

Mgr. Artur Bekmatov, PhD. (* 26. máj 1990, Nitra) je slovenský ľavicový politik a redaktor. Bol predsedom Frontu (vtedy Frontu Ľavicovej Mládeže) a členom Ústredného výboru Komunistickej strany Slovenska. V minulosti tiež prispieval do magazínu Zem a vek. 
Od augusta 2020 je predsedom strany Socialisti.sk.
V súčasnosti pôsobí ako asistent poslanca NRSR za SMER – sociálna demokracia Michala Stušku.
Životopis.
Artur Bekmatov vyštudoval žurnalistiku na Filozofickej fakulte Univerzity Konštantína Filozofa v Nitre. Na katedre začal pôsobiť následne ako doktorand. Pre jeho členstvo v ÚV KSS s ním rozviazal spoluprácu denník SME. Pracoval ako externý redaktor časopisu Zem a vek.
Politické pôsobenie.
V roku 2016 kandidoval v parlamentných voľbách zo 4. miesta kandidátnej listiny KSS. Do parlamentu sa KSS nedostala. V roku 2019 ohlásil vstup do strany Socialisti.sk. Za ňu kandidoval z 5. miesta kandidátky v parlamentných voľbách vo februári 2020, avšak strana sa do parlamentu opäť nedostala.
V auguste 2020 bol po odstúpení Eduarda Chmelára zvolený za predsedu strany Socialisti.sk.
25. augusta 2022 oznámil svoju kandidatúru na post predsedu a poslanca zastupiteľstva Nitrianskeho samosprávneho kraja v nadchádzajúcich župných voľbách.
V parlamentných voľbách v roku 2023 Bekmatov kandiduje na kandidačnej listine strany SMER–SD zo 150. miesta.
Napriek tomu, že sa v parlamentných voľbách neprekrúžkoval až do poslaneckých lavíc, získal celkovo 15 375 preferenčných hlasov. Vďaka tomu získal pozíciu v Zbore poradcov premiéra Fica ako „poradca predsedu vlády SR v oblasti ochrany pracujúcich, sociálnych vecí a spolupráce s odbormi“.

</doc>
<doc id="655838" url="https://sk.wikipedia.org/wiki?curid=655838" title="Zem a vek">
Zem a vek



</doc>
<doc id="655839" url="https://sk.wikipedia.org/wiki?curid=655839" title="Gól sezóny (slovenská futbalová liga)">
Gól sezóny (slovenská futbalová liga)

 
Gól sezóny ja anketa o najkrajší gól sezóny slovenskej futbalovej ligy. Organizuje ju Únia ligových klubov od sezóny 2018/2019, v sezónach 2013/2014 až 2017/2018 sa vyhlasovala anketa Gól mesiaca. 
História ankety.
Anketu "Gól mesiaca" organizuje "Únia ligových klubov" (ÚLK) od sezóny 2013/2014. Išlo v podstate o obnovenie ankety, ktorá bola v minulosti súčasťou televíznej relácie "Tango" v Slovenskej televízii a bola obľúbená medzi fanúšikmi. Prvým víťazom sa stal Martin Mikovič, hráč Spartaka Trnava, ktorý peknou strelou prispel k víťazstvu 2:1 nad AS Trenčín. V rokoch 2013 až 2018 sa vyhlasoval len Gól mesiaca, od sezóny 2018/2019 sa vyhlasuje aj "Gól sezóny". Prvým dvojnásobným víťazom mesačnej ankety sa stal hráč DAC Dunajská Streda Kristopher Vida, jeho góly zabodovali u fanúšikov v júli 2016 a v auguste 2018. Futbalistom klubu zo Žitného ostrova sa v ankete mimoriadne darí, doteraz si pripísali najviac víťazstiev. 
Pravidlá ankety.
Anketa prebieha na internetovej stránke Fortuna ligy, fanúšikovia sa vyberajú z piatich nominovaných gólov v príslušnom kalendárnom mesiaci, Víťazom ankety sa stáva gól s najväčším počtom hlasov a autor najkrajšieho gólu získava ocenenie od ÚLK a partnerov ankety. Gól sezóny sa vyhlasuje takisto na základe hlasovania fanúšikov, ktorí vyberú najkrajší gól sezóny z víťazných gólov jednotlivých mesiacov.
Gól sezóny 2018/2019.
Premiérovým víťazom ankety sa stal hráč DAC Dunajská Streda Vakoun Bayo, legionár z Pobrežia Slonoviny , druhé miesto obsadil jeho spoluhráč Kristopher Vida. O poradí rozhodlo hlasovanie fanúšikov a odbornej poroty, zloženej z členov Klubu ligových kanonierov. Svojich favoritov si vyberali bývalí skvelí kanonieri Jozef Kožlej, Stanislav Griga, Róbert Semeník, Róbert Vittek a Tomáš Medveď. 
Gól sezóny 2019/2020.
To, že hráči DAC vedia potešiť fanúšikov peknými gólmi sa potvrdilo aj v nasledujúcej sezóne 2019/20, keď opäť obsadili prvé dve priečky. Najkrajší gól strelil
Eric Davis, reprezentant Panamy, účastník MS 2018 
Gól sezóny 2020/2021.
V treťom ročníku ankety do tretice víťazstvo futbalistu DAC Dunajská Streda, tentoraz triumfoval zástupca Južnej Ameriky Venezuelčan Eric Ramírez. Strelci klubu zo Žitného ostrova obsadili podobne ako v predošlých dvoch rokoch prvé dve priečky v sezónnej ankete.

</doc>
<doc id="655841" url="https://sk.wikipedia.org/wiki?curid=655841" title="Gól roka (anketa ČST)">
Gól roka (anketa ČST)

Gól roka bola divácka anketa Československej televízie o najkrajší televízny gól roka československej futbalovej ligy v rokoch 1985 až 1993.
História ankety.
Anketa "Gól roka", známa tiež pod názvom "Televízny gól roka" vznikla v Redakcii športu Československej televízie v Prahe v roku 1985. Autormi myšlienky boli redaktori Tomáš Jungwirth a Pavel Čapek. V ankete si televízni diváci vyberali na základe nominácií "Gól mesiaca", ktorý vzišiel z hlasovania podľa najväčšieho počtu hlasov. Na konci roka si diváci vybrali opäť formou hlasovania z víťazných gólov jednotlivých mesiacov "Gól roka". O priazeň divákov sa uchádzali góly z československej futbalovej ligy, nominované boli aj góly reprezentácie Československa a góly československých klubov v európskych pohároch. Výnimočne boli nominované aj góly z nižších súťaží, jeden z nich v podaní Romana Kukletu v Českej národnej lige zvolili diváci za Gól roka 1986. Autori víťazných Gólov mesiaca a roka boli ocenení Krištáľovou kopačkou zo sklární Crystalex v Novom Bore. 
Prvým víťazom Gólu mesiaca sa stal v marci 1985 Peter Fieber z Interu Bratislava, pre ktorého to bol prvý ligový gól v kariére. "„Bolo to v posledný marcový deň. Inter hral na Sparte. V 39. minúte Hudec zahrával nepriamy kop, loptu mi ľahučko priťukol a ľavačkou som ju tvrdo poslal do ľavého horného rohu Stejskalovej brány. V tej chvíli som ešte netušil, akú cenu bude mať tento gól pre kolektív i pre mňa. Z Letnej sme si odvážali bod a ja som sa stal držiteľom prvej krištáľovej kopačky.“" 
Najčastejšie, štyrikrát sa tešil z víťazstva v ankete Gól mesiaca Luboš Kubík, výborný realizátor priamych kopov. Trikrát si prevzali Krištáľovú kopačku Tomáš Skuhravý, Jozef Chovanec a Ľubomír Moravčík. Legendárny sparťanský kapitán Chovanec bol jediným slovenským futbalistom, ktorý vyhral aj anketu Gól roka. Viac sa darilo Slovákom v ankete Gól mesiaca, napríklad v roku 1987 až šesť z ôsmich víťazných Gólov mesiaca strelili slovenskí futbalisti.
Medzi víťazmi ankety Gól roka nájdeme okrem známych mien reprezentantov (Berger, Chovanec, Hašek) aj „sviatočných“ strelcov. Takým bol posledný víťaz z roku 1993 Jaroslav Kamenický, ktorého gól z polovice ihriska bol neskôr vyhlásený v Česku za "Gól desaťročia".
V roku 2008 bola anketa v Česku obnovená, v roku 2018 sa stal jej víťazom slovenský reprezentant Miroslav Stoch, hráč Slavie Praha a jeho gól proti Dukle Praha. Pri príležitosti 20. výročia vzniku českej futbalovej ligy bola vyhlásená anketa o najkrajší gól tohto obdobia. V nominácii bol aj slovenský futbalista Štefan Rusnák, v roku 1993 hráč Slavie Praha, jeho gól nožničkami pod brvno obsadil celkové štvrté miesto. 

</doc>
<doc id="655842" url="https://sk.wikipedia.org/wiki?curid=655842" title="RBG">
RBG

RBG môže byť:

</doc>
<doc id="655844" url="https://sk.wikipedia.org/wiki?curid=655844" title="Gól roka (anketa STV)">
Gól roka (anketa STV)

Gól roka bola divácka anketa Slovenskej televízie o najkrajší gól roka slovenskej futbalovej ligy v rokoch 1993 až 2001.
História ankety.
Po rozdelení Československa sa na jar 1993 dohrala posledná sezóna česko-slovenskej futbalovej ligy a v auguste toho istého roka odštartovala prvá sezóna samostatnej slovenskej futbalovej ligy. Zostrih reportáží z ligových zápasov vysielala Slovenská televízia v relácii "Tango", ktorej autorom, dramaturgom a moderátorom bol redaktor Miroslav Michalech. Relácia sa vysielala v rokoch 1993 až 2001, zanikla potom čo marketingový partner Slovenského futbalového zväzu uzavrel zmluvu so súkromnou televíziou Markíza. Súčasťou relácie boli rôzne divácke ankety ako "Gól mesiaca/roka", "Hráč mesiaca/roka", "Objav roka" či "Tréner roka".
V ankete "Gól mesiaca" si televízni diváci vyberali z ponúknutých nominácií najkrajší gól mesiaca a na konci roka si vybrali z víťazných gólov jednotlivých mesiacov "Gól roka". Hlasovalo sa formou korešpondenčných lístkov. Autori víťazných Gólov mesiaca a Gólov roka boli ocenení zlatou sponou od zlatníctva Topas. Prvým víťazom ankety Gól mesiaca sa stal v auguste 1993 Jaroslav Timko zo Slovana Bratislava. Najčastejšie, štyrikrát triumfoval v mesačnej ankete Dušan Tittel, nikdy sa však nestal celoročným víťazom.
Premiérovým víťazom Gólu roka 1993 bol Vladimír Prokop z Interu Bratislava, keď v zápase s Tatranom Prešov po jeho ďalekonosnej strele ostala lopta zaseknutá v hornom rohu brány Petra Jakubecha. Jediným dvojnásobným víťazom ankety bol Marián Ľalík, trofej získal v dvoch rôznych kluboch, v roku 1996 ako hráč BSC JAS Bardejov a o tri roky neskôr v drese Interu Bratislava. V roku 2001 už Gól roka nebol vyhlásený, len víťazné Góly mesiaca.

</doc>
<doc id="655853" url="https://sk.wikipedia.org/wiki?curid=655853" title="Ruth Bader Ginsburg">
Ruth Bader Ginsburg



</doc>
<doc id="655857" url="https://sk.wikipedia.org/wiki?curid=655857" title="Timotheos z Gazy">
Timotheos z Gazy

Timotheos z Gazy (; * 5. storočie† 6. storočie) bol byzantský grammatikos, básnik a amatérsky zoológ pôsobiaci približne v rokoch 491518.
Bol študentom egyptského filozofa Hórapollóna a reflektoval učenie gazskej školy. Napísal báseň v štyroch knihách, ktorá pojednávala o zvieratách. Šlo o zmes legiend a zoológie, pričom autor čerpal zo starších diel Aristotela, Plutarchu, Oppiána a ďalších. Známa bolo pod viacerými názvami ako napríklad "Indické zvieratá", "Štvornožce a ich úžasné vrodené vlastnosti" alebo "Príbehy o zvieratách" (doslovné preklady). Dielo sa zachovalo len v prózovanom sumári z polovice 11. storočia. Skrátený výťah bol v Byzancii veľmi obľúbený a používaný ako učebnica.

</doc>
<doc id="655860" url="https://sk.wikipedia.org/wiki?curid=655860" title="Timotej III. (alexandrijský patriarcha)">
Timotej III. (alexandrijský patriarcha)

Timotej III. Salofakiolos (iné mená: Timotheos Salofakiolos, Timotheos III. Salofakiolos; (; * ?† február 482, Alexandria) bol byzantský mních a klerik, ortodoxný (chalcedónsky) alexandrijský patriarcha v rokoch 460482. Meno "Salofakiolos" údajne referovalo voľnú alebo bielu pokrývku hlavy/turban.
Bol adresátom jedného z listov pápeža Leva I., v ktorom ho nabádal bojovať proti nestoriánom a eutychiánskym monofyzitom.
Životopis.
Timotej bol pôvodne mníchom v cenobitskom (pachomiánskom) monastieri v egyptskom Kanópe (). Po tom, čo bol koptský monofyzitský (miafyzitský) patriarcha Timotej II. Ailouros poslaný do exilu, bol Salofakiolos ako zástanca chalcedónskej ortodoxie v roku 460 vysvätený za nového alexandrijského patriarchu. K monofyzitom vystupoval zmierlivo a dokonca obnovil Dioskurovo meno v cirkevných diptychoch. To sa nepáčilo rímskemu pápežovi, ktorý proti kroku protestoval. I napriek zmierlivej povahe si uznanie Koptov nezískal a za Timoteja III. považujú patriarchu Timoteja, ktorý podľa ortodoxného číslovania nesie prídomok IV. Neskorší kartáginský historik Liberatus zaznamenal, že sa o ňom Alexandrijčania mali vyjadriť nasledovne: „"Hoci s tebou nekomunikujeme, milujeme ťa"“.
Po tom, čo sa byzantským cisárom stal monofyzita Basiliskos, sa do Egypta v roku 475 vrátil Timotej II. a Salofakiolos odišiel žiť do kláštora v Kanópe. Ailouros ale v roku 477 zomrel a aj napriek odporu monofyzitov, sa Salofakiolos vďaka podpore prefekta Anthemia do úradu vrátil. Kopti ho avšak neuznali a za Ailourovho nástupcu prehlásili Petra III. Monga. Na alexandrijskom stolci vznikla schizma. Timotej sa pre prípad svojej smrti snažil uchovať patriarchálny stole pre ortodoxiu a začal jednať s umierneným cisárom Zenónom. Misia prípadného kandidáta Jána Talaiu v Konštantínopole avšak pre jeho netaktnosť zlyhala. Cisár súhlasil, že vymenuje Timotejovho nástupcu, avšak nesmel ním byť Talaia sám. Ján s dohodou súhlasil a vrátil sa do Egypta. Po tom, čo však Timotej zomrel (482), nechal sa vysvätiť za patriarchu. To popudilo cisára, ktorý následne za uznanie Henotikonu v úrade potvrdil Monga. Talaia musel utiecť do Ríma a Timotejovo telo bolo posmrtne exhumované a potupne vynesené z mesta. Jeho meno nechal Mongos navyše vyškrtnúť z cirkevných diptychov.

</doc>
<doc id="655861" url="https://sk.wikipedia.org/wiki?curid=655861" title="Timotheos III. Salofakiolos">
Timotheos III. Salofakiolos



</doc>
<doc id="655862" url="https://sk.wikipedia.org/wiki?curid=655862" title="Timotheos Salofakiolos">
Timotheos Salofakiolos



</doc>
<doc id="655863" url="https://sk.wikipedia.org/wiki?curid=655863" title="Timotej III. Salofakiolos">
Timotej III. Salofakiolos



</doc>
<doc id="655865" url="https://sk.wikipedia.org/wiki?curid=655865" title="Kalibr (strela s plochou dráhou letu)">
Kalibr (strela s plochou dráhou letu)

Kalibr (v kóde NATO: SS-N-27 Sizzler alebo SS-N-30A) je rodina striel s plochou dráhou letu, ktoré sú určené na ničenie lodí, ponoriek alebo pozemných cieľov. Nosičom striel sú napríklad ruské fregaty projektu 22350, korvety projektu 21631, ponorky projektu 885, ponorky projektu 877 a ponorky projektu 636.
Vznik a vývoj.
V 70. rokoch 20. storočia spustilo americké námorníctvo vývoj strely s plochou dráhou letu, ktorú v roku 1983 zaviedlo do služby pod označením Tomahawk. V tom istom roku sa začala vyvíjať podobná strela aj v Sovietskom zväze. Jej vývojom sa zaoberala konštrukčná kancelária Novator. Táto protilodná strela dostala pomenovanie 3M-51 Alfa a jej model bol širokej verejnosti predstavený v roku 1993 na zbrojárskej výstave v Abú Zabí. Na jej základe bola neskôr vytvorená protilodná raketa 3M54. 
Verzia 3M14 bola vyvinutá v roku 2004 na základe rakety 3M-10 systému 3K10 Granat. Prvú etapu štátnych skúšok systému „Kalibr“ a strely 3M-14 vykonala kancelária „Novator“ v rokoch 2009 až 2011. V roku 2011 sa začali prípravy na testovanie systému Kalibr raketou 3M-14 z ponorky Severodvinsk (projekt 885).
V roku 2012 bola na vodu spustená fregata Kaspickej flotily „Dagestan“, ktorá bola ako prvá v ruskom námorníctve vyzbrojená raketovým systémom Kalibr-NK. Dňa 25. mája toho istého roku uskutočnil „Dagestan“ streľbu raketou systému Kalibr-NK, ktorá úspešne zasiahla cvičný cieľ na brehu. Následne bola táto strela zavedená do služby.
Dňa 27. septembra 2013 uskutočnila prvý odpal rakety Kalibr aj korveta Grad Svijažsk (Projekt 21631). 
Strely sa neskôr začali dostávať do služby u ďalších tried vojnových lodí ruského námorníctva. Systémom Kalibr-NK boli vyzbrojené napríklad aj korvety triedy Bujan-M (Projekt 21631).
Nasadenie.
Ruská invázia na Ukrajinu.
Hneď v úvodnej fáze konfliktu nasadilo Rusko strely s plochou dráhou letu, ktoré odpálilo nielen zo strategických bombardérov, ale aj z plavidiel ruského námorníctva. Išlo o strely Kalibr, ktorých hneď v prvý deň invázie vystrelilo 30 kusov. Tieto strely boli v priebehu celého roku 2022 využívané ruskými silami vo veľkej miere. Rakety Kalibr odpaľované z mora boli použité na zničenie vysokohodnotných cieľov na Ukrajine vrátane veliteľských stanovíšť, leteckých základní, batérií protivzdušnej obrany a energetických zariadení. Strely boli vypustené z rôznych platforiem, vrátane korviet triedy Bujan, viacúčelovej diaľkovej fregaty Admirál Grigorovič (Projekt 11356) a ponoriek triedy Paltus ruskej Čiernomorskej flotily. 
Zo štatistík zverejnených Ukrajinou vyplýva, že aj v nasledujúcom roku konfliktu boli strely Kalibr využívané vo veľkej miere. V priebehu roku 2023 odpálilo Rusko na ukrajinské ciele 186 rakiet Kalibr. Ukrajinskej protivzdušnej obrane sa podarilo 119 z nich zneškodniť, čo predstavuje 64 % úspešnosť.

</doc>
<doc id="655869" url="https://sk.wikipedia.org/wiki?curid=655869" title="Zinaida Aksentievová">
Zinaida Aksentievová



</doc>
<doc id="655872" url="https://sk.wikipedia.org/wiki?curid=655872" title="Voľha Aľaksandravna Kavaľkovová">
Voľha Aľaksandravna Kavaľkovová

Voľha Aľaksandravna Kavaľkovová (; * 26. január 1984, Minsk, Sovietsky zväz) je bieloruská aktivistka a členka vedenia opozičnej Koordinačnej rady.
V novembri 2019 oznámila svoj zámer kandidovať v bieloruských prezidentských voľbách.
Dňa 25. augusta 2020 Kavaľkovovú v Bielorusku odsúdili na desať dní väzenia. Dostala informáciu, že buď z krajiny odíde, alebo ju čaká dlhé väznenie. Z väznice ju potom dopravili na hranicu s Poľskom, odkiaľ potom autobusom došla do Varšavy.
Dňa 21. septembra 2020 by mal Kavaľkovovú a ďalších členov bieloruskej opozície, Sviatlanu Cichanovskú a Pavla Latušku, prijať Výbor pre zahraničné veci Európskeho parlamentu.

</doc>
<doc id="655890" url="https://sk.wikipedia.org/wiki?curid=655890" title="Tomáš Magáth">
Tomáš Magáth

Tomáš Magáth (* 28. september 1976) je slovenský športový novinár, redaktor, komentátor, moderátor. Stál pri zrode televízie JOJ ŠPORT, kde pôsobí vo funkcii programového riaditeľa. 
Vyštudoval Univerzita Konštantína Filozofa v Nitre. V TV JOJ moderoval šport v Ranných novinách, zároveň bol šéfredaktorom internetovej športovej televízie HUSTE.tv od roku 2008. Spolupracuje na viacerých projektoch. Predtým pracoval ako športový moderátor vo Fun rádio. Za mimoriadny prínos športu bol ocenený v ankete Športovec Senice 2024. 
Je ženatý, má troch synov. Žije v Bratislave. 

</doc>
<doc id="655923" url="https://sk.wikipedia.org/wiki?curid=655923" title="Mikroskopická kolitída">
Mikroskopická kolitída

Mikroskopická kolitída je zápal hrubého čreva, charakterizovaný vodnatými hnačkami, ktorý sa dá zistiť len mikroskopickým vyšetrením; makroskopický vzhľad črevnej sliznice je pri tomto ochorení normálny. Jeho presná príčina nie je známa, preto sa zvykne zaraďovať do skupiny idiopatických kolitíd.
Výskyt, príčiny, patofyziológia, subtypy.
Mikroskopická kolitída je považovaná za pomerne zriedkavé ochorenie, ale počet pacientov postupne narastá. V súčasnosti sa udáva, že na ňu trpí približne jeden človek z 1000, je častejšia u starších ľudí, žien, fajčiarov a tiež je spojená s užívaním niektorých liekov (o.i. inhibítorov protónovej pumpy, napr. omeprazol, lansoprazol, ďalej nesteroidných protizápalových liekov, niektorých antidepresív). Patogenéza nie je jasná, predpokladá sa, že vznik ochorenia podmieňujú viaceré faktory, okrem vyššie uvedených aj genetické a imunitné.
Podľa mikroskopického nálezu na sliznici hrubého čreva sa rozlišuje na niekoľko subtypov:
Príznaky a diagnostika.
Príznakom dominujú dlhodobé prudké vodnaté hnačky, ktoré často vznikajú náhle. Sú spojené s intenzívnym nútením na stolicu. Stolica u mnohých pacientov odchádza aj v noci. Nebýva v nej prímes krvi. Ďalšie príznaky sú bolesti brucha, nafukovanie a váhový úbytok. Kolonoskopický nález je necharakteristický, diagnóza sa stanovuje na základe bioptického vyšetrenia sliznice hrubého čreva. Výsledky laboratórnych vyšetrení nie sú pre diagnostiku rozhodujúce. Hladina C-reaktívneho proteínu (CRP) a iných markerov zápalu nebýva podstatne zvýšená. Zvýšenie fekálneho kalprotektínu je časté, ale nie špecifické pre túto chorobu.
Je dôležité odlíšiť iné príčiny hnačiek, najmä iné idiopatické črevné zápaly a syndróm dráždivého hrubého čreva.
Liečba.
Účinnou liečbou je podávanie glukokortikoidu budesonid v kapsuliach s riadeným uvoľňovaním účinnej látky. Ústup ochorenia sa dostaví približne po mesačnej liečbe a niekedy je trvalý. V niektorých ľahkých prípadoch ochorenia je dostačujúca liečba loperamidom. Len v najťažších prípadoch je potrebné použiť imunomodulačnú liečbu - azatioprin/6-merkaptopurín, metotrexát, skupinu anti-TNF alebo biologickú liečbu.
Prognóza.
Liečbou sa dosiahne ústup ochorenia u väčšiny pacientov. Mikroskopická kolitída nie je spojená so zvýšeným výskytom nádorov.

</doc>
<doc id="655928" url="https://sk.wikipedia.org/wiki?curid=655928" title="Ján Chrapan ml.">
Ján Chrapan ml.

Prof. RNDr. Ján Chrapan DrSc. (* 21. september 1936, Košice – † 23. júl 2016 Bratislava) bol slovenský jadrový fyzik, radioekológ, vysokoškolský pedagóg a moderátor. Výsledky jeho vedeckej práce zahrňujú hlavne medzinárodný prínos k vytvoreniu vedeckej oblasti radiačná chronológia, konštituovanie vedeckého výskumu v oblasti dejín fyziky a k aplikovaniu radiokarbonovej metódy. Pracoval na fyzikálnej problematike monitorovacej siete radioaktívneho znečistenia atmosféry. Jeho záľubou boli dejiny vedy a životné osudy ľudí, ktorí ju tvorili, predovšetkým tu na Slovensku. Snažil sa slovenskému národu pripomenút význam slovenských vedcov, technikov a padagógov, ktorí svojou činnostou prispeli ku vzniku unikátnych technických diel, ako napríklad Banskoštiavnické tajchy, priehrady, mosty, krajinné úpravy a všetko, čo robí Slovensko krásnou krajinou.
Životopis.
Detstvo.
Narodil sa 21. septembra 1936 v Košiciach. Jeho rodičia v tom čase pôsobili na škole v Tornali (dnešné Šafárikovo). Otec prof. RNDr. Ján Chrapan CSc. ako riaditeľ školy a matka Aurelia Chrapanová rod. Bikfalvyová, ako učiteľka. Keď na základe viedenskej arbitráže mesto pripadlo Maďarsku, presťahovali sa v roku 1939 do Bratislavy, kde mu 15. mája 1940 umrela mama na TBC. Rané detstvo prežil u starých mám na južnom Slovensku - Pukanec. Základné školské vzdelanie 1-4 absolvoval na štátnej ľudovej škole v Pukanci 19421946. Poslednú triedu základného štúdia ukončil už v Bratislave.
Štúdium.
Stredoškolské štúdium pokračoval v rokoch 19471948 na III. Št. Gymnáziu v Bratislave. V rokoch 19481951 študoval na stred. šk. chlapčenskej v Bratislave. Od roku 19511953 študoval na gymnáziu v Bratislave. Maturitu absolvoval 29. mája 1954 na JSŠ v Bratislave 19531954.
Vysokoškolské vzdelanie 10. septembra 195430. mája 1959 získal na Prírodovedeckej fakulte UK v Bratislave v obore "obecná fyzika". (Diplom č. 11519 zo dňa 27. júna 1959).
Pedagogická činnosť.
Košice.
Po absolvovaní vysokoškolského vzdelania 1959 zahájil svoju profesnú činnosť ako akademický pracovník - asistent fyziky na Katedre fyziky Fakulty ťažkého strojárstva VŠT v Košiciach. 20. septembra 1959 založil Stavebné bytové družstvo zamestnancov VŠT, jedno z prvých Stavebných družstiev vo východoslovenskom kraji a do roku 1962 bol jej predsedom.
Bratislava.
Od 01. septembra 1962 pôsobil ako odborný asistent na Prírodovedeckej fakulte UK v Bratislave, katedra jadrovej fyziky. Od roku 1974 bol členom Terminologickej komisie Ústavu merania a meracej techniky SAV. V rokoch 19731975 bol členom rezortnej komisie Ministerstva školsta SSR pre zavádzanie SI sústavy. V rokoch 1975 až 1984 spolupracoval s Československou televíziou v Bratislave ako odborný poradca a moderátor relácie "Svet vedy a techniky". V rokoch 01. augusta 197931. augusta 1980 pôsobil ako docent aplikovanej fyziky KJF PF UK Bratislava. V rokoch 01. augusta 198030. juna 1984 pracoval ako docent aplikovanej fyziky KJF Matematicko-fyzikálnej fakulty UK Bratislava.
Liptovský Mikuláš.
Dňa 01. júla 1984 vstúpil do aktívnej vojenskej služby s hodnosťou podplukovník, neskôr plukovník a začal pôsobiť na VVTŠ-ČSSP v Liptovskom Mikuláši, kam sa v roku 1985 presťahovala aj jeho manželka RNDr. Eva Tokariková s rodinou. V rokoch 01. júla 1984 - 31. marca 1987 pracoval ako docent aplikovanej fyziky Katedra fyziky VVTŠ–ČSSP v Liptovskom Mikuláši vo funkcii zástupca náčelníka katedry fyziky, ktorá sa neskôr spojila s Katedrou matematiky a zmenila názov na Katedru prírodných vied Akadémie ozbrojených síl gen. M. R. Štefánika v Liptovskom Mikuláši.. Neskôr od 01. apríla 198731. augusta 1990 pôsobil ako profesor na jadrovej a subjadrovej fyziky KF VVTŠ-ČSSP vo funkcii zástupca náčelníka katedry. Od roku 01. septembra 199031. októbra 1993 pôsobil už ako profesor na jadrovej a subjadrovej fyziky KF VVTŠ-ČSSP vo funkcii náčelník katedry. 
Dňa 30. novembra 1993 ukončil aktívnu vojenskú službu. V rokoch 01. decembra 199331. augusta 1997 zostal pôsobiť ako civilný pracovník, najprv ako vedecký pracovník Katedry časti strojov VA v Liptovskom Mikuláši a neskôr od 01. septembra 199731. augusta 1998 pôsobil ako profesor na jadrovej a subjadrovej fyziky, Katedry časti strojov VA v Liptovskom Mikuláši. V rokoch 19841998 vytvoril na katedre fyziky VVTŠ-ČSSP pracovisko fyziky nízkych radioaktivít.
Banská Štiavnica.
Od 01. septembra 199831. augusta 2001 pôsobil ako profesor na jadrovej a subjadrovej fyziky Katedra environmentálneho inžinierstva Fakulty ekológie a enviromentalistiky TU Zvolen, so sídlom v Banskej Štiavnici, v rokoch 1999 a 2000 vo funkcii jej dekana. Od 01. septembra 200131. augusta 2006 pôsobil ako profesor jadrovej a subjadrovej fyziky KEI FEE TU Zvolen. 
20. júla 1990 bol vedeckým kolégiom pre historické vedy Slovenskej akadémie vied menovaný za člena komisie pre obhajoby kandidátských dizertačných prác pre vedný obor 71-06-9 – dejiny vied a techniky pri Historickom ústave SAV v Bratislave.
14. decembra 1990 bol z poverenia prezídia ČSAV riaditeľom Ústavu teorie a historie vědy, Československé akademie věd na základě doporučení Slovenskej spoločnosti pre dejiny vied a techniky pri SAV, menovaný členom Československého komitétu pro dějiny vědy. 
02. januára 2003 mu bol rektorom TU vo Zvolene udelený čestný titul profesor emeritus (Diplom 1/2003 zo dňa 02. januára 2003)
Ružomberok.
Od roku 2005 do roku 2007 pôsobil na Katolíckej univerzite v Ružomberku. 29. novembra 2005 bol menovaný dekanom Fakulty zdravotníctva Katolíckej univerzity v Ružomberku za člena vedeckej rady FZ KU v Ružomberku.
Vedecká činnosť.
Od roku 1958 vedecky pracoval a publikoval v oblasti detekcie ionizujúceho žiarenia fyziky subjadrových častíc a radiačnej chronológie s výstupmi do oblastí fyziky nízkých aktivit, tuhých látok a radioekologie. Pri organizovaní vedeckých prác pôsobil ako vedúci riešiteľských kolektívov, vedúci oddelenia radiačného datovania (19651980). 
V roku 1962 stál pri zrode Katedry jadrovej fyziky na Matematicko-fyzikálnej fakulte (dnes Fakulta matematiky, fyziky a informatiky) UK v Bratislave, kde založil oddelenie radioaktívneho datovania.
Od 1964 bol aktívnym členom Jednoty slovenských matematikov a fyzikov (JSMF), Jednoty československých matematikov a fyzikov (JČSMF), vedeckej spoločnosti SAV a to ako vedúci vedeckých seminárov (z radiačnej chronológie (19651984), z dejín fyziky (19821984), seminár aplikovanej fyziky (19842007), ako aj spoluorganizátor starostlivosti o mladé talenty z fyziky (fyzikálna olympiáda, klub mladých fyzikov). V januári 1984 obdržal od Československej vedeckotechnickej spoločnosti v Bratislave Čestné uznanie za aktívny podiel na realizácii vedeckotechnického rozvoja.
Od roku 1995 sa účastnil na príprave projektu Cyklonového centra SR v oblasti využitia urychĺovačových technológií v rezorte obrany. Jeho myšlienka vybudovať prvé mimobratislavské pracovisko Cyklotronového centra sa realizovala v roku 2002 v podobe nového oddelenia nukleárnej medicíny v Ústrednej vojenskej nemocnici SNP v Ružomberku so zabudovaním koincidenčnej gamakamery (ESPECT/CT) pre účely diagnostiky hlavne kardiovaskulárních, ale aj onkologických a neurologických chorôb aj s pomocou pozitronových žiaričov. 
Bol členom Európskej fyzikálnej spoločnosti a Európskej nukleárnej spoločnosti. Od založenia Odbornej skupiny dejín a metodologie fyziky 1987 a Sekcie radiačnej chronológie Slovenskej nukleárnej spoločnosti 1991 SNUS bol ich voleným predsedom. Za činnost v tejto organizácii bol ocenený čestným diplomom SNUS. V roku 2010 mu bola udelená cena ZSVTS "Propagátor vedy a techniky" za významné výsledky v oblasti vedy a techniky. 
Pôsobil v rôznych komisiách v rezortoch školstva a obrany (napríklad predseda celoslovenskej komisie MŠ pre zavádzanie SI v rezorte, predseda zkúšobných komisií, ako komisie pre obhajobu diplomových, kandidátských a doktorských prác, Terminologickej komisie JSMF z fyziky, Terminologickej komise SAV z teorie merania, Československého komitetu pro dějiny vědy a pod.) Bol členom redakčních rád odborných časopisov ako Rozhledy, členský časopis JSMF SFS SSDVT "Myšlienky", neskoršie zborník Slovenských matematikov a fyzikov a technických pracovníkov "Myšlienky a fakty", kterého bol predseda redakčnej rady, ročenka dejín a metodológie fyziky, zborník vedeckých prác VVTŠ-ČSSP. Dňa 01.10.1985 bol náčelníkom fakulty PVO PV VVTŠ-ČSSP menovaný členom vedeckej rady fakulty PVO PV. Dňa 01. septembra 1997 bol dekanom Fakulty logistiky menovaný členom vedeckej rady Fakulty logistiky VVTŠ-ČSSP v Liptovskom Mikuláši. Dňa 19. septembra 1991 obdržal poverenie k zastupovaniu VVTŠ-ČSSP v Rade vysokých vojenských škôl. Dňa 05.09.2011 mu Slovenská fyzikálna spoločnost udelila stutus čestného člena Slovenskej fyzikálnej spoločnosti.
Aktívne pracoval na organizácii vedeckých seminárov v rámci JČSMF (Jednota československých matematikov a fyzikov), "Radiačná chronológia (19651990)", "Aplikovaná fyzika (19841997)", "Medzinárodný seminár dejín a metodológie fyziky (od roku 1984)", "Mikulášske rozhovory (problematika rádiochronológie a interakcie ionizujúceho žiarenia s látkou) (19881997)", z ktorých sa vyvinuli vedecké konferencie s medzinárodnou účasťou, ako napríklad "Banskoštiavnické dni" (problematika nízkych aktivít, jadrovej energetiky, odpadového hospodárstva a rádioenvironmentalistiky) a na organizovaní celoslovenského seminára pre učiteľov fyziky základných a stredných škôl "Vanovičové dni".
Pôsobil jako dlhoročný zahraničný konzultant Laboratória 14C Archeologického a etnografického múzea v Lodži, konzultant VSÚ 080 v Lipt.Mikuláši, VÚ 070 v Brně a ETVU v Novej Dubnici. 
Od roku 1965 vychoval viac ako 100 diplomantov
Publikačná činnosť.
Publikačná činnosť prof. RNDr. Jána Chrapanan ml. DrSc. bola zameraná na širokú škálu fyzikálnych problematík ako detekcia ionizujúceho žiarenia fyziky subjadrových častíc a radiačnej chronológie, didaktika fyziky, dejiny fyziky. Pozostávala z viac ako 300 odborných tituľov, ako Kandidátska práca, Habilitačná práca, samostatné vedecké práce a monografie, vedecké práce kolektívneho charakteru, ako aj odborné práce, výskumné správy, odborné články do časopisov. 
Medzi publikácie patrí aj devät učebníc a vysokoškolských skrípt ako "Atómová fyzika I., II., III", "Experimentálna jadrová fyzika", 
"Dejiny fyziky" a pod. Spolu s RNDr. Evou Tokarikovou sa dlhodobo venoval prekladateľskej činnosti: Landau -Rumer "Čo je teória relativity" SVTL, Bratislava 1986, Grigorjev - Mjakišev "Sily v prírode" ALFA, Bratislava 1980, Landau - Kitajgorodskij "Fyzika pre všetkých I. - fyzikálne telesá" ALFA Bratislava, MIR Moskva 1982, Landau - Kitajgorodskij "Fyzika pre všetkých II. - molekuly" ALFA Bratislava, MIR Moskva 1983, Landau - Kitajgorodskij "Fyzika pre všetkých III. - elektóny" ALFA Bratislava, MIR Moskva 1984, "Fyzika pre všetkých IV. - fotony a jadrá" , Alfa Bratislava 1984.

</doc>
<doc id="655929" url="https://sk.wikipedia.org/wiki?curid=655929" title="Ranokresťanské pamiatky v Ravenne">
Ranokresťanské pamiatky v Ravenne

Ranokresťanské pamiatky v Ravenne (angl. "Early Christian Monuments of Ravenna") je názov súboru kultúrnych pamiatok v talianskom meste Ravenna, ktorý bol zapísaný do Zoznamu svetového dedičstva UNESCO ako kultúrne dedičstvo v roku 1996. Ravenna bola hlavným mestom Západorímskej ríše v 5. storočí a potom Ostrogótskeho kráľovstva a Ravennského exarchátu až do 8. storočia. Ravenna má jedinečnú zbierku ranokresťanských stavieb a mozaík. Všetky pamiatky boli postavené v 5. a 6. storočí. Vykazujú vynikajúce umelecké schopnosti vrátane nádhernej zmesi grécko-rímskej tradície, kresťanskej ikonografie, orientálnych a západných štýlov.
Zoznam súborov v lokalite Ranokresťanské pamiatky v Ravenne.
Mauzóleum Gally Placidie.
Mauzóleum Gally Placidie je ranokresťanské mauzóleum z 5. storočia. Ide o jeden z najvzácnejších príkladov ranokresťanskej architektúry. Napriek všeobecnému názvu nebola v mauzóleu pochovaná cisárovná Galla Placidia, čo je mylná predstava pochádzajúca z 13. storočia. Cisárovná zomrela a bola pochovaná v Ríme pravdepodobne po boku Honoria v Honoriovom mauzóleu pri Starej Bazilike svätého Petra. Mauzóleum bolo postavené v rokoch 425450. Pôdorys má tvar gréckeho kríža a je postavený z tehál. Nad krížením sa nachádza malá štvoruholníková veža, ktorá ukrýva lunetovú klenbu. Z dôvodu poklesu je stavba čiastočne pod úrovňou terénu. Interiér je bohato zdobený. Spodná časť je obložená panelmi zo žltého mramoru a zvyšok je celý pokrytý mozaikami. Uprostred klenby sa nachádza zlatý latinský kríž obklopený zlatými hviezdami na tmavomodrom pozadí. V rohoch stredovej mozaiky sa nachádzajú symboly štyroch evanjelistov. Steny zdobia rôzne scény, najmä mučeníctvo svätého Vavrinca na stene otočenej k dverám. Na lunete nad vchodom je zobrazený Dobrý pastier, ktorý sedí na skale na lúke s ovcami a skalnatým pozadím. Je to najstaršia a najlepšie zachovaná pamiatka mauzólea s mozaikami a zároveň jedna z umelecky najdokonalejších. Predstavuje dokonalú kombináciu helenisticko-rímskej umeleckej tradície a ranokresťanskej ikonografie.
Baptistérium ortodoxných.
Baptistérium ortodoxných je oktogonálne ranokresťanske baptistérium z 5. storočia. Ide o jeden z najvzácnejších príkladov ranokresťanskej architektúry. S výstavbou sa začalo okolo roku 400 ale podarilo sa ho dokončiť až koncom 5. storočia. Pôvodne bolo súčasťou baziliky, ktorá bola zbúraná v roku 1734. Ide o najstaršiu zachovanú stavbu v Ravenne, ktoré bolo čiastočne postavené na základoch rímskych kúpeľov. Nazýva sa tiež ako baptistérium ortodoxných, aby sa odlíšilo od baptistéria ariánov postaveného na príkaz ostrogótskeho kráľa Teodoricha I. asi o 50 rokov neskôr. Výstavbu inicioval biskup Ursus na konci 4. storočia alebo na začiatku 5. storočia. Stavbu dokončil až biskup Neon na konci 5. storočia, kedy bola zhotovená mozaiková výzdoba baptistéria. Pôdorys má tvar osemuholníka a je postavený z tehál. Na prízemí je priestor rozšírený o štyri oblúkové niky, členené do dvoch radov oblúkov dvíhajúcich sa k veľkej kupole, ktorá bola dokončená v roku 450. Veľká stredová mozaika v kupole zobrazuje Kristov krst Jánom Krstiteľom v rieke Jordán. Stredovú mozaiku obkolesuje procesia dvanástich apoštolov v dvoch smeroch, končiac stretnutím svätého Petra so svätým Pavlom. Okolo procesii apoštolov sa nachádzajú architektonické scény, ktoré narážajú na Sväté mesto. Tambur kupoly imituje galériu postáv obkolesujúci priestor baptistéria, každý výklenok obsahuje postavu svätca alebo proroka. V dolnej zóne sa nachádzajú scény z evanjelií. Podľa vyhodnotenia ICOMOS ide o najkvalitnejší a najúplnejší dochovaný príklad ranokresťanského baptistéria, ktorý zachováva plynulosť zobrazenia ľudskej postavy odvodenej z grécko-rímskeho umenia.
Bazilika Sant'Apollinare Nuovo.
Bazilika Sant'Apollinare Nuovo je ranokresťanský chrám bazilkálneho typu zo 6. storočia. Baziliku postavil ostrogótsky kráľ Theodorich I., ako svoju palácovú kaplnku v prvej štvrtine 6. storočia. Tento ariánsky chrám bol pôvodne zasvätený v roku 504 Kristovi Vykupiteľovi a v roku 561 počas nadvlády Byzantskej ríše bol zasvätený svätému Martinovi. V polovici 9. storočia po tretíkrát zmenilo svoje patrocínium, tento raz bolo vysvätené svätému Apolinárovi, prvému ravennskému biskupovi. Podľa legendy pápež Gregor Veľký nariadil, aby boli mozaiky v kostole začiernené, pretože ich zlatá farby odvracala veriacich od modlitieb. Bazilika bola znovu zasvätená v roku 856, keď z Baziliky Sant'Apollinare v Classe boli prenesené ostatky svätého Apollinára kvôli hrozbe, ktorú predstavovali časté nájazdy pirátov z Jadranského mora. Chrám má jednoduchú fasádu z tehál. V priebehu storočí od pôvodnej stavby došlo k rôznym zmenám. Interiér musel byť spočiatku celý vyzdobený mozaikami a nástennými maľbami, ale veľa z nich zmizlo počas rekonštrukčných prác v 16. storočí. V súčasnosti mozaiky pokrývajú dve bočné steny a apsidu. Na bočných stenách v strednom páse nad stĺpmi je vyobrazená procesia mučeníkov a panien, stred tvoria mužské postavy v bielom odeve pravdepodobne proroci. Ďalej sú tam vyobrazené Kristove zázraky. V hornom páse sú mozaiky vytvorené v tradičnom rímskom štýle, zatiaľ čo mozaiky v strednom páse majú silný byzantský vplyv. Exteriér aj interiér baziliky graficky ilustruje spojenie medzi západným a východným štýlom, ktoré je charakteristické pre 6. storočie. Toto je jedna z najdôležitejších budov z tohto obdobia zásadného kultúrneho významu v európskom náboženskom umení. Apsida a átrium prešli v rôznych obdobiach modernizáciou, ktorá sa začala v 6. storočí ničením arianskych mozaík, ktoré vyjadrovali oslavu ostrogótskeho kráľa Theodoricha I.. Na niektorých stĺpoch sú vyobrazenia ramien a rúk, ktoré boli v minulosti časťou postav, ktoré kedysi predstavovali modliacich sa Gótov alebo Theodorikov dvor. Tieto postavy boli zničené počas nadvlády Byzantskej ríše.
Baptistérium ariánov.
Baptistérium ariánov je oktogonálne ranokresťanske baptistérium zo 6. storočia. Postavil ho ostrogótsky kráľ Theodoricha I. medzi koncom 5. storočia a začiatkom 6. storočia súčasne s Bazilikou Sant'Apollinare Nuovo. Dnes toto baptistérium označujeme ako „ariánske“, aby sa odlíšilo od ortodoxného baptistéria, ktoré je približne o jedno storočie staršie. Po zvrhnutí ariniazmu, ako herézy v roku 561 sa stalo oratóriom Panny Márie. Pôdorys baptistéria má tvar osemuholníka a je postavený z tehál so štyrmi s vyčnievajúcimi apsidami. Exteriér je rozdelený na dve časti. Horná časť je zakončená tehlovou kupolou a na každej strane s polkruhovým oblúkom. Vnútorné steny sú dnes murované, hoci archeologický prieskum preukázal, že pôvodne boli obložené sadrou, mramorom a mozaikou. Veľká stredová mozaika v kupole zobrazuje Kristov krst Jánom Krstiteľom v rieke Jordán. Stredovú mozaiku obkolesuje procesia dvanástich apoštolov s korunami v rukách. Ikonografia mozaík je kvalitná a dôležitá v tom, že ilustruje svätú Trojicu, trochu neočakávaný prvok v umení ariánskej stavby, pretože svätá Trojica nebola v prijatá v učení arianizmu.
Arcibiskupská kaplnka.
Arcibiskupská kaplnka je kaplnka na prvom poschodí biskupského paláca. Bolo to súkromné oratórium trinitárnych biskupov z prelomu 6. storočia. Aj keď sa kaplnka bežne pripisuje svätému Petrovi Chrysológovi, arcibiskupovi v Ravenne v rokoch 433450, v skutočnosti ju postavil arcibiskup Peter II. krátko po tom, ako sa stal arcibiskupom v roku 495. Kaplnka bola pôvodne zasvätená Kristovi a neskôr svätému Ondrejovi. Pôdorys má v tvar gréckeho kríža s jednou apsidou na východe. Apsida je klenutá krížovou klenbou a pred ňou je obdĺžniková predsieň. Spodná časť stien je pokrytá mramorom a mozaikami. V 16. storočí boli niektoré mozaiky nahradené maľbami od Luca Longhiho. Luneta nad dverami predsiene zobrazuje Krista ako bojovníka na zlatom pozadí. Na valenej klenbe je zobrazená mriežka z bielych ľalií a roziet, čiastočne je domaľovaná temperami, ktorá v komorách pôsobí dojmom vzdušnej pergoly s vtákmi a zvieratami. Na vrchole klenby sa nachádzajú Kristove iniciály tzv. chiró, podporeným štyrmi anjelmi so zdvihnutými rukami. Podľa hodnotenia ICOMOS tejto významnej stavby spočíva v tom, že je to jediné ranokresťanské súkromné oratórium, ktoré prežilo až do súčasnosti. Jeho ikonografia je dôležitá aj z dôvodu jej silnej protiariánskej symboliky.
Theodorichovo mauzóleum.
Theodorichovo mauzóleum je ranostredoveké mauzóleum na okraji Ravenny. Bolo postavené v roku 526 ako hrobka ostrogótského kráľa Theodoricha I. pred mestskými hradbami na gótskom pohrebisku. Jeho pozostatky boli odstránené, po Justiniánovom edikte ktorý odsúdil ariánstvo v roku 561, počas byzantskej nadvlády, kedy sa mauzóleum zmenilo na kresťanskou modlitebňu. Neskôr bolo čiastočne zaplavené bahnom z neďalekej rieky Badareno až do 19. storočia. Na rozdiel od iných ranokresťanských budov v Ravenne bolo mauzóleum postavené zo starostlivo opracovaných kamenných blokov dovezených z Istrie bez malty, ale spojenými železnými svorkami. Súčasnou podobu tvoria dve desaťuholníkové poschodia s výklenkom a malým oknom na každej strane. Horné poschodie je menšie, desaťhranné nad úrovňou prekladov dverí a potom kruhové. Je prevýšený rímsou a zdobeným vlysom, charakteristickým prvkom gótskeho umenia. Kupola je vytesaná z jediného 30 t bloku kameňa s priemerom 10 m. Výklenok vedie dole do miestnosti, ktorá pravdepodobne slúžila ako kaplnka pre pohrebné liturgie. Schodiskom potom vedie do horného poschodia. Uprostred mauzólea sa nachádza oválny porfyrový sarkofág do ktorého bol Theodorich I. uložený po smrti. Podľa hodnotenia ICOMOS stavba nevychádza z rímskej alebo byzantskej architektúry, aj keď využíva stavebnú techniku zvanú "opus quadratum". Je to jedinečný dochovaný príklad hrobky ostrogótskeho kráľa z tohto obdobia.
Bazilika San Vitale.
Bazilika San Vitale je oktogonálny ranokresťanský chrám zo 6. storočia. Ide o jeden z najvzácnejších príkladov ranokresťanskej a byzantskej architektúry v západnej Európe, s typickým centrálnym pôdorysom osemuholníka s kupolou nesenou ôsmimi stĺpmi a s priľahlými poschodovými galériami, ktorá sa stala vzorom pre cisársku palatínsku kaplnku v Aachene. Chrám San Vitale je jedným z väčších chrámov z obdobia cisára Justiniána I., ktorý prežil prakticky neporušený až do súčasnosti. Ďalej sa predpokladá, že odráža štýl Chrysotriklinia cisárskeho Veľkého paláca z ktorého sa vôbec nič nezachovalo. Otvory horného poschodia sú členené trojoblúkovými arkádami. A pozdĺžny chór sa nachádza na východe. Na protiľahlých stranách chóru sa nachádzajú známe mozaiky, ktoré zdobia vnútorné steny a stropy s vyobrazením cisára Justiniána I. a jeho manželky Theodory v sprievode ich družín a postavami zo Starého a Nového zákona, boli silne ovplyvnené remeselnou prácou na chrámoch v Konštantínopole. Obzvlášť zaujímavé sú mozaiky na strope chóru, ktoré znázorňujú Božieho Baránka medzi rastlinami a zvieratami. Avšak fresky vo vnútri chrámu pochádzajú z baroka, vytvorené boli v rokoch 17781782. Chrám bol rozšíreným systémom Chrámu svätého Sergia a Bakcha, i keď niektorí odborníci tvrdia v ňom vidia svojbytnú architektúru, ktorá je prvým dokladom západoeurópskej architektúry ranného stredoveku. Stavba chrámu bola započatá v roku 526 na príkaz ravennského biskupa Ekklésia (lat. "Ecclesius") počas vlády ostrogótskej kráľovnej Amalaswinthy a vysvätený bol v roku 547. Chrám bol zasvätený mučeníkovi svätému Vitálovi Milánskemu, ktorý bol zároveň aj patrónom mesta. Ravenna bola predtým hlavným mestom Západorímskej ríše a hlavným mestom Ostrogótskeho kráľovstva. Výstavba chrámu predznamenala zvýšený záujem Byzantskej ríše o túto oblasť, ktorá vyvrcholila krátko na to zriadením Ravennského exarchátu, bol administratívnou jednotkou Byzantskej ríše na Apeninskom polostrove, na obranu proti rozpínavosti Longobardov. V roku 1960 udelil pápež Ján XXIII. chrámu, ako výnimočnej cirkevnej stavbe historického a cirkevného významu, čestný titul bazilika minor.
Bazilika San Apollinare v Classe.
Bazilika San Apollinare v Classe je ranokresťanský chrám bazilikálneho typu z prvej polovici 6. storočia. Chrám postavili na príkaz ravennského biskupa Ursicinusa. V priebehu storočí došlo k rôznym zmenám. Nartex sa napája na fasádu stavby a na bokoch nartexu sa nachádzajú dve obdĺžnikové veže z ktorých sa zachovala iba jedna. Pred bazilikou sa nachádzalo átrium, ktoré bolo postavené na pohrebisku z 2. a 3. storočia, kde bol aj pochovaný prvý ravennský biskup svätý Apolinár. Interiér musel byť spočiatku celý vyzdobený mozaikami z ktorých prežili iba fragmenty. Pôvodná podlaha bola vyzdobená mozaikou s geometrickými vzormi. Bočné steny boli kedysi obložené mramorovým obkladom, ktorý bol začiatkom 15. storočia odstránený a bol použitý pravdepodobne v inom kostole v Riminách. Záver je ukončený polkruhovou apsidou, ktorú lemujú dve malé miestnosti. Apsida a víťazný oblúk sú vyzdobené mozaikou, prvá pochádza z polovice 6. storočia a druhá z rôznych období medzi 6. a 12. storočím. Mozaika v konche apsidy zobrazuje Božiu ruku vychádzajúcej zo štylizovaných oblakov, zatiaľ čo postavy Mojžiša a Eliáša sú čiastočne zakrytí oblakmi. V strede sa nachádza zlatý latinský kríž obklopený zlatými hviezdami na tmavomodrom pozadí s drahokamami v strede ktorého je obraz Krista v podobe Premenenia Pána. Pod krížom sa nachádza postava svätého Apolinára v orantskej póze okolo sa nachádza štylistická vidiecka krajina. Nad apsidou sa nachádza mozaikový medailón Krista ako Pantokratora a po stranách sa nachádzajú symboly štyroch evanjelistov. Pod Kristom je pás na ktorom sú zobrazených dvanásť oviec, symbolizujúcich dvanástich apoštolov, vychádzajúcich z dverí Jeruzalema a Betlehema. Bazilika Sant'Apollinare v Classe je vynikajúcim príkladom ranokresťanskej baziliky v čistote a jednoduchosti jej štýlu a využitia priestoru a v honosnej povahe jej výzdoby.

</doc>
<doc id="655930" url="https://sk.wikipedia.org/wiki?curid=655930" title="Soomaaliland">
Soomaaliland



</doc>
<doc id="655932" url="https://sk.wikipedia.org/wiki?curid=655932" title="Joan Ruth Baderová">
Joan Ruth Baderová



</doc>
<doc id="655933" url="https://sk.wikipedia.org/wiki?curid=655933" title="Joan Ruth Bader">
Joan Ruth Bader



</doc>
<doc id="655938" url="https://sk.wikipedia.org/wiki?curid=655938" title="Hisense">
Hisense

Hisense Group je čínsky nadnárodný výrobca bielej techniky a elektroniky so sídlom v Čching-tao, v provincii Šan-tung, v Číne. Hisense predáva produkty pod niekoľkými značkami. Patrí medzi ne Combine, Hisense, Toshiba, Gorenje, Kelon a Ronshen. Hisense je tiež OEM, takže niektoré produkty, ktoré vyrába, sa predávajú iným výrobcom a potom nesú značku nesúvisiacu s Hisense. Hlavnými produktmi Hisense sú televízory. V roku 2015 získala spoločnosť právo predávať v USA televízory pod značkou japonskej firmy Sharp.
V roku 2020 predstavila prvý skutočný 8K desaťbitový HDR televízor na svete, ktorý je založený na algoritme HDR ovládanom umelou inteligenciou a motore zaisťujúcom kvalitu obrazu požadujúcu superpočítačový výkon 6,5T.
S viac ako 80 000 zamestnancami po celom svete má Hisense Group 14 priemyselných parkov, ktoré sa nachádzajú v Čching-tao, Šun-te, Chu-čou, Česku, Južnej Afrike, Mexiku atď. Existuje aj 18 výskumných a vývojových centier v Čching-tao, Šen-čene, USA, Nemecku, Izraeli atď.
História.
V septembri 1969 bola založená továreň na rádia Qingdao č. 2, ktorá sa stala predchodcom Hisense Group. Prvým produktom tejto malej továrne bolo rádio predávané pod značkou Red Lantern, ale spoločnosť neskôr získala aj know-how na výrobu televízorov prostredníctvom skúšobnej výroby čiernobielych televízorov nariadenej Národným obranným úradom Šan-tung. To zahŕňalo technické školenie troch zamestnancov v inej čínskej továrni Tianjin 712 a vyústilo v produkciu 82 televízorov do roku 1971 a vývoj tranzistorových televízorov do roku 1975. Televízna produkcia v Číne bola obmedzená až do roku 1979, kedy pekinské zasadnutie ministerstva elektroniky vyzvalo k väčšiemu rozvoju odvetvia elektroniky pre civilné použitie. Továreň na rádiá Qingdao č. 2 sa potom rýchlo spojila s ďalšími miestnymi výrobcami elektroniky a začala vyrábať televízory pod názvom Qingdao General Television Factory v provincii Šan-tung.
Výroba farebných televízorov začala po nákupe výrobnej linky z Matsushita, čo bol prvý z mnohých podobných technologických transferov od zahraničných firiem, ktoré Hisense vykonal, aby zostal konkurencieschopný. Medzi spoločnosti od ktorých nakupoval technológie patrí Hitachi, Lucent, Matsushita, NEC, Sanyo, Toshiba a Qualcomm. Skupina Hisense vznikla v roku 1994 z prerodu v roku 1992. Holdingová spoločnosť Hisense Electrical Appliance Share Holding Company (teraz Hisense Electrical Co Ltd) vstúpila na burzu v Šanghaji v apríli 1997. Zvýšená konkurencia a cenové vojny na čínskom trhu s elektronikou v 90. rokoch boli pre Hisense prínosom, do roku 1998 spoločnosť získala desať podnikov, ktoré skrachovali.
Spoločnosť Hisense Group, ktorá chcela svoju pôsobnosť rozšíriť aj mimo spotrebnú elektroniku, si dala za cieľ stať sa regionálnym lídrom v oblasti domácich spotrebičov, počítačov a komunikačných technológií. Táto stratégia viedla k veľkým výdavkom kapitálu na výskum a vývoj a tiež stavbu priemyselných parkov.
V novembri 2017 spoločnosť Hisense oznámila, že získa 95% podiel v Toshiba Insurance za 113 miliónov USD. V roku 2018 sa Hisense stal majoritným akcionárom slovinského výrobcu spotrebičov Gorenje s 95,4 % akcií.
V roku 2022 sa spoločnosť Hisense stala dvojkou na celosvetovom trhu v dodávkach televízorov. Túto pozíciu si udržala aj v roku 2023.
V Česku je spoločnosť Hisense zastúpená pomerne krátko, len od roku 2015, kedy bola otvorená továreň na výrobu plochých televízorov v Plzni s kapacitou cca 600 tis. kusov televízorov za rok. Výrobky Hisense na českom a slovenskom trhu ponúka slovenské zastúpenie až od apríla 2016.
Produkty a služby.
Hisense vyrába biele domáce spotrebiče, televízory, set-top boxy, digitálne televízne vysielacie zariadenia, notebooky, mobilné telefóny, bezdrôtové moduly, bezdrôtové PC karty a optické komponenty pre telekomunikačný priemysel a sektor dátovej komunikácie.
Sponzorstvo.
Hisense Arena.
V júli 2008 uzatvorila spoločnosť Hisense zmluvu s Melbourne &amp; Olympic Parks, vďaka ktorej sa štadión Melbourne Arena na šesť rokov premenoval na Hisense Arenu. V aréne prebiehajú športy ako basketbal, cyklistika, gymnastika a tenis. Išlo o prvé športovisko na svete, ktoré bolo pomenované po čínskej spoločnosti. V roku 2018 bol štadión po vypršaní zmluvy premenovaný späť na "Melbourne Arena".
Univerzitne partnerstvo.
V Číne Hisense nadviazal vzťah s Univerzitou Beihang (Pekinská univerzita letectva a kozmonautiky) na zavedenie postgraduálneho inžinierskeho programu schváleného ministerstvom školstva a spoluprácu s Pekinskou univerzitou pri vytvorení programu diaľkového vzdelávania MBA.
Majstrovstvá Európy vo futbale 2016.
Hisense bol hlavným sponzorom Majstrovstiev Európy vo futbale 2016. 
FIFA.
Hisense sa stal oficiálnym sponzorom Majstrovstiev sveta vo futbale v roku 2018. Ako oficiálny sponzor majstrovstiev sveta sa Hisense podieľa na rôznych globálnych marketingových a reklamných aktivitách ako pre Pohár konfederácií FIFA 2017, tak Majstrovstvá sveta vo futbale 2018. 

</doc>
<doc id="655940" url="https://sk.wikipedia.org/wiki?curid=655940" title="Hráč sezóny (slovenská futbalová liga)">
Hráč sezóny (slovenská futbalová liga)

 
Hráč sezóny je ocenenie pre najlepšieho hráča slovenskej futbalovej ligy, udeľované po skončení sezóny.
História ankety.
Anketu organizuje "Únia ligových klubov" (ÚLK) od sezóny 2010/2011. V ankete hlasujú tréneri účastníkov Fortuna ligy, tréneri reprezentácie Slovenska a reprezentácie Slovenska do 21 rokov, zástupcovia SFZ a ÚLK.
Prvým víťazom ankety sa stal Filip Šebo, hráč Slovana Bratislava . V sezóne 2018/2019 sa stal víťazom legionár v službách Slovana Bratislava Slovinec Andraž Šporar , v ďalšej sezóne prvýkrát triumfoval brankár Dominik Greif .
V rokoch 1994 – 2000 prebiehala anketa "Hráč roka" v relácii "Tango", ktorú vysielala Slovenská televízia, dvojnásobnými víťazmi sa stali Dušan Tittel a Szilárd Németh.

</doc>
<doc id="655941" url="https://sk.wikipedia.org/wiki?curid=655941" title="Objav sezóny (slovenská futbalová liga)">
Objav sezóny (slovenská futbalová liga)

 
Objav sezóny je ocenenie pre najlepšieho mladého hráča slovenskej futbalovej ligy, udeľované po skončení sezóny.
História ankety.
Anketu organizuje "Únia ligových klubov" (ÚLK) od sezóny 2010/2011. V ankete hlasujú tréneri účastníkov Fortuna ligy, tréneri reprezentácie Slovenska a reprezentácie Slovenska do 21 rokov, zástupcovia SFZ a ÚLK. 
V ankete sa presadzujú najmä mladí reprezentanti do 21 rokov. Matúš Bero z AS Trenčín je zatiaľ jediným hráčom, ktorý po víťazstve v ankete Objav sezóny získal v nasledujúcom ročníku ocenenie Hráč sezóny. V doterajšej histórii ankety si najčastejšie, trikrát odniesli ocenenie hráči AS Trenčín a MŠK Žilina, ktorí získali prvenstvo trikrát v sérii. 
V rokoch 1994 – 2000 prebiehala anketa "Objav roka" v relácii "Tango", ktorú vysielala Slovenská televízia. Jej prvým víťazom bol Szilárd Németh, neskôr dvojnásobný "Hráč roka". V rámci vyhlasovania ankety "Jedenástka roka" bolo v roku 2001 udelené ocenenie "Objav roka", v roku 2000 "Talent roka".

</doc>
<doc id="655944" url="https://sk.wikipedia.org/wiki?curid=655944" title="Peter III. (alexandrijský patriarcha)">
Peter III. (alexandrijský patriarcha)

Peter III. Mongos (iné mená: Peter Mongos, Petros Mongos, ; ? † 29. október 490) bol byzantský koptský teológ, monofyzitský (miafyzitský) alexandrijský patriarcha v rokoch 477/482490. Bol podporovateľom Zenónovho Henotikonu, čím stratil podporu radikálneho krídla monofyzitov. Rímskymi synodami (484, 485) bol spolu s konštantínopolským patriarchom Akakiom odsúdený. Prezývka Mongos vo voľnom preklade znamená koktavý/zachrípnutý/chrapľavý. Údajne napísal viacero diel, ktoré sa však nezachovali.
Životopis.
V ranom živote ako diakon vysvätený patriarchom Dioskorom podporoval prenasledovanie melchitov a bol jedným z hlavných propagonistov miafyzitizmus. Na Zbojníckej synode v Efeze (449) podporil svojho patriarchu a monofyzitizmus. Za patriarchátu Timothea II. Ailoura sa stal arcidiakonom. Po patriarchovej smrti bol akýmsi monofyzitským biskupom vysvätený za patriarchu. Úradu sa však neujal, pretože patriarchom bol už za Ailourovho života menovaný Timotheos III. Salofakiolos. Mongos preto odišiel do ústrania, kde vytrval až do jeho smrti v roku 482. Po tom, čo sa ortodoxným patriarchom stal Ján I. Talaia, cisár Zenón, ktorému Ján pred tým sľúbil, že sa o post nebude uchádzať, podporil Monga. Výmenou za podporu Mongos uznal Zenónov zmierlivý Henotikon.
Mongos sa v úrade snažil presadiť umiernené stanovisko. Tým si znepriatelil radikálnych prívržencov svojej náuky, ktorí požadovali verejné odsúdenie Chalcedónskeho koncilu a pápežovho dogmatického listu "Tomus ad Flavianum". Situácia vyústila do schizmy v monofyzitskej cirkvi, z ktorej sa vyčlenili tzv. "akefaloi" - bezhlaví (pretože nemali vodcu - hlavu). Zhoršili sa aj Mongove vzťahy s chalcedónskymi kresťanmi. Jeho monofyzitská (miafyzitská) exegéza Henotikonu výrazne popudila pápeža, ktorý Monga nakoniec na synodách v Ríme nechal spolu s Henotikonom a Akakiom odsúdiť (akakiánska schizma).

</doc>
<doc id="655945" url="https://sk.wikipedia.org/wiki?curid=655945" title="Petros III. Mongos">
Petros III. Mongos



</doc>
<doc id="655946" url="https://sk.wikipedia.org/wiki?curid=655946" title="Peter III. Mongos">
Peter III. Mongos



</doc>
<doc id="655947" url="https://sk.wikipedia.org/wiki?curid=655947" title="Peter Mongos">
Peter Mongos



</doc>
<doc id="655948" url="https://sk.wikipedia.org/wiki?curid=655948" title="Petros Mongos">
Petros Mongos



</doc>
<doc id="655950" url="https://sk.wikipedia.org/wiki?curid=655950" title="Sub tuum praesidium">
Sub tuum praesidium



</doc>
<doc id="655952" url="https://sk.wikipedia.org/wiki?curid=655952" title="Dei Genitrix">
Dei Genitrix



</doc>
<doc id="655953" url="https://sk.wikipedia.org/wiki?curid=655953" title="Deipara">
Deipara



</doc>
<doc id="655954" url="https://sk.wikipedia.org/wiki?curid=655954" title="Mater Dei">
Mater Dei



</doc>
<doc id="655960" url="https://sk.wikipedia.org/wiki?curid=655960" title="Tipos extraliga 2020/2021">
Tipos extraliga 2020/2021

Tipos extraliga 2020/2021 bola 28. sezónou najvyššej klubovej súťaže v ľadovom hokeji na Slovensku. Riadiacim orgánom súťaže bol Slovenský zväz ľadového hokeja.
Extraligové kluby.
V sezóne 2020/2021 v nej hralo 12 regulárnych družstiev. V extralige hral aj jeden tím z Maďarska: DVTK Jegesmedvék Miškovec.
Tím MAC Újbuda Budapešť po dvoch rokoch v Tipos extralige skončil a vrátil sa späť do maďarskej súťaže Erste liga. 
Posledný tím v tabuľke po základnej časti mal hrať baráž o zotrvanie v najvyššej súťaži, ale pre sezónu 2020/2021 toto pravidlo neplatilo a nikto nezostúpil. 
Play-off.
Predkolo (Kvalifikácia o Play-off).
tučne sú zvýraznené domáce zápasy
Predkolo hrali tímy nasledovne: 7.miesto - 10.miesto a 8.miesto - 9.miesto.
Predkolo sa začalo v stredu 24. marca a jednotlivé série sa hrali na 3 víťazstvá.

</doc>
<doc id="655963" url="https://sk.wikipedia.org/wiki?curid=655963" title="Slovenská hokejová liga 2020/2021">
Slovenská hokejová liga 2020/2021

Slovenská hokejová liga 2020/2021 je 28. sezónou 1. hokejovej ligy. Prvých osem tímov postúpi do Play-off. Do Slovenskej hokejovej ligy postúpil z 2. hokejovej ligy klub HC 19 Humenné tým že splnil podmienky mohol postúpiť aj druhý finálista z 2. hokejovej ligy klub HK MŠK Indian Žiar nad Hronom lenže nepodal prihlášku do Slovenskej hokejovej ligy. V Slovenskej hokejovej lige už nepôsobí minuloročný víťaz základnej časti Bratislava Capitals ktorý odišiel do nadnárodnej súťaže bet-at-home ICE Hockey League.
Hrací plán.
V sezóne 2020/2021 sa hralo v jednej spoločnej skupine. Liga mala 10 účastníkov + mládežnícky tím slovenskej reprezentácie do 18 rokov pripravujúci sa na vrchol sezóny pod hlavičkou SR 18. Každé družstvo odohralo v základnej časti 36 stretnutí. Prvých osem tímov postúpi do Play-off. Víťaz Slovenskej hokejovej ligy postúpi priamo do Tipos extraligy.

</doc>
<doc id="655968" url="https://sk.wikipedia.org/wiki?curid=655968" title="Zoznam poslancov Trnavského samosprávneho kraja (2017 – 2022)">
Zoznam poslancov Trnavského samosprávneho kraja (2017 – 2022)

Zoznam poslancov Trnavského samosprávneho kraja zvolených na volebné obdobie 2017 – 2022 vo voľbách do orgánov samosprávnych krajov na Slovensku dňa 4. novembra 2017. V krajskom zastupiteľstve bolo najviac poslancov nezávislých kandidátov (14), SMK-MKP získalo 13 mandátov, pravicová koalícia KDH, OKS, OĽANO, SaS a ZZ, DÚ 11 mandátov a strany MOST-HÍD a SMER-SD po 1 mandáte. Volebné obdobie bolo mimoriadne predĺžené oproti pôvodne plánovanému roku 2021 až do roku 2022, aby sa tak následné voľby do VÚC časovo zosúladili s termínom konania ďalších komunálnych volieb.

</doc>
<doc id="655971" url="https://sk.wikipedia.org/wiki?curid=655971" title="CD disk">
CD disk



</doc>
<doc id="655972" url="https://sk.wikipedia.org/wiki?curid=655972" title="Používateľ (informatika)">
Používateľ (informatika)

Používateľ je osoba alebo skupina ľudí, ktorá využíva počítač alebo všeobecnejšie zariadenie na spracovanie dát alebo sieťové služby. Používateľom počítačových systémov a softvérových produktov vo všeobecnosti chýbajú technické znalosti potrebné na úplné pochopenie ich všetkých funkcií. Pokročilí používatelia používajú pokročilé funkcie programov, hoci nie sú nevyhnutne schopní programovať na počítači a spravovať jeho systém.
Používateľ má často používateľský účet a je v systéme identifikovaný "používateľským menom" (alebo "menom používateľa"). Iné názvy pre užívateľské meno môžu byť "meno", "prihlasovacie meno", "login" (angl. "login name"), "názov účtu", "prezývka" (angl. "nickname").
Niektoré softvérové produkty poskytujú služby iným systémom a nemajú žiadnych priamych koncových používateľov.
Koncový používateľ.
Koncoví používatelia sú konečnými ľudskými používateľmi (tiež označovanými ako operátori ) softvérového produktu. Koncový užívateľ stojí na opačnej strane používateľmi, ktorí produkt podporujú alebo udržiavajú, ako sú sysops, správcovia databáz a počítačoví technici. Tento výraz sa používa na abstrakciu a odlíšenie tých, ktorí iba používajú softvér, od vývojárov systému, ktorí vyvíjajú a vylepšujú softvér práve pre koncových používateľov. V dizajne zameranom na používateľa rozlišujme tiež softvérového operátora od klienta, ktorý platí za jeho vývoj, a ďalších zainteresovaných strán, ktoré softvér možno priamo nepoužívajú, ale pomáhajú stanoviť požiadavky na neho. Táto abstrakcia je primárne užitočná pri navrhovaní používateľského rozhrania a odkazuje sa na príslušnú podmnožinu charakteristík, ktoré by mali najbežnejší používatelia mať spoločné.
Používateľský účet.
Účet používateľa umožňuje používateľovi autentifikáciu v systéme a potenciálne získanie autorizácie na prístup k zdrojom poskytovaným alebo pripojeným k tomuto systému; autentifikácia však neznamená autorizáciu. Na prihlásenie do účtu je zvyčajne potrebné, aby sa užívateľ autentifikoval pomocou hesla alebo iných prihlasovacích údajov na účely ako sú napríklad správa účtov, bezpečnosť, prihlásenia a správa zdrojov.
Keď sa používateľ prihlási, operačný systém bude na jeho označenie namiesto identifikácie používateľského mena často používať identifikátor, napríklad celé číslo, a to prostredníctvom procesu známeho ako korelácia identity (angl. identity correlation). V systémoch Unix je meno používateľa korelované s identifikátorom "používateľa" alebo "ID používateľa".
Počítačové systémy fungujú v jednom z dvoch typov na základe toho, akých majú používateľov:
Každý používateľský účet v systéme pre viacerých používateľov má zvyčajne domovský adresár, do ktorého sa dajú ukladať súbory týkajúce sa výlučne aktivít tohto používateľa, ktorý je chránený pred prístupom ostatných používateľov (hoci prístup môže mať aj správca systému). Používateľské účty často obsahujú verejný profil používateľa, ktorý obsahuje základné informácie poskytnuté vlastníkom účtu. Súbory uložené v domovskom adresári (a všetkých ostatných adresároch v systéme) majú povolenia systému súborov, ktoré operačný systém kontroluje, aby určil, ktorým používateľom je povolený prístup na čítanie alebo spustenie súboru alebo na uloženie nového súboru do tohto adresára.
Zatiaľ čo systémy očakávajú, že väčšinu používateľských účtov bude môcť používať iba jedna osoba, veľa systémov má špeciálny účet, ktorý má umožniť komukoľvek používať tento systém, napríklad používateľské meno „anonymný“ pre anonymné FTP a používateľské meno „hosť“ pre účet hosťa.
Formát používateľského mena.
Rôzne operačné systémy a aplikácie počítačov očakávajú alebo vynucujú odlišné pravidlá pre formát.
Napríklad v prostrediach Microsoft Windows sa používajú:
Terminológia.
Užívateľ vs používateľ.
Používateľ je správne označenie namiesto nesprávneho alebo zastaraného "užívateľ", pretože používateľ niečo používa zatiaľ čo užívateľ užíva. Na základe neexistencie tohto významového rozdielu v angličtine v slove User upozorňuje Edward Tufle na návykovosť používanie informačných technológií nasledovne:“There are only two industries that call their customers ‘users’: illegal drugs and software.”
„Existujú iba dve odvetvia, ktoré volajú svojich zákazníkov užívatelia: drogy a softvér.“
Edward Tufte

</doc>
<doc id="655977" url="https://sk.wikipedia.org/wiki?curid=655977" title="The Social Dilemma">
The Social Dilemma

The Social Dilemma je americká dokumentárna dráma z roku 2020 režírovaná Jeffom Orlowskim. V dokumente účinkujú bývalí zamestnanci veľkých technologických spoločností a sociálnych sietí, ktorí hovoria o vplyve produktov týchto spoločností na správanie ich používateľov a dopade na spoločnosť. Dej je prekrývaný hranými scénami, ktoré poukazujú na ich tvrdenia. Táto dokumentárna dráma skúma hlboký vplyv sociálnych médií na globálne politické systémy a demokratické procesy a zároveň demonštruje, ako môžu technologické spoločnosti a sociálne platformy zneužívať rozsiahle zbierky údajov o používateľoch. Herci a produkčný tím navyše zvažujú dôsledky a možné riešenia týchto okolností.
Účinkujúci.
"Odpovedajúci na otázky v dokumente:"
"Herci:"
Ústredné postavy.
Medzi ústredné postavy dokumentu patrí Tristan Harris, ktorý je bývalým zamestnancom spoločnosti Google v ktorej pracoval na pozícií etický dizajn (). Počas práce v spoločnosti Google vypracoval prezentáciu s názvom "A Call to Minimize Distraction &amp; Respect Users' Attention" (), ktorá na 141 snímkach naznačuje, že spoločnosti Google, Apple a Facebook „majú cítiť obrovskú zodpovednosť“ aby ľudstvo nestrávilo celé dni sledovaním svojich smarfónov. Túto prezentáciu videli desiatky tisíc zamestnancov spoločnosti Google a bola predmetom rozhovorov o zodpovednosti tejto spoločnosti aj dlho po odchode Trisana Harrisa z jeho pracovnej pozície. V roku 2020 je Tristan Harris prezidentom a spoluzakladateľom "Center for Humane Technology" ("Centrum pre humánne technológie") ktorého poslaním je zvrátiť zostup ktorému ľudia kvôli technológiám čelia a znovu zosúladiť technológiu s ľudstvom.
Jaron Lanier je americký počítačový odborník, spisovateľ, muzikant a skladateľ. Píše autorské články na rôzne témy vrátane high-tech biznisu, sociálneho dopadu technológií, filozofie vedomia a informácií, internetovej politiky a budúcnosti humanizmu. Okrem iných napísal aj knihu "Ten Arguments For Deleting Your Social Media Accounts Right Now" (). 
Justin Rosenstein je americký podnikateľ a softvérový programátor. Je tiež spoluzakladateľom softvérovej spoločnosti Asana a okrem iného pracoval v spoločnostiach Google a Facebook. V roku 2020 sa vo viacerých oblastiach sústredí na zlepšovanie technológií s dôrazom na etickú spoluprácu medzi ľuďmi.
Aza Raskin je americký podnikateľ, spisovateľ, vynálezca a dizajnér rozhraní (). Jeho otcom bol odborník na rozhranie človek a počítač a tiež iniciátor projektu Macintosh v spoločnosti Apple. Aza Raskin je spoluzakladteľom "Center for Humane Technology" a "Earth Species Project".
Dej dokumentu.
Dokument začína predstavením zamestnancov a bývalých zamestnancov technologických spoločností a sociálnych sietí, ktorí okrem iného vysvetľujú, že vytváranie sociálnych sietí a s nimi súvisiacich nástrojov malo dobrý úmysel. Málokto si vedel predstaviť dôsledky, ktoré to bude v priebehu budúceho viacročného obdobia mať. Nejde o „jednu zlú osobu“, ktorá by to mala na svedomí.
Počas celého dokumentu je dej prekrývaný hranými scénami slúžiacimi na ilustráciu tvrdení, o ktorých účastníci interview hovoria, a krátkymi informáciami zo spravodajstiev amerických televízií k danej téme. Dej pokračuje rozprávaním Tristana Harrisa o jeho snahe poukázať na dôležitosť zodpovednosti technologických spoločností prezentáciou, ktorú vytvoril počas práce v spoločnosti Google a rozprávaním ďalších účinkujúcich, ktorí opisujú vývoj technologických spoločností a sociálnych sietí.
Dokument sa tiež snaží poukázať na fakt, že postupom času sa z užívateľov sociálnych sietí stali produkty. Klientmi sociálnych sietí sú zadávatelia reklamy, čo sociálne siete motivuje k tomu, aby vytvárali nástroje, ktoré motivujú užívateľov venovať sociálnym sieťam čo najviac času. Na tieto účely využívajú zber obrovského množstva dát, ktoré v roku 2020 nepodliehajú výraznejšej regulácií. Tým sa vytvoril úplne nový trh, kde je predmetom obchodovania ľudská pozornosť a tým samotný človek. Vďaka tomu technologické spoločnosti so sociálnymi sieťami patria v súčasnosti medzi najbohatšie firmy na svete.
V dokumente je vysvetlené, že každá interakcia, ktorú na internete spravíme, je zaznamenaná a monitorovaná. Na základe nich sú o užívateľoch vytvárané modely, ktoré o nich veľmi veľa vypovedajú, v niektorých prípadoch možno viac, než vie o sebe sám človek. Všetky tieto dáta idú do systémov, ktoré takmer nie sú pod ľudským dohľadom a vytvárajú stále lepšie a lepšie predpovede toho, čo urobíme a kým sme. Tieto spoločnosti dáta o ľuďoch nepredávajú, ale vytvárajú na ich základe modely, ktoré predpovedajú naše činy. Ten, kto má lepší model, dosahuje v danej oblasti lepšie výsledky. V dokumente je vysvetlené fungovanie časti ľudskej mysle a psychológie, ktorá pomáha spoločnostiam manipulovať ľudí, ktorí si prezerajú obsah sociálnych sietí alebo využívajú technológie s nimi spojené. Tvorcovia v dokumente poukazujú aj na to, že medzi negatívne zasiahnuté skupiny patria tínedžeri. To potvrdzujú aj dáta z prieskumov medzi rokmi 2011 a 2013, ktoré dokazujú prudký nárast vyskytujúcich sa depresií, psychických problémov a samovrážd u mládeže. Tieto prieskumy tiež dokazujú, že mladiství žijúci v Spojených štátoch narodení po roku 1996 trávia svoj voľný čas po škole so svojimi zariadeniami, čo ich robí zraniteľnejšími, viac trpia úzkosťami a depresiami, sú menej ochotní vystavovať sa riziku. Výrazne klesá počet tých, ktorí mali rande alebo inú romantickú interakciu, čo predstavuje veľkú zmenu za jednu generáciu a každá hospitalizácia má veľký vplyv na celú rodinu.
Randima Fernando, účinkujúci v dokumente, považuje za pravdepodobne najnebezpečnejší fakt, že celý tento proces riadi technológia, ktorá sa exponencionálne zlepšuje. Od roku cca. 1960 po rok 2020 sa totiž výkonnosť výpočtovej techniky asi bilión krát zvýšila a nič z toho, čo máme, neprešlo v takejto miere zlepšením. Naše mozgy, naša ľudská fyziológia, sa ďalej nevyvinula vôbec. Tristan Harris v dokumente tiež porovnáva ľudský mozog, ktorý má za sebou milión ročné obdobie a obrazovku, na ktorej druhej strane sú tisíce inžinierov a superpočítačov, ktoré majú iné ciele, než sú tie vaše. Pýta sa, kto vyhrá.
Medzi ďalší dôležitý moment dokumentu patrí skutočnosť, že na základe dát, ktoré o nás spomenuté spoločnosti získavajú, vytvárajú každému užívateľovi jeho vlastný „svet“. Sociálne siete, vyhľadávače a iné nástroje na internete, ktoré používame, sú prispôsobené individuálne na každého užívateľa. To vyvoláva v ľuďoch množstvo reakcií, ktoré im vytvárajú pocit, ktorý nevyhovuje užívateľom, ale sociálnym sieťam a technologickým spoločnostiam. Nezobrazuje pravdu, ale obsah, ktorý algoritmus aj na základe našich vstupov určí a snaží sa nás motivovať a manipulovať k tomu, aby sme sa na dané platformy stále vracali, trávili tam čo najviac času a motivovali k tomu aj ostatných ľudí. Toto vytváranie reality na „mieru“ má rôzne dôsledky. Veľmi nebezpečným je osobná a politická polarizácia spoločnosti, ktorá dosiahla v Spojených štátoch za posledné 20 ročné obdobie vrchol. Guillaume Chaslot, ktorý pracoval na systéme odporúčaných videí v internetovej databáze videí YouTube, v dokumente vysvetlil, že algoritmus, na ktorom pracoval zvyšuje polarizáciu spoločnosti, ale z hľadiska času stráveného sledovaním videí dokáže polarizácia veľmi efektívne udržať ľudí na internete. Hovorí tiež o tom, že ľudia si myslia, že algoritmus im má dať to, čo naozaj chcú, ale tak to nie je. Algoritmus sa snaží nájsť pár lákavých zajačích nôr, do ktorých môžete spadnúť, snaží sa zistiť, ktorá z nich je najbližšia vašim záujmom. A keď sa začnete pozerať na jedno z videí, bude vám ich odporúčať stále znovu a znovu.
Kým v roku 2020 dokáže algoritmus presvedčiť menšie množstvo menej inteligentných ľudí napríklad o tom, že Zem je plochá, tým, že sa algoritmus stále zlepšuje, je dôvod predpokladať, že v budúcnosti o nepravdivej informácií presvedčí aj iných ľudí. Preto sa nielen medzi ľuďmi, ktorí sú členmi rovnakých skupín na sociálnych sieťach, dokážu šíriť konšpiračné teórie, dezinformácie a nepravdivé informácie rýchlo a presvedčivo. Podľa štúdie výskumnej univerzity MIT sa na sociálnej sieti Twitter falošné správy šíria 6 krát rýchlejšie než pravdivé správy, čo vytvára výraznú nerovnováhu v negatívnom zmysle. Väčšina ľudí má možnosť vyvinúť väčšie snaženie a vyhľadať si napríklad viac informácií z relevantných zdrojov, ale len málo ľudí to urobí. Používa sa systém, ktorý uprednostňuje falošné informácie, nie preto, že by sme ich chceli, ale preto lebo spoločnostiam zarábajú viac peňazí než pravda. Pravda je v tomto zmysle nudná. Je to obchodný model výnosných dezinformácií. Situácia je už tak vážna, že v súvislosti so šírením pandémie sú na internete dezinformácie, ktoré v najhorších prípadoch môžu spôsobiť smrť.
Zo sociálnej siete Facebook sa postupom času stal podľa Rogera McNameeho najefektívnejší presvedčovací nástroj čo považuje za jeden z problémov tejto sociálnej siete. Cynthia M. Wong z organizácie Human Rights Watch následne v dokumente opisuje situáciu ktorá nastala v Mjanmare, kde je možné pozorovať dôsledky ktoré patria medzi najhoršie zneužitia sociálnych médií vládami a verejnými činiteľmi.
Tristan Harris ďalej v dokumente vysvetlí, že súčasná situácia speje k tomu, že ľudia nebudú dôverovať pravde, budú si myslieť že im vláda nehovorí pravdu, všetky teórie budú považovať za konšpiračné, nebudú si navzájom dôverovať a budú nenávidieť tých, s ktorými nesúhlasia a vznikne obrovský chaos. V dokumente je ďalej vysvetlené, že polarizácia spoločnosti, šírenie dezinformácií a ďalšie možnosti sociálnych sietí zneužívajú politickí predstavitelia a iní verejní činitelia na svoje účely čím priamo ohrozujú demokraciu. Renée DiResta v dokumente hovorí, že čelíme priamemu útoku na demokraciu a Roger McNamee vysvetlí že tieto útoky môžu prísť aj zvonku, čo sa stalo pri voľbách v roku 2016 v Spojených štátoch, keď východný štát zneužil už fungujúce nástroje sociálnej siete Facebook. Tieto nástroje menia a ničia fungovanie spoločnosti v mnohých vyspelých demokraciách na svete. Sila sociálnych sietí umožňuje zasiahnuť do demokracie v danom štáte tým, že keď si zadávateľ nakúpi priestor napríklad na sociálnej sieti Facebook má možnosť získať výrazný dosah na myslenie ľudí, propagovať nepravdivé informácie pre určitú skupinu populácie a tým budovať v ľuďoch nenávisť. V dokumente na negatíva poukazujú aj vysoký politickí predstavitelia Spojených štátov.
Účinkujúci v dokumente ďalej upozorňujú na to, že sociálne siete tým, že zobrazujú každému užívateľovi obsah, ktorý je totožný alebo veľmi podobný jeho vlastným názorom v ňom vyvolávajú falošný pocit že nie je potrebné hľadať spoločné riešenia, stretávať sa s ostatnými a v podstate ani to, aby spolu ľudia rozprávali. Roger McNamee sa tiež snaží vysvetliť, že spoločnosť potrebuje mať spoločné chápanie reality.
O fungovaní umelej inteligencie ďalej hovorí Cathy O'Neil pričom objasňuje že umelá inteligencia nedokáže rozoznať pravdu od klamstva alebo určiť čo je konšpiračná teória pretože A.I nemá nič čo by pravdu zastupovalo lepšie než počet kliknutí. Tristan Harris tieto slová následne potvrdzuje zistením, že keď sa nezhodneme na tom čo je pravda, alebo na tom že niečo také existuje, je s nami koniec. Považuje to tiež za ten najhlavnejší problém, pretože keď sa nezhodneme na pravde, nebudeme môcť vyriešiť žiadne ďalšie problémy.
O tom, že odborníci v Silicon Valley si uvedomujú závažnosť vzniknutej situácie svedčia slová Jarona Laniera, ktorý hovorí že mnohí títo ľudia sa hlásia k teórií že staviame nejaký globálny supemozog a naši užívatelia sú len neuróny ktoré sa dajú vymeniť pričom žiadny z nich nie je dôležitý a stavia to ľudí do zvláštnej podradnej role, v ktorých sú ľudia len malý prvok počítača, ktorí sú programovaní pomocou manipulácie chovania pre účely tohto obrovského mozgu zatiaľ čo na ľuďoch nezáleží.
V záverečných desiatich minútach dokumentu okrem iného hovorí Tristan Harris o existenčnej hrozbe ktorú vzniknutá situácia prináša a vysvetlí že hrozbou nie je samotná technológia, ale ide o to, že technológia prebúdza tú najhoršiu stránku spoločnosti a najhoršia stránka spoločnosti je existenčnou hrozbou. Ďalej hovorí že pokiaľ technológia vyvoláva masový chaos, pobúrenie, nezdvorilosť, nedostatok vzájomnej dôvery, osamelosť, odcudzenosť, vyššiu polarizáciu, viac zásahov do volieb, viac populizmu, väčšie odvádzanie pozornosti od skutočných problémov na vine je spoločnosť a spoločnosť sa teraz nedokáže zotaviť a mení sa v chaos pričom sa to týka všetkých aj tých, ktorí tieto produkty nevyužívajú.
V dokumente sú tiež použité zábery z výpovede Tristana Harrisa pred Senátom Spojených štátov, kde hovorí že zodpovedné za vzniknutú situáciu sú digitálne platformy pretože keď prevezmú volebnú propagáciu zodpovedajú aj za ochranu volieb. Keď si prisvoja duševné zdravie detí a sobotné rozprávky zodpovedajú za ich ochranu.
Tristan Harris tiež objasňuje že súboj o udržanie pozornosti ľudí nezmizne a technológie sa nám do životov budú začleňovať viac, nie menej a umelá inteligencia sa bude vylepšovať.
Tim Kendall na otázku, čoho sa najviac bojí odpovedá, že si myslí že v najbližšom časovom období sú to občianske vojny. V predpovediach pokračuje Jaron Lanier, ktorý si myslí, že keď bude súčasný status qou pokračovať, povedzme, ďalšie 20 ročné obdobie pravdepodobne civilizáciu zničíme umienenou nevedomosťou, pravdepodobne sa nám nepodarí čeliť klimatickým zmenám, pravdepodobne znehodnotíme svetové demokracie takže upadnú do bizarnej autokratickej dysfunkcie, pravdepodobne zničíme globálnu ekonomiku, pravdepodobne neprežijeme. Jaron Lanier situáciu považuje za skutočne existenčnú.
Tristan Harris sa následne pýta, akým spôsobom sa preberiete z matrixu keď neviete že v ňom ste? A ďalej vysvetlí že je situácia mätúca, pretože je to zároveň utópia a antiutópia a technológie nám prinášajú aj mnohé výhody.
Justin Rosenstein, spolutvorca tlačidla „like“ na facebooku hovorí, že prostredníctvom tlačidla „to sa mi páči“ chceli do sveta priniesť viac pozitivity a lásky, to bola ich hlavná motivácia a predstava že dnes bude málo označení páči sa mi u tínedžerov spôsobovať depresie alebo že môže viesť k politickej polarizácií im vôbec nenapadla. Podobný názor má aj Joe Toscano, ktorý si myslí že majitelia technologických spoločností a sociálnych sietí sa nenastavili tak že budú zlí ale že problém je obchodný model. Alex Roetter objasňuje že je možné vypnúť službu ale v praxi nie je možné vrátiť džina do fľaše a čím je to väčšie, tým ťažšie to bude zmeniť. Tristan Harris ďalej hovorí o tom že vidí skupinu ľudí, ktorým zväzuje ruky obchodný model, ekonomické podnety a nátlaky akcionárov čo takmer znemožňuje spraviť niečo iné.
Viacerí vystupujúci v dokumente sa zhodujú v tom, že riešením situácie je zaviesť regulácie zo strany štátu. Jaron Lanier spomína aj fakt, že finančná motivácia v podstate riadi svet preto každé riešenie tejto situácie by malo súvisieť s reorganizáciou financií v tejto oblasti. To, že firmy chcú zarábať peniaze je v poriadku ale nie je v poriadku že technologické firmy a sociálne siete nepodliehajú reguláciám, pravidlám a v niektorých prípadoch ani nemajú konkurenciu. Riešením je tiež zdaňovanie spoločností podľa dátových aktív ktoré majú čo im dá fiškálny dôvod aby nezískavali všetky dáta na planéte. Zákon v tejto oblasti a tiež v oblasti digitálneho súkromia zaostáva hovoria vystupujúci v dokumente.
Shoshana Zuboff, profesorka na Harvardovej univerzite považuje trhy, ktorým sa dokument venuje za podrývajúce demokraciu a slobodu a myslí si že by nemali byť dovolené čo nepovažuje za radikálny návrh, pretože existujú trhy, ktoré nie sú dovolené, zakazujeme trh s ľudskými orgánmi, zakazujeme trh s ľudskými otrokmi pretože majú nevyhnutne ničivé následky.
Stav v ktorom sa svet v súčasnosti nachádza je podľa Justina Rosensteina spôsobený aj tým, že strom je finančne cennejší keď je mŕtvy než keď je živý, že žijeme vo svete v ktorom je veľryba cennejšia mŕtva než živá a vysvetlil že dokým bude naša ekonomika takto fungovať a korporácie nebudú regulované, budú ďalej ničiť stromy, zabíjať veľryby, ťažiť zo zeme suroviny a ropu aj keď vieme, že to ničí planétu a že to zanechá horší svet budúcim generáciám. Je to myslenie ktoré nie je dlhodobé a je založené na tom aby sa dosiahol zisk za každú cenu. Postupom času sa v tomto zmysle zo stromov a veľrýb stali ľudia, pretože je možné ťažiť našu pozornosť, korporácie majú z ľudí väčší zisk keď trávia čas pri obrazovke pozeraním na reklamu než keby žili ľudia svoje životy plnohodnotným spôsobom. Vidíme následky keď korporácie využívajú umelú inteligenciu aby presmerovali našu pozornosť k tomu, čo chcú, preč od vecí, ktoré sú v súlade s našimi cieľmi, hodnotami a životmi.
Aza Raskin a Bailey Richardson ďalej v dokumente hovoria o tom, že oblasť Silicon Valley bola vybudovaná na myšlienke humánnej technológie ale postupom času sa nad ňou stratil dohľad, pretože sa robilo to čo je „cool“ a nie to čo je správne. Internet bol kedysi zvláštne miesto, vytvárali sa tam experimenty a kreatívne veci, ktoré sa stále vytvárajú ale dnes to viac pripomína obrovské nákupné centrum a hovoríte si že by v tom malo byť niečo viac.
Všetky technológie ktoré používame vytvorili ľudia a práve ľudia sú teraz vystavení otázke, či sú ochotní priznať, že tieto zlé veci sú priamym produktom našej práce. Tieto veci vytvorili ľudia a je ich povinnosťou ich zmeniť. Tristan Harris ďalej hovorí že model, na základe ktorého sa získava pozornosť nie je spôsob, ktorým sa chceme chovať k ľudským bytostiam. Zdravie spoločnosti závisí od toho či sa tohoto zničujúceho obchodného modelu vzdáme. Môžeme požadovať, aby boli tieto produkty navrhované humánne, môžeme požadovať, aby sme pre spoločnosti neboli zdrojom z ktorého sa dá ťažiť. Zámerom by mohlo byť, „Akým spôsobom spravíme svet lepším“?
Jaron Lanier v dokumente tiež povedal, že necíti zlosť voči Googlu alebo Facebooku, ale ide mu o to spoločnosti zreformovať aby sa podarilo zachrániť svet.
Posledná otázka tvorcov je, či sa nám podarí celú vec spomínanú v dokumente zmeniť, na čo Tristan Harris odpovedá „Musíme“.
Hodnotenie médií.
Britský denník Independent zhodnotil dokument The Social Dilemma slovami že je „najdôležitejší dokument našej doby“.
Víťaz novinárskej Ceny otvorenej spoločnosti za rok 2019 ktorou oceňuje Nadácia otvorenej spoločnosti novinárov Filip Struhárik vo svojom článku hodnotí dokument The Social Dilemma. V článku cituje viacerých znalcov v danej oblasti a okrem iného uvádza: „Hlavné postavy dokumentu majú veľa spoločného a to ich limituje. Sústreďujú sa totiž len na určité spektrum problémov, no iné, ktoré sa viac dotýkajú marginalizovaných skupín, ľudí v iných častiach sveta, žien či používateľov inej farby pleti, môžu prehliadať. Ich agenda a navrhované riešenia tak môžu byť polovičaté a nedostatočné.“
Okrem iného sa tiež v článku píše, že propaganda, šikana a dezinformácie sú v skutočnosti oveľa rozsiahlejšie a komplikovanejšie. Pripomína tiež extrémistov, ktorí navštevovali menšie platformy ktoré sú schopné spájať podobne zmýšľajúcich ľudí. Citovaní v článku tiež hovoria o tom, že dokumentárna dráma sociálna dilema chce, aby sme verili že svet je horším miestom v porovnaní s minulosťou čo podľa nich nie je pravda. Problém je podľa Filipa Struhárika zložitejší a sociálne siete nie sú zodpovedné za všetky problémy internetu.
V článku ďalej Filip Struhárik hodnotí sociálne siete: „Zlyhaním sociálnych sietí nie je to, že sa na nich objavia aj nepravdivé či extrémistické informácie. Takému niečomu sa nedá stopercentne zabrániť a zdravá spoločnosť sa s tým spravidla dokáže vyrovnať. Problémom sú skôr pokročilé nástroje, ktoré „hekujú“ ľudskú myseľ, aby získali jej pozornosť a vytvorili v nej závislosť. Problémom sú algoritmy, ktoré sa v snahe ukázať vám vždy niečo zaujímavé uchyľujú k tomu, že vám ukazujú stále radikálnejšie a poburujúcejšie príspevky.
Toto vysvetľuje dokument veľmi dobre, slabší je však v prinášaní riešení. Radí, aby si ľudia pomohli svojpomocne – nebrali si smartfóny do spálne, vypli si notifikácie, odinštalovali aplikácie, ktoré žerú najviac času a – paradoxne – nikdy neklikali na video, ktoré im odporučí algoritmus, hoci mnohí si pustili film Sociálna dilema práve preto, že im to navrhol systém Netflixu.
Druhou vrstvou riešenia má byť regulácia, hoci nik v dokumente nekonkretizuje, ako by mala vyzerať, na akých princípoch by mala stáť a čoho sa musí vyvarovať, aby nenapáchala viac škôd ako úžitku. Len tušíme, že problém je veľký, nedá sa rozlúsknuť za jedno volebné obdobie a riešením tak môže byť jedine politika založená na odbornosti, dôkazoch a kontinuite.“
V závere článku je uvedené že napriek tomu že časť manažmentu týchto firiem pozná nedostatky, môžu presadiť len riešenia ktoré neohrozia ich biznis model a nemôžeme očakávať, že internetové giganty samy podstúpia štrukturálne zmeny svojho fungovania. Keby to totiž neboli oni, prídu iné podobné platformy ktoré ponúknu ľuďom to, čo chcú.

</doc>
<doc id="655979" url="https://sk.wikipedia.org/wiki?curid=655979" title="Jošihide Suga">
Jošihide Suga

Jošihide Suga (, * 6. december 1948, Juzawa, Japonsko) je japonský politik, od septembra 2020 do októbra 2021 predseda vlády Japonska. V rokoch 20122020 pôsobil ako vedúci tajomník vlády počas vlád Šinza Abeho, predtým tiež pracoval v rokoch 20062007 ako minister pre vnútorné záležitosti a komunikácie. Od septembra 2020 bol predsedom Liberálno-demokratickej strany (LDP). Bol prvým premiérom, ktorý začal pôsobiť v ére Reiwa.
Životopis.
Mladosť a začiatky politickej kariéry.
Suga sa narodil v roku 1948 v prefektúre Akita do farmárskej rodiny, ktorá pestovala jahody. Otec Wasaburo predpokladal, že syn prevezme rodinný obchod s jahodami, Jošihide však o to nemal záujem. Po ukončení strednej školy sa Jošihide Suga preto presťahoval do Tokia, kde začal v roku 1969 študovať a následne získal titul bakalára práv na Univerzite Hosei. 
V roku 1975 sa po ukončení štúdia pracoval najprv v elektronickej firme, následne sa stal poradcom poslanca Snemovne reprezentantov, Hikosabura Okonogiho. V roku 1987 sa sám začal politicky angažovať, keď bol zvolený za poslanca do miestneho zastupiteľstva v Jokohame. Vo voľbách v roku 1996 bol Suga zvolený za poslanca Snemovne reprezentantov za LDP, reprezentujúc 2. okrsok prefektúry Kanagawa. 
Vrcholová politická kariéra.
Vedúci tajomník vlády (2012 – 2020).
Počas svojho pôsobenia v japonskom parlamente sa Suga stal blízkym spojencom vtedajšieho vedúceho tajomníka vlády vo vláde Džuničira Koizumiho, Šinza Abeho. Keď sa Abe po prvý raz v roku 2006 stal predsedom vlády, menoval Sugu vo vláde do funkcie ministra pre vnútorné záležitosti a komunikácie. Neskôr po opätovnom Abeho zvolení za premiéra v decembri 2012 sa stal Suga vedúcim tajomníkom vlády. Na tomto poste zotrval počas celého obdobia Abeho vládnutia, čím sa stal najdlhšie slúžiacim vedúcim tajomníkom vlády v histórii krajiny. 
Po avizovanom odstúpení premiéra Šinza Abeho Suga ohlásil záujem o post predsedu vlády a stal sa ako pokračovateľ Abeho línie jedným z hlavných favoritov. Vo voľbe v rámci frakcií LDP nakoniec Suga získal 377 z celkových 534 platných hlasov vládnych a regionálnych poslancov strany. Vo voľbe tak s veľkým náskokom porazil bývalého ministra obrany Šigeruho Išibu a bývalého ministra zahraničných vecí Fumia Kišidu.
Predseda vlády (2020 – 2021).
Po svojom vymenovaní cisárom Naruhitom sa stal prvým novým premiérom Naruhitovej éry Reiwa. Suga vyhlásil, že jeho obdobie v úrade premiéra bude zamerané na pokračovanie politík a cieľov Abeho administratívy, vrátane súboru hospodárskych politík Abenomika, snahy o revíziu článku č. 9 japonskej ústavy a zabezepčenia vydania unesených občanov Japonska z KĽDR.
Vo svojom prvom prejave počas virtuálneho zasadnutia Valného zhromaždenia OSN v septembri 2020 sa Suga zameral na potrebu globálnej spolupráce pre zvládnutie pandémie koronavírusu.
Osobný život.
Suga je ženatý, s manželkou Mariko majú troch synov.
V mladosti hrával bejzbal za stredoškolský tím, počas vysokej školy a po jej skončení bol zástupca kapitána miestneho tímu karate. Denne cvičí, ráno aj večer absolvuje po 100 drepov a ráno tiež 40-minútovú prechádzku, čo mu v minulosti odporučil doktor, aby schudol. Jeho mottom je "Kde je vôľa, tam je cesta". 

</doc>
<doc id="655984" url="https://sk.wikipedia.org/wiki?curid=655984" title="Jana Cigániková">
Jana Cigániková



</doc>
<doc id="655987" url="https://sk.wikipedia.org/wiki?curid=655987" title="Bazilika San Vitale">
Bazilika San Vitale

Bazilika San Vitale (iné názvy pozri nižšie) je oktogonálny chrám zo 6. storočia v talianskom meste Ravenna. Ide o jeden z najvzácnejších príkladov ranokresťanskej a byzantskej architektúry v západnej Európe, s typickým centrálnym pôdorysom osemuholníka s kupolou nesenou ôsmimi stĺpmi a s priľahlými poschodovými galériami, ktorá sa stala vzorom pre cisársku palatínsku kaplnku v Aachene. Chrám San Vitale je jedným z väčších chrámov z obdobia cisára Justiniána I., ktorý prežil prakticky neporušený až do súčasnosti. Ďalej sa predpokladá, že odráža štýl Chrysotriklinia Veľkého paláca z ktorého sa vôbec nič nezachovalo. Otvory horného poschodia sú členené trojoblúkovými arkádami. A pozdĺžny chór sa nachádza na východe. Na protiľahlých stranách chóru sa nachádzajú známe mozaiky, ktoré zdobia vnútorné steny a stropy s vyobrazením cisára Justiniána I. a jeho manželky Theodory v sprievode ich družín a postavami zo Starého a Nového zákona, boli silne ovplyvnené remeselnou prácou na chrámoch v Konštantínopole. Obzvlášť zaujímavé sú mozaiky na strope chóru, ktoré znázorňujú Božieho Baránka medzi rastlinami a zvieratami. Fresky vo vnútri chrámu pochádzajú z obdobia baroka, vytvorené boli v rokoch 17781782. Chrám bol rozšíreným systémom Chrámu svätého Sergia a Bakcha, i keď niektorí odborníci tvrdia že v ňom vidia svojbytnú architektúru, ktorá je prvým dokladom západoeurópskej architektúry ranného stredoveku. Stavba chrámu bola započatá v roku 526 na príkaz ravennského biskupa Ekklésia (lat. "Ecclesius") počas vlády ostrogótskej kráľovnej Amalaswinthy a vysvätený bol v roku 547. Chrám bol zasvätený mučeníkovi svätému Vitálovi Milánskemu, ktorý bol zároveň aj patrónom mesta. Ravenna bola predtým hlavným mestom Západorímskej ríše a hlavným mestom Ostrogótskeho kráľovstva. Výstavba chrámu predznamenala zvýšený záujem Byzantskej ríše o túto oblasť, ktorá vyvrcholila krátko na to zriadením Ravennského exarchátu, bol administratívnou jednotkou Byzantskej ríše na Apeninskom polostrove, na obranu proti rozpínavosti Longobardov. V roku 1960 udelil pápež Ján XXIII. chrámu, ako výnimočnej cirkevnej stavbe historického a cirkevného významu, čestný titul bazilika minor. Spolu s ďalšími ôsmimi pamiatkami v Ravenne bola bazilika zapísaná do zoznamu Svetového dedičstva UNESCO, v rámci lokality Ranokresťanské pamiatky v Ravenne.
História výstavby.
Výstavba chrámu v 6. storočí.
Chrám San Vitale na rozdiel od ostatných kostolov v Ravenne výrazne prezentuje prvky ranokresťanskej a byzantskej architektúry. Tento oktogonálný ranokresťanský chrám je podobný Chrámu svätého Sergia a Bakcha v Konštantínopole, ktorý bol postavený približne v rovnakom čase za vlády cisára Justinána I. Existuje veľa aspektov, ktoré vyvolávajú neistú situáciu s presným datovaním výstavby chrámu a jeho spojenia s Konštantínopolom. Stavba chrámu bola započatá v roku 526 na príkaz ravennského biskupa Ekklésia (lat. "Ecclesius") po návrate z Konštantínopolu. Výstavbu chrámu teda 26 000 solidov (približne 16,37 kg zlata) financoval akýsi Julianus Argentarius. Meno Argentarius naznačuje, že mohlo ísť o vysokopostaveného úradníka alebo bohatého obchodníka či bankára. Inak sa o ňom vie veľmi málo. Okrem San Vitale v rovnakom období sponzoroval aj výstavbu Baziliky Sant'Apollinare v Classe. V chráme sa dodnes nachádza nápis spoluzakladateľa Juliana a tiež malý mramorový relikviár na ktorom sa nachádza nápis: "JULIANUS ARGENT(ARIUS) SERVUS VEST(ER) PRAECIB(US) VEST(RIS) BASI(LICAM) A FUNDA(MENTIS) PERFEC(IT)". Dva nápisy z chrámu, ktoré uvádza historik Agnellus, pomáhajú objasniť úlohy biskupa a jeho donátora. Prvý nápis sa nachádzal v átriu chrámu a bol zhotovený zo strieborných smaltovaných kamienkov ("tesserae"). Druhý nápis bol vytesaný do mramoru a vyobrazený v nartexe.
S výstavbou chrámu sa začalo za biskupa Ekklésia. Po smrti ostrogótskeho kráľa Theodoricha v roku 526 sa práce na chráme spomalili. Napriek tomu, že Ravenna bola vtedy hlavným mestom Ostrogótskeho kráľovstva, za vlády kráľovnej regentky Amalaswinthy, výrazne rástol politický vplyv Byzantskej ríše. Chrám bol vysvätený až v roku 547 biskupom Maximiánom z Ravenny. Dlhé obdobie výstavby chrámu bolo spôsobené pravdepodobne gótskou vojnou a Justiniánskym morom. Biskup Viktor pravdepodobne zohral dôležitú úlohu pri výstavbe Chrámu San Vitale, pretože jeho monogramy sa nachádzajú na obvodových stenách chrámu. Ďalší monogram biskupa Viktora sa nachádza v severnej galérii a grécky monogram Juliana v južnej galérii. Nedá sa presne povedať, ako ďaleko pokročili práce na kostole pred Ekkléziovou smrťou, ale jeho rola bola natoľko dôležitá, aby bol zobrazeným aj v mozaike apsidy. Pravdepodobne sa veľmi nepokročilo okrem vykonania prípravných prác na vykopaní miesta a príprave základov alebo ich časti. Zdá sa, že tieto práce sa vo veľkej miere uskutočnili za biskupa Viktora, možno aj potom, čo byzantská armáda v roku 540 obsadila mesto, čo by ešte poskytlo dostatok času na dokončenie budovy a jej výzdoby do roku 547. Toto viedlo k diskusiám či bol Chrám svätého Sergia a Bakcha dokončený, keď biskup Ekkésius opúšťal Konštantínopol. Naznačuje to, že to nemohol slúžiť ako priamy vzor pre Chrám San Vitale. Existujú podobné ranokresťanské chrámy zo skoro podobnými pôdorysmi, ako je napríklad Bazilika San Lorenzo v Miláne a Chrám San Constanza, ktoré tiež mohli ovplyvniť architektúru oboch chrámov. 
Táto oktogonálna stavba má priemer okolo 40 m, zatiaľ čo jeho osemhranný naos má osem vnútorných exedier spojených oblúkmi, ktoré podopierajú kupolu. Kupola má priemer 9 m a výšku 28,7 m a je osvetlená ôsmimi veľkými oknami, ktoré poskytujú priame svetlo do naosu chrámu. Sedem exedier je členených na dve poschodia. Prízemie a horné poschodie je členené trojoblúkovými arkádami (pozri: trifórium). Stĺpy v hornom poschodí sú o niečo kratšie ako stĺpy na prízemí, ktoré slúžia na zvýraznenie pocitu vertikality. Svetlo zo všetkých týchto strán vytvára hru svetla a tieňa v interiéri celej stavby. Na strane ôsmej exedry je oblúk vedúci k zdobenému vysoko klenutému chóru a apside s kruhovým interiérom a polygonálnym exteriérom. Apsida má tri široké okná na úrovni terénu a nad apsidou v časti chóru sa nachádza trifórium. Apsidu lemuje dvojica malých rotundovitých kaplniek s obdĺžnikovým arkosóliom. 
Kaplnky slúžili okrem iného aj ako mauzóleum. Južná kaplnka slúžila ako mauzóleum ravennských biskupov Ekklésia, Ursicinusa a Viktora. Na juhozápade sa nachádza dvoj apsidový nartex, ktorý bol kedysi spojený s átriom. Medzi nartexom a naosom chrámu sa nachádzajú dva tzv. esonartexy v tvare trojuholníka, ktoré sa pripájajú k schodisku veží. Exonartex a esonartex nadväzujú asymetricky k osi chrámu pravdepodobne kvôli existujúcej stavbe alebo ulici, ktorá bránila výstavbe väčšej výstavbe nartexu na ose chrámu. Okolo chrámu sa nachádza aj vonkajší oporný systém, ktorý zaisťoval stabilitu a rovnomerne rozloženie tlaku kupoly.
Je zrejmé, že architektúra a výzdoba Chrámu San Vitale bola priamo ovplyvnená najnovšími trendmi v Konštantínopole. Podobnosť s Chrámom svätého Sergia a Bakcha v pôdoryse a štýle s Chrámom San Vitale tu sú niektoré rozdiely. Všetky exedry v Chráme San Vitale sú polkruhové, zatiaľ čo exedry v Chráme svätého Sergia a Bakcha majú striedavý obdĺžnikový a polkruhový pôdorys s arkádami iba na úrovni galérie. Proporcie San Vitale sú tiež oveľa strmšie ako v Chráme svätého Sergia a Bakcha. Kupola San Vitale je predovšetkým vyrobená z dutých terakotových rúrok ("tubi fittili") zasunutých jedna do druhej, a nie z tehlového muriva typického pre Konštantínopol. Chrám je do značnej miery zdobený mramorom z ostrova Marmara v blízkosti Konštantínopolu. Výzdoba chrámu sa inšpirovala konštantínopolskými vzormi, ktoré sa nachádzajú aj v Chráme Sergia a Bakcha. Chrám San Vitale využíva stĺpy so vzorom palmety na hlavici, ktoré sa ako prvé použili Kostole svätého Polyeukta v Konštantínopole postavenom krátko pred výstavbou Chrámu San Vitale. Murivo chrámu je tiež podobné byzantskému murivu, ktoré má skôr tenké tehly a široké maltové škáry ako krátke a hrubé tehly, ktoré sa v tom čase používali v severnom Taliansku. Meno a pôvod architekta je neznáme. Pravdepodobne neznámy architekt pracoval v Konštantínopole, ale pri výstavbe Chrámu San Vitale v Ravenne boli určite nevyhnutní prinajmenšom miestni remeselníci. Naopak, aj keď San Vitale postavil miestny architekt, je zrejmé, že veľa prvkov jeho štýlu bolo ovplyvnených alebo dokonca prenesených z Konštantínopola. Chrám bol postavený ako martýrium svätého Vitalisa Milánskeho, nie ako honosná kaplnka. Po dokončení bol Chrám San Vitale súčasťou pozoruhodného komplexu budov, ktorý zahŕňal komplex Kostol Santa Croce spolu s Mauzóleom Gally Placidie a Kostol Panny Márie Väčšej.
Stredovek a novoveké úpravy (7.20. storočie).
V priebehu storočí boli urobené rôzne zmeny v kostole a jeho výzdobe. Chrám San Vitale s typickým centrálnym pôdorysom osemuholníka s kupolou nesenou ôsmimi stĺpmi a s priľahlými poschodovými galériami, ktorá sa stala vzorom pre cisársku palatínsku kaplnku v Aachene. V 10. storočí sa Chrám San Vitale dostal do vlastníctva benediktínského rádu. V stredoveku boli urobené určité zmeny v štruktúre stavby. Po roku 999 bola nad schodiskovou vežou na južnej strane postavená zvonica. Priestor v ochodzi okolo stredového naosu a v hornom poschodí galérie mal drevený strop, ktorý bol nahradený krížovou klenbou aby sa rozložil tlak kupoly, zatiaľ čo jej vonkajšie pilastre boli pridané možno koncom 12. storočia. Kvôli tlaku kupoly na múry stavby a novému systému klenieb v ochodzi, ktoré pravdepodobne narušili statiku chrámu a to až do tej miery, že v 11. alebo 12. storočí zo severnej strany bolo treba proti stĺpom postaviť dve prípory. Átrium pred Chrámom San Vitale nahradila krížová chodba. V druhej polovici 15. storočia bola na severnej strane postavená kaplnka "Sacramento" alebo "Cappellone". V 16. storočí dostal kostol nový vstupný portál na východe a došlo k veľkej obnove chrámu. V roku 1688 zničilo zemetrasenie časť kláštora a južná veža chrámu ktorá plnila funkciu zvonice, ktoré boli následne v rokoch 16961698 prestavané. V roku 1754 bolo postavené Epigrafické múzeum a v roku 1775 bola postavená oválna kaplnka zasvätená svätému Vitálovi. Nakoniec v roku 1779 pribudla nová oválna kaplnka Piety. V. 18. storočí bolo ku kostolu pristavených niekoľko kaplniek. V rokoch 17801781 boli v tambure a kupole pridané fresky a veľká časť pôvodného mramorového obloženia stien bola odstránená. Barokové fresky v tambure a kupole zhotovili v rokoch 17781782 taliansky maliari Serafin Barozzi, Ubaldo Gandolfi a Jacopo Guarana.
Dnešná podoba chrámu je výsledkom mnohých opráv, ktoré sa uskutočnili v 19. a 20. storočí. Tieto rekonštrukčné práce a opravy boli zamerané na obnovenie chrámu do pôvodného stavu predtým, než ho vlastnili benediktíni. Od roku 1898 do roku 1908 prebehli reštaurátorské práce pod vedením Corrada Ricciho, pri ktorej boli neskoršie kaplnky zrovnané so zemou a výzdoba stien bola nahradená pôvodnými výzdobami stien, boli však zachované tmavé a vyblednuté fresky kupoly. Okolo roku 1890 bolo zbúrané Epigrafické múzeum a kaplnka "Sacramento" alebo "Cappellone" v roku 1899. Ďalej bol zrekonštruovaný južný vonkajší stĺp v rokoch 18991901 a neskôr boli zrekonštruované krížové klenby hornej galérie. Kaplnka Piety bola zbúraná v roku 1902 až po obvodné múry chrámu, o ktoré sa opierala. V roku 1904 sa prvýkrát zistilo, že statika chrámu je ohrozená. Trhliny na klenbách južnej strany chrámu sú čoraz väčšie. V rokoch 19041905 bola obnovená kaplnka Sanctorum a kaplnka Presvätej Bohorodičky a v roku 1906 aj kaplnka svätého Vitála. V rokoch 19081916 bolo medzi niekoľkými pármi stĺpov vložené oceľové tyče. V rokoch 19301932 boli obnovené štyri portály do chrámu a bola zrekonštruovaný nartex. V roku 1967 sa skonsolidovala krížová klenba nad chórom a obnovili sa vonkajšie oporné piliere. Neskôr bola dlažba kostola, ktorá bol vyvýšená v rokoch 15381545, znížená na pôvodnú úroveň, čo viedlo k objaveniu častí pôvodných mozaík. Medzi ďalšiu obnovu v neskorších rokoch 19751983 videlo k zníženiu dlažby na pôvodnú úroveň a ďalšia rekonštrukcia nartexu. Pod pôvodnou podlahou chrámu bola tiež objavená malá obdĺžniková kaplnka, o ktorej sa hovorí, ako o pôvodnej kaplnke zasvätenej svätému Vitálovi z 5. storočia.
Interiér a ostatné zariadenie baziliky.
Mozaiky.
Pôvodná mozaiková výzdoba sa zachovala len v naose, chóre a apside chrámu. Príbuznosť týchto mozaík s reliéfmi na oltári Ara Pacis Augustae je nepopierateľná. Najmä pokiaľ ide o ich námet, ale v ich štýle sa vyskytujú zásadné rozdiely: hierarchia, frontalita, absencia perspektívy, prázdne sa opakujúce gestá postáv, absencia pohybu a idealizácia tvárí. Mozaiky sú rozmiestnené po stenách a na dlažbe chrámu. Mozaiky na dlažbe majú rôzne florálne motívy a sú v zemských farebných odtieňoch. Takmer celý chrám má neporušené pôvodné dlažbové mozaiky, okrem časti stredového naosu chrámu, kde boli vymenené, pretože sa jedná o frekventovaný priestor chrámu. Mozaiky obsahujú veľa dôležitých detailov a ornamentov z obdobia vlády cisára Justiniána I.. Zlaté pozadie je charakteristické pre byzantské umenie, ktoré zvýrazňuje scény a vyníma ich z ikonografického kontextu. Na rozdiel od iných stavieb, ktoré často stratili svoju farebnosť, sú mozaiky v Chráme San Vitale vyrobené z polodrahokamov, ktoré si časom lepšie zachovajú svoju farebnosť. Pestrofarebnosť a zjednodušené formy mozaiky chrámu tak umožňujú čitateľnosť scén. Mozaiky od neznámeho autora, tvoria rozsiahly súbor zameraný na tému „"Boh zachraňuje ľudí prostredníctvom Eucharistie"“. Prevažujú scény obetovania podobné svätorečeniu, kde cisár a cisárovná nesú predmety spojené s týmto liturgickým aktom (kalich a paténa). Avšak ako v každom inom východnom ranokresťanskom chráme poradie postáv reaguje na odraz východokresťanskej kozmogónie, pričom miesta postáv sú vyhradené podľa hierarchie. Postavy sú vykreslené realisticky a majú veľkú výpovednú silu. Početné symboly a atribúty umiestňujú každú postavu do veľmi prísnej hierarchie. Cisár a cisárovná sú v strede a majú najbohatšie oblečenie a najluxusnejšie šperky, okrem toho že sú korunovaní (symbol pozemskej moci) hlavu im obklopuje svätožiara (symbol duchovnej moci). Čo predstavuje jasnú paradigmu byzantského cézaropapizmu, kedy je cisár súčasne hlavou štátu aj cirkvi. Centrálne a vysoké miesta klenieb a oblúkov sú vyhradené pre postavy spojené s Bohom alebo s jeho personifikáciami. Okolo nich sú anjeli a bližšie k Zemi svätci ako sprostredkovatelia pre ľudí. Mozaiky lemujú rôzne naturalistické ornamenty helenistickej tradície. Všetky steny boli obložené pestrofarebnými dlaždicami, čím sa dosiahol efekt bohatej výzdoby, ktoré maskovali štruktúru a zároveň mali vo veriacich vytvárať pocit veľkoleposti, umeleckej krásy a božej prítomnosti. Mozaiky v Chráme San Vitale nám dávajú predstavu o honosnosti výzdoby, chrámov v Konštantínopole, ktoré boli zničené počas obrazoborectva 8. a 9. storočí. Vďaka týmto mozaikám je mesto Ravenna a samotná Bazilika San Vitale od roku 1996 zapísané do zoznamu svetového dedičstva UNESCO. 
Víťazný oblúk.
Chór od stredového naosu chrámu oddeľuje víťazný oblúk, ktorý zdobí pätnásť medailónov s vyobrazením dvanástich apoštolov vrátane svätého Pavla a svätého Gervasia a Protasia, synovia svätého Vitála a uprostred Krista. Zľava doprava sa medailónoch nachádza: svätý Gervasius, apoštoli Júda Tadeáš, Matúš, Bartolomej, Ján, Ondrej, Peter a uprostred sa nachádza Ježiš Kristus, ďalej pokračujú apoštoli Pavol, Jakub starší, Filip, Tomáš, Jakub mladší, Šimon Horlivec a svätý Protasius. Víťazný oblúk lemujú po stranách motívy flóry a medailóny oddeľuje pár delfínov. Na vrchu víťazného oblúku sa nachádza postava Krista, ktorá prešla v minulosti reštaurovaním, takže reštaurátori neboli schopní zistiť, či bol Kristus pôvodne zobrazený s bradou alebo či bol zobrazený ako mladík bez brady. Víťazný oblúk označuje vstup do svätyne chrámu. Zobrazene svätého Gervasia a Protasia spolu s apoštolmi ukazuje na jednej strane spojenie medzi Ravennou a Milánom, kde sa našli ich relikvie a na druhej strane pripomína mystickú účasť týchto svätcov na víťazstve nad ariánstvom. Tváre apoštolov majú jednotlivé znaky, napr. apoštol Andrej je zobrazený s rozstrapatenými vlasmi a širokými očami. 
Chór.
Chór je rozdelený do troch hlavných mozaikových častí: steny a arkatúra, horná galéria a klenba. Umelecké prevedenie mozaík oveľa hrubšie ako mozaika v apside. Pravdepodobne ich vytvorili miestni remeselníci. Mozaiky sú venované symbolickému obsahu myšlienky obety Krista, ktorá sa odhaľuje prostredníctvom starozákonných obrazov v súlade s liturgickou interpretáciou sviatosti Eucharistie. Mozaiky chóru čiastočne utrpeli hrubými reštaurátorskými zásahmi. Vyznačujú sa zložitou symbolikou charakteristickou výzdobu konštantínopolských chrámov. To mu umožňuje dospieť k záveru, že ikonografický program siaha hlboko do byzantského umenia. Zároveň v mozaikách chóru necítiť statickosť ako na mozaikách v apside. Na mozaikách vyniká umelecké prevedenie krajiny, ktoré obsahujú jasné farby (modrá, zelená, fialová, fialová) a zlato. To všetko vytvára ilúziu jasného kvetinového koberca. 
Ikonografický program na stenách chóru veľkej miere využíva výjavy zo Starého zákona, ktoré odkazujú na božskú obeť (obete Ábela, Izáka, syna Abraháma, Melchizedecha symbolizujúce dokonalú obeť, predobraz Kristovej obeti predstavovanej Baránkom) a účinnej a skutočnej Božej prítomnosti (v Horiacom kríku, na vrchu Sinaj alebo u Troch anjelov, symboly svätej Trojice).
Mozaiky na ľavej stene sú venované udalostiam v živote patriarchu Abraháma. Nad arkatúrou sa nachádza mozaika "Obetovanie Izáka". Na výjave sa nachádzajú traja anjeli ako hostia za stolom, na ktorom sú tri chleby poznačené znakom kríža. Abrahám sa chystá obetovať svojho jediného syna Izáka Bohu, zatiaľ čo jeho manželka Sára sleduje celú scénu z domu. Hlavný dôraz kladie na božskú ruku, ktorá odvracia Abrahámov nôž, zdvihnutý nad jeho synom Izákom. Na stranách ústrednej kompozícií je vyobrazený prorok Jeremiáš so zvitkom v rukách a Mojžiš, ktorý prijíma desať Božích prikázaní na hore Sinaj. Vysoká remeselnícka zručnosť autora, ktorý sa pri zobrazovaní troch sediacich anjelov vyhýbal monotónnosti. Hlavy, paže a nohy anjelov sú rôzne naklonené. Mozaika tiež podrobne zobrazuje listy stromu, pod ktorými sedia anjeli, čo umožňuje rozpoznať že ide o dub.
Mozaiky na pravej strane sú venované obetiam Ábela a Melchizedecha, ako symbolická narážka na smrť Krista na kríži. Nad arkatúrou sa nachádza mozaika "Obetovanie Ábela a Melchizedecha". Vyobrazenie obetí na stenách chóru ilustruje modlitbu eucharistického kánonu rímskej liturgie. Po stranách centrálnej mozaiky sú dve scény zo života Mojžiša vľavo. Vízia Horiaceho kríka na hore Horeb a Mojžiš medzi stádom oviec jeho svokra Jetra (Reguela). Na pravej strane je vyobrazený prorok Izaiáš (jeho postava je spojená s prorokom Jeremiášom na opačnej stene). Títo dvaja starozákonní proroci boli vybraní preto, lebo predpovedali narodenie Božieho Syna, jeho utrpenie a smrť na kríži. Scéna s Horiacim kríkom je neobvykle vykreslená nielen krík, ale celá hora je obklopená ohňom.
Na stenách hornej galérie chóru sa nachádzajú postavy štyroch evanjelistov spolu s ich symbolmi. Spod nôh evanjelistov tečú prúdy čistej vody, ktoré symbolizujú dobrú správu evanjelia. Okolo prameňa sa nachádzajú vtáky ako je volavka a vode sú rôzne vodné živočíchy napr. korytnačky. V spodnej časti oblúkov sú umiestnené vázy, z ktorých vyrastajú viniče a prepletajú sa, zbiehajú v zámku oblúka, pri kríži.
Klenba chóru je rozdelená na štyri časti a je celá zdobená girlandami, listami rastlín, plodmi, kvetmi a vtákmi vrátane pávov, zreteľný vplyv ranokresťanskej ikonografie. Každá časť je pokrytý akantovými listami, ktoré medzi svojimi krivkami obklopujú celý svet vtákov a rôznych zvierat. Tieto girlandy sa stretávajú na úrovni centrálneho medailónu neseného štyrmi anjelmi v orantskej póze symbolizujúci svetové strany, kde sa nachádza ústredný motívom je Agnus Dei. Baránok Boží korunuje cyklus mozaík chóru venovaný obetiam, ktoré ľudia prinášajú Bohu.
Apsida.
Konchu apsidy zdobí mozaika tzv. teofánia, ktorá by mohla byť ikonografickým pravzorom Pantokratora. Mozaika pochádza z roku 525 a zobrazuje Ježiša Krista s helenistickými prvkami, ako mladého mladíka bez brady a oblečeného v tunike fialovej farby a svätožiare v podobe kríža. Kristus sedí na azúrovo modrej nebeskej sfére, pod ktorou sa myslí celý vesmír, obklopený dvoma anjelmi. Toto vyobrazenie stále zodpovedá ranokresťanskej ikonografii, ktorá sa realizovala v katakombách. V jednej ruke Kristus drží zvitok zapečatený siedmimi pečaťami a v druhej drží mučenícku korunu. Po jeho pravej strane vedie archanjel Gabriel svätého Vitála, ktorý je ochotný prijať túto mučenícku korunu ktorú mu ponúka Kristus. Na ľavej strane je naopak archanjel Michal s biskupom Ekklésiom, ktorý ponúka Kristovi model chrámu. Týchto päť postáv je zobrazených na zlatom pozadí a pod nohami sa nachádza jednoduché štylizované vidiecke prostredie. Spod Ježišových nôh na kamenistú pôdu obrastenú ľaliami pramenia štyri rieky Rajskej záhrady: Píšón, Gíchón, Chidddekela (Tigris) a Perát (Eufrat). Tento detail oslavuje Ježiša Krista ako zdroj živej vody. Mozaika na konche apsidy je jednou z najlepších mozaík chrámu. Vyznačuje sa symetrickým zložením a slávnostným charakterom. Na mozaike pravdepodobne pracovali byzantskí remeselníci, ktorí poznali ikonografiu byzantského umenia a zároveň aj typickú byzantskú nehybnosť postáv. Celú mozaiku lemuje pás s výzdobou flóry a fauny a sedem párov rohov hojnosti. V hornej časti medzi Kristovým monogramom tzv. Chiró sa nachádzajú cisárske orlice. Na stene tohto oblúka sú zastúpené mestá Jeruzalem a Betlehem, ktoré symbolizujú pôvod a osud ľudskej rasy (Jeruzalem je stotožnený so židmi a Starým zákonom, zatiaľ čo Betlehem predstavuje kresťanov a Nový zákon). V strede dvaja anjeli držia medailón so slnečným diskom vo vnútri.
Na bočných stenách apsidy sa nachádzajú mozaiky, ktoré zobrazujú sprievod cisára Justiniána I. a jej manželky cisárovnej Theodory obklopenými šľachticmi, dvoranmi a duchovnými. Jedná sa tak o historické portréty vytvorené najlepšími majstrami. Majstri zároveň dokázali vykresliť cisársku rodinu s jednotlivými črtami tváre a samotná kompozícia sprostredkúva pohyb dvoch procesií smerom ku kňazišťu. Cisár a jeho manželka sú zobrazení ako darcovia, ktorí darujú cirkvi vzácne liturgické nádoby. Postavy sa vyznačujú frontálnou kompozíciou a uniformitou póz a gest. Obe kompozície sú symbolom cisárskeho triumfu, ktorý vrátil Ravennu do sféry vplyvu Byzantskej ríše. Mozaiky predstavujú údajný obrad vysvätenia Chrámu San Vitale, ktorý sa nikdy nekonal tak, ako je znázornený, pretože cisár nikdy necestoval do Ravenny a jeho manželka Theodora v tom istom roku zomrela. Všetky dôležité postavy sú dokonale individualizované a dajú sa rozpoznať podľa svojich portrétov.
Prvý sprievod vedie cisár Justinián I., ktorý má na sebe cisárske atribúty, fialovú tuniku a topánky, diadém a drahocenné šperky upevňujúce jeho postavenie. Hlava cisára je obklopená svätožiarou, ktorá odráža byzantskú tradíciu takto oslavovať vládnucu osobu. Cisár ponúka Kristovi zlatú paténu. Cisár je obklopený hodnostármi stelesňujúcimi náboženskú a vojenskú moc ríše napríklad generál Belisar, ktorý znovu dobyl Apeninský polostrov (prvý vľavo od Justiniána), ravennský biskup Maximián (druhý vpravo od Justiniána) drží v ruke kríž. Vedľa biskupa stoja dvaja diakoni (jeden drží evanjelium a druhy kadidelnicu). Vedľa generála Belisara sa nachádza starší muž v šatách senátora, podľa jednej verzie je to donátor Julianus Argentarius, ktorý financoval stavbu chrámu. Podľa ďalšej teórie je to úradník zastupujúci osobu cisára v deň vysvätenia chrámu. Zobrazená je aj cisárska stráž na ľavej strane, ktorých štíty sú zdobené Kristovým monogramom tzv. chiró, ktorý predstavuje analógiu na víťazstvo Konštantína I. v bitke pri Mulvijskom moste.
Druhý sprievod vedie cisárovná Theodora, ktorá ma na sebe drahé šperky a plášť na ktorom sa objavuje motív Troch kráľov. Rovnako ako hlava cisára tak aj hlava cisárovnej je obklopená svätožiarou. Cisárovná ponúka Kristovi zlatý kalich a je vyobrazená ako stojí v nartexe alebo vo výklenku slávy a pred ňou stoja dvaja strážcovia. Skupina dvorných dám sleduje cisárovnú Theodoru a dve ženy, ktoré ju vedú. Portréty týchto postáv majú podobné črty, ako manželka a dcéra generála Belisara. Tváre ostatných dvorných dám sú viac menej nevýrazne.
Dlažba a obklady stien.
Honosnú výzdobu chrámu dotvára mozaiková dlažba so zložitou geometrickou a florálnou výzdobou a obklady stien s výraznou kresbou mramoru. Na dlažbe sa nachádza mozaikový labyrint tzv. "Labrinto dell'Anima" (labyrint duše). Mozaika začína pred oltárom v chór chrámu, potom pokračuje k bodu „kde duša nájde pokoj“ v dokonalej pozícii uprostred baziliky. Pre ranných kresťanov predstavoval hriech a očistenie sa od neho. Stĺpy sú zhotovené s výrazného farebného mramoru, kým hlavice stĺpov sú prevažne s bieleho mramoru a v charakteristickom byzantskom štýle. Majú tvar obrátenej pyramídy so zakrivenými okrajmi a sú zdobené jemnými rastlinným reliéfom. Spodná úroveň pilierov a stien je obložená mramorom s výraznou kresbou usporiadaná spôsobom "opus sectile" čo je metóda, ktorú byzantský remeselníci hojne využívali.
Fresky.
Zatiaľ čo výzdoba chóru a apsidy sa datuje do doby vzniku Chrámu San Vitale, výzdoba centrálnej kupolovej časti, ktorú dnes môžeme vidieť, bola vytvorená až v novoveku. Priestor celej kopule, a obiehajúce dvojposchodové arkádové ochodzi sú vyzdobené barokovými freskami. Na konci 18. storočia benediktínski mnísi poverili umelca Serafina Barozziho, aby vyzdobil kostol, ktorý im bol zverený. Čoskoro potom nasledoval Jacopo Guarana. Práce dokončil Ubaldo Gandolfo, ktorý predtým spolupracoval s Barozzi. Fresky sú typickým príkladom barokovej iluzionistickej maľby. V hornej časti kupoly sú v nebi zobrazený svätý Vitalis a svätý Benedikt.
Ostatné zariadenie baziliky.
V bazilike sa nachádza sarkofág exarchu Izáka z 5. storočia. Na prednej strane sa nachádza vyobrazenie "Klaňanie Troch kráľov." Na bokoch sa nachádzajúc motívy "Vzkriesenie Lazára" a "Daniel v jame levovej". V 7. storočí bolo veko sarkofágu doplnené o nápis pripomínajúci exarchu Izáka, ktorý zomrel v roku 643.
Organ sa nachádza v galérii nad vchodom a bol vyrobený v roku 1967 spoločnosťou Mascioni. Je plne elektrický má tri rady kláves a pedál. V priebehu rokov hrali na organe baziliky niektorí z najväčších organistov na svete, vrátane Karla Richtera a Marcela Duprého, Orgán sa každoročne využíva v rámci Medzinárodného festivalu organovej hudby v Bazilike San Vitale.

</doc>
<doc id="655989" url="https://sk.wikipedia.org/wiki?curid=655989" title="Národná antisemitská strana (1883)">
Národná antisemitská strana (1883)

Krajinská antisemitská strana () bola prvou antisemitskou stranou v Uhorsku, ktorá vznikla v dôsledku tzv. Kauzy Tiszaeszlári (čo bolo vyšetrovanie zmiznutia mladého dievčaťa, ktoré sa pripisovalo židovskej rituálnej vražde). 
História.
Krajinská antisemitská strana vznikla v roku 1883. Založili ju prevažne členovia Liberálnej strany Győző Istóczy, Géza Ónody, Ivan Šimoni a György Széll. Strana síce vznikla kvôli súdnemu procesu v Tiszaeszlári, pretože mnohí sa obávali rastúceho politického a ekonomického vplyvu Židov, ako aj masového osídlenia Židov. Na tom bol postavený aj ich program. Žiadali novelizáciu naturalizačného zákona a vylúčenie Židov z verejných pôžičkových systémov
Proti strane sa postavilo veľa popredných politikov, ako napríklad Ľudovít Košut, Koloman Tisa či Károly Eötvös, hoci všetci videli v židovskej otázke existujúci problém. Zo začiatku nemali svoje vlastné stranícke noviny ("Magyar Lap" bol prvýkrát vydaný 15. marca 1885) a nemali dostatočné finančné zdroje. Napriek tomu sa im podarilo zabrániť návrhu vládnej strany, aby sa manželstvo kresťanov a židov uzákonilo.
Získali 17 kresiel vo voľbách v roku 1884 a 11 kresiel vo voľbách v roku 1887 a po celý čas fungovali ako opozičná strana. Aj keď vo voľbách v roku 1892 už nekandidovali ako jednotná strana, niekoľko ich bývalých členov sa znovu dostalo do parlamentu.
Strana sa rozdelila na dve časti už v roku 1885, a v roku 1892 bola definitívne rozpustená.

</doc>
<doc id="655990" url="https://sk.wikipedia.org/wiki?curid=655990" title="Baden (okres, Dolné Rakúsko)">
Baden (okres, Dolné Rakúsko)



</doc>
<doc id="655991" url="https://sk.wikipedia.org/wiki?curid=655991" title="Sankt Johann im Pongau (okres)">
Sankt Johann im Pongau (okres)



</doc>
<doc id="655992" url="https://sk.wikipedia.org/wiki?curid=655992" title="Krems-vidiek">
Krems-vidiek



</doc>
<doc id="655993" url="https://sk.wikipedia.org/wiki?curid=655993" title="Viedenské Nové Mesto-vidiek">
Viedenské Nové Mesto-vidiek



</doc>
<doc id="655995" url="https://sk.wikipedia.org/wiki?curid=655995" title="Sankt Pölten-vidiek">
Sankt Pölten-vidiek



</doc>
<doc id="656001" url="https://sk.wikipedia.org/wiki?curid=656001" title="Liberálna strana (Maďarsko)">
Liberálna strana (Maďarsko)

Liberálna strana (, aj Slobodomyseľná strana) bola uhorská politická strana v období dualizmu. Počas svojej existencie vyhrala všetky voľby okrem roku 1905 a v krajine vládla asi 30 rokov. Jej pokles vyústil do vážnej vnútropolitickej krízy, ktorá trvala rok a pol, a následne strana zanikla.
História.
Začiatky.
Strana vznikla vo februári 1875 zlúčením Deákovej strany na čele s Františkom Deákom a Strany ľavého stredu na čele s Kolomanom Tisom. Prvým predsedom tejto strany sa stal Koloman Tisa.
Vládnuca strana.
Ako víťazná strana volieb v roku 1875 (kde strana získala 80,43% kresiel a 333 kresiel zo 414) mohla strana zostaviť svoju prvú vládu pod vedením Bélu Wenckheima, ktorá však nemala dlhé trvanie a v októbri toho roku rezignovala. Namiesto toho vtedajší predseda strany Koloman Tisa zostavil vlastnú vládu, ktorá bola odvtedy najúspešnejšou svojho druhu; víťazom štyroch po sebe nasledujúcich volieb, bola pri moci bez prerušenia od roku 1875 do roku 1890. Keď bol Tisa vymenovaný v roku 1875 za premiéra, na jeho miesto predsedu strany nastúpil Štefan Gorove. Na jednej strane bol Tisa mužom kompromisov, na druhej strane však vyžadoval od svojich straníckych súdruhov železnú disciplínu a chcel vedieť všetko od všetkých, nad ktorými mal kontrolu.
V roku 1876 prebehla komplexná administratívna reorganizácia Uhorska; počas župného vyrovnania v roku 1876 bolo celé územie krajiny reorganizované do 65 žúp, čím boli zrušené všetky predchádzajúce (kraje, stolice, okresy atď.) administratívne jednotky, formy a zvyky, čím sa súčasne zjednotili. Administratívna reforma vzbudila hnev sedmohradských Sasov, keďže zrušila hranice Sedmohradska (a prakticky zrušila jeho územnú a kultúrnu autonómiu) a podnietila Sasov na vytvorenie "Saskej ľudovej strany".
V roku 1880, v zápale ďalších debát o administratívnych reformách, odstúpil aj Béla Grünwald, jeden z najuznávanejších právnikov Liberálnej strany, a pridal sa k umiernenej opozícii.
Vo voľbách v roku 1881 sa vládnuca strana ešte viac oslabila, aj keď tentoraz stratila iba štyri kreslá, čím naďalej tvorila absolútnu väčšinu (56,90%) v uhorskom sneme.
V súvislosti s Tiszaeszlárovým sporom strana odsúdila antisemitské obvinenia a vláda tiež použila na potlačenie nálady armádu. V dôsledku súdneho sporu sa ku "Krajinskej antisemitskej strane (Országos Antiszemita Párt)", ktorá vznikla koncom roku 1883, pripojili niektoré liberálne strany v parlamente i mimo neho, rovnako ako ďalšie strany.
Vo voľbách v roku 1884 strana získala o jedno kreslo menej ako v minulých voľbách, nadpolovičná väčšina (56,52%) však zostala.
V 90. rokoch 19. storočia sa začala odluka cirkvi od štátu. Bol zavedený občiansky sobáš, právne uznanie izraelského náboženstva, posilnenie a legalizácia slobodného náboženstva a mnoho ďalších náboženských reforiem. Opatrenia vyvolali vážne protesty medzi maďarskou katolíckou cirkvou a hlboko veriacimi politikmi a ľuďmi, vrátane "Katolíckej ľudovej strany", ktorá vznikla na podnet Ottokára Prohászku koncom roku 1894, a niektorí poslanci na protest vystúpili z liberálnej strany.
V roku 1889 bol Fridrich Podmanický zvolený do funkcie predsedu strany, ktorú zastával až do jej zániku.

</doc>
<doc id="656002" url="https://sk.wikipedia.org/wiki?curid=656002" title="Michael Lonsdale">
Michael Lonsdale

Michael Lonsdale (* 24. máj 1931, Paríž, Francúzsko† 21. september 2020, Paríž) bol francúzsko-bristký herec.
Životopis.
Narodil sa v Paríži ako syn britského dôstojníka Edwarda Lonsdale-Croucha a Francúzky írskeho pôvodu Simone Béraud. Do svojich siedmich rokov žil v Londýne, potom v Maroku. Bol bilingválny, hovoril francúzsky a anglicky.
V roku 1947 sa vrátil do Paríža študovať maliarstvo, ale vybral si herectvo a v roku 1955 debutoval v divadle u Raymonda Rouleau. 
Jeho filmovým debutom bol film "C’est arrivé à Aden" z roku 1956. Medzinárodne známym sa stal úlohami vo filmoch francúzskeho režiséra Françoisa Truffauta " La mariée était en noir" a "Ukradnuté bozky". Hral aj vo filmoch ďalších režisérov Francúzskej novej vlny ako bol Alain Resnais, Louis Malle či Jacques Rivette. Počas svojej kariéry spolupracoval so známymi režisérmi – Orson Welles, Joseph Losey, Luis Buñuel, Miloš Forman, John Frankenheimer, Steven Spielberg, François Ozon a Manoel de Oliveira. Za stvárnenie inšpektora Lebela vo filme Freda Zinnemanna "Šakal" bol v roku 1973 nominovaný na britskú filmovú cenu BAFTA za najlepší mužský herecký výkon vo vedľajšej úlohe.
Okrem účinkovania vo viacerých filmoch mimo mainstream ako napríklad "India Song" od Marguerite Duras hral aj v medzinárodných komerčných filmoch. V roku 1979 stvárnil v bondovke "James Bond: Moonraker" Bondovho protihráča Sira Huga Draxa. 
Okrem filmu a televízie hral aj v divadle, kde spolupracoval s režisérmi ako Jean-Louis Barrault, Peter Brook a Claude Régy. Okrem herectva sa venoval aj maliarstvu a písaniu kníh. 
V roku 2011 získal "Prix Lumières" a Césara za najlepší mužský herecký výkon vo vedľajšej úlohe za rolu Luca vo filme režiséra Xaviera Beauvoisa "O bohoch a ľuďoch".

</doc>
<doc id="656006" url="https://sk.wikipedia.org/wiki?curid=656006" title="Efrém Sýrsky">
Efrém Sýrsky

Svätý Efrém Sýrsky (iné mená pozri nižšie; * okolo 306, Nisibis† 9. jún 373, Edessa) bol sýrsky básnik (hymnograf), teológ a učiteľ cirkvi, autor početných dogmatických a exegetických spisov. 
Býva označovaný za najväčšieho zo sýrskych cirkevných otcov a prvého veľkého sýrskeho básnika. Podľa niektorých názorov najväčší teologický patristický básnik či najväčší básnik sýrskej literatúry vôbec. 
Ako reprezentant aramejsko-mezopotámskeho archaického kresťanstva nezaťaženého gréckymi vplyvmi postavil biblicko-semitskú tradíciu a jej symboly do protikladu kresťanstva ovplyvneného gréckou filozofiou. Jeho dielo bolo preložené do mnohých jazykov a výrazne ovplyvnilo východnú a byzantskú literatúru (napr. Romana Melóda). Jeho výroky sú taktiež súčasťou zbierok apofthegmata tón hagión paterón a Filokalia. Bol veľkým ctiteľom Panny Márie. 
Viacerými kresťanskými cirkvami je uctievaný ako svätý. Jeho pamiatku si jednotlivé cirkvi pripomínajú v rozličné dni: 9. júna (anglikáni, katolíci, do roku 1970 18. júna); 28. januára (grékokatolíci, pravoslávni a nestoriáni); v piatok, piaty týždeň po Epifánii (nestoriáni); sobotu, týždeň pred Veľkou nocou, 28. január/1. február a 19. február (Sýrska ortodoxná cirkev); 27. január (maroniti); 9. júl (Kopti). 
Benedikt XV. ho v roku 1920 prehlásil za učiteľa cirkvi. Niektoré jeho hymny prešli do liturgie západnej i východnej Cirkvi.
Pramene.
Prvé biografické zmienky o Efrémovi boli dielom gréckych cirkevných historikov ako Palladios, Sozomenus, Theodoret, Epifanios. Účelom raných gréckych životopisov bolo dodať sýrskemu asketikovi legitimitu a vážnosť z pohľadu byzantskej ortodoxnej cirkvi založenej na vlastnej tradícii. Dosiahli to napríklad (zrejme) fiktívnym spojením s Bazilom Veľkým, otcom byzantského mníšstva a s kláštornými základmi v Egypte. Počas návštevy Bazila Veľkého mal údajne podľa legendy zázračne prehovoriť po grécky. Zvýrazňovali jeho úlohu apologétu proti heretikom a zvýrazňovali náhľad naňho ako na otca sýrskeho monasticizmu. Isté údaje o jeho živote poskytujú aj jeho vlastné "Nisibiské piesne". Jakub zo Serúgu (5.6. storočie) o ňom napísal metrickú homíliu ("mémrá"). Ide o historicky a kultúrne presné vyobrazenie avšak plné nespoľahlivých informácií.
Životopis.
Narodil sa okolo roku 306 v mezopotámskom meste Nisibis alebo v jeho okolí. Podľa sýrskeho životopisu bol jeho otec pohanský kňaz, podľa iných (aj) ním podaných informácií je však pravdepodobné, že obaja jeho rodičia boli kresťania. Už v ranom detstve sa mu dostalo kresťanskej výchovy. Väčšinu života strávil v rodnom meste, kde pôsobil ako diakon. Veľký vplyv naňho mal nisibiský biskup Jakub, ktorému pomáhal a spolu s ktorým založil v Nisibis teologickú školu. Podľa niektorých názorov sa možno spolu s Jakubom zúčastnil na Prvom nicejskom koncile, iné zdroje to skôr vylučujú. Počas episkopátov Babua, Vologésa a Abraháma pôsobil na škole ako hlavný vyučujúci. Vplyv naňho mali aj miestni askéti, tzv. synovia Zmluvy. Šlo o predstaviteľov sýrskeho predmonastického asketizmu. Odmietol akýkoľvek vyšší úrad v cirkvi a vysväteniu za biskupa podľa legendy unikol predstieraním šialenstva. Po tom, čo Nisibis po smrti Juliána v roku 363 obsadili Peržania, odišiel spolu s ďalšími kresťanmi do Edessy.
V Edesse založil teologickú školu na ktorej pod jeho vedením študovali viacerí významní východní teológovia. Nie je známe či ovládal gréčtinu, no určite poznal grécku filozofiu. Podľa sporných hagiografických diel mal istý čas pobudnúť aj medzi mníchmi v Egypte, kde mal bojovať proti arianizmu. Mal taktiež navštíviť svätého Bazila Veľkého v Cézarey. Obe udalosti sú však veľmi neisté. (pozri aj kapitolu Pramene)
I napriek tomu, že uznával pustovnícky život, sám tento spôsob viery nepraktizoval. Viedol prísny asketický spôsob života, žil v telesnej zdržanlivosti a sebazapieraní, ale v mestskom prostredí. Askézu spájal s apoštolským pôsobením a pastoračnou činnosťou. Po tom, čo v Edesse v roku 372 vypukol hladomor, mal Efrém pôsobiť ako organizátor pomoci obyvateľom mesta. Podľa "Edesskej kroniky" a väčšiny zdrojov zomrel v roku 373 v Edesse. Rímske martyrológium uvádza rok 378 a spomína sa aj rok 379. 
Dielo.
Efrémova spisovateľská činnosť bola obrovská. Podľa Sozoména napísal viac ako tisíc diel a vytvoril tri milióny veršov, existenciu viac ako tisícich Efrémových diel spomína aj patriarcha Fótius. Jeho dielo sa zachovalo v mnohých jazykoch, sám avšak určite písal v sýrčine. Priamo zo sýrčiny možno už za jeho života alebo krátko po smrti vznikli arménske preklady. Z gréckeho prekladu bolo jeho dielo preložené do latinčiny, staroslovienčiny a ruštiny. Existujú aj preklady v gruzínčine, koptčine, arabčine. V 21. storočí boli vydané aj dva české preklady: "Hymny o ráji" (Pavel Mervart, 2019) a "Velikonoční hymny" (Pavel Mervart, 2020). 
Autenticita niektorých diel je stále otázna, problematické sú najmä niektoré grécke diela, ktoré sú mu pripisované (tzv. grécko-byzantský Efrém/pseudo-Efrém) Zložitá je aj chronologická datácia jeho diel či ich zaradenie do obdobia jeho pôsobenia v Nisibise a Edesse. Teologické diela sú písané jednoduchým štýlom, prevažne v podobe básní, čoho dôvodom bol ich pastoračný a poučný charakter. Mali byť ľahko zapamätateľné a určené na spev. Niektoré diela boli preto napísané v podobe veršovanej prózy. Diela možno rozdeliť do troch typov: hymny, reči a komentáre k Biblii.
Hymny a mémre.
Väčšina Efrémovho diela bola písaná vo veršovanej podobe ako madráše alebo mémre (metrické homílie). K štvor- až sedemsylabickým madrášom sa často zachovali aj tóny ("kálá"), boli spievané ženskými chórmi. Mémre zase neraz obsahovali dialógy. Niektoré chválospevy sú akrostatické, t.j. každá strofa začína písmenom abecedy. Časť z nich má dogmatický charakter alebo pojednávajú o liturgii a askéze. Stali sa ústrednými bodmi východosýrskych a západosýrskych liturgických tradícií a ovplyvnili všetky aspekty sýrskeho cirkevného života. Medzi hymny patria napríklad:
Metrické homílie:
Modlitba svätého Efréma Sýrskeho.
Meno svätého Efréma Sýrskeho nesie aj krátka modlitba, používaná v Gréckokatolíckej a Pravoslávnej cirkvi najmä v období Veľkého pôstu. Jej jadrom sú tri vety, ktoré v krátkosti vystihujú cieľ veľkopôstneho snaženia.
Text sa existuje v rozličných verziách, ktoré sa od seba čiastočne líšia (v cirkevnoslovanských predlohách i slovenských prekladoch).
Próza, reči a listy.
Dogmatické diela. Sú napísané ako próza, Efrém v nich kritizuje gnostické náuky Máního (manicheizmus), Markióna (markionizmus) a Bardaiṣána. Zdôrazňuje v nich slobodnú vôľu človeka a oboznamuje s teologickou argumentáciou ktorá je založená na gréckej filozofii.
Exegetické diela.
Napísal niekoľko komentárov k Starému a Novému zákonu. Zo starozákonných kníh sa venoval knihám Genezis, Exodus a Jób. Komentáre ku knihám Rút, Esdráš, Nehemiáš, Ester, knihe Žalmov, knihe Prísloví, k Piesni piesní a ku Knihe Sirachovcovej sa stratili. Významným je jeho komentár k Taciánovmu Diatessaronu (zlúčeným evanjeliám), ktorý nám poskytuje informácie o Efrémovom učení, o cirkvi a Kristovi. Zachovaný je len v arménčine. Okrem dnes uznaných kánonických textov uznával aj niektoré apokryfy ako "Tretí list Korinťanom". Svoju exegézu tvoril v duchu antiochijskej školy, blízka mu však bola aj židokresťanská exegéza. Sám zároveň vystupoval aj proti judaizmu. Argumentačne sa opieral sa najmä o Bibliu, jeho úvahy boli výsledkom meditácie. Nepoužíva teologické pojmy, ale skôr symboly a metafory. V Písme pripúšťa len málo mesiášskych pasáží v doslovnom zmysle, oveľa viac je prorockých statí o Kristovi. Je možné, že väčšina jeho komentárov bola napísaná pre kresťanskú školu na ktorej pôsobil. V učení dialektiky oproti svojim protivníkom zaostával, svoju teologickú náuku príliš neprehĺbil a štýlom či terminológiou bola vhodná skôr pre potreby bežných veriacich, než pre teológov.
Myšlienky.
Hoci sa vyhýbal akejkoľvek systematizácii svojho diela, jeho myšlienky sú koherentné. Dejiny a príroda ("kjána") tvoria podľa Efréma osnovu a základ reality. V centre všetkého je Ježiš Kristus, vtelené „Slovo Najvyššieho“, ktoré hrá na „troch harfách“t.j. Starom zákone, Novom zákone (dejiny) a prírode. Boh a jeho stvorenie je zakorenené v dialektickom tajomstve vtelenia Syna, čo otvára dvere analogickej skúsenosti s Bohom. Príroda je podľa neho plná náznakov Božej prítomnosti. Pri vytváraní sveta Boh zámerne predstavil ľudstvu nielen príklady krásy a poriadku, ale aj symboly, ktoré bohato odkazujú na identitu ich tvorcu. 
V tomto duchu popisuje Trojicu prostredníctvom obrazu slnečného/ohnivého lúča a tepla. O vzťahu medzi Otcom a Synom hovorí ako o vzťahu medzi stromom a jeho plodmi, o Duchu Svätom ako o bytí zostupujúcom na sviatosti. Krista v jednom hymne zase popisuje aj ako perlu, ktorá sa musí ako potápač ("amod") ponoriť do vody (t. j. byť pokrstený"amida") a pred tým, než zaujme svoje vznešené miesto musí byť prepichnutá (Kristovo utrpenie). Dejiny (ekonomiku) spásy popisuje ako cestu vedúcu od stromu ku krížu, z Edenu do Sionu, zo Sionu do svätej Cirkvi a od cirkvi do kráľovstva nebeského.
Pretože medzi historickými symbolmi hrá ústrednú úlohu biblická typológia, jeho práce poskytujú veľa príkladov typologickej exegézy. Od začiatku odmieta biblický fundamentalizmus, čo vedie k významovej otvorenostipolysémii symbolov. Mnohé z nich sú dodnes nejasné. Boh nevystupuje len pod kresťanskými menami (kráľ, pastier, ženích) alebo pod titulmi starovekých mezopotámskych bohov (výrobca, lekár..), ale aj ako symbol z prírody. Všetky historické udalosti majú náboženský význam a Efrém, podobne ako židovskí proroci, uvažuje o vtedajších politických a vojenských udalostiach vo svetle etiky a teológie. Hľadá dôkazy o božskej činnosti a rozširuje morálne ponaučenia.
Jeho ústrednou teologickou témou je inkarnácia ako zázračné a paradoxné seba-poníženie Boha z lásky k ľudstvu a následná intimita medzi tvorcom a ľuďmi na kolektívnej i individuálnej úrovni. Aj keď je z jeho diel zrejmé, že ľudia majú vo svete jedinečné postavenie, niektoré hmotné veci, ako napríklad olej či masť, majú tiež výsadné miesto zakorenené v prírode. Jeho máriológia úzko súvisí s chápaním vtelenia a sviatostí, Máriin význam interpretuje prostredníctvom rady starozákonných typov (napr. Eva). Kým Eva vola matkou vraha brata, Mária porodila toho, koho krv bratia preliali. Označuje ju ako predobraz vykúpeného ľudstva a znamenie Cirkvi, ktoré naznačuje plnosť nebeského Jeruzalema. Má byť vyzdvihnutá uprostred národov aby ako lampa na svietniku, aby ukazovala cestu veriacim. V prirovnaní jej bezhriešnosti s bezhriešnosťou Ježiša niektorí vidia predzvesť katolíckej dogmy o nepoškvrnenom počatí.
V otázke vzkriesenia všetkých ľudí zachovával tradičné sýrske presvedčenie, že každý jednotlivec, aby získal nebeské blahoslavenstvo, musí očakávať koniec sveta a posledný súd. Jeho grafický popis neba a pekla prispel k Danteho inšpirácii pri písaní Božskej komédie. S Aligierim býva niekedy taktiež zrovnávaný (R. Murray).
Aj keď prijal obrazy z nekanonickej (a možno aj heterodoxnej) literatúry ranej sýrskej tradície (napríklad Taciánov "Diatessaron", "Šalamúnove ódy" a "Skutky Tomášove",…), je jeho práca vedome ortodoxná. Často je vedená polemicky. Útočí na Máního, Markióna a Bardaisana, ariánov, astrológov, pohanského cisára Juliána a pohanstvo, ako aj na niektoré aspekty judaizmu. So židovskou teológiou je i napriek svojej polemike neobvykle dobre informovaný a jeho biblické komentáre sú preniknuté nekánonickými židovskými tradíciami.
Efrém v umení.
Efrém patril k obľúbeným svätcom znázorňovaným byzantskou ikonografiou. Zobrazovaný bol ako diakon alebo mních, minimálne od 10. storočia ako mních s neúplnou bradou. V postbyzantskom období bol obľúbený obraz jeho úmrtiamních na márach obkolesený elementmi pustovníckeho života.
Pozri aj.
 

</doc>
<doc id="656007" url="https://sk.wikipedia.org/wiki?curid=656007" title="Efraim Sýrsky">
Efraim Sýrsky



</doc>
<doc id="656010" url="https://sk.wikipedia.org/wiki?curid=656010" title="Teodor Hlaváč">
Teodor Hlaváč

RNDr. Teodor Hlaváč, CSc. (* 9. november 1929, Chynorany† 21. jún 2017, Bratislava) bol slovenský kultúrny dejateľ, fyzik, šéfredaktor Katolíckych novín.
Krátko po maturite, počas prípravného ročníka na vysokoškolské štúdium filozofie a teológie, ktoré sa realizovalo u verbistov na Nitrianskej kalvárii, ho v roku 1950 zachytila Akcia K. Následne bol internovaný v Podolínci, o čom spolu s ďalšími rovesníkmi vypovedal v dokumentárnom filme "Tiene Barbarskej noci." 
Vyštudoval fyziku, no pre pretrvávajúce aktivity s verbistami (Spoločnosť Božieho Slova) a kontakty s Poľskom bol v roku 1961 súdený v politickom procese nazvanom „Bošanský a spol.“
Po návrate z väzenia sa stal členom Horskej služby a turistickým vodcom. V Tatrách spoznal svoju manželku Máriu, rod. Drličkovú (* 22. október 1941, Piešťany† 27. august 2024, Bratislava), s ktorou mal štyri deti. Príbeh rodiny Márie Hlaváčovej bol zapísaný na základe jej rozprávania. 
Teodor Hlaváč patril k priekopníkom skúmania kozmického žiarenia: mezóny skúmal na Lomnickom štíte i na vysokohorskej vesmírnej stanici v Kazachstanskom Ťan Šane. V Prahe mal patentovaných niekoľko vynálezov. 
Na Výskumnom výpočtovom stredisku OSN v Bratislave viedol práce na prvom slovníku zostavenom pomocou počítača. K spracovaniu numerických dát mu pomáhali rozsiahle znalosti cudzích jazykov. 
Po roku 1989 sa vo verejnom živote angažoval rozmanitým spôsobom.
Jeho príbeh zachytili viaceré rozhlasové a televízne relácie, medzi nimi "Príbeh na týždeň" a "Portréty".

</doc>
<doc id="656011" url="https://sk.wikipedia.org/wiki?curid=656011" title="Jean-Claude Brialy">
Jean-Claude Brialy

Jean-Claude Brialy (* 30. marec 1933, Aumale, Alžírsko† 30. máj 2007, Monthyon, Francúzsko) bol francúzsky herec, režisér, scenárista a spisovateľ, držiteľ Césara.
Životopis.
Mladosť.
Narodil sa do rodiny dôstojníka francúzskej armády vo vtedajšom Francúzskom Alžírsku, v roku 1942 rodina presídlila do Francúzska. Pôvodne začal študovať na vojenskej strednej škole, maturoval však na konzervatóriu v Štrasburgu a s tamojším umeleckým súborom sa potom zúčastnil turné po juhovýchodnom Francúzsku. Následne absolvoval u armádnej filmovej služby základnú vojenskú službu, v roku 1954 sa presťahoval do Paríža a po krátkom vystupovaní v miestnom divadle "Daunou" v tom istom roku debutoval v krátkometrážnom filme "Paris, mon copain".
Čoskoro sa stal jedným z najvýraznejších hercov francúzskej novej vlny a do svojich filmov ho obsadili najvýznamnejší režiséri tohto smeru, napríklad Éric Rohmer, Jean-Luc Godard, Louis Malle, François Truffaut, Agnès Varda či Jacques Rozier, najmä ale Claude Chabrol, ktorý si ho v päťdesiatych rokoch vybral do svojich filmov "Krásny Serge" (1958) a "Bratranci" (1959). Jeho typickou rolou potom bola rola milovníkov alebo uhladených, šarmantných a väčšinou i cynických alebo ironických mužov. Odklon od tohto typu postáv znamenalo až účinkovanie v Rohmerovom filme "Klárino koleno" (1970).
Herecká kariéra.
V roku 1972 debutoval ako režisér filmom​​ "Églantine" z detského prostredia, za ktorý získal ocenenie na Filmovom festivale v San Sebastiane. Odvtedy režíroval ešte niekoľko málo filmov, ktoré sa však už nestretli s tak priaznivým ohlasom.
V sedemdesiatych rokoch sa stal jedným z najobsadzovanejších francúzskych filmových hercov. V roku 1976 vytvoril komediálnu úlohu v poslednom Gabinovom filme "Svätý rok" a stvárnil úlohu cynického prokurátora Villedieua v Tavernierovom filme "Sudca a vrah", za ktorú bol nominovaný na Césara. Z ďalších významných režisérov spolupracoval napríklad s Rogerom Vadimom, Claudom Lelouchom alebo Luisom Buñuelom. V osemdesiatych rokoch pokračoval v bohatej filmovej kariére a v roku 1988 získal Césara za najlepší herecký výkon vo vedľajšej úlohe za postavu homosexuálneho dirigenta vo filme "Les Innocents".
Jeho posledným filmom bol televízny film "Monsieur Max" (2007), v ktorom stvárnil úlohu homosexuálneho žida, ktorý konvertuje na katolícku vieru, napriek tomu však neskôr zomiera v koncentračnom tábore.
Počas celého svojho života hral rovnako v divadle, kde sa predstavil napríklad v hrách Georgesa Feydeaua a v niekoľkých drámach francúzskeho divadelníka Sacha Guitryho. Jedna z jeho najúspešnejších divadelných kreácií bola práve v Guitryho hre "Iluzionista" v roku 1989. Neskôr sa stal riaditeľom parížskeho divadla "Hébertot" a v roku 1986 divadla "Bouffes-Parisiens". Taktiež riadil divadelný festival v Anjou a istú dobu mal vlastnú televíznu reláciu, kam si pozýval osobnosti francúzskeho umenia a kultúry.
Osobný život.
Vydal dve autobiografické knihy "Le Ruisseau des singes" (2000) a "J'ai oublié de vous dire" (2004) a neskôr o sebe prezradil, že je bisexuál. Bol nositeľom niekoľkých vysokých francúzskych štátnych vyznamenaní (Čestná légia, Rad za zásluhy, Rad umenia a literatúry) a monackého kultúrneho vyznamenania "Ordre du Mérite Culturel". V rokoch 1974 a 1984 bol hosťom na filmovom festivale v Karlových Varoch.
Zomrel na rakovinu. Na jeho pohrebe na parížskom cintoríne Montmartre bol prítomný vtedajší francúzsky prezident Nicolas Sarkozy a mnoho významných osobností francúzskeho filmu a kultúry.

</doc>
<doc id="656028" url="https://sk.wikipedia.org/wiki?curid=656028" title="Michal Slivka (archeológ)">
Michal Slivka (archeológ)

Dr. h. c. doc. PhDr. Michal Slivka, CSc. (* 9. júl 1948, Letanovce) je slovenský historik, archeológ a vysokoškolský pedagóg.
V roku 2005 získal Cenu Wacława Felczaka a Henryka Wereszyckého udeľovanú Jagelonskou univerzitou v Krakove za najlepšiu publikáciu z dejín strednej Európy "Terra Scepusiensis""Stav bádania o dejinách Spiša". V roku 2006 bol ocenený Cenou Fra Angelica za osobný prínos o kresťanské hodnoty v kultúre na Slovensku. V roku 2025 mu Trnavská univerzita v Trnave, ktorú spoluzakladal, udelila čestný doktorát.
Život.
Narodil sa ako druhé z troch detí spišského roľníka Michala Slivku a jeho ženy Kataríny, v mladosti musel tvrdo pracovať na rodinnom hospodárstve, jeho otec totiž odmietol vstúpiť do JRD. Komunistická perzekúcie sa jeho rodiny silne dotkla, Slivka bol napríklad vo svojich 11 rokoch svedkom toho, ako jeho otca na zemi kopú príslušníci ŠtB. Michalov strýko Ján bol ako katolícky kňaz väznený v ťažkých žalároch. Aj napriek odporu režimu Michala Slivku rodičia v roku 1954 zapísali na náboženstvo. Rodinou bol vedený k záujmu o históriu a tradície, na písacom stroji napr. prepisoval životopis Jána Vojtaššáka, ktorý bol následne tajne šírený. V tej dobe si tiež obľúbil návštevy prírody Slovenského raja.
Od roku 1963 študoval na Strednej priemyselnej škole geologickej a baníckej v Spišskej Novej Vsi. V roku 1965 sa stal členom Krúžku historikov Spiša pri Slovenskej historickej spoločnosti. V roku 1967, kedy končil strednú školu, mal za sebou už prvý amatérsky archeologický objav zlatej náušnice z doby bronzovej v lokalite Myšia hôrka pri Spišskom Štvrtku a zároveň už publikoval vlastné články v Matičnom čítaní, Katolíckych novinách, Spišských hlasoch a Podtatranských novinách. Hoci si jeho matka želala, aby sa stal kňazom, rozhodol sa pre štúdium archeológie. Najprv ale krátko nastúpil na Pedagogickú fakultu Univerzity Pavla Jozefa Šafárika v Prešove, avšak už po dvoch mesiacoch začal pracovať ako technik Archeologického ústavu SAV v Nitre. V roku 1968 nastúpil na Filozofickú fakultu Univerzity Komenského v Bratislave a zapojil sa do študentských protestov proti sovietskej okupácii, v roku 1969 absolvoval zahraničný výskum v Alésia vo Francúzsku. Kvôli protikomunistickému postoju bol v roku 1972 zo štúdií vylúčený, vďaka zásahu a proti vôli ÚV KSS bol opäť externe prijatý na fakultu a v roku 1974 úspešne obhájil diplomovú prácu "Slovanské osídlenie východného Slovenska".
V tej dobe sa Slivka oženil, s manželkou Tonkou mali štyri deti. Roku 1975 absolvoval rok povinnej základnej vojenskej služby a začal pracovať na odbore pamiatkovej starostlivosti a ochrany prírody v Prešove, neskôr v Bratislave. Počas týchto rokov vykonal v skromných podmienkach archeologický prieskum na mnohých slovenských hradoch a kostoloch. V roku 1980 obhájil rigoróznu prácu a dostal titul PhDr. Od roku 1981 pracoval opäť na Archeologickom ústave v Nitre a roku 1983 začal archeologický prieskum v lokalite zaniknutého kartuziánskeho kláštora na Kláštorisku v Slovenskom raji, od roku 1986 za podpory mládežníckej skupiny "Strom života", kde sa okrem študentov stretávali aj disidenti a politickí väzni. Tento prieskum aj mládežnícke akcie trvajú dodnes.
Po Nežnej revolúcii sa stal členom Kresťanskodemokratického hnutia. V roku 1992 sa mu podarilo obnoviť Trnavskú univerzitu, tá bola slávnostne otvorená za účasti Otta Habsburského, Ivana Havla či britského ministra Johna Pattena, na univerzite vyučovali m.i. Jan Sokol alebo Roger Scruton. Sám Slivka zastával v rokoch 19931995 funkciu prvého predsedu akademického senátu a v roku 1994 sa stal docentom. Z univerzity však v roku 1996 odišiel na univerzitu do Bratislavy, kde v rokoch 19982004 viedol Katedru archeológie Filozofickej fakulty Univerzity Komenského. Na fakulte teraz pôsobí ako emeritný docent. Externe prednášal na Katolíckej univerzite v Ružomberku a Masarykovej univerzite v Brne.
6. mája 2025 mu bol Trnavskou univerzitou udelený čestný doktorát.
Dielo.
Dlhodobo sa venuje archeologickému prieskumu na miestach zaniknutého kartuziánskeho kláštora na Kláštorisku. Medzi jeho najvýznamnejšie publikácie patria "Slovenská monasteriologická historiografia", "Mnísi na uhorských cestách v stredoveku", "Falšovanie mincí na slovenských hradoch", "Rekonštrukcia cestnej siete na Slovensku" či "Terra Scepusiensis""Stav bádania o dejinách Spiša". 

</doc>
<doc id="656030" url="https://sk.wikipedia.org/wiki?curid=656030" title="Papier, kameň, nožnice">
Papier, kameň, nožnice



</doc>
<doc id="656032" url="https://sk.wikipedia.org/wiki?curid=656032" title="Favi">
Favi

FAVI je internetový vyhľadávač nábytku a dekorácií na Slovensku. Pokrýva segment nábytku, bytových doplnkov, kuchýň, kúpeľní, sanity a záhrad. Okrem Slovenska pôsobí v Česku, Poľsku, Maďarsku, Rumunsku a Chorvátsku. Stojí za ním Jan Zajíc, Radomír Hejl a investičná skupina Pale Fire Capital SE.
Portál navštevujú ľudia, ktorí hľadajú interiérové vybavenie alebo inšpiráciu. FAVI spolupracuje s viac než 400 kamennými obchodmi alebo e-shopmi. Odhadované sprostredkované tržby presahujú 50 miliónov eur. Medzi zaradené obchody patrí napríklad Sconto alebo Bonami. Aktuálne sa na FAVI vďaka agregácii desiatok slovenských e-shopov zobrazuje asi 680 000 produktov, ktoré denne navštívi až 80 000 používateľov.
História.
FAVI založili ako startup v roku 2015 v Česku Jan Zajíc a Radomír Hejl. Myšlienka vznikla, keď si obaja zo zakladateľov zariaďovali vlastné bývanie. Na tuzemskom trhu im chýbal portál, na ktorom by sa mohli inšpirovať a zároveň vybrať nábytok a dekorácie online. V roku 2016 získalo FAVI investíciu od skupiny NetBrokers Holding, ktorá má vo svojom portfóliu okrem iného aj český porovnávač poistenia ePojisteni.cz alebo slovenské superpoistenie.sk. V auguste 2017 podiel od NetBrokers Holding prevzala investičná skupina Pale Fire Capital SE. FAVI aktuálne pôsobí v piatich ďalších krajinách Európskej únie: na Slovensko sa dostal v roku 2016, od roku 2017 je aj v Poľsku a v roku 2018 vstúpilo do Rumunska a Maďarska a v roku 2020 expandovalo aj do Chorvátska. Na všetkých týchto trhoch aktuálne registruje desiatky tisíc používateľov denne. Do súčasného globálneho segmentu vyhľadávačov interiérového vybavenia patrí napríklad americký Houzz.
Marketing a ocenenie.
V roku 2017 sa portál FAVI dostal medzi 10 finalistov v kategórii internetové obchodovanie v súťaži Krištáľová Lupa 2017.

</doc>
<doc id="656035" url="https://sk.wikipedia.org/wiki?curid=656035" title="Vladimír Vavřínek">
Vladimír Vavřínek

PhDr. Vladimír Vavřínek CSc., Dr. h. c.  (* 5. august 1930, Hradec Králové† 14. august 2024) bol český historik, byzantológ a slavista, odborník na byzantsko-slovanské vzťahy a cyrilo-metodskú misiu. Pôsobil ako vedúci redaktor časopisu "Byzantinoslavica" a na viacerých pozíciách v českej akademickej obci.
Životopis.
Vladimír Vavřínek sa narodil v roku 1930 do katolíckej rodiny v československom meste Hradec Králové. Bol druhým z troch detí, mal dve sestry. Prvých päť rokov žil v Karvinej, následne väčšinu života prežil v Prahe. K histórii ho podľa jeho vlastných slov priviedol starý otec. Jeho otec bol strojvodcom pôvodom z moravského Slovácka, mama bola Češka a gazdiná v domácnosti. Navštevoval saleziánsky ústav a ako deväťročný sa pridal k skautom. Miloval literatúru.
Vyštudoval reálne gymnázium, ktoré končil po komunistickom prevrate. V poslednom ročníku gymnázia sa stal predsedom samosprávy gymnázia, no hneď nasledujúci deň bol z pozície komunistami odvolaný. V tomto roku sa tiež rozhodol pre štúdium klasických dejín a zmaturoval. I napriek svojmu nepriaznivému kádrovému posudku bol prijatý na vysokú školu a v rokoch 1949 až 1953 študoval odbor história, archeológia (dočasne) a klasická filológia na Filozofickej fakulte Karlovej univerzity v Prahe. Veľký vplyv naňho mal profesor Josef Dobiáš. Diplomovú prácu písal na tému "Povstání Aristonikovo" a z ideologických dôvodov bola odobrená len po dlhej obhajobe.
Akademickú kariéru začal ešte počas štúdií prácou v Komisii pre rušenie vedeckých spoločností (vznikla pre zlúčenie starších spoločností a vznik ČSAV). Profesor Bohumil Ryba mu navrhol miesto v Kabinete filologickej dokumentácie, ktorý hodlal založiť. V tomto období sa sa spoznal so svojou budúcou manželkou, s ktorou spolu prežili 60 rokov. Od roku 1956 pôsobil na Historickom ústave ČSAV ako vedecký ašpirant v odbore byzantológia, v roku 1959 bol prijatý ako vedecký pracovník. Od roku 1966 pracoval ako vedecký pracovník pre Ústav dejín východnej Európy ČSAV a v rokoch 196667 navštívil na niekoľko mesiacov byzantologické centrum Dumbarton Oaks vo Washingtone. Tam sa okrem iného bližšie spoznal s Františkom Dvorníkom. V tomto období sa mu narodila dcéra.
Vpád vojsk Varšavskej zmluvy do ČSR ho spolu s manželkou zastihol v zahraničí. Po návrate do ČSR uvažovali o emigrácii, no napokon sa rozhodli zostať. Najdlhšie pracoval pre Kabinet pre štúdiá grécke, rímske a latinské ČSAV, kde strávil obdobie normalizácie i pádu komunizmu (19701992). Už v období komunistického režimu zároveň absolvoval niekoľko študijných pobytov na Západe (USA, Spojené kráľovstvo, Nemecko, Francúzsko).
Od roku 1970 pôsobil ako redaktor prestížneho byzantologického časopisu "Byzantinoslavica", od roku 1990 bol jeho vedúcim redaktorom. Svoju činnosť v tejto pozícii ukončil v roku 2000. V rokoch 1992 až 2007 zároveň pracoval pre obnovený Slovanský ústav ČSAV (AV ČR). Spočiatku, možno aj pre politickú situáciu, nešlo o plnohodnotnú samostatnú inštitúciu, samostatnosť získala až v roku 1998. V tom istom roku sa stal riaditeľom tejto inštitúcie a na poste vydržal až do roku 2007. Od roku 1990 až do roku 2010 pôsobil tiež ako predseda Českého národného byzantologického komitétu a v roku 2011 bol zvolený ako jeho doživotný čestný člen. Bol taktiež členom Českého komitétu slavistov (19902003), predsedom Českého balkanistického komitétu (19911996) a člen Českého komitétu pre strednú a východnú Európu (20002008). V rokoch 19982007 bol členom Vedeckej rady Slovanskej knižnice v Prahe.
V rokoch 1992 až 2005 pôsobil ako externý prednášajúci na Filozofickej fakulte Karlovej univerzity v Prahe a v rokoch 1994 až 2011 ako externý prednášajúci na Filozofickej fakulte Masarykovej univerzity v Brne. V oboch prípadoch vyučoval na vybraných prednáškach témy spojené s byzantskými dejinami. V rokoch 1994 až 1998 pôsobil počas zimných trimestrov aj na Stredoeurópskej univerzite v Budapešti. Post zanechal po tom, čo sa stal vedúcim Slovanského ústavu.
Okrem toho absolvoval viacero prednášok na významných európskych i amerických univerzitách. Organizoval tiež niekoľko medzinárodných konferencií a sympózií. V 21. storočí získal viacero ocenení. Od roku 2007 pôsobil ako emeritný pracovník Slovanského ústavu ČS AV. V roku 2011 získal akademickú hodnosť doctor honoris causa Univerzity Episkopa Konštantina Preslavského v Šumene. Už na dôchodku napísal encyklopedické dielo "Encyklopedie Byzance" a monografiu "Cyril a Metoděj mezi Konstantinopolí a Římem", ktorá nadväzovala na jeho staršie dielo "Církevní misie v dějinách Velké Moravy". Monografia sa stala knihou roku nakladateľstva Vyšehrad v oblasti odbornej literatúry a za knihu a ďalšiu činnosť mu bola kardinálom Dukom udelená Strieborná cyrilo-metodská medaila. V poslednom období sa venoval osobnosti Františka Dvorníka a jeho pamiatke.
Zomrel 14. augusta 2024.
Dielo.
Monografie
Okrem monografií tvoril redakciu niekoľkých konferenčných zborníkov, mal účasť na kolektívnych príručkách a vytvoril mnoho štúdií v časopisoch a zborníkoch. Vytvorili aj niekoľko prekladov (DVORNÍK, František, "Byzantské misie u Slovanů" (vyšlo takmer súčasne s anglickým originálom), HERRIN, Judith, "Ženy v purpuru : Tři byzantské císařovny").
Ocenenia.
Obdržané ocenenia chronologicky:

</doc>
<doc id="656037" url="https://sk.wikipedia.org/wiki?curid=656037" title="Center for Humane Technology">
Center for Humane Technology

Center for Humane Technology (doslova ) je americká nezisková organizácia, ktorá sa sústredí na využívanie technológií s humánnymi záujmami ľudstva. Zámer organizácie je aby nadobúdanie pozornosti ľudí technologickými spoločnosťami nebolo zneužívané na viaceré účely, ale aby technológie podporovali a zlepšovali náš život, vzťahy, demokraciu a digitálny priestor. Organizácia sa snaží pomenovať nebezpečenstvá, ktorým spoločnosť na celom svete čelí, aby sa zvládali celosvetové výzvy akými sú pandémia, spoločenská diferenciácia a klimatické zmeny.
Začiatky.
Myšlienka založiť organizáciu pochádza od Tristana Harrisa, bývalého zamestnanca spoločnosti Google pracujúceho na pozícií etický dizajn (), ktorý si v roku 2013 uvedomil aké výrazne negatívne dopady má získavanie pozornosti používateľov na ktorých sú vybudované obchodné modely. Je autor prezentácie "A Call to Minimize Distraction &amp; Respect Users' Attention" (), ktorá na 141 snímkach naznačuje, že spoločnosti Google, Apple a Facebook „majú cítiť obrovskú zodpovednosť“ aby ľudstvo nestrávilo celé dni sledovaním svojich smartfónov. Videli ju tisíce zamestnancov spoločnosti Google.
Tristan Harris pokračoval v propagácií a prezentácií svojich zistení na dvoch konferenciách TED talks čo vyústilo do založenia hnutia "Time Well Spent" () a vzbudilo záujem ľudí.
V roku 2016 sa skutočnosti, na ktoré Tristan Harris a ďalší upozorňovali stali predmetom verejného diskurzu v súvislosti s podozrením zo zásahu východného štátu do prezidentských volieb v Spojených štátoch. Na základe týchto udalostí bola v roku 2018 založená nezisková organizácia Center for Humane Technology. Počas nasledujúceho obdobia sa témy, ktorými sa organizácia zaoberá stali stále viac medializovanými.
Aktivity.
Center for Humane Technology zvyšuje povedomie a snaží sa o zmenu v digitálnom prostredí prostredníctvom prezentácií určených pre vedúce osobnosti vo svetovom dianí, verejným svedectvom pre politických predstaviteľov a hlavy štátov a masovými mediálnymi kampaňami. Mobilizujú a spolupracujú s technológmi a vedúcimi osobnosťami v technologickej oblasti, ktorých pozývajú na stretnutia za zatvorenými aj otvorenými dverami. Snažia sa spojiť technológiu, humánnosť a systémovú transformáciu.
Zámer.
Zámer organizácie je posunúť myslenie, ktoré tvorí technologické systémy a využiť tento proces na podporu podobných rozhodujúcich zmien vo veľkých ekonomikách a sociálnych systémoch.

</doc>
<doc id="656044" url="https://sk.wikipedia.org/wiki?curid=656044" title="Sankt Pölten">
Sankt Pölten



</doc>
<doc id="656048" url="https://sk.wikipedia.org/wiki?curid=656048" title="Michal Attaleiates">
Michal Attaleiates



</doc>
<doc id="656049" url="https://sk.wikipedia.org/wiki?curid=656049" title="2. hokejová liga (Slovensko) 2020/2021">
2. hokejová liga (Slovensko) 2020/2021

2. hokejová liga (Slovensko) 2020/2021 je dvadsiata ôsma sezóna v histórii 2. hokejovej ligy. Hrá v nej 15 tímov rozdelených do dvoch skupín. Víťaz 2. ligy postúpi do Slovenskej hokejovej ligy. Sezóna bola 31. marca 2021 predčasne ukončená počas Základnej časti kvôli epidémii koronavírusu COVID-19 a bola pozastavená od 15. októbra 2020. 
Hrací model.
I. časť - ZÁKLADNÁ (ZČ) 
a) Základnej časti sk. A (7 družstiev): každý s každým 1x doma, 1x vonku (14 kôl / 12 zápasov). 
b) Základnej časti sk. B (8 družstiev): každý s každým 1x doma, 1x vonku (14 kôl / 14 zápasov). 
Družstvo umiestnené po základnej časti v sk. B na 8. mieste končí sezónu v 2LS. 
II. časť - NADSTAVBOVÁ (NČ) 
a) Nadstavbovej časti Celoslovenská (sk. A + sk. B) Do tejto časti postupujú družstvá umiestnené v skupine A po ZČ na 1. až 3. mieste a družstvá umiestnené v skupine B po ZČ na 1. až 3. mieste. V Nadstavbovej časti Celoslovenská odohrajú zápasy systémom 1x doma,1x vonku o nasadenie do Play-Off. Družstvá z oboch skupín obdržia bonifikáciu 3,2 a 1 bod za umiestnenie v sk. A a sk. B po ZČ (1. m. - 3 b., 2. m. - 2 b., 3. m. - 1b). 
b) Nadstavbovej časti Regionálna (sk. A a sk. B) Družstvá umiestnené v sk. A po ZČ na 4. až 7. mieste odohrajú v Nadstavbovej časti Regionálna sk. A medzi sebou 1x doma, 1x vonku zápasy o postup do play off. Družstvá umiestnené v sk. B po ZČ na 4. až 7. mieste odohrajú v Nadstavbovej časti Regionálna sk. B medzi sebou 1x doma, 1x vonku zápasy o postup do play off. Družstvá v Nadstavbovej časti Regionálna sk. A aj B obdržia bonifikáciu 3, 2, 1 a 0 bodov za umiestnenie v sk. A a sk. B po ZČ (4.m.-3 b., 5.m.-2 b.,6.m.-1b.,7.m.-0b.) Družstvo umiestnené po ukončení regionálnej Nadstavbovej časti sk. A na 1. mieste postupuje do Play-Off. Družstvo umiestnené po ukončení regionálnej Nadstavbovej časti sk. B na 1. mieste postupuje do Play-Off. 
Tieto družstvá budú nasadené do Play-Off ako 7. a 8. družstvo, pričom pre určenie poradia 7. a 8. rozhodujú nasledovné kritériá: 1. vyššie umiestnenie družstva v tabuľke sk. A po ZČ (1.-7.), alebo družstva v upravenej tabuľke sk. B po ZČ (1.-7. po odpočítaní bodov a skóre s družstvom na 8. m.), 2. vyšší bodový zisk družstva v tabuľke sk. A po ZČ (1.-7.), alebo družstva v upravenej tabuľke sk. B po ZČ (1.-7. po odpočítaní bodov a skóre s družstvom na 8. m.), 3. vyšší gólový rozdiel družstva v tabuľke sk. A po ZČ (1.-7.), alebo družstva v upravenej tabuľke sk. B po ZČ (1.-7. po odpočítaní bodov a skóre s družstvom na 8. m.), 4. vyšší počet strelených gólov družstva v tabuľke sk. A po ZČ (1.-7.), alebo družstva v upravenej tabuľke sk. B po ZČ (1.-7. po odpočítaní bodov a skóre s družstvom na 8. m.) 
III. ČASŤ – PLAY-OFF 
ŠTVRŤFINÁLE (QF): Družstvá umiestnené po Nadstavbovej časti celoslovenská (A+B) na 1. až 6. mieste a postupujúce družstvá umiestnené po Nadstavbovej časti regionálna na 1. miestach v sk. A a sk. B, (nasadené ako 7. a 8.) odohrajú zápasy Play-Off 1.-8., 2.-7., 3.-6., 4.-5. = 5 kôl na 3 víťazné zápasy (začína sa u vyššie postaveného družstva) 
SEMIFINÁLE (SF): Postupujúce družstvá zo QF odohrajú SF systémom 1.-4., 2.-3., = 5 kôl na 3 víťazné zápasy (začína sa u vyššie postaveného družstva) 
O 3. miesto (O 3 m.): Porazené družstvá z PlayOff SF odohrajú zápasy O 3. m. systémom P1.-P2. = 5 kôl na víťazné zápasy (začína sa u vyššie postaveného družstva po NČ) 
Finále 2LS (celoslovenská) - Víťazné družstvá z PlayOff SF odohrajú zápasy Finále systémom V1.-V2. na = 5 kôl na 3 víťazné zápasy (začína sa u vyššie postaveného družstva po NČ)
Postup z 2LS 2020/2021 Víťaz 2LS 2020/2021 postupuje priamo do 1. ligy seniorov (Slovenskej hokejovej ligy) 2021/2022
Zostup z 2LS 2020/2021 Z 2LS 2020/2021 sa nezostupuje. 
Kritériá pre určenie postupu a zostupu v prípade predčasného ukončenia súťaže stanovuje osobitná smernica. 
V tejto sezóne nemá 2. hokejová liga žiadne zahraničné mužstvo.

</doc>
<doc id="656050" url="https://sk.wikipedia.org/wiki?curid=656050" title="Štátny znak Cypru">
Štátny znak Cypru

Štátny znak Cypru bol prijatý 16. augusta 1960.
Opis.
Pozadie štátneho znaku je biele. Uprostred sa nachádza štít medenej farby, totižto meď súvisí s cyperskými dejinami. V znaku sa nachádza biela holubica, ktorá spolu s prekríženými zelenými vetvičkami znázorňujú mier. V štíte sa nachádza nápis roku 1960, teda rok nezávislosti Cypru.
Dejiny znaku.
Štátny znak bol prijatý 16. augusta 1960. V roku 2006 bol štátny znak poupravený.
Severný Cyprus.
Štátny znak Severného Cypru sa pomerne podobá na cyperský, akurát že sa v ňom nachádza polmesiac s hviezdou, ktoré znázorňujú tureckú kontrolu nad územím. Prvý štátny znak bol prijatý v roku 1983, no roku 2007 bol mierne poupravený.

</doc>
<doc id="656054" url="https://sk.wikipedia.org/wiki?curid=656054" title="Budova Okresného súdu (Pezinok)">
Budova Okresného súdu (Pezinok)

Budova Okresného súdu je stavba na ulici M. R. Štefánika číslo 40 v Pezinku, ktorá bola postavená v roku 1997 na mieste bastiónu v severnom úseku mestského opevnenia. Od začiatku v nej sídli Okresný súd v Pezinku, ktorý bol v roku 2005 zrušený a v roku 2007 obnovený. Počas rokov 2005 až 2007 tu sídlila Justičná akadémia, ktorá v súčasnosti sídli v areáli bývalých kasární na Suvorovovej ulici číslo 5.

</doc>
<doc id="656056" url="https://sk.wikipedia.org/wiki?curid=656056" title="Diane Lanová">
Diane Lanová

Diane Lanová (; * 22. január 1965, New York, New York, USA) je americká herečka a producentka. Za svoj herecký výkon vo filme "Unfaithful" získala niekoľko ocenení a tiež nominácie na Academy Awards či Zlatý glóbus v kategórii najlepšia herečka.
Detstvo a mladosť.
Narodila sa v New Yorku. Jej matka, Colleen Leigh Farringtonová, bola speváčkou v nočnom klube a jej otec, Burton Eugene Lane, bol manhattanským učiteľom drámy.
Kariéra.
Profesionálne začala hrať v divadle ako šesťročná v "La MaMa Experimental Theatre Club" v New Yorku, kde sa predstavila v inscenácii "Medea". Keď mala 12 rokov, hrala v inscenácii "Višňový sad" s Meryl Streepovou a Irene Worth. Za jej divadelné počiny v detskom veku ju Laurencea Oliviera nazval „novou Grace Kellyovou“.
Medzinárodnú popularitu získala v trileri "Streets of Fire" v roku 1984. V roku 1992 stvárnila herečku Paulette Goddard v životopisnom filme "Chaplin" podľa knižnej predlohy Charlieho Chaplina.
Po boku hercov Liev Schreiber, Viggo Mortensen a Anna Paquinová hrala v romantickej dráme "A Walk on the Moon" z roku 1999. Získala uznanie od filmových kritikov a tiež nomináciu na cenu "Independent Spirit Award" za najlepšiu ženskú rolu.
V roku 2002 si zahrala v dramatickom filme "Unfaithful", ktorý režíroval Adrian Lyne. Hrala ženu v domácnosti, ktorá má milostný pomer so záhadným obchodníkom kníh. Tento film obsahoval niekoľko sexuálnych scén. Za svoj výkon si vyslúžila rozsiahlu pochvalu. Okrem toho, že vyhrala cenu "National Society of Film Critics Award" pre najlepšiu herečku a cenu newyorských filmových kritikov, získala aj nomináciu na Academy Awards, Zlatý glóbus, či SAG. Veľa filmových kritikov označilo jej výkon za najlepší v jej doterajšej filmovej kariére. 
V roku 2005 prijala rolu matky vo filme "Fierce People", po boku Adriena Brodyho a Bena Afflecka hrala v životopisnej dráme "Hollywoodland" z roku 2006 a s Johnom Malkovichom si zahrala v dojímavom príbehu "Secretariat" z roku 2010.
V roku 2013 hrala matku Supermana vo filme "Man of Steel". Svoju rolu si zopakovala aj vo filmoch "Batman vs. Superman: Dawn of Justice" (2016) a "Justice League" (2017).
V trileri "Serenity" účinkovala po boku Matthewa McConaugheya. S Kevinom Costnerom hrá v trileri "Let Him Go", ktorý by mal mať premiéru 6. novembra 2020.
Súkromný život.
V roku 1984 sa v Paríži zoznámila s hercom Christopherom Lambertom v roku 1984. Nejaký čas spolu chodili, ale rozišli sa. Znovu sa stretli o dva roky neskôr v Ríme pri nakrútcaní filmu "Priceless Beauty", a opäť spolu začali chodiť. Zosobášili a v októbri 1988 v Santa Fe v Novom Mexiku. Majú spolu dcéru Eleanor Jasmine Lambertovú, ktorá sa narodila 5. septembra 1993. V roku 1994 boli rozvedení.
V júli 2003 sa zoznámila s hercom Johnom Brolinom a vzali sa 15. augusta 2004. Ich manželstvo bolo bezdetné a Lanová a Brolin podali žiadosť o rozvod vo februári 2013. Ich rozvod bol ukončený 2. decembra 2013.
Charita.
Je zapojená do niekoľkých charitatívnych organizácií, vrátane "Heifer International", ktorá sa zameriava na hladomor vo svete a organizácie "Hollywood for Artists for Peace and Justice", ktorá podporuje humanitárnu pomoc na Haiti. Nerada spomína svoje charitatívne aktivity, pretože si myslí, že by to malo byť niečo anonymné, pretože veľa ľudí zo seba rado robí lepších ľudí prostredníctvom charitatívnych organizácií čo sa jej nepáči.
22. augusta 2014 bola ocenená za spoluprácu so spoločnosťou Heifer International na treťom ročníku galavečera "Beyond Hunger: A Place at the Table" v Montage Beverly Hills.

</doc>
