<doc id="5500" url="https://sk.wikipedia.org/wiki?curid=5500" title="Londýnske metro">
Londýnske metro

Londýnske metro (, v hovorovej reči the Tube) je najstarší podzemný dopravný systém na svete. Prvý podzemný úsek bol odovzdaný do prevádzky už v druhej polovici 19. storočia, konkrétne v roku 1863. V súčasnosti má 11 liniek, metro obsluhuje 270 staníc a vyše 402 kilometrov liniek. Počas jedného dňa Londýnske metro prepraví v priemere 5 miliónov cestujúcich.
Od roku 2003 je londýnske metro súčasťou organizácie Transport for London (TfL), ktorá zabezpečuje aj autobusovú dopravu.
Dejiny.
Začiatok budovania železníc vo Veľkej Británii sa datuje na začiatok 19. storočia. V roku 1854 bolo na okraji centra mesta postavených dovedna šesť železničných terminálov: London Bridge, Euston, Paddington, King's Cross, Bishopsgate a Waterloo. Jediná stanica, Fenchurch Street, sa nachádzala priamo v City of London. V tomto období nastal veľký nárast dopravy, keďže cestujúci prichádzajúci do mesta vlakom sa ďalej presúvali po cestách do svojej destinácie v centre mesta. Prvý návrh prepojiť City of London a železničné terminály podzemnou železnicou sa objavil v 30. rokoch, ale s touto ideou sa začalo vážne zaoberať až v 50. rokoch.
Prvé kroky podzemnej dráhy.
Prvé vlaky začali premávať 10. januára 1863 na Metropolitan Railway (Metropolitná železnica) medzi stanicami Paddington a Farringdon, ktorá je dnes súčasťou Hammersmith &amp; City Line. a Circle Line. V prvý deň prevádzky prepravila dráha 40 000 cestujúcich a vlaky jazdili v intervaloch 15 minút. O necelé dve dekády, v roku 1880, prepravilo londýnske metro už 40 miliónov pasažierov ročne. Postupne sa začalo s budovaním ďalších trás a v roku 1884 bola dokončená Circle Line.
Vtedajšie vlaky jazdili na parný pohon, čo vyžadovalo existenciu dômyselného systému ventilácie. S nastupujúcou elektrifikáciou železníc sa mohla dráha umiestniť hlbšie do podzemia (tzv. „deep level lines“) oproti pôvodným podpovrchovým linkám. Prvá takáto trasa – City &amp; South London Railway, dnes súčasť trasy Northern Line bola uvedená do prevádzky v roku 1890.
Integrácia.
Na začiatku 20. storočia prevádzkovalo rôzne linky metra šesť nezávislých spoločností, čo spôsobovalo cestujúcim nemalé problémy – na mnohých miestach museli vystupovať na povrch, aby prešli medzi zastávkami rôznych spoločností. Rovnako aj údržba a prevádzka takéhoto systému bola značne nákladná, preto sa hľadali zdroje na financovanie rozšírenia trás na lukratívne londýnske predmestia a na postupnú elektrifikáciu trás, na ktorých premávali ešte parné vlaky.
Najvýznamnejším investorom bol Charles Yerkes, americký magnát, ktorý 1. októbra 1900 odkúpil Charing Cross, Euston and Hampstead Railway (CCE&amp;HR). V marci 1901 fakticky prevzal kontrolu nad Metropolitan District Railway a 15. júla založil Metropolitan District Electric Traction Company (MDET). Vďaka tomu sa mu podarilo v septembri 1901 získať Great Northern and Strand Railway a Brompton and Piccadilly Circus Railway. 9. apríla 1902 založil spoločnosť Underground Electric Railways of London Company Ltd. (Underground), ktorá zlúčila – MDR, rozostavanú (CCE&amp;HR) (neskôr pripojená k Northern Line), GN&amp;SR and the B&amp;PCR (základy trasy Piccadilly Line) a Baker Street &amp; Waterloo Railway (dnešná Bakerloo Line). Spoločnosť taktiež vlastnila mnoho električkových liniek a London General Omnibus Company. Yerkesova spoločnosť, hovorovo známa ako „the Combine“, dominovala rozvoju podzemných železníc v Londýne až do 30. rokov.
S finančnou podporou Yerkesa, District otvorila vetvu South Harrow roku 1903. Roku 1904 bolo dokončené prepojenie v stanici Rayners Lane s vetvou Uxbridge na Metropolitan Railway, ale prvé spoje District Railway do Uxbridge začali premávať až v roku 1910 pre nezhody s Metropolitan. Dnes, spoje pôvodne obsluhované District Line do Uxbridge prevzala Piccadilly Line. Koncom roka 1905, všetky spoje District Railway a spoje Inner Circle boli prevádzkované elektrickými vlakmi.
Baker Street &amp; Waterloo Railway bola otvorená roku 1906, pričom sa neskôr premenovala na Bakerloo Line. O rok neskôr bola predĺžená na sever do stanice Edgware Road a na juh do stanice Elephant &amp; Castle. Novo pomenovaná Great Northern, Piccadilly and Brompton Railway, ktorá zlúčila oba projekty odkúpené MDET v septembri 1901, bola taktiež otvorená roku 1906. V tuneloch v impozantnej hĺbke pod zemou, premávali spoje medzi Finsbury Parkom a Hammersmithom; vetva s jednou stanicou Strand (neskôr premenovaná na Aldwych) bola pripojená roku 1907. V tom istom roku, CCE&amp;HR otvorila trať zo stanice Charing Cross do stanice Camden Town, odkiaľ pokračovali ďalšie dve vetvy: jedna do Golders Green and one to Highgate (dnešná stanica Archway).
London Transport.
V roku 1933 bola založená spoločnosť London Passenger Transport Board (LPTB), ktorá vystupovala pod značkou London Transport (LT). Do správy spoločnosti sa začlenili Underground Group, Metropolitan Railway, mestské a nezávislé autobusové a električkové linky, čo predstavuje zhruba úplný súbor činností, ktoré zaisťuje dnešná spoločnosť Transport for London (TfL).
Krátko po svojom vzniku, London Transport začal proces integrácie londýnskych podzemných železníc do jednej siete. Všetky samostatné železnice boli premenované na linky (angl. "lines"). Prvá verzia slávnej mapy Harryho Becka obsahovala: District Line, Bakerloo Line, Piccadilly Line, Edgware, Highgate and Morden Line, Metropolitan Line, Metropolitan Line (Great Northern &amp; City Section), East London Line a Central London Line. Kratšie názvy, Central Line a Northern Line, boli pre obe linky zavedené roku 1937. Waterloo &amp; City Line sa pôvodne na mape vôbec nenachádzala, keďže patrila inej železničnej spoločnosti a nebola súčasťou London Transport. Neskôr, taktiež od roku 1937, však bola na mape znázornená aj ona.
LT ohlásil plán na rozšírenie a modernizáciu siete pod názvom New Works Programme. Plán obsahoval návrhy na predĺženie niektorých liniek, prevzatie prevádzky od železničných spoločnosti a na elektrifikáciu celej siete. Počas 30. a 40. rokov bolo niekoľko úsekov železničných tratí prestavaných na povrchové linky metra. Najstaršia časť dnešnej siete londýnskeho metra sa nachádza na Central Line medzi stanicami Leyton and Loughton. Tento úsek otvorili 7 rokov pred otvorením samotného metra.
V tomto období sa LT snažil zbaviť tratí, ktoré prinášali spoločnosti stratu. Krátko potom ako LPTB začala svoju prevádzku, spoje do Verney Junction a Brillu na 
Metropolitan Railway boli zastavené. Konečná stanica novopomenovanej Metropolitan Line bola presunutá do Aylesbury.
Vypuknutie druhej svetovej vojny roku 1939 spôsobilo oddialenie plánov na ďalšiu expanziu. Od polovice roku 1940, kvôli opätovným náletom nemeckého Luftwaffe (nazývané Blitz), sa mnohé stanice metra premenili na protiletecké kryty. Londýnske metro pomohlo vyše 200 000 deťom dostať sa do bezpečia na vidiek a ďalším 177 500 ľuďom poskytlo útočisko pred bombardovaním.
Vláda sa najskôr snažila zabrániť tomu, aby ľudia prespávali v metre, no neskôr poskytla vyše 22 000 poschodových postelí, latríny a zabezpečila stravovanie. Časom na niektorých staniciach vznikli knižnice a špeciálne triedy pre večerné vyučovanie. Neskôr, počas vojny, bolo vybudovaných osem veľkých podzemných protileteckých krytov (každý z nich mohol prichýliť až 8 000 ľudí). Po vojne sa plánovalo s ich prestavbou na stanice novej expresnej linky rovnobežnej s Northern Line. Niektoré zo staníc (dnes už zväčša nepoužívané) boli prestavané na vládne kancelárie: napr. stanica Down Street bola využívaná ako hlavný stan Railway Executive Committee a stretávala sa v nej aj vláda, pred dokončením Cabinet War Rooms., stanicu Brompton Road využívala protiletecká obrana a zvyšné povrchové budovy sú stále v užívaní University Royal Naval Unit (URNU) a University London Air Squadron (ULAS).
Po vojne, jedným z posledných krokov LPTB bolo odsúhlasenie dokončenia odloženého predĺženia Central Line. Predĺženie linky na západ do stanice West Ruislip bolo dokončené roku 1948, východné predĺženie do stanice Epping dokončili o rok neskôr. Jednokoľajová vetva medzi Eppingom a Ongarom bola prevzatá a elektrifikovaná roku 1957.
Znárodnenie.
1. januára 1948 úradujúca labouristická vláda znárodnila London Transport spolu s ďalšími štyrmi zostávajúcimi železničnými spoločnosťami a začlenila ich do pôsobnosti British Transport Commission (BTC). LPTB bola nahradená novým orgánom – London Transport Executive (LTE). Po prvýkrát vo svojej histórii sa dostalo metro do priamej pôsobnosti centrálnej vlády.
Znárodnenie železníc bolo nevyhnutnosťou, ale do istej miery aj ideologickým krokom. Železničné spoločnosti zápasili s vojnovou ekonomikou počas prvej svetovej vojny a na konci druhej boli na pokraji bankrotu. Znárodnenie bolo najjednoduchším spôsobom ako v krátkej dobe zachrániť železnice a poskytnúť peniaze na opravy vojnových škôd. BTC nevyhnutne uprednostnila rekonštrukciu železničných tratí a údržbu podzemnej železnice a nedokončené časti tzv. New Works Programme boli postupné zastavené alebo odložené.
Napriek tomu, BTC autorizovala dokončenie elektrifikácie železníc, v snahe vymeniť zvyšné parné lokomotívy, ktoré boli stále v prevádzke na niektorých častiach železničnej siete. Táto etapa programu bola dokončená s elektrifikáciou Metropolitan Line do stanice Chesham v roku 1960. Parné lokomotívy boli z prevádzky metra definitívne vyradené 9. septembra 1961, keď British Railways prevzali časť trate Metropolitan Line medzi Amershamom and Aylesbury. Posledná nákladná parná lokomotíva bola vyradená z prevádzky roku 1971.
V roku 1963, LTE nahradila London Transport Board, priamo zodpovedajúca ministerstvu dopravy.
Pod kontrolou Greater London Council.
1. januára 1970 Greater London Council (GLC) prevzal zodpovednosť za London Transport, s formálnym názvom London Transport Executive. Toto obdobie patrí medzi najkontroverznejšie v histórii londýnskej dopravy. Charakterizuje ho nedostatok zamestnancov a nedostatočné financovanie zo strany centrálnej vlády. V roku 1980 začal GLC pod vedením labouristov projekt 'Fares Fair', ktorý zaviedol vyššie miestne dane v snahe znížiť ceny cestovného. Kampaň bola spočiatku úspešná a počet cestujúcich v metre podstatne narástol.
Ale, objavili sa aj vážne námietky – miestna rada v Bromley, kde sa nenachádza žiadna zo staníc metra, sa odmietla účastniť na dotácii, keďže by z nej miestni obyvatelia nemali žiaden osoh. Miestna rada sa obrátila na Law Lords, predchodcu dnešného najvyššieho súdu, a GLC zažalovala. Súd jej dal za pravdu v súvislosti s výkladom zákona „Transport (London) Act“ z roku 1969, podľa ktorého sa musí London Transport snažiť a plánovať tak, aby hospodáril s čo možno najvyrovnanejším rozpočtom. V súvislosti s rozsudkom bol projekt Fares Fair zastavený, čo malo za následok 100 % nárast cien cestovného a prudký pokles počtu cestujúcich.
Škandál mal neskôr za následok, že konzervatívna vláda Margaret Thatcherovej roku 1984 odobrala London Transport spod kontroly GLC a neskôr, v roku 1986, samotné GLC zrušila.
Napriek tomu, tieto roky boli obdobím, kedy sa začali prvé ozajstné investície do infraštruktúry od skončenia druhej svetovej vojny. V rokoch 1968 až 1971 bola na osi severovýchod-juhozápad otvorená novovybudovaná trasa Victoria Line, ktorá pokryla väčšiu časť povojnového nárastu dopravy. Bola prvou trasou, ktorá mala centralizované riadenie signalizácie a automaticky ovládané vlaky. V roku 1977 bolo otvorenie predĺženie Piccadilly Line na letisko London Heathrow. V roku 1979 otovrili Jubilee Line. Tá prevzala jednu z vetiev Bakerloo Line medzi stanicami Stanmore a Baker Street a odtiaľ pokračovala v nových tuneloch do stanice Charing Cross.
Jedným z odkazov projektu 'Fares Fair', ktoré pretrvali až dodnes, je zavedenie tarifných zón.
London Regional Transport.
V roku 1984 konzervatívna vláda Margaret Thatcherovej vzala London Transport spod kontroly GLC a 19. júna 1984 ho nahradila novou spoločnosťou – London Regional Transport (LRT). Za LRT bol zodpovedný štátny tajomník pre dopravu. Vláda plánovala zmodernizovať celý dopravný systém, pričom mala v úmysle krátiť vládne dotácie. Súčasťou tejto stratégie bolo vytvorenie London Underground Limited, dcérskej spoločnosti v úplnom vlastníctve LRT, ktorá mala na starosti prevádzku siete.
Prognózy pre LRT boli dobré. Oliver Green, kurátor Londýnskeho múzea dopravy, v roku 1987 napísal:
„London Underground Ltd vo svojej prvej výročnej správe oznámilo skutočnosť, že metro využíva viac cestujúcich ako kedykoľvek predtým. Počas rokov 1985-86 metro prepravilo spolu 762 miliónov cestujúcich – o vyše 42 miliónov viac od svojho posledného rekordu v roku 1948. Súčasne, náklady na prevádzku boli značne znížené novým systémom generálnych opráv a zavedením prevádzky s jedným vodičom (bez sprievodcov). Taktiež sa pracuje na konverzií predajní lístkov na staniciach a zavádzaní nového tarifného systému [...] taktiež sa začalo na skúšaní prototypov vlakov nasledujúcej generácie (1990). V roku 1988, londýnske metro oslávi svoje 125. výročie a budúcnosť vyzerá veľmi sľubne.“
Ale znižovanie výdavkov sa nezaobišlo bez kritiky. 18. novembra 1987, o 19.30 hod., zachvátil stanicu metra King's Cross St. Pancras obrovský požiar, pri ktorom zahynulo dovedna 31 ľudí. Neskoršie vyšetrovanie preukázalo, že požiar začal v eskalátorovej šachte pri nástupištiach Piccadilly Line a rozšíril sa až do staničnej haly a vchodov. Eskalátor, ktorý začal horieť patril medzi tie, ktoré boli postavené ešte pred druhou svetovou vojnou. Schody a bočnice boli čiastočne vyrobené z dreva, takže sa veľmi ľahko a rýchlo vznietili. Napriek tomu, že od februára 1985 bolo fajčenie v podpovrchových častiach metra zakázané po požiari v stanici Oxford Circus, požiar najskôr spôsobil pasažier, ktorý odhodil horiacu zápalku, ktorá prepadla pomedzi schody eskalátora. Keďže eskalátor dlhšiu dobu nikto nevyčistil bola v ňom nahromadená masť a vláknité úlomky, ktoré následne začali horieť. Poslanec za túto oblasť, Frank Dobson MP, informoval parlament, že počet zamestnancov na najrušnejšej stanici v Londýne, bol znížený zo 16 na 10 a počet upratovačov bol znížený zo 14 na 2. Tragická udalosť viedla k odstráneniu ostatných drevených eskalátorov v londýnskom metre a prísľubu ďalších investícií do modernizácie metra.
V roku 1994, s privatizáciou British Rail, LRT prebralo kontrolu nad Waterloo &amp; City Line a po prvýkrát ju zaradilo do siete metra. V tomto roku bola ukončená premávka aj na málo používanej vetve Epping-Ongar na Central Line. Taktiež bola uzavretá stanica Aldwych na Piccadilly Line, potom ako sa zistilo, že náklady na jej nevyhnutnú údržbu a rekonštrukciu by pre nízky záujem cestujúcich boli neefektívne vynaložené.
V roku 1999 bolo otvorené predĺženie Jubilee Line smerom na východ do stanice Stratford. Počas rekonštrukcie bola kompletne prestavaná prestupná stanica Westminster. Pôvodne konečné nástupištia Jubilee Line na stanici Charing Cross boli uzavreté a v súčasnosti sa používajú pri natáčaní filmov alebo reklám.
Transport for London.
Transport for London (skr. TfL) je správnym orgánom londýnskej samosprávy zodpovedný za dopravu v oblasti Veľkého Londýna. Spoločnosť vznikla v roku 2000 nariadením Greater London Authority (GLA). V roku 2003, po uzavretí kontroverzného verejno-súkromného partnerstva, k nej bolo pridružené aj dovtedy samostatné londýnske metro.
Správna rada TfL je menovaná londýnskym starostom. Starosta má na starosti aj štruktúru a výšku cestovného v Londýne. Ale, každodenné vedenie spoločnosti má na starosti tzv. Commissioner of Transport for London. V súčasnosti je to Mike Brown. Úrad starostu ďalej zodpovedá za vytváranie integrovanej stratégie rozvoja londýnskej dopravy a jej ďalšie konzultovanie s GLA, TfL, miestnymi radami a ďalšími partnermi. Starosta taktiež zodpovedá za rozpočet TfL, ktorý potom následne schvaľuje GLA. London TravelWatch je teleso menované GLA a zaoberajúce sa sťažnosťami na dopravu v Londýne.
Verejno-súkromné partnerstvo.
Od januára 2003 bolo metro prevádzkované v rámci verejno-súkromného partnerstva (tzv. Public-Private Partnership, alebo PPP). Celá infraštruktúra bola udržiavaná dvomi spoločnosťami (Metronet and Tube Lines) s kontraktom na 30 rokov, pričom London Underground Limited ostalo vo vlastníctve Transport for London. Zástancovia PPP projektu tvrdili, že súkromná spoločnosť eliminuje neefektívnosť vynakladania prostriedkov vo verejnej správe a prevezme na seba riziká spojené s prevádzkou siete. Kritici na druhej strane tvrdili, že snaha o čo najvyšší zisk bude znamenať zníženie investícii do rozvoja metra.
V novembri 2006, arbiter pre verejno-súkromné partnerstvo, Christ Bolt, kritizoval Metronet kvôli jeho nedostatočnému výkonu v rokoch 2003 až 2006. Metronetu vytýkal najmä neekonomické a neefektívne vynakladanie prostriedkov. V januári 2007 časopis "The Londoner", vydávaný londýnskou samosprávou, uverejnil článok, v ktorom uvádza najväčšie zlyhania Metronetu za rok 2006.
V júli 2007 sa objavili prvé správy o vážnych finančných problémoch Metronetu a o možnosti uvalenia nútenej správy. Táto situácia vznikla potom, čo Metronet dostal iba 122 miliónov libier z požadovaných 551 miliónov na pokrytie nákladov, ktoré vznikli prekročením plánovaného rozpočtu. 18. júla 2007 bola na spoločnosť uvalená nútená správa. Správcom sa stala spoločnosť Ernst &amp; Young. Podpora PPP projektu bola naďalej oslabená, potom ako sa zistilo, že krach Metronetu stal britskú vládu približne 2 miliardy libier. Každá z piatich súkromných spoločností, ktoré vytvorili Metronet, zaplatila 70 miliónov libier z dlhov, ktoré počas uplynulých rokov vytvorilo konzorcium. Ale podľa zmluvy s vládou z roku 2003 spoločnosti bolo ich ďalšie ručenie obmedzené. Takže zvyšok dlhu museli zaplatiť britskí daňový poplatníci.
TfL prebral všetku zodpovednosť za časti infraštruktúry, ktoré mal na starosti skrachovaný Metronet. Vláda sa pokúsila nájsť inú súkromnú spoločnosť, ktorá by vyplnila prázdne miesto po Metronete, ale nikto sa neprihlásil. TfL a Ministerstvo dopravy sa dohodlo na tom, že pôvodná infraštruktúra spravovaná Metronetom ostane naďalej v zodpovednosti TfL. V súčasnosti sú dve tretiny siete v správe TfL.
Správa a údržba Jubilee, Northern a Piccadilly Line ostala v zodpovednosti spoločnosti Tube Lines, ale ani toto partnerstvo sa nevyhlo kontroverzným situáciám. V roku 2007 po kolapse Metronetu, si Tube Lines udržiavala dobrú povesť, všetky plánované práce dokončila načas a v stanovenom rozpočte. Vzťahy medzi London Underground Limited a Tube Lines sa však zhoršili po tom ako sa spoločnosti nedohodli na prioritách, finančných odhadoch a na tom, či Tube Lines majú dostatok prostriedkov na to, aby si plnili svoje povinnosti. Na konci roku 2009 Tube Lines zistila, že jej chýba 1,75 miliardy libier na dokončenie dohodnutých rekonštrukcií a požiadala TfL o poskytnutie chýbajúcich finančných prostriedkov. TfL odmietol a obrátil sa na arbitra PPP, ktorý vydal rozhodnutie, že TfL by malo zaplatiť iba 400 miliónov libier. Začiatkom roka 2010 sa objavili prvé diskusie ohľadom budúcnosti Tube Libes. 7. mája 2010 bola ohlásená dohoda, v ktorej sa TfL zaviazalo odkúpiť akcie spoločností Bechtel and Amey (Ferrovial), ktoré boli pôvodnými akcionármi Tube Lines. Kúpa akcií stála TfL spolu 350 miliónov libier.
Po prebratí Metronetu to znamená koniec verejno-súkromného partnerstva a správa celej infraštruktúry londýnskeho metra je vykonávaná samotným Transport for London.
Infraštruktúra.
Sieť londýnskeho má dovedna 270 staníc a vyše 402 kilometrov tratí. Rozchod koľajníc je .
Stanice a linky.
Londýnske metro tvorí spolu 11 liniek. Trasy metra je možné rozdeliť do dvoch typov: hĺbené – podpovrchové a razené – podzemné. Circle, District, Hammersmith &amp; City, and Metropolitan Line sú podpovrchové trasy. Bakerloo, Central, Jubilee, Northern, Piccadilly, Victoria a Waterloo &amp; City Line patria medzi razené, podzemné trasy.
Jazdné dráhy podpovrchových trás sú v úrovni cca pod zemou a vlaky, ktoré na nich jazdia majú rovnaký profil, ako vlakové súpravy na bežných železniciach. Podzemné trasy sú v úrovni cca pod zemou a vlakové súpravy jazdia v oddelených tuneloch. Tunely týchto trás majú priemer takže rozmery vlakových súprav sú výrazne menšie ako u podpovrchových liniek.
Trasy oboch typov vedú v prímestských častiach mimo centra mesta po povrchu, s výnimkou Victoria Line, ktorá sa nachádza pod zemou po celej svojej dĺžke (ale depo má na povrchu) a trasy Waterloo &amp; City Line, ktorá je ale prikrátka (celkovo má iba ). Z celkovej dĺžky metra sa v podzemí nachádza iba 45 %.
Do roku 2007 existovala, dvanásta linka – podpovrchová East London Line. V roku 2007 bola zatvorená a zrekonštruovaná; od roku 2010 je súčasťou London Overground.
Nasledujúca tabuľka zachytáva všetky linky londýnskeho metra a ich farebné označenie na mapách, rok otvorenia prvého úseku a celkovú dĺžku trasy:
Londýnske metro obsluhuje 270 staníc. 14 z nich leží mimo hranice Veľkého Londýna, päť z nich (Amersham, Chalfont &amp; Latimer, Chesham a Chorleywood na Metropolitan Line a Epping na Central Line) sa nachádza za obchvatom M25. Z 32 londýnskych mestských obvodov (tzv. London Boroughs) sa v šiestich nenachádza ani jedna stanica metra (Bexley, Bromley, Croydon, Kingston, Lewisham a Sutton) a v obvode Hackney sa nachádzajú iba dve stanice (Old Street a Manor House) na jej samotnom okraji.
V roku 2008 bola na Hammersmith &amp; City Line otvorená nová stanica Wood Lane, ktorá obsluhuje najmä neďaleké nákupné centrum Westfield. V súvislosti s výstavbou Westfieldu bola kompletne prestavaná prestavaná nad zemou i pod zemou stanica Shepherd's Bush na Central Line.
V tom istom roku bola dokončená aj výstavba stanice Terminal 5 na letisku London Heathrow. Počas výstavby stanice bol dočasne mimo prevádzky tunel medzi stanicami Terminal 4 a Terminal 1, 2 &amp; 3, opäť ho otvorili 17. septembra 2006. Predĺženie Piccadilly Line k Terminálu 5 otvorili v marci 2008.
V roku 2010 bola dokončená prestavba vestibulov stanice King's Cross St Pancras v snahe zlepšiť priechodnosť, kapacitu a komfort cestujúcich. Na jeseň 2018 bola ukončená rekonštrukcia stanice Victoria, ktorá sa stala 75. bezbariérovou stanicou londýnskeho metra. Okrem toho pribudlo 9 nových eskalátorov, vynovené boli priestory stanice a vybudovaný bol nový tunel prepájajúci tieto haly.
East London Line bola uzavretá v decembri 2007, kvôli jej ďalšiemu predĺženiu severne od Whitechapel, pozdĺž starého viaduktu vedúceho nad Old Street do Dalstonu a pozdĺž existujúcich tratí North London Line smerom do stanice Highbury &amp; Islington. Trasa bola ďalej predĺžená smerom na juh zo stanice New Cross Gate do West Croydonu, Crystal Palace až do stanice Clapham Junction.
Vozový park.
Na trasách metra sa počas jeho existencie používali rôzne druhy vlakových súprav. Súpravy, ktoré premávajú na podpovrchových linkách sú označované podľa písmen a posledného dvojčíslia spustenia ich prevádzky, zatiaľ čo súpravy na podzemných linkách sú označované rokom vzniku návrhu.
Pôvodné lokomotívy jazdili na parný pohon (definitívne stiahnuté z prevádzky roku 1971), prípadne na naftu a elektrický pohon (stiahnuté roku 1962). Podrobnosti o jednotlivých typoch vlakových súprav sa nachádzajú v tabuľke vyššie.
Od roku 2009 do roku 2011 prebehla postupná výmena vlakových súprav na Victoria Line. Model 2009, vyrábaný spoločnosťou Bombardier Transportation, nahradil súpravy typu 1967. Posledná súprava typu 1967 linku obslúžila linku 30. júna 2011. Nové vlaky sú rýchlejšie (až do 80 km/h) a majú väčšiu kapacitu. Vďaka použitiu automatizovaného systému riadenia vlakov (ATO), menej zastávkam a modernému dizajnu sa frekvencia vlakov vo februári 2013 zvýšila z 27 na 33 za hodinu. Časť zo starých vlakov Victoria Line by sa mala presunúť na Bakerloo Line.
Prevádzka nových vlakov sa však nezaobišla bez problémov: 26. júla 2010 počas rannej špičky bola pozastavená premávka na Victoria Line kvôli pokazenému vlaku v stanici Oxford Circus. Týždeň pred tým, záchranári pomáhali vyslobodiť vyše 3 000 pasažierov z pokazeného vlaku v stanici Pimlico. TfL označilo za príčinu problémy so softvérom a priveľmi citlivé dvere.
V rokoch 2010 až 2012 prebehla výmena vlakových súprav na Metropolitan. Pôvodné súpravy typu A postupne nahradil nový model S. Rovnaká výmena prebehla aj na Hammersmith &amp; City (od 2012 do 2014), Circle (od 2013 do 2014) a District Line (od 2014 do 2017). Nové súpravy majú priechody medzi jednotlivými vozňami, vylepšený brzdný systém zrýchľuje frekvenciu vlakov a znižuje emisie oxidu uhličitého.
Klimatizácia a chladenie.
Počas letných mesiacov môžu teploty v niektorých častiach londýnskeho metra vystúpiť na veľmi nepríjemné hodnoty. Najmä kvôli veku tunelov, ich konštrukčnému riešeniu a nedostatočnej ventilácii môžu v teploty dosiahnuť až 47 °C. Takéto hodnoty boli namerané počas leta 2006. Konvenčná klimatizácia neprichádza do úvahy, keďže na podzemných trasách sú tunely primalé na to, aby okrem vlaku pojali aj klimatizačnú jednotku. Taktiež by dochádzalo k problémom s odvodom tepla vznikajúceho pri používaní klimatizačných jednotiek. Preto sa používajú vetracie šachty, ktoré využívajú piestový efekt (vlak tlačí vzduch dopredu ako ide cez tunel) alebo ventilátory. S testovaním chladiaceho systému sa začalo v lete 2006 na stanici Victoria, v prípade úspechu sa testovanie rozšíri na ďalších 30 podzemných staníc.
Vedenie spoločnosti v letných mesiacoch vyzýva cestujúcich aby si so sebou nosili fľašku s vodou, aby sa v prípade potreby mohli ovlažiť. Nové vlakové súpravy S, ktoré boli do prevádzky uvedené v rokoch 2009 až 2017, sú klimatizované. Minimalizácia tepla nastáva aj vďaka efektívnejšiemu brzdeniu, kedy sa pri trení premieňa kinetická energia na teplo. Moderné vlaky majú rekuperačné brzdné systémy, ktoré odvádzajú energiu z brzdenia späť do elektrickej siete, čím sa minimalizuje vznik tepla. Vlaky takto dokážu vrátiť až 25% svojej spotreby do siete.
Wi-Fi a mobilné telefóny.
V lete 2012 boli v spolupráci s Virgin Media vyskúšané Wi-Fi hotspoty v staniciach, no nie v tuneloch. Skúšobná prevádzka bola úspešná a spolupráca pokračovala do konca roku 2012. Potom sa služba zmenila na bezplatnú pre zákazníkov Virgin Media a ďalších, alebo ako platená služba. V podzemí nie je možné používať 2G, 3G a 4G siete, no rôzni operátori ponúkajú možnosť volať prostredníctvom Wi-Fi, ktoré sa nachádza na viac ako 250 staniciach metra.
Budúcnosť metra.
Rekonštrukcie starých staníc, nové stanice a predlžovanie liniek.
V horizonte roku 2025 sa uvažuje s obnovením prevádzky Bakerloo Line z jej terajšej konečnej stanice Harrow &amp; Wealdstone do jej niekdajšej konečnej stanice Watford Junction. Bakerloo Line sem premávala až do roku 1982.
Cestovanie metrom.
Prvé vlaky začínajú premávať približne o 4.45 hod., vo všeobecnosti len kratšie cesty, ako napr. medzi Osterley a Heathrow. Plná prevádzka začína približne o 5.30 hod. a končí približne o 1.00 hod. Londýnske metro nepremáva 24 hodín denne, na rozdiel od metra v New York City z jedného prostého dôvodu: sieť tunelov je postavená tak, že počas údržby trás nie je možné väčšinu vlakov presmerovať tak, aby mohli udržiavané úseky obísť. Od roku 2016 však niektoré linky zostali v prevádzke celú noc počas piatkových a sobotňajších nocí.
V poslednej dobe, veľké časti siete ostávajú zatvorené kvôli plánovanej údržbe a rekonštrukciám. Taktiež, londýnske metro má obmedzenú prevádzku na Štedrý večer (24. 12.) a nepremáva na prvý sviatok vianočný (25. 12.) (s výnimkou kyvadlovej dopravy na letisko Heathrow). Obmedzená premávka je aj na druhý sviatok vianočný (26. 12.).
Nočné metro (Night Tube).
19. augusta 2016 spustilo Londýnske metro 24-hodinovú prevádzku na linkách Victoria a Central. Na jeseň sa k nim pridali linky Piccadilly, Jubilee a Northern. Prevádzka prebieha počas piatkových a sobotňajších nocí. Na niektorých linkách počas noci vlaky nechodia po ich celej trase.
Prevádzka Night Tube:
Tarifa.
V londýnskom metre sa používa rozdelenie staníc do zón. Zóna 1 je vnútorná zóna zahŕňajúca centrum mesta s hranicami zodpovedajúcimi zhruba trase Circle Line. Zóna 6 je vonkajšia zóna, ktorá obsahuje i stanice na letisku London Heathrow. Zóny 1 až 6 pokrývajú celé územie Veľkého Londýna. Iba niekoľko zástavok, ktoré sa nachádzajú za hranicami Veľkého Londýna patrí do zóny 5 alebo 6. Pre ostatné stanice mimo Veľkého Londýna sú vytvorené špeciálne zóny 7, 8 a 9 (pôvodne A, B, C a D). V zóne 9 sa nachádzajú najvzdialenejšie stanice, ako napríklad Amersham a Chesham nachádzajúce sa na trase Metropolitan Line.
V Londýne, podobne ako v Moskve, sa používa zatvorený tarifný systém. Na to aby ste mohli vojsť na nástupište musíte mať vopred zakúpený jednorazový lístok alebo platnú Travelcard alebo Oyster Card. Pasažieri bez platného cestovného lístku môžu byť pokutovaný do výšky 80 libier (40, v prípade zaplatenia do 21 dní).
Všeobecne platí zásada, že čím väčším počtom zón prebieha cesta, tým drahšie je aj cestovné. Cestovné v zóne 1 je drahšie ako vo vonkajších zónach. Väčšina pamiatok a miest zaujímavých pre turistov sa nachádza v zónach 1 a 2. Lístky môžu byť zakúpené pri prepážkach, na zmluvných predajných miestach alebo v automatoch na staniciach. V súčasnosti sa TfL snaží presvedčiť cestujúcich, aby používali Oyster Card, bezdotykovú elektronickú kartu. Cestovné pri použití Oyster Card je podstatne nižšie ako pri lístkoch zakúpených v hotovosti.
Karta bola uvedená do prevádzky v roku 2003. Do marca 2007 bolo vydaných vyše 10 miliónov kariet a vyše 80 % všetkých ciest v rámci siete TfL sa uskutočnilo prostredníctvom Oyster Card. Cestujúci priloží kartu k čítaciemu zariadeniu kariet, ktoré je umiestnené na turniketoch v metre pri vstupe („touch in“) aj výstupe z metra („touch out“). Pokiaľ cestujúci kartu nepriloží k čítaciemu zariadeniu, TfL považuje túto cestu za „neúplnú“ a účtuje sa maximálna tarifa (8 libier v zónach 1-9). Čítacie zariadenia sú označené výrazným žltým kruhom. Taktiež každý londýnsky autobus je pri vstupných dverách vybavený takýmto čítacím zariadením. Tam sa však karta prikladá len na začiatku cesty a pri výstupe už nie.
V roku 2014 sa TfL stalo prvým dopravcom verejnej dopravy na svete, ktorý akceptuje platby z bezkontaktných platobných kariet. Metro začalo akceptovať bezkontaktné kreditné a debetné karty v septembri 2014. Od roku 2015 môžu cestujúci platiť aj svojimi smartfónmi cez Apple Pay a od roku 2016 aj cez Google Pay.
Bezbariérový prístup.
V súlade s trendom sprístupňovania mestskej hromadnej dopravy ľuďom s telesným postihnutím sú nové stanice budované bezbariérovo. Bohužiaľ v minulosti to tak nebolo a preto mnohé zo starších staníc ostávajú naďalej nedostupné pre telesne postihnutých ľudí. Rekonštrukcia starých staníc je však finančne náročná a v mnohých prípadoch aj technicky nemožná, najmä kvôli architektúre starých staníc.
Pri vstupe na väčšinu staníc nachádzajúcich sa na povrchu je nutné prekonať minimálne niekoľko schodov, a drvivá väčšina podzemných staníc vyžaduje cestu schodmi alebo jedným zo 440 eskalátorov. Ale cesta zo staničných vestibulov neraz obsahuje ďalšie prekážky, ktoré komplikujú prístup na jednotlivé nástupištia. Schodisko smerujúce k východu zo stanice Covent Garden je také strmé, že jeho zdolanie sa dá prirovnať k výstupu na pätnáste poschodie. Cestujúcim sa kvôli hroziacemu nebezpečenstvu úrazu odporúča použiť výťah.
Niektoré z eskalátorov v londýnskom metre patria medzi najdlhšie v Európe a všetky sú vyrobené na mieru. Najdlhší eskalátor sa nachádza na stanici Angel a meria , s celkovým prevýšením . Eskalátory počas jednej hodiny prepravia až 13 000 cestujúcich, pričom sú v prevádzke 20 hodín denne a 364 dní v roku. Konvencia hovorí, že cestujúci musí vždy na eskalátore stáť vpravo.
Transport for London v súčasnosti vydáva mapy metra, kde sú vyznačené stanice, na ktoré je bezbariérový prístup. Napriek všetkej snahe je však na niektorých bezbariérových staniciach široká medzera vznikajúca medzi zahnutým nástupišťom a vlakom, čo môže značne skomplikovať osobe s invalidným vozíkom nástup do vlaku. V súčasnosti je v metre 75 bezbariérových staníc. V roku 2016 vynaložilo TfL 200 miliónov libier na vytvorenie bezbariérového prístupu v londýnskom metre. V horizonte najbližších rokov sa ráta s rekonštrukciami ďalších staníc, aby v nich bol bezbariérových prístup. Do marca 2022 má byť 40% siete metra bezbariérová v porovnaní s 27% v roku 2018.
Mind the Gap.
Ďalšou zvláštnosťou niektorých staníc londýnskeho metra je fráza „Mind the Gap“, slovensky: „Pozor na medzeru.“, ktorá sa používa od roku 1969 na to, aby varovala cestujúcich pred veľkou medzerou, ktorá sa nachádza medzi vlakom a zahnutým nástupišťom. Upozornenie sa nachádza namaľované na podlahe nástupištia, ale používa sa aj zvukové pozostávajúce z niekoľkokrát zopakovanej vety „Mind the gap between the train and the platform!“, nasledovanej výzvou „Stand clear of the doors, please.“ pri odchode vlaku.
Toto upozornenie má aj ďalší praktický význam – nápis na nástupišti približne korešponduje s miestom, kde sa nachádzajú dvere pristavenej súpravy, čo môže v mnohom urýchliť nástup a následné usadenie sa v rannej a poobedňajšej špičke.
Fráza sa stala natoľko kultovou, že v súčasnosti ju možno nájsť na rôznych druhoch suvenírov, od tričiek cez spodnú bielizeň, šálky, rohožky až po odznaky a magnetky na chladničku.
Bezpečnosť.
Londýnske metro je najstarším podzemným dopravným systémom na svete. Vlaky na jeho prvej trase premávajú už 144 rokov, ďalšie linky oslávili storočnicu svojej prevádzky v minulej dekáde – Northern Line už v roku 1990, Piccadilly a Bakerloo Line v roku 2006. Kvôli dlhodobému nedostatočnému financovaniu a napriek snahám o postupnú modernizáciu, mnohé časti systému sú stále technicky zaostalejšie ako v iných krajinách. Jedna zo spoločností sa uchýlila k nákupu náhradných dielcov cez aukčný server eBay, pretože niektoré z nich sa už vyše dvadsať rokov nevyrábali.
S vekom súvisí aj pomerná nespoľahlivosť siete. Podľa nedávneho výskumu, priemerný cestujúci v roku 2006 na Metropolitan Line premárnil v dôsledku meškaní 3 dni, 10 hodín a 25 minút svojho života. Štatistika ďalej hovorí, že napr. medzi 17. septembrom 2006 a 14. októbrom 2006 meškalo celkovo 211 vlakov viac ako 15 minút. Do roku 2012 intenzívne prebiehali práce na údržbe a opravách infraštruktúry londýnskeho metra. Mnohé úseky liniek ostávali počas víkendov zatvorené, čo v mnohom komplikovalo život cestujúcim. Víkend 29. a 30. decembra 2007 bol tak do roku 2012 posledným víkendom, počas ktorého metro fungovalo v plnej prevádzke.
V období svojej výstavby mnohé stanice neboli uspôsobené na to, aby zvládli taký nápor cestujúcich akému sú vystavené v súčasnosti. Na mnohých staniciach v čase špičky dochádza k preplneniu. Pracovníci monitorujú v časoch najväčšieho náporu chodby i nástupištia a v prípade potreby obmedzujú prístup ľudí do stanice. Kvôli náporu cestujúcich býva v nedeľu čiastočne uzavretá stanica Camden Town a obmedzenia sa zavádzajú i na stanici Covent Garden. Počas špičky môže byť zmenený stav stanice na exit-only (len na výstup cestujúcich). Preplnenie býva nebezpečné najmä na staniciach s nástupným ostrovčekom a koľajiskom na oboch stranách. Z tohto dôvodu bola prestavaná stanica Angel, v ktorej bolo dobudované nové koľajisko.
Do roku 1984 bolo cestujúcim umožnené fajčiť v niektorých častiach metra. Skúšobný zákaz fajčenia bol zavedený v júli 1984 a neskôr bol na šesť mesiacov v roku 1987 rozšírený na všetky súčasti metra. Po požiari na stanici King's Cross St Pancras v novembri 1987 bol zákaz trvalo ponechaný v platnosti.
Fotografovanie pre osobnú potrebu je dovolené vo všetkých verejných priestoroch londýnskeho metra. Použitie statívov a iných podpôr je zakázané, keďže tieto zariadenia predstavujú riziko v často preplnených priestoroch metra. Použitie blesku je taktiež zakázané, keďže blesk fotoaparátu by mohol vyrušiť vodiča vchádzajúceho s vlakom do stanice. Na profesionálne fotografovanie alebo filmovanie je potrebné získať povolenie od London Underground Film Office. Transport for London udržiava niektoré opustené stanice, napr. Charing Cross na Jubilee Line práve pre potreby filmovania v metre.
Spoločnosť London Underground Ltd., divízia Transport for London, bola kritizovaná pre nedostatočné dodržiavanie zásad bezpečnosti a ochrany zdravia pri práci. Súd jej v januári 2002 udelil pokutu 225 tisíc libier a sudca napomenul spoločnosť, že "„obetúva bezpečnosť [svojich zamestnancov]“" v snahe udržať premávku vlakov "„za každú cenu“". Niektorí zamestnanci utrpeli v dôsledku nedostatočných bezpečnostných opatrení zranenia elektrickým prúdom.
Najväčšie nešťastia v Londýnskom metre.
Väčšinu tragédií, ktoré sa stanú v londýnskom metre tvoria samovraždy. Väčšina staníc má však v koľajisku kanál, ktorý bol pôvodne určený na odvod vody. Táto jama, ktorá sa označuje ako „suicide pit“ dokáže v prípade skoku alebo pádu pod vlak zvýšiť šancu na prežitie a zlepšiť prístup pomoci k obeti. Mnohé z týchto nešťastí dokážu spôsobiť výpadky a meškania vlakov na dlhé hodiny a na ich oznámenie sa používajú eufemizmy ako „passenger action“, alebo „customer incident“. Na staniciach Jubilee Line, ktoré boli otvorené v roku 1999, sa na nástupištiach nachádzajú bezpečnostné dvere, ktoré jednak zlepšujú cirkuláciu vzduchu a jednak zabraňujú samovražedným pokusom. Bezpečnostné dvere sa nachádzajú len na 8 staniciach: od stanice Westminister po North Greenwich.
Jedno z najhorších vlakových nešťastí v histórii londýnskeho metra sa stalo 28. februára 1975. Vlak pri vjazde do stanice Moorgate začal z neznámych príčin zrýchľovať, pričom narazil do jednej zo stien. Prvé tri vozne boli úplne zdemolované. Pri nešťastí zahynulo 43 cestujúcich vrátane vodiča vlaku. Príčina nešťastia ostáva dodnes neznáma.
Vyše tisícky cestujúcich ostalo uväznených v tuneloch metra, kvôli požiaru, ktorý vypukol na stanici Oxford Circus dňa 13. novembra 1984. Za hlavnú príčinou požiaru bol označený laxný prístup k protipožiarnym opatreniam. 15 cestujúcich sa priotrávilo dymom, nezahynul nikto. O tri roky neskôr, 18. novembra 1987 vypukol na stanici metra King's Cross St Pancras ničivý požiar, ktorý si vyžiadal životy 31 ľudí. Požiar vznikol v dôsledku odhodenej zápalky, ktorá vznietila odpadky a maz pod drevenými eskalátormi.
V júni 2005 sa Londýnske metro stalo terčom teroristických útokov. Séria bômb explodovala vo vlakoch medzi stanicami Aldgate a Liverpool Street, Russel Square a stanicou King's Cross St Pancras a medzi Edgware Road a Paddington. Doprava bola na niekoľko hodín odstavená a tisíce ľudí bolo na niekoľko hodín zavretých v metre. Oficiálne údaje hovoria o vyše 52 mŕtvych a 700 zranených. Prvý teroristický útok sa v metre udial už v roku 1885, keď vo vlaku Metropolitan Line vybuchla bomba. Taktiež Írska republikánska armáda (IRA) uskutočnila v priebehu rokov 1939 až 1993 spolu desať bombových útokov na londýnske metro.
Ikonografia.
Mapu Londýnskeho metra (PDF) a kruhové logo spozná okamžite každý obyvateľ Londýna, takmer každý Brit a pre veľké množstvo ľudí na celom svete je spolu s Big Benom, dvojposchodovým autobusom a červenou telefónnou búdkou jednou z najvýznamnejších kultúrnych ikon Veľkej Británie.
Logo.
Pôvod okrúhleho loga nie je celkom jasný. Prvýkrát sa objavilo v 19. storočí na vozidlách London General Omnibus Company. Koleso priečne preložené obdĺžnikom na sebe nieslo nápis GENERAL. Na označovanie staníc metra sa začal v roku 1913 používať červený disk s modrým obdĺžnikom a nápisom UD – jeden z prvých krokov budovania korporátnej identity vo svete vôbec. Logo bolo upravené Edwardom Johnsonom v roku 1919.
Na každej zo staníc sa nachádza logo metra, s menom stanice umiestneným v modrom obdĺžniku, pri vchodoch do stanice a taktiež pozdĺž nástupištia, tak aby bolo ľahko viditeľné z prichádzajúcich vlakov. Okrem toho, mnohé zo staníc majú aj iné dekoračné prvky, špecifické pre tú ktorú stanicu. Napríklad, stanica metra Baker Street ma kachličky s profilom známeho románového detektíva Sherlocka Holmesa, zatiaľ čo kachličky na stanici King's Cross St Pancras sú usporiadané do tvaru kríža s malou korunkou. Na stanici Tottenham Court Road sú abstraktné mozaiky Eduarda Paolozziho. Nástupištia Northern Line na Charing Cross zdobia nástenné maľby Davida Gentlemana znázorňujúce stavbu Charing Cross.
Typografia.
V roku 1916 Edward Johnston navrhol pre londýnsku dopravu vlastné písmo. Modifikovaná verzia tohto bezpätkového písma z roku 1979, sa používa dodnes a nazýva sa „New Johnston“. Najvýraznejšími znakmi tohto písma sú záhyb na konci malého písmena l, ktorý sa pri ostatných bezpätkových písem nenachádza a kosoštvorcovej bodke nad malými písmenami i a j. Autorské práva k tomuto písmu vlastní TfL, ktoré prísne kontroluje jeho použitie. Podobné písma sú: Paddington a Gill Sans.
Mapa.
Pôvodnú mapu z roku 1931 navrhol Harry Beck. Beck postavil svoju značne schématickú mapu na predpoklade, že reálna geografická poloha je pre človeka nachádzajúceho sa pod zemou irelevantná a zameral sa na topografiu jednotlivých staníc. Beckova mapa pozostávala zo saníc pospájaných vodorovnými, zvislými čiarami alebo čiarami v uhle 45°.
Vedenie spoločnosti bolo voči novému návrhu mapy pomerne skeptické, keďže šlo iba o Beckovu voľnočasovú aktivitu. Mapa bola predstavená cestujúcej verejnosti vo forme malého letáku a stala sa okamžite populárnou. Počas rokov sa niektoré z prvkov mapy zmenili (napr. značenie prestupov medzi metrom a železničnými stanicami), ale základná Beckova idea sa zachovala dodnes. V roku 2006 bola mapa londýnskeho metra zvolená druhou najvýznamnejšou dizajnérskou ikonou Veľkej Británie.
Faksimile pôvodnej Beckovej mapy je vystavené na stanici Finchley Central, na stanici z ktorej Beck cestoval do práce.

</doc>
<doc id="5503" url="https://sk.wikipedia.org/wiki?curid=5503" title="Parížske metro">
Parížske metro

Parížske metro je podzemný dopravný systém v Paríži vo Francúzsku. Spočiatku bolo známe ako "Chemin de Fer Métropolitain" (Metropolitná železnica), neskoršie ako "Métropolitain", čo sa rýchlo skrátilo na "Métro". Metro má 16 tratí označených -, pretože trate a sú odbočkami hlavných tratí. Má 245,6 km, 320 staníc, z ktorých je 84 prestupných. Tieto údaje nezahrňujú RER sieť. Otvorené bolo v roku 1900.
Linky.
Linky a majú ešte vetvy a .
Niektoré linky boli časom spojené, iné rozdelené (napr. v roku 1937 boli spojené linky a ).
Linky , a sú plne automatizované, riadené počítačom. Cestujúci tak majú výhľad priamo pred vlak, akoby z miesta strojvodcu.

</doc>
<doc id="5506" url="https://sk.wikipedia.org/wiki?curid=5506" title="Newyorské metro">
Newyorské metro

Newyorské metro, v origináli nazývané New York City Subway, je veľký prepravný systém metra nachádzajúci sa v New Yorku. Je to jeden z najväčších systémov verejnej dopravy v USA a rovnako aj na svete. Má 27 liniek, od 416 do 475 staníc (v závislosti od toho, ako sa počítajú spojené stanice) a dosahuje dĺžku 1056 km, pričom celková dĺžka tratí je a používa sa vyše 6 000 vozňov.
Denne metro prepraví vyše 6 miliónov cestujúcich. Ako jeden z mála systémov slúži newyorská podzemná dráha cestujúcim bez prestávky, 24 hodín denne, 7 dní v týždni, 365 dní v roku.
Dejiny.
Prvá podzemná trať bola otvorená v roku 1904, bola dlhá a štvorkoľajná. Prvá nadzemná trať bola postavená o 35 rokov skôr. Postupne sa vytvorili dvaja konkurenční súkromní prevádzkovatelia metra, spoločnosti BMT a IRT. Neskôr sa o stavbu a prevádzku začali zaujímať mestské úrady. Najskôr trate stavali a prenajímali ich BMT a IRT, v roku 1932 sprevádzkovali vlastný systém IND. V roku 1940 mesto odkúpilo oboch súkromných prevádzkovateľov a vytvorilo jednotnú sieť.

</doc>
<doc id="5509" url="https://sk.wikipedia.org/wiki?curid=5509" title="Rímske metro">
Rímske metro

Rímske metro je podzemná sieť dvoch liniek pod hlavným mestom Talianska, Rímom. Metro sa skladá z dvoch liniek A a B. Na trase linky A prebehla v roku 2008 rekonštrukcia tunela (bezpečnostné prvky a zlepšenie vetrania) a jazdia na nej nové zrekonštruované súpravy. Nástupištia má riešené ostrovčekovým spôsob a má vždy dve samostatné tubusy. Linea B je pôvodná jazdia na nej staré nezrekonštruované súpravy. Nástupištia má vždy na jednej a na druhej strane a výnimkou sú len stanice Bologna, Policlinico a Castro pretorio kde sú ostrovčekové. Linea B v Laurentine ide vonku ešte nie v tuneli. Tunel je vždy razený jeden široký a ide sa v ňom oba dvomi smermi. Elektrika na oboch linkách je ťahaná drôtmi pripevnenými o klenbu tunela. Dĺžka metra je 41 km. Vo výstavbe je zelená linka C a žltá D sa plánuje a pôjde paralelne na trasu B.
Nehody a havárie.
V metre sa v roku 2006 na linke A zrazili dve nové súpravy, keď jedna prichádzajúca súprava vrazila do súpravy, ktorá už stála na stanici. Podľa správ, vodič pokračoval v jazde napriek červenému svetlu. Zranený vodič si súvislosti s incidentom nepamätal. Zomrela jedna cestujúca a približne 145 bolo zranených. Pri nehode sa narušila aj statika tunela a časť sa zrútila.

</doc>
<doc id="5511" url="https://sk.wikipedia.org/wiki?curid=5511" title="Budapeštianske metro">
Budapeštianske metro

Budapeštianske metro () je nosný dopravný systém budapeštianskej mestskej hromadnej dopravy. Metro v Budapešti bolo prvé metro postavené na európskej pevnine; a po metre v Londýne bolo druhé na svete. Otvorili ho v roku 1896. Spolu má štyri linky.
Celá sieť je od roku 2014 (od otvorenia štvrtej linky) dlhá 38,6 km a nachádza sa v nej 52 staníc, dovtedy mala sieť dĺžku 30,9 km a mala 42 staníc. V pracovný deň prepraví metro okolo 1,2 milióna cestujúcich. Linky , a sa pretínajú v jednej prestupnej stanici – Deák Ferenc tér. Linka má dva prestupné body na stanici Kálvin tér na linke a na stanici Keleti pályaudvar na linke .
Dejiny.
Na prahu nového storočia.
K vybudovaniu metra v Budapešti viedol obdobný dôvod, ktorý stál za vznikom ostatných podzemných dráh na svete, a to neúnosné preplnenie povrchovej dopravy. Andrássy út, jedna z najvýznamnejších dopravných tepien v meste, bola na sklonku 19. storočia preplnená. Jediným riešením bolo vybudovanie dnes druhej najstaršej podzemnej dráhy na svete vedúcej priamo popod Andrássy út. Linku postavila Budapeštianska železničná spoločnosť. Tá musela splniť podmienku miestnej radnice, že metro bude hotové do osláv tisíceho výročia osídlenia zeme Maďarmi v roku 1896. 
Stavba prebiehala ohromne rýchlo – linku s desiatimi zástavkami o celkovej dĺžke otvorili iba po 20 mesiacoch stavby. Výstavbe napomohli vhodné geologické podmienky a pomerne nízke založenie celej trasy. Budapeštianska radnica kládla počas výstavby na železničnú spoločnosť ďalšie podmienky, ktoré sa týkali napr. stvárnenia jednotlivých staníc. Vďaka tomu má súčasná linka M1 obdivuhodnú secesnú výzdobu. Stanice sú obložené keramickými obkladačkami v bielej a hnedej farbe, vozovku podopierajú liatinové stĺpy s dekoratívnymi hlavicami. 
Okrem posledného úseku pri stanici Széchényi fürdő bola trasa vybudovaná hĺbením, teda vznikla ako jeden výkop ulicami, ktorý bol dodatočne zakrytý. Výška trolejového vedenia nad koľajnicami bola iba . Na trase premávali upravené drevené vozne, ktoré boli pôvodne postavené ako električky. 
Dvadsať vozidiel, ktoré v metre premávali každý deň, sa už koncom 20. rokov nachádzalo v zlom technickom stave. Ich rekonštrukcia alebo úplná výmena bola nevyhnutná, avšak vzhľadom na zlú ekonomickú situáciu Maďarska po prvej svetovej vojne nebola uskutočniteľná. K úprave vozidiel však nakoniec došlo: motory boli vymenené za silnejšie a do vozidiel boli namontované nové dvere. Okrem iného sa zmenilo aj trakčné napätie.
Po druhej svetovej vojne.
Po druhej svetovej vojne rozvíjajúca metropola už socialistického Maďarska potrebovala nové linky metra. Plány na výstavbu nových tratí existovali už z rokov, kedy bola otvorená linka prvá. Prvé plány dnešných dvoch nových liniek existovali už v roku 1942. S výstavbou za pomoci sovietskej techniky sa malo začať v roku 1950. 
Nová linka, nazvaná M2, mala spojiť dve hlavné vlakové stanice, Keleti pályaudvar a Déli pályaudvar. Dokončená mala byť už v roku 1955. Avšak z finančných a ekonomických dôvodov výstavba ustala a opäť sa začalo stavať až v roku 1963. Prvý úsek so siedmimi stanicami otvorili 4. apríla 1970. Linka M2 je zároveň jedinou linkou budapeštianskeho metra, ktorá vedie popod Dunaj do Budína. So starým metrom sa stretáva v stanici Deák Ferenc tér.
V rokoch 1970 až 1973 prebehla rekonštrukcia prvej linky, ktorá zahŕňala aj výmenu vozidiel. V roku 1973 boli obe linky predĺžené: M1 o jednu stanicu do Méxikoi út a linka M2 o ďalšie štyri stanice. Obe linky dosiahli svoj súčasný počet staníc – jedenásť. 
S výstavbou tretej linky sa začalo v roku 1970, pričom plány na jej výstavbu existovali už v roku 1963. Jej prvý úsek otvorili v roku 1976. V tom istom roku bolo zavedené aj farebné označenie jednotlivých liniek. Staré metro bolo žlté, druhá linka bola červená a tretia bola modrá. Pre prímestské vlaky HÉV sa začala používať zelená farba. 
Južný úsek tretej linky dokončili v roku 1980, jej severný úsek sa dokončoval na etapy v rokoch 1981 až 1990. 
Súčasnosť a výhľad do budúcnosti.
Na linke prebiehala od roku 2004 rekonštrukcia. Stanice Blaha Lujza tér a Kossuth Lajos tér boli opravené v roku 2004. Ďalší rok nasledovali stanice Batthyány tér, Astoria a Keleti pályaudvar. V roku 2006 sa rekonštruovali stanice Déli pályaudvar, Széll Kálmán té a hlavná prestupná stanica Deák Ferenc tér. 
Väčšina prác prebieha v letných mesiacoch. Vymieňané bývajú obklady staníc a eskalátory, ktoré majú už viac ako 20 rokov. Nakoniec budú zakúpené nové klimatizované vlaky. 
28. marca 2014 bola po desiatich rokoch výstavby otvorená štvrtá linka. Linka , označená zelenou farbou, vedie z juhozápadnej časti mesta na severovýchod, obchádza tak historické centrum mesta. Prvýkrát tak pribudli ďalšie prestupné stanice: Keleti pályaudvar a Kálvin tér. Tieto stanice sa v súčasnosti radia medzi najmodernejšie v celej sieti budapeštianskej podzemnej dráhy. Už teraz existujú plány na jej predĺženie východným smerom do stanice Bosnyák tér a západným smerom do stanice Madárhegy.
Okrem toho sa uvažuje o výstavbe piatej linky a taktiež existujú plány na rozšírenie linky metra severným smerom a tiež aj na predĺženie juhovýchodného konca trasy na letisko Ferihegy.
Linky.
Metro má štyri linky, prvé tri sa pretínajú v prestupnej stanici v centre mesta na Deák Ferenc tér.
Linka ().
Bola otvorená v roku 1896. Prvý úsek viedol medzi stanicami Vörösmarty tér v centre mesta a Széchényi fürdő. Dráha niesla meno „Millenniumi Földalatti Vasút“ (). Po viac ako osemdesiatich rokoch, v roku 1973, bola linka rozšírená po Mexikói út. Táto linka je podstatne kratšia ako a . Je označená žltou farbou a má 11 staníc.
Linka ().
Smeruje z východu na západ, pričom spája dve hlavné budapeštianske železničné stanice: Déli pályaudvar a Keleti pályaudvar. Výstavba linky začala v 50. rokoch 20. storočia. Prvý úsek medzi Deák Ferenc tér a Örs vezér tere bol otvorený až v roku 1970. Zvyšok trasy medzi Deák Ferenc tér a Déli pályaudvar otvorili v roku 1972. Je označená červenou farbou a má 11 staníc.
Linka ().
Spája sever mesta s juhom na peštianskej časti mesta. Smerom z juhu, od stanice Kőbánya-Kispest, sú všetky stanice podzemné. Prvá časť trasy Deák Ferenc tér – Nagyvárad tér bola otvorená v roku 1976. V roku 1980 bola trasa rozšírená ďalej na juh do stanice Kőbánya-Kispest. Od 80. rokov 20. storočia sa linka predlžovala ďalej na sever: Lehel tér (1981), Göncz Árpád városközpont (1984) až po Újpest-központ v roku 1990. Je označená modrou farbou a má 20 staníc.
Linka ().
Spája budínsku časť mesta na juhozápade na stanici Kelenföld vasútállomás a peštiansku časť mesta na východe na prestupnej stanici Keleti pályaudvar. Otvorená bola 28. marec 2014. Druhú sekciu linky v smere Keleti pályaudvar – Bosnyák tér otvoria v roku 2017 spolu s treťou sekciou ďalej na budínskej strane mesta na stanicu Madárhegy. Na linke vznikli nové prestupné stanice Kálvin tér s linkou a Keleti pályaudvar s linkou . Označená je zelenou farbou a má 10 staníc.

</doc>
<doc id="5515" url="https://sk.wikipedia.org/wiki?curid=5515" title="Moskovské metro">
Moskovské metro

Moskovské metro (rus. Московский метрополитен; "Moskovskij metropoliten") je historicky prvý a najväčší systém metra v Rusku i niekdajšom ZSSR a v súčasnosti štvrté najzaťaženejšie metro na svete.
Počas bežného pracovného dňa prepraví v priemere 9 miliónov pasažierov, čo ročne tvorí 2,4 miliardy pasažierov. Okrem samotného mesta Moskva premáva aj v susediacej Moskovskej oblasti. 
Moskovské metro je známe svojou bohatou architektúrou a výzdobou staníc. Vestibuly staníc a nástupištia sú bohato zdobené sochami, maľbami, mozaikami, vitrážami a inými umeleckými dielami, zobrazujúcimi obdobie socialistického realizmu a komunizmu.
Sieť moskovského metra je dlhá a má 263 staníc. Funguje od roku 1935.
Všeobecné informácie.
Moskovské metro premáva denne od 5:30 do 1:00. V špičke vlaky prichádzajú každých 40 sekúnd, v sedle každé 2 až 4 minúty. Po polnoci sa interval predlžuje až na 10 minút.
V Moskve využívajú, podobne ako napríklad v Londýne, tzv. zatvorený tarifný systém. To znamená, že na to, aby sa cestujúci dostali na nástupište, musia mať vopred zakúpený cestovných lístok, inak neprejdú turniketom.
Podľa tarify z marca 2013 stojí obyčajný lístok 30 rubľov. Dajú sa kúpiť aj lístky na 2 jazdy (60 rubľov), 5 (150 rubľov), 11 (300 rubľov), 20 (500 rubľov), 40 (1000 rubľov) a 60 jázd (1200 rubľov). Lístky na jednu až dve jazdy majú platnosť päť dní, ostatné viacjazdové platia 90 dní. Predávajú sa vo forme jednorazových magnetických kariet, pričom turniket vždy po priložení karty a otvorení prechodu na nástupište ukáže zostávajúci počet jázd. Tieto lístky sú označované aj ako „jeden lístok“, čo znamená, že tie isté karty s jazdami sa používajú aj na prepravu ostatnými prostriedkami moskovskej mestskej hromadnej dopravy. „Smart karty“ sa kupujú na obmedzené časové obdobie a nie sú limitované počtom absolvovaných jázd: 1 deň za 200 rubľov, 30 dní za 2200 rubľov, 90 dní za 5200 rubľov a 365 dní za 17000 rubľov.
Linky.
Systém tvorí 16 liniek, ktoré sú značené číslami (, , , , , , , , , , , , , , , a 4 MCD linky (, , , )), farbou ale i názvom oblasti, ktorú obsluhujú. Hlásenia na staniciach a vo vlakoch ohlasujú trasy po mene, v bežnej reči sú nazývané farbou.
Dlhé linky prechádzajú radiálne mestom, okrem trasy Koľcevaja , ktorá je dlhá , a trasy Moskovský centrálny okruh , ktorá je dlhou okružnou linkou spájajúcou radiálne linky. Orientáciu na linkách cestujúcim uľahčujú hlásenia vo vlakoch: Na radiálnych linkách vo vlakoch smerujúcich do centra Moskvy hlási stanice mužský hlas, vo vlakoch smerujúcich z centra ženský hlas – "„šéf volá do práce, manželka domov k večeri“". Na okružnej linke je to mužský hlas pre vlaky, ktoré premávajú v smere hodinových ručičiek a ženský hlas pre vlaky premávajúce proti smeru hodinových ručičiek.
Jednou zo zvláštností Moskovského metra je to, že prestupné uzly tvoria dve stanice na dvoch linkách s dvoma odlišnými menami, spojené chodbami pre cestujúcich. Iba tri stanice ponúkajú prestup cez nástupište.

</doc>
<doc id="5519" url="https://sk.wikipedia.org/wiki?curid=5519" title="Washingtonské metro">
Washingtonské metro

Washingtonské metro je metro vo Washingtone, hlavnom meste Spojených štátov. Tvorí ho 6 liniek a prevádzkuje ho spoločnosť "Washington Metropolitan Area Transport Autorithy".
Linky.
█ Červená - Najstaršia linka, má 27 staníc.
█ Oranžová - Vedie v západno-východnom smere, má 26 staníc.
█ Modrá - Druhá najstaršia linka, 27 staníc.
█ Žltá - Má 17 staníc a vedie v severno-južnom smere.
█ Zelená - Má 21 staníc a spája severozápadnú a juhozápadnú časť metropolitného regiónu
█ Strieborná - Najnovšia linka, 34 staníc
História.
Počas 60. rokov 20. storočia vznikol projekt vybudovania rozsiahlej siete magistrál, vedúcich hlavným mestom. Ten však určitá časť verejnosti odmietala. Kritici, ako napríklad Harland Bartholomew, poukazovali na nízku hustotu osídlenia v oblasti, kde by bol nový systém budovaný. Ako kompromisné riešenie bol vtedy vybudovaný diaľničný okruh Capital Beltway okolo celého dištriktu Columbia. Peniaze vopred určené na nové štvorprúdové cestné komunikácie boli naopak ponovom určené na budovanie metra.
Realizácia washingtonského metra začína v roku 1967, kedy bol založený dnešný dopravca. Jeho úlohou bolo vtedy naplánovať systém budúceho metra a neskôr ho postaviť. V roku 1968 predložil návrh etapizovanej výstavby dlhej siete.
9. decembra 1969 sa začal stavať prvý úsek dlhý s piatimi stanicami a o ďalších sedem rokov neskôr, v roku 1976, bol otvorený pre verejnosť. Išlo o červenú linku. Neskôr pribudla aj modrá, zelená, oranžová a žltá. Na svoju dobu bol systém veľmi moderný, náklady na jeho výstavbu sa však vyšplhali až na enormných 9,3 miliardy USD. V roku 2001 prekročila dĺžka siete 100 míľ (). Aj napriek tomu rozvoj podzemnej dráhy ukončený nebol. Plánuje sa realizácia už piatej (striebornej) linky. 20. januára 2009, v deň prvej inaugurácie Baracka Obamu metro využilo najviac ľudí za deň v histórii – 1 120 000.
Od roku 2014 sa postupne otvárala nová strieborná linka vedúca na zapád od mesta. 24. júna 2014 bola otvorená prvá fáza po stanicu Wiehle–Reston East. 15. novembra 2022 bola uvedená do prevádzy druhá fáza na západ po stanicu Ashburn, ktorá vedie cez medzinárodné letisko Washington Dulles.
Architektúra.
Systém washingtonského metra sa líši od toho, ktorý je v ostatných amerických mestách už cele roky v prevádzke. Pri stavbe všetkých úsekov bola dodržaná určitá hierarchia, vďaka čomu má celá sieť jednotnú podobu. Stanice sú väčšinou podpovrchové, jednolodné, s ostrovnými nástupišťami a s kazetovými stropmi. Celé osvetlenie stanice smeruje hore na strop. Stanice navrhoval architekt Harry Weese.
Prevádzka.
Metro vo Washingtone premáva počas pracovných dní od 5 ráno a od 7 ráno cez víkend. Od nedele po štvrtok premáva metro do polnoci, kým v piatok a sobotu premáva do 1 hodiny ráno.
Vozový park.
Vozový park sa skladá z 1216 vozov, v prevádzke je niekoľko typov. Najstaršie vozy sú americkej a španielskej, modernejšie talianskej, francúzskej a japonskej výroby. Veľa vozov dnes prechádza modernizáciou. Všetky súpravy majú maximálnu rýchlosť 121 km/h, v prevádzke však idú maximálne 95 km/h (105 km/h na zelenej linke) s priemernou rýchlosťou 53 km/h vrátane zastávok.
Bezpečnosť.
Na okraji nástupišťa každej stanice sú umiestnené blikajúce svetlá, ktoré svietia iba v okamihu, kedy vlak prichádza do stanice. Aj keď sú praktické a zvyšujú bezpečnosť, návštevníkom mesta môže ich efekt pripadať teatrálny.

</doc>
<doc id="5522" url="https://sk.wikipedia.org/wiki?curid=5522" title="Gentoo">
Gentoo

Gentoo je distribúcia operačného systému GNU/Linux vyvíjaná, podobne ako Debian, komunitou dobrovoľníkov z celého sveta. Gentoo je založené na zdrojovom kóde, je určené skôr pre pokročilejších užívateľov a správcov Linuxu, ktorí chcú svoj systém individuálne vybudovať tak podľa svojich požiadaviek, ako aj podľa použitého hardvéru. Časť balíkov, najmä tie väčšie, možno inštalovať aj v binárnej podobe. Na inštaláciu Gentoo treba solídne znalosti o hardvéri a GNU/Linux-e.
Gentoo má vlastný systém správy balíkov "portage", ktorý dokáže vyriešiť závislosti a zadávanie parametrov pre preklad, takže inštaláciu a správu systému zvládne aj začiatočník, ak má veľa času, trpezlivosti a je ochotný študovať manuály vo svetových jazykoch.
Výhody Gentoo.
Maximálna možnosť nastavenia jednotlivých aplikácií a nástrojov, prehľadná konfigurácia systému, optimalizácia pre daný hardvér, častá aktualizácia, vzorné manuály, komunita, ktorá rýchlo a odborne pomôže. Možnosť veľmi dobre spoznať systém.
Nevýhody Gentoo.
Niekoľkodenná až niekoľkotýždenná práca na tvorbu vlastného systému, dlhá kompilácia.
Portage.
Portage je systém správy balíkov podobný FreeBSD Ports v BSD systémoch. Portage je napísaný v programovacom jazyku Python a je srdcom Gentoo. Napriek názvu sa s ním pracuje na príkazovom riadku 'emerge'.
USE.
Portage umožňuje použitie „USE flag“, ktoré umožňuje správcovi systému určiť možnosti a charakteristiky inštalovaných programov. Možno napríklad zadať podporu pre DVD, čím sa ovplyvní kompilácia a to, ktoré časti softvéru sa nainštalujú.
Ebuild.
Gentoo používa vlastný formát ebuild pre správu balíkov, ktorý je iný ako veľmi rozšírený RPM. RPM spravuje skompilované binárne súbory. Ebuild sú textové súbory obsahujúce inštrukcie, ako sa sťahuje, konfiguruje, kompiluje a inštaluje daný softvér zo zdrojových kódov a s optimalizáciou pre daný počítač.
Maskovanie.
Maskovanie v Gentoo určuje, ktoré balíky sú vhodné pre daný systém. Ebuild vytvorený pre inú architektúru, málo testovaný alebo ten, ktorý by negatívne ovplyvnil stabilitu systému, je maskovaný, tak aby sa nemohol nainštalovať bez priameho zásahu správcu systému (balík sa musí pridať do /etc/portage/package.keywords alebo na príkazovom riadku zadať ACCEPT_KEYWORDS=). Druhá možnosť maskovania je „Hard Masked“ pre balíky, ktoré sú experimentálne a sú známe problémy s ich použitím.
História.
Daniel Robbins vytvoril vlastnú distribúciu linuxu po rozporoch v Stampede Linuxu, ktorý pomáhal predtým vyvíjať. Pôvodná distribúcia Enoch sa zamerala na rýchlosť a automatickú inštaláciu a upgrade balíkov. Po čase sa distribúcia premenovala na Gentoo.
Daniel Robbins získal časovo neobmedzené právo na obchod s produktmi Gentoo. Zisk nebol používaný na rozvoj komunity, ale mohol si ich nechať ako náhradu za náklady na rozvoj Gentoo.
Dňa 26. apríla 2004 Daniel Robbins odstúpil z miesta hlavného architekta projektu. Založil nadáciu Gentoo Foundation a tá dostala všetky autorské práva. V roku 2005 sa Robbins rozhodol pracovať pre Microsoft, ale 16. januára 2006 z tej firmy odchádza. (http://news.zdnet.co.uk/software/linuxunix/0,39020390,39252292,00.htm )
Meno distribúcie je odvodené od mena tučniaka oslieho, v angličtine "Gentoo Penguin".
Live-CD.
Gentoo ponúka nielen Live CD, ale s nástrojom "Catalyst" aj možnosť, aby si každý vytvoril svoje vlastné CD prispôsobené individuálnym požiadavkám. Popri bežných výhodách a možnostiach použitia sa oficiálne Gentoo-live-CD hodí aj na inštaláciu tejto distribúcie, keďže sú na ňom všetky potrebné aplikácie, ale aj rozsiahla dokumentácia, ktorá je v tejto distribúcii veľmi dôležitá.
Verzie.
U Gentoo Linux nie sú verzie v bežnej podobe, ale snapshoty systému, ktorý je v stálom vývoji. Prechod do ďalšej verzie bežný užívateľ ani nezbadá, ak pravidelne aktualizuje svoj Portage-Tree príkazom "emerge --sync".

</doc>
<doc id="5555" url="https://sk.wikipedia.org/wiki?curid=5555" title="Mníchov">
Mníchov

Mníchov (nemecky: "München"; bavorsky: "Minga") je hlavné a najľudnatejšie mesto Bavorska. S populáciou 1,5 milióna obyvateľov k 31. júlu 2020 je tretím najväčším mestom v Nemecku, po Berlíne a Hamburgu, a teda najväčšie, ktoré netvorí svoj vlastný štát, ako aj 11. najväčšie mesto v Európskej únii. Mestská metropolitná oblasť je domovom pre 6 miliónov ľudí. 
Nachádza sa na brehu rieky Isar (prítok Dunaja) severne od Bavorských Álp, je sídlom bavorskej administratívnej oblasti Horné Bavorsko a je najhustejšie osídleným mestom v Nemecku (4 500 osôb na km²). Mníchov je po rakúskom hlavnom meste Viedni druhým najväčším mestom v bavorskej nárečovej oblasti.
Mesto sa prvýkrát spomína v roku 1158. Katolícky Mníchov dôrazne odolával reformácii a počas výslednej tridsaťročnej vojny bol politickým bodom rozdielov. Napriek okupácii protestantskými Švédmi zostal fyzicky nedotknutý. Akonáhle bolo Bavorsko v roku 1806 založené ako zvrchované kráľovstvo, Mníchov sa stal hlavným európskym centrom umenia, architektúry, kultúry a vedy. V roku 1918, počas nemeckej revolúcie, bol vládnuci rod Wittelsbachovcov, ktorý vládol v Bavorsku od roku 1180, nútený abdikovať v Mníchove a bola vyhlásená socialistická republika s krátkym trvaním. V 20. rokoch sa Mníchov stal domovom niekoľkých politických frakcií, medzi nimi aj NSDAP. Po nástupe nacistov k moci bol Mníchov vyhlásený za „hlavné mesto hnutia“. V roku 1938 tu bola podpísaná Mníchovská dohoda. Mesto bolo počas druhej svetovej vojny ťažko bombardované, avšak obnovilo väčšinu svojej tradičnej panorámy mesta. Po skončení povojnovej americkej okupácie v roku 1949 došlo v rokoch "Wirtschaftswunderu", alebo „ekonomického zázraku“, k veľkému nárastu populácie a ekonomickej sily. V meste sa konali letné olympijské hry 1972 a bolo jedným z hostiteľských miest Majstrovstiev sveta vo futbale 1974 a 2006.
Mníchov je dnes globálnym centrom umenia, vedy, technológie, financií, vydavateľstva, kultúry, inovácií, vzdelávania, podnikania a cestovného ruchu a má veľmi vysokú úroveň a kvalitu života. Je to jedno z najprosperujúcejších a najrýchlejšie rastúcich miest v Nemecku.
Ekonomika Mníchova je založená na moderných technológiách, automobiloch, sektore služieb a kreatívnom priemysle, ako aj IT, biotechnológiách, strojárstve a elektronike. V meste sídli mnoho nadnárodných spoločností, ako napríklad BMW, Siemens, MAN, Linde, Allianz a MunichRE. Je tiež domovom dvoch výskumných univerzít, množstva vedeckých inštitúcií a svetových technologických a vedeckých múzeí, ako sú Deutsches Museum a BMW Museum. Početné mníchovské architektonické a kultúrne atrakcie, športové podujatia, výstavy a každoročný Oktoberfest priťahujú značný cestovný ruch. V meste žije viac ako 530 000 obyvateľov cudzieho pôvodu, čo predstavuje 37,7% jeho populácie.
Dejiny.
Etymológia.
Názov mesta sa zvyčajne interpretuje ako odvodený zo staronemeckého alebo stredonemeckého výrazu "Munichen", čo znamená „mníchmi“. Pochádza to od mníchov benediktínskeho rádu, ktorí na mieste, ktoré sa neskôr malo stať starým mestom Mníchova, viedli kláštor. Mních je zobrazený aj na erbe mesta.
Mesto sa prvýkrát spomína ako "forum apud Munichen" v augsburskej arbitráži 14. júna 1158 cisárom Svätej rímskej ríše Fridrichom I.
Názov v modernej nemčine je München, ale ten bol rôzne preložený do rôznych jazykov: do angličtiny, francúzštiny a rôznych ďalších jazykov ako „Munich“, v taliančine ako „Monaco di Baviera“, v portugalčine ako „Munique“. V slovenčine je preložený ako „Mníchov“.
Pôvod stredovekého mesta.
Prvou známou osadou v tejto oblasti boli benediktínski mnísi na soľnej ceste. Za dátum založenia sa nepovažuje rok 1158, teda dátum, kedy bolo mesto prvýkrát uvedené v listine. Dokument bol podpísaný v Augsburgu. Henrich Lev, vojvoda Saska a Bavorska, postavil mýtny most cez rieku Isar vedľa mníchovskej osady a na soľnej ceste. Avšak počas archeologických vykopávok v Marienhofe pred rozšírením S-Bahnu z roku 2012 sa našli črepy nádob z 11. storočia, ktoré opäť dokazujú, že osada Mníchov musí byť staršia ako ich prvá dokumentárna zmienka z roku 1158.
V roku 1175 získal Mníchov štatút mesta a opevnenie. V roku 1180 s podporou Henricha Leva sa Otto I. Wittelsbach stal bavorským vojvodom a Mníchov bol odovzdaný biskupovi vo Freisingu. (Dediči Wittelsbacha, dynastia Wittelsbachovcov, vládli v Bavorsku až do roku 1918.) V roku 1240 bol Mníchov prevedený do rúk Otta II. Wittelsbacha a v roku 1255, keď sa bavorské vojvodstvo rozdelilo na dve časti, sa Mníchov stal vojvodským sídlom horného Bavorska. 
Vojvoda Ľudovít IV., rodák z Mníchova, bol zvolený za nemeckého kráľa v roku 1314 a korunovaný za cisára Svätej ríše rímskej v roku 1328. Posilnil pozíciu mesta tým, že mu udelil monopol na soľ, čím mu zaistil ďalšie príjmy. Na konci 15. storočia prešiel Mníchov obrodou gotického umenia: bola rozšírená Stará radnica a najväčší mníchovský gotický kostol - Frauenkirche - dnešná katedrála - bol postavený iba za 20 rokov, počnúc rokom 1468.
Hlavné mesto zjednoteného Bavorska.
Keď sa v roku 1506 znovu spojilo Bavorsko, stal sa jeho hlavným mestom Mníchov. Umenie a politika boli čoraz viac ovplyvňované dvorom (pozri Orlando di Lasso a Heinrich Schütz). V 16. storočí bol Mníchov centrom nemeckej protireformácie a tiež renesančného umenia. Vojvoda Wilhelm V. dal poveriť výstavbu jezuitského kostola Michaelskirche, ktorý sa stal centrom protireformácie, a v roku 1589 postavil aj Hofbräuhaus na varenie hnedého piva. Katolícka liga bola založená v Mníchove roku 1609.
V roku 1623, počas tridsaťročnej vojny, sa Mníchov stal volebným sídlom, keď bola volebná dôstojnosť investovaná do bavorského vojvodu Maximiliána I., ale v roku 1632 bolo mesto obsadené švédskym kráľom Gustávom II. Adolfom. Keď v rokoch 1634 a 1635 prepukol bubonický mor, zomrela asi jedna tretina obyvateľstva. Za vlády bavorských kurfistov bol Mníchov dôležitým centrom barokového života, musel však trpieť aj pod habsburskou okupáciou v rokoch 1704 a 1742.
V roku 1806 sa mesto stalo hlavným mestom nového bavorského kráľovstva. O dvadsať rokov neskôr bola Landshutova univerzita presunutá do Mníchova. Mnohé z najkrajších budov mesta patria do tohto obdobia a boli postavené za prvých troch bavorských kráľov. Najmä Ľudovít I. poskytol vynikajúce služby statusu Mníchova ako centra umenia, prilákal množstvo umelcov a vylepšil architektonickú podstatu mesta veľkými bulvármi a budovami. Na druhej strane bol Ľudovít II., známy po celom svete ako rozprávkový kráľ, väčšinou vzdialený od svojho hlavného mesta a zameriaval sa viac na svoje fantazijné zámky na bavorskom vidieku. Jeho záštita nad Richardom Wagnerom si napriek tomu zabezpečila jeho posmrtnú povesť, rovnako ako jeho hrady, ktoré pre Bavorsko stále vytvárajú značný turistický príjem. Neskôr sa roky regenta princa Luitpolda vyznačovali obrovskou umeleckou a kultúrnou aktivitou v Mníchove, ktorá posilnila jej postavenie kultúrnej sily svetového významu (pozri Franz von Stuck a Der Blaue Reiter).
Prvá svetová vojna a druhá svetová vojna.
Po vypuknutí prvej svetovej vojny v roku 1914 sa život v Mníchove stal veľmi ťažkým, pretože spojenecká blokáda Nemecka viedla k nedostatku potravín a pohonných hmôt. Počas francúzskych náletov v roku 1916 padli na Mníchov tri bomby.
Po prvej svetovej vojne bolo mesto v centre podstatných politických nepokojov. V novembri 1918, v predvečer nemeckej revolúcie, utiekol z mesta Ľudovít III. a jeho rodina. Po vražde prvého republikánskeho premiéra Bavorska Kurta Eisnera vo februári 1919 Antonom Grafom von Arco auf Valleym bola vyhlásená Bavorská sovietska republika. Keď sa komunisti ujali moci, Lenin, ktorý žil pred niekoľkými rokmi v Mníchove, poslal blahoprajný telegram, avšak Sovietska republika zanikla 3. mája 1919 zásluhou Freikorpsu. Počas obnovy republikánskej vlády sa Mníchov stal ohniskom extrémistickej politiky, medzi ktorými sa čoskoro dostali do popredia Adolf Hitler a národní socialisti.
V roku 1923 usporiadal Adolf Hitler a jeho podporovatelia sústredení v Mníchove Pivný puč, pokus o zvrhnutie Weimarskej republiky a prevzatie moci. Vzbura zlyhala, výsledkom bolo zatknutie Hitlera a dočasné ochromenie nacistickej strany (NSDAP). Keď sa v roku 1933 v Nemecku ujali moci nacisti, mesto sa stalo opäť pre nich dôležitým. Strana vytvorila prvý koncentračný tábor v Dachau, 16 kilometrov severozápadne od mesta. Pre svoj význam pre nástup národného socializmu bol Mníchov označovaný ako "Hauptstadt der Bewegung" („hlavné mesto hnutia“). Ústredie NSDAP bolo v Mníchove a okolo Königsplatz bolo postavených veľa Führerbauten („budov "Führer"“), z ktorých niektoré dodnes prežívajú.
Mesto je známe ako miesto vyvrcholenia politiky appeasementu zo strany Británie a Francúzska, ktorá viedla k druhej svetovej vojne. Práve v Mníchove britský premiér Neville Chamberlain súhlasil s anexiou československého regiónu Sudety do Veľkého Nemecka v nádeji, že splní túžby hitlerovskej Tretej ríše.
Mníchov bol od júna 1942 do februára 1943 základňou Bielej ruže, študentského hnutia odporu. Členovia jadra boli zatknutí a popravení na základe distribúcie letákov na univerzite v Mníchove Hansom a Sophie Schollovými.
Mesto bolo ťažko poškodené spojeneckými bombovými útokmi počas druhej svetovej vojny a 71 náletmi počas piatich rokov.
Po vojne.
Po okupácii USA v roku 1945 bol Mníchov úplne prebudovaný podľa dôkladného plánu, ktorý si zachoval svoju predvojnovú uličnú sieť. V roku 1957 počet obyvateľov Mníchova presiahol jeden milión. Mesto naďalej hralo veľmi významnú úlohu v nemeckej ekonomike, politike a kultúre a v desaťročiach po druhej svetovej vojne si získalo prezývku "Heimliche Hauptstadt" („tajné hlavné mesto“).
V Mníchove sa konali letné olympijské hry v roku 1972, počas ktorých boli 11 izraelskí športovci zavraždení palestínskymi teroristami pri mníchovskom masakri, keď si ozbrojenci z palestínskej skupiny „Čierny september“ prevzali rukojemníkov z izraelského olympijského tímu. K masovým vraždám došlo v Mníchove aj v rokoch 1980 a 2016.
Väčšina obyvateľov Mníchova sa teší vysokej kvalite života. Mercer HR Consulting neustále radí mesto medzi top 10 miest s najvyššou kvalitou života na celom svete - prieskum z roku 2011 zaradil Mníchov na 4. miesto. V roku 2007 rovnaká spoločnosť tiež zaradila Mníchov ako 39. najdrahšie na svete a najdrahšie veľké mesto v Nemecku. Mníchov má prosperujúcu ekonomiku, ktorú poháňajú odvetvia informačných technológií, biotechnológie a vydavateľstvo. Znečistenie životného prostredia je nízke, aj keď od roku 2006 je mestská rada znepokojená úrovňami pevných častíc (PM), najmä pozdĺž hlavných dopravných tepien mesta. Od prijatia právnych predpisov EÚ týkajúcich sa koncentrácie častíc v ovzduší organizujú environmentálne skupiny ako Greenpeace veľké protestné zhromaždenia, v ktorých vyzývajú mestskú radu a vládu štátu, aby zaujali prísnejší postoj k znečisťovaniu. Dnes je miera kriminality nízka v porovnaní s inými veľkými nemeckými mestami, ako sú Hamburg alebo Berlín. Nemeckí obyvatelia nazývajú mesto „Millionendorf“, čo znamená „dedina s miliónmi obyvateľov“. Kvôli vysokej životnej úrovni a prosperujúcej ekonomike mesta a regiónu došlo k prílevu ľudí a počet obyvateľov Mníchova do júna 2015 prekročil 1,5 milióna, čo je za 10 rokov nárast o viac ako 20%.
Geografia.
Topografia.
Mníchov leží na vyvýšených pláňach Horného Bavorska, asi 50 km severne od severného okraja Álp, v nadmorskej výške okolo 520 m.n.m. Miestne rieky sú Isar a Würm. Mníchov sa nachádza v severoalpskom predpolí. Severná časť tejto piesočnatej plošiny zahŕňa vysoko úrodnú kremencovú oblasť, ktorá už nie je ovplyvnená procesmi skladania v Alpách, zatiaľ čo južná časť je pokrytá morénskymi kopcami. Medzi nimi sú polia fluviálno-ľadovcového výlevu, napríklad v okolí Mníchova. Kdekoľvek sa tieto usadeniny stenčujú, spodná voda môže preniknúť štrkovým povrchom a zaplaviť oblasť, čo vedie k močariskám ako na severe Mníchova.
Podnebie.
Podľa Köppenových klasifikačných šablón a aktualizovaných údajov je podnebie oceánske ("Cfb"), nezávislé od izotermy, ale s niektorými vlhkými kontinentálnymi podnebiami ("Dfb"), ako sú teplé až horúce letá a studené zimy, ale bez trvalej snehovej pokrývky. Blízkosť Álp prináša väčšie množstvo zrážok a následne väčšiu náchylnosť k problémom s povodňami. Realizujú sa štúdie adaptácie na zmenu podnebia a extrémnych udalostí, jedným z nich je Isarov plán adaptácie na klímu EÚ.
Centrum mesta leží medzi oboma podnebiami, zatiaľ čo letisko v Mníchove má vlhké kontinentálne podnebie. Najteplejším mesiacom je v priemere júl. Najchladnejší je január.
Prehánky a búrky prinášajú najvyššie priemerné mesačné zrážky neskoro na jar a počas celého leta. Najviac zrážok sa vyskytne priemerne v júli. Zima zvykne mať menej zrážok, najmenej vo februári.
Vyššia nadmorská výška a blízkosť Álp spôsobujú, že v meste je viac dažďov a snehu ako v mnohých iných častiach Nemecka. Alpy ovplyvňujú klímu mesta aj inak; napríklad teplý zjazdový vietor z Álp (föhnský vietor), ktorý aj v zime môže v priebehu niekoľkých hodín prudko zvýšiť teploty.
Mníchov, ktorý je stredom Európy, podlieha mnohým klimatickým vplyvom, takže poveternostné podmienky sú tam premenlivejšie ako v iných európskych mestách, najmä v tých západnejšie a južnejšie od Álp. 
Na oficiálnych meteorologických staniciach v Mníchove sú najvyššie a najnižšie namerané teploty, aké kedy boli namerané, 37,5°C, 27. júla 1983 v Trudering-Riem, a -31,6°C, 12. februára 1929 v botanickej záhrade mesta.
Klimatické zmeny.
V Mníchove možno pozorovať aj všeobecný trend globálneho otepľovania s nárastom priemerných ročných teplôt v Nemecku za posledných 120 rokov asi o 1°C. V novembri 2016 mestská rada oficiálne dospela k záveru, že ďalší nárast priemernej teploty, vyšší počet tepelných extrémov, nárast počtu horúcich dní a nocí s teplotami vyššími ako 20°C (tropické noci), zmena zrážkových vzorcov v rámci prebiehajúcich klimatických zmien, sa dá očakávať aj nárast počtu miestnych prípadov silného dažďa. Vedenie mesta sa rozhodlo podporiť spoločnú štúdiu vlastného projektu "für Gesundheit und Umwelt" (oddelenia pre otázky zdravia a životného prostredia) a nemeckej meteorologickej služby, ktorá bude zhromažďovať údaje o miestnom počasí. Údaje sa majú použiť na vytvorenie akčného plánu adaptácie mesta na lepšie riešenie zmeny podnebia, ako aj integrovaného akčného programu na ochranu podnebia v Mníchove. Pomocou týchto programov možno monitorovať a riadiť problémy týkajúce sa územného plánovania a hustoty osídlenia, rozvoja budov a zelených plôch, ako aj plánov fungovania vetrania v panoráme mesta. 
Demografia.
Z iba 24 000 obyvateľov v roku 1700 sa počet obyvateľov mesta zdvojnásobil približne každých 30 rokov. Bolo to 100 000 v roku 1852, 250 000 v roku 1883 a 500 000 v roku 1901. Od tej doby sa Mníchov stal tretím najväčším mestom Nemecka. V roku 1933 bolo zrátaných 840 901 obyvateľov a v roku 1957 viac ako 1 milión.
Prisťahovalectvo.
V júli 2017 mal Mníchov 1,42 milióna obyvateľov; k 31. decembru 2017 malo v meste bydlisko 421 832 štátnych príslušníkov, pričom 50,7% týchto obyvateľov bolo občanmi členských štátov EÚ a 25,2% občanov európskych štátov, ktoré nie sú členmi EÚ (vrátane Ruska a Turecka). Najpočetnejšie skupiny cudzincov boli Turci (39 204), Chorváti (33 177), Taliani (27 340), Gréci (27 117), Poliaci (27 945), Rakúšania (21 944) a Rumuni (18 085).
Najväčšie skupiny zahraničných rezidentov k 31. decembru 2018
Náboženstvo.
Okolo 45% obyvateľov Mníchova nie je členom žiadnej náboženskej skupiny; tento pomer predstavuje najrýchlejšie rastúci segment populácie. Rovnako ako vo zvyšku Nemecka došlo v katolíckej a protestantskej cirkvi k neustálemu poklesu počtu členov. K 31. decembru 2017 bolo 31,8% obyvateľov mesta katolíkov, 11,4% protestantov, 0,3% židov a 3,6% členov pravoslávnej cirkvi (východná pravoslávna alebo orientálna pravoslávna). Okolo 1% sa hlási k iným kresťanským denomináciám. V meste sa nachádza aj malá starokatolícka farnosť a anglicky hovoriaca farnosť biskupského kostola. Podľa mníchovského štatistického úradu boli v roku 2013 asi 8,6% obyvateľov Mníchova moslimovia.
Politika.
Ako hlavné mesto Bavorska je Mníchov dôležitým politickým centrom pre štát aj krajinu ako celok. Je sídlom Bavorského krajinského snemu, štátneho kancelára a všetkých štátnych útvarov. V Mníchove sídli niekoľko národných a medzinárodných orgánov, vrátane Spolkového finančného súdu Nemecka a Európskeho patentového úradu.
Starosta.
Súčasným starostom Mníchova je Dieter Reiter zo stredoľavicovej Sociálnodemokratickej strany (SPD), ktorý bol zvolený v roku 2014 a znovu zvolený v roku 2020. Mníchov má oveľa silnejšiu ľavicovú tradíciu ako zvyšok štátu, ktorému od vzniku Spolkovej republiky v roku 1949 dominuje konzervatívna Kresťansko-sociálna únia Bavorska (CSU) na federálnej, štátnej a miestnej úrovni. Mníchov naopak od roku 1948 riadila SPD až na šesť rokov. Od miestnych volieb v roku 2020 majú v mestskom zastupiteľstve ("Stadtrat") väčšinu aj zelené a stredoľavicové strany.
Posledné voľby starostu sa uskutočnili 15. marca 2020, pričom rozhodujúce boli 29. marca, a výsledky boli nasledovné:
Obvody.
Mestské obvody sú zoradené podľa abecedy, v zátvorke je uvedené číslo obvodu.
Osobnosti mesta.
Pozri Zoznam osobností Mníchova

</doc>
<doc id="5576" url="https://sk.wikipedia.org/wiki?curid=5576" title="1815">
1815



</doc>
<doc id="5582" url="https://sk.wikipedia.org/wiki?curid=5582" title="Prokofjevova">
Prokofjevova



</doc>
<doc id="5583" url="https://sk.wikipedia.org/wiki?curid=5583" title="Gordon Cooper">
Gordon Cooper

Leroy Gordon „Gordo“ Cooper, Jr. (* 6. marec 1927, Shawnee, Oklahoma, USA – † 4. október 2004, Ventura, Kalifornia) bol americký astronaut, skúšobný pilot, letecký inžinier a pilot Vojenského letectva USA. Bol najmladší z pôvodnej sedmičky astronautov programu Mercury, prvého amerického pilotovaného vesmírneho programu. Lietať sa naučil už ako dieťa a po službe v americkej námornej pechote počas druhej svetovej vojny bol v roku 1949 prijatý do amerického letectva. Potom slúžil ako stíhací pilot a v roku 1956 sa kvalifikoval na skúšobného pilota a v roku 1959 bol vybraný za astronauta NASA.
V roku 1963 pilotoval najdlhší a posledný kozmický let programu Mercury, Mercury-Atlas 9. Počas tejto 34-hodinovej misie sa stal prvým Američanom, ktorý strávil vo vesmíre celý deň, prvým, ktorý vo vesmíre spal, a na dlhý čas posledným Američanom, ktorý odštartoval na sólový kozmický let. Napriek sérii vážnych porúch kozmickej lode sa mu let podarilo úspešne dokončiť pomocou manuálneho riadenia, pričom svoju loď, ktorú pomenoval "Faith 7", doviedol na pristátie len 4 míle (6,4 km) od hliadkujúcej lietadlovej lode. Cooper sa stal prvým astronautom, ktorý uskutočnil druhý orbitálny let, keď v roku 1965 letel ako veliaci pilot misie Gemini 5. Spolu s pilotom Petom Conradom vytvoril vtedy rekord v dĺžke kozmického letu s ľudskou posádkou, keď za 190 hodín a 56 minút – čo je necelých osem dní – preletel 3 257 652 míľ (5 242 682 km) a ukázal, že astronauti môžu prežiť vo vesmíre tak dlho, ako je potrebné na cestu zo Zeme na Mesiac a späť.
Cooper rád pretekal s autami a rýchlymi člnmi a v roku 1964 sa zúčastnil pretekov lodí Salton City 500 míľ (800 km) o 28 000 dolárov a v roku 1965 pretekov Southwest Championship Drag Boat. V roku 1967 pretekal na Orange Bowl Regatta s hasičom Redom Adairom. V roku 1968 sa prihlásil do pretekov 24 Hours of Daytona, ale vedenie NASA mu nariadilo odstúpiť kvôli nebezpečenstvu. Potom, čo slúžil ako záložný veliteľ misie Apollo 10, ho nahradil Alan Shepard a v roku 1970 odišiel z NASA aj vojenského letectva v hodnosti plukovníka ("colonel").
Život.
Mladosť a vzdelanie.
Leroy Gordon Cooper, Jr. sa narodil 6. marca 1927 v meste Shawnee v americkom štáte Oklahoma ako jediné dieťa Leroya Gordona Coopera, Sr. a jeho manželky Hattie Lee Cooperovej (rodenej Herdovej). Jeho matka bola učiteľka. Otec počas prvej svetovej vojny narukoval do amerického námorníctva ("U.S. Navy") a slúžil na prezidentskej jachte USS "Mayflower". Po vojne si dokončil stredoškolské vzdelanie; Hattie Lee bola jednou z jeho učiteliek, hoci bola od neho staršia len o dva roky. Vstúpil do Národnej gardy štátu Oklahoma a lietal na dvojplošníkoch Curtiss JN-4 Jenny napriek tomu, že formálne nikdy nemal vojenský pilotný výcvik. Vyštudoval vysokú školu a právo a stal sa štátnym okresným sudcom. Počas druhej svetovej vojny bol povolaný do aktívnej služby a slúžil v Tichomorí na vojenskej justícii a prokuratúre ("Judge Advocate General’s Corps"). Po vojne sa v roku 1947 presunul k Vojenskému letectvu USA ("U.S. Air Force") a slúžil na Hickamovej základni na ostrove Oahu na Havajských ostrovoch. Z vojenského letectva odišiel v roku 1957 v hodnosti plukovníka ("colonel").
Mladý Leroy vychodil základnú, Jefferson Elementary School, v rodnom meste a začal tu chodiť aj na strednú školu, Shawnee High School). Na strednej bol vo futbalovom a bežeckom tíme. V poslednom ročníku strednej školy hral na pozícii halfback na štátnom futbalovom šampionáte. Bol tiež aktívnym skautom v organizácii Boy Scouts of America, pričom sa mu podarilo dosiahnuť druhú najvyššiu hodnosť, Life Scout. Jeho rodičia vlastnili dvojplošník Command-Aire 3C3 a pod vplyvom otca sa naučil lietať už v mladom veku. Prvý samostatný let neoficiálne uskutočnil už keď mal 12 rokov. V 16 rokoch získal na lietadle Piper J-3 Cub preukaz pilota. Keď otca povolali späť do služby, rodina sa presťahovala do Murray v Kentucky, a Leroy tu v júni 1945 dokončil strednú školu.
Keď sa Cooper dozvedel, že letecké školy armády ("U.S. Army") a námorníctva už neprijímajú žiadnych kandidátov, prihlásil sa do Zboru námornej pechoty USA ("U.S. Marine Corps"). Hneď po skončení strednej školy odišiel na Parris Island, ale druhá svetová vojna sa skončila skôr, než ho mohli poslať do bojov. Potom bol pridelený do Naval Academy Preparatory School ako náhradník kandidáta na štúdium na United States Naval Academy v Annapolise v štáte Maryland, ale nakoniec prijali hlavného kandidáta a Coopera pridelili do strážnej služby vo Washingtone, D. C. Keď ho v roku 1946 prepustili z námornej pechoty, slúžil v čestnej stráži prezidenta USA.
Potom odišiel na Havajské ostrovy k rodičom, kde začal študovať na University of Hawaii a kúpil si lietadlo J-3 Cub. Tu v miestnom aeroklube stretol svoju prvú ženu, Trudy B. Olsonovú (1927 – 1994) zo Seattlu. Aktívne sa venovala lietaniu a neskôr sa stala jedinou manželkou astronauta programu Mercury, ktorá mala licenciu súkromného pilota. Vzali sa 29. augusta 1947 v Honolulu, keď obaja mali 20 rokov. Narodili sa im dve dcéry.
Vojenská služba.
Na univerzite bol Cooper aktívny v programe odbornej prípravy pre dôstojníkov ("Reserve Officers’ Training Corps"), vďaka čomu bol v júni 1949 vymenovaný za podporučíka ("second lieutenant") americkej armády. V septembri 1949 sa mu podarilo prejsť k vojenskému letectvu. Letecký výcvik absolvoval na Perrinovej základni v Texase a Williamsovej základni v Arizone na lietadlách T-6 Texan.
Po absolvovaní leteckého výcviku v roku 1950 ho poslali na základňu Landstuhl vo vtedajšom Západnom Nemecku, kde štyri roky lietal na stíhačkách F-84 Thunderjet a F-86 Sabre. Stal sa veliteľom roja ("flight commander") u 525. stíhacej-bombardovacej letky ("525th Fighter-Bomber Squadron"). V Nemecku navštevoval európsku nadstavbu University of Maryland. V roku 1954 sa vrátil naspäť do USA a dva roky študoval na Air Force Institute of Technology (AFIT) na Wrightových-Pattersonovej základni neďaleko mesta Dayton v štáte Ohio. Dňa 28. augusta 1956 získal titul bakalár vied ("Bachelor of Science") v leteckom inžinierstve.
Počas štúdia na AFIT sa Cooper zoznámil s Gusom Grissomom, kolegom z vojenského letectva, a stali sa z nich dobrí kamaráti. Pri štarte z Lowry Field 23. júna 1956 sa im stala nehoda, keď cvičné prúdové lietadlo Lockheed T-33, ktoré pilotoval Cooper, náhle stratilo výkon. Prerušil vzlet, ale podvozok sa zlomil a lietadlo sa 2 000 stôp (610 m) nepravidelne šmýkalo a havarovalo na konci vzletovej a pristávacej dráhy, pričom vybuchlo v plameňoch. Cooper a Grissom vyviazli bez zranení, hoci lietadlo bolo úplne zničené.
V roku 1956 Cooper a Grissom absolvovali USAF Experimental Flight Test Pilot School (trieda 56D) na Edwardsovej základni v Kalifornii. Po jej úspešnom absolvovaní Coopera pridelili ku Flight Test Engineering Division, kde slúžil ako skúšobný pilot a projektový manažér testovania lietadiel F-102A a F-106B. Lietal aj na lietadlách T-28, T-37, F-86, F-100 a F-104. Kým opustil Edwardsovu základňu, mal nalietaných vyše 2 000 hodín, z toho 1 600 hodín na prúdových lietadlách.
Lety do vesmíru.
V roku 1959 sa dostal medzi letcov vybraných pre vesmírny program ako budúci astronauti. Stal sa najmladším z prvej sedmičky astronautov programu Mercury. Slúžil ako komunikátor (CAPCOM) pri Shepardovom suborbitálnom lete Mercury-Redstone 3 v máji 1961 a tiež Carpenterovom orbitálnom lete Mercury-Atlas 7 o rok neskôr. Potom slúžil ako náhradník Waltera Schirru pre let Mercury-Atlas 8. Dňa 14. novembra 1962 NASA informovala verejnosť, že na misiu Mercury-Atlas 9 poletí astronaut Gordon Cooper a jeho náhradníkom bude Alan Shepard.
Cooper tak do vesmíru prvýkrát odštartoval 15. mája 1963 v kozmickej lodi "Faith 7" pri misii Mercury-Atlas 9, pričom sa stal šiestym Američanom vo vesmíre. Hlavným cieľom Cooperovho letu bolo zistiť vplyv dlhodobého stavu beztiaže na astronauta, oceniť jeho pracovnú schopnosť a overiť modifikovanú loď. Cooper sledoval pozemný svetelný zdroj a vypustenú guľu so zábleskovým majákom. Overovala sa možnosť použitia svetelných zdrojov na Zemi a vo veľkých výškach ako východiskových bodov pre navigačné systémy kozmickej lode na strednom a záverečnom úseku jej zostupu do atmosféry. Astronaut tiež meral aerodynamický odpor kabíny a teplotu vo vnútri lode. Cooperov let sprevádzalo viacero technických problémov a systémy lode Mercury sa zaťažovali za hranice svojich možností. Napriek tomu misia skončila úspešne. Kozmická loď pristála 16. mája pomocou padáku na hladine Tichého oceánu.
Na druhý kozmický let bol oficiálne nominovaný 8. februára 1965. Stal sa veliteľom misie Gemini 5. Dňa 21. augusta 1965 vyštartoval spolu s pilotom Petom Conradom k dlhodobému letu. Po dosiahnutí obežnej dráhy astronauti vyskúšali ovládanie lode. Pri druhom oblete vypustili subsatelit REP s hmotnosťou 34 kg, ku ktorému sa mali neskôr priblížiť, čo sa im však nepodarilo. Manévrovanie, ktoré malo overiť navigačný systém pre budúce spojenie dvoch lodí na obežnej dráhe, vyskúšali priblížením sa k fiktívnej lodi „Phantom Agena“, ktorej dráhu určil počítač. Zvyšok letu astronauti strávili fotografovaním pre ministerstvo obrany, pričom fotili štarty rakiet Titan II a Minuteman-I, a vopred pripravené obrazce v Austrálii a Texase, aby sa overili rozlišovacie schopnosti družicových snímok. Zaoberali sa aj astronomickým pozorovaním, pomocou spektrografu skúmali mraky, pre mexickú vládu fotografovali odľahlé horské oblasti Mexika. Podarilo sa im nadviazať rádiové spojenie s podmorskou stanicou SEALAB II, ktorá bola v tom čase v hĺbke 62 m pod hladinou Tichého oceánu pri pobreží Kalifornie. Kozmická loď Gemini 5 v poriadku pristála 29. augusta pomocou padáku na hladine Atlantiku.
Po letoch.
Dňa 27. júna 1966 bol určený za veliteľa záložnej posádky misie Gemini 12, posledného letu programu Gemini. Od roku 1967 bol vedúcim oddelenia Apollo Applications Program v oddiele astronautov ("Chief of the Apollo Applications Program Branch of the Astronaut Office"). S touto úlohou ale nebol príliš spokojný. Spolupráca s vedcami sa mu priečila, a tak sa radšej venoval pretekárskym autám a rýchlym člnom. V roku 1968 však prešiel do programu Apollo a 13. novembra bol vymenovaný za veliteľa záložnej posádky Apolla 10. Očakával tak let na Mesiac s Apollom 13. Cooper ale v úlohe veliteľa záložnej posádky Apolla 10 podľa riaditeľa operácií letových posádok Deka Slaytona nepresvedčil. Často bol namiesto učební a simulátorov v garážach, kde si opravoval pretekárske autá, s ktorými sa potom účastnil rôznych pretekov. Coopera tak nahradil Alan Shepard, ktorý dostal možnosť zostaviť si posádku podľa svojho úsudku. Sklamaný Cooper potom ešte nejaký čas pôsobil ako Slaytonov asistent a v roku 1970 v tichosti opustil NASA aj vojenské letectvo.
Na Floride založil Gordon Cooper Associated. V roku 1978 sa stal viceprezidentom výskumu a vývoja spoločnosti WED Enterprisec v Glendale v Kalifornii. Zamestnanie za svoj život zmenil viac ako 20 krát. Rozviedol sa a krátko potom sa oženil so Suzan Taylorovou, s ktorou mal ešte dve dcéry. Zaujímal sa tiež o paranormálne javy. Tvrdil, že od začiatku päťdesiatych rokov, keď pôsobil ako pilot v Nemecku, videl záhadné lietajúce objekty. Ďalšie podivné zelenkasté objekty s červenou žiarou uvidel 16. mája 1963 počas 15. obletu Zeme v kozmickej lodi "Faith 7". Jav zaregistrovala aj pozemná sledovacia stanica Muchea pri Perthe v Austrálii. Hoci odborníci dospeli k záveru, že to bola polárna žiara, Cooper bol presvedčený, že videl UFO. Odvtedy bol tento astronaut veľkým zástancom UFO. V novembri 1978, kedy sa o tejto problematike diskutovalo na pôde OSN, tam poslal list, v ktorom tvrdil, že hviezdolety s cudzími návštevníkmi, ktorí sú technicky oveľa vyspelejší ako my, navštevujú Zem. Neskôr to ešte viackrát zopakoval, až sa začali jeho svedectvom oháňať pravoverní ufológovia. Tvrdil tiež, že NASA škrtá v záznamoch rozhovorov medzi riadiacim strediskom a astronautmi zmienky o UFO a iných neznámych objektoch. V roku 2000 vyšla jeho autobiografia "Leap of Faith: An Astronaut’s Journey Into the Unknown" ("Zlom dôvery: Astronautova cesta do neznáma"), kde tejto otázke venuje celú jednu kapitolu. Kritizuje zvyk amerických vládnych miest všetko utajiť. Vláda sa podľa neho pokúša utajiť všetky informácie o UFO už od štyridsiatych rokov. Zástancovia existencie UFO Coopera obľubovali, pretože v ňom našli niekoho, kto patril k NASA a navyše sám letel do vesmíru. Gordon Cooper zomrel 4. októbra 2004 vo veku 77 rokov vo svojom dome vo Venture v Kalifornii po zlyhaní srdca.

</doc>
<doc id="5587" url="https://sk.wikipedia.org/wiki?curid=5587" title="1927">
1927

Úmrtia.
__STATICKÉPŘESMĚROVÁNÍ__

</doc>
<doc id="5594" url="https://sk.wikipedia.org/wiki?curid=5594" title="Jurij Alexejevič Gagarin">
Jurij Alexejevič Gagarin

Jurij Alexejevič Gagarin (; * 9. marec 1934, Gžatsk, Ruská SFSR, ZSSR – † 27. marec 1968, neďaleko obce Novosiolovo, Ruská SFSR, ZSSR) bol sovietsky letec a kozmonaut, prvý človek, ktorý vyletel do kozmického priestoru. Svoj kozmický let absolvoval 12. apríla 1961 v kabíne kozmickej lode Vostok 1 z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Obletel Zem a po 106 minútach pristál. 
Po návrate z letu do vesmíru sa stal Hrdinom Sovietskeho zväzu a oslavovanou svetovou celebritou. Značnú časť nasledujúcich rokov jeho života predstavovali stretnutia s ľuďmi v Sovietskom zväze aj vo svete. Napriek záťaži plynúcej z verejných povinností od roku 1961 študoval na Žukovského akadémii a súčasne stál na čele oddielu kozmonautov. Na ďalší kozmický let sa nedostal, bol len náhradníkom Vladimira Komarova pre let Sojuzu 1 v apríli 1967. V marci 1968 dokončil štúdium na akadémii a vrátil sa k lietaniu na lietadlách, ale 27. marca 1968 zahynul pri cvičnom lete.
Život.
Mladosť.
Hoci oficiálne dokumenty a viaceré zdroje uvádzajú, že Jurij Gagarin sa narodil v dedine Klušino, skutočným miestom jeho narodenia je pôrodnica v neďalekom meste Gžatsk (od roku 1968 pod názvom Gagarin) v Západnej (dnes Smolenskej) oblasti Ruska, ktoré bolo vtedy súčasťou Sovietskeho zväzu. Gagarin pochádzal z jednoduchej vidieckej rodiny, ktorá žila v dedine Klušino. Jeho rodičia pracovali v kolchoze. Otec Alexej Ivanovič Gagarin bol tesár a stolár. Matka Anna Timofejevna bola dojička, neskôr postúpila na vedúcu mliečnej farmy kolchozu. Gagarinovci mali štyri deti: najstaršieho Valentina, jedinú dcéru Zoju, syna Jurija a najmladšieho Borisa. 
Do ich života silno zasiahla vojna. Keď sa v septembri 1941 priblížil front, jedného dňa pristálo na poli za dedinou poškodené lietadlo Jak-1, a tak dedinské deti prvýkrát v živote videli lietadlo. Malému Jurijovi pilot dovolil aj sadnúť si do kabíny. Po príchode Nemcov v októbri 1941 bola uzatvorená škola, do ktorej začal sedemročný Jurij Gagarin chodiť len pred niekoľkými týždňami. Aj keď nikto z rodiny nezahynul, život na okupovanom území bol neľahký. Ich dom zabrali nemeckí vojaci a Gagarinovci si potom museli vykopať zemľanku, aby mali kde žiť. Do školských lavíc sa Jurij mohol vrátiť až po oslobodení v marci 1943. V tej dobe bola rodina rozdelená, ustupujúci Nemci so sebou odvliekli jeho dvoch starších súrodencov, ale obaja zo zajatia utiekli a potom bojovali v Červenej armáde až do konca vojny. Otca zase po oslobodení odviedli do Červenej armády, slúžil v neďalekom Gžatsku. Celá rodina sa zišla až po skončení vojny v lete 1945. 
V máji 1945 sa Gagarinovci presťahovali do Gžatska. V roku 1949 Jurij Gagarin dokončil 6. triedu základnej školy a rozhodol sa vyučiť remeslu. Prijali ho do učilišťa pri podniku poľnohospodárskych strojov v Ľuberci pri Moskve na výučbu v odbore zlievač. Súčasne vo večernej škole robotníckej mládeže chodil do 7. triedy, aby mal úplné stredné vzdelanie. Po dokončení učilišťa roku 1951 bol ako jeden z najlepších učňov vybraný na ďalšie štúdium na Saratovskú priemyselnú školu, ktorú absolvoval s výborným prospechom. V Ľuberci aj v Saratove veľa času venoval športu, vynikal najmä v basketbale, a to aj napriek svojej výške – meral iba 158 cm. V Saratove sa stal aj kapitánom basketbalového mužstva školy, ale tiež hral na trúbku v kapele. Zúčastnil sa práce fyzikálneho krúžku, tu okrem iného dostal za úlohu pripraviť prednášku o Konstantinovi Ciolkovskom a jeho prácach o raketových motoroch a kozmických letoch. Ciolkovského myšlienky zanechali v Gagarinovi hlboký dojem.
Letec.
Počas štúdií v Saratove so spolužiakmi sníval o lietaní. Koncom roka 1952 sa prihlásili do pilotných kurzov DOSAAF, ale k lietaniu sa nedostali. Keď neďaleko Saratova vznikla škola civilného letectva, skúsili šťastie aj tam, ale nespĺňali podmienky pre prijatie. Uspeli až na tretíkrát, v októbri 1954 ich prijali do saratovského aeroklubu, od jari 1955 už Gagarin lietal na Jaku-18. V lete dokončil štúdium a rozhodol sa pre dráhu stíhacieho pilota. Na jeseň 1955 bol prijatý na vojenskú leteckú školu v Orenburgu. Štúdium sa neobišlo bez problémov, v druhom roku mal Gagarin problémy s pristávaním s cvičným prúdovým MiGom-15UTI, hrozilo mu dokonca vylúčenie zo školy. Popularitu medzi spolužiakmi mu neprinieslo jeho nekompromisné vyžadovanie disciplíny z pozície pomocníka veliteľa čaty. Po dvoch rokoch ukončil leteckú školu s vyznamenaním. 
Ako absolvent s vynikajúcim prospechom mal právo vybrať si miesto služby. S priateľmi sa rozhodol pre život na severe Ruska. Slúžil v 769. stíhacom leteckom pluku 122. stíhacej leteckej divízie () Severnej flotily na základni Luostari-Novoje pri Murmansku za polárnym kruhom. K pluku nováčikovia prišli koncom novembra 1957. Po dôkladnej teoretickej príprave a zložení skúšok zo špecifík lietania na severe začali od marca nasledujúceho roka lietať na strojoch MiG-15bis. V útvare dosiahol 265 letových hodín (teda v lietadlách nalietal 265 hodín, počítajúc ich od počiatkov jeho leteckej kariéry v aeroklube).
V závere štúdií v Orenburgu sa po jedenapolročnej známosti 27. októbra 1957 oženil so zdravotníčkou Valentinou Ivanovnou Goriačovovou. Zoznámil sa s ňou na tanečnom večierku v leteckej škole začiatkom roka 1956. O rok a pol, 17. apríla 1959, sa im narodila dcéra Jelena, druhá dcéra Gaľa sa narodila 7. marca 1961, iba päť týždňov pred Gagarinovým kozmickým letom.
Účasť na kozmickom programe.
Na jeseň 1959 sa uskutočnil nábor, z ktorého mala vzísť prvá skupina budúcich kozmonautov. Z viac ako dvetisíc záujemcov ostal nakoniec medzi najužšou skupinou vybraných aj poručík Jurij Gagarin. Od marca 1960 do januára 1961 prešiel spolu s ďalšími kolegami náročným výcvikom. Nakoniec sám šéf sovietskeho kozmického programu Sergej Koroľov navrhol poveriť pilotovaním prvej kozmickej lode práve Gagarina (zrejme značnú úlohu hrala jeho skromná povaha a vhodný triedny pôvod).
Dňa 12. apríla 1961 o 6. hodine a 7. minúte svetového času odštartoval Jurij Gagarin v kozmickej lodi Vostok 1 z kozmodrómu Bajkonur. (Traduje sa jeho radostné zvolanie pri zážihu motorov: "„Поехали!“" – Ideme!) Uskutočnil jeden oblet Zeme a po 106 minútach pristál na padáku pri dedine Smelovka v Saratovskej oblasti.
Z neznámeho vojenského letca sa počas hodiny stal najpopulárnejší človek planéty, čo sovietska vláda dobre využila. Jurij Gagarin bol povýšený z nadporučíka na majora, vyznamenaný titulom Hrdina Sovietskeho zväzu a Leninovým radom. 14. apríla ho triumfálne privítali v Moskve a v nasledujúcich dňoch a mesiacoch po celom svete od Londýna až po Havanu (za pozornosť stojí fakt, že vôbec prvá Gagarinova zahraničná cesta viedla do Prahy).
Okrem verejných povinností sovietskej „ikony“ (o. i. bol aj poslancom Najvyššieho sovietu) zostal Gagarin kozmonautom. Ako vedúci skupiny kozmonautov (a od roku 1963 zástupca veliteľa výcvikového strediska) sa podieľal na ich výcviku a veľmi sa usiloval o účasť na ďalších kozmických letoch, najmä na (neskôr zrušenom) programe letu na Mesiac. Študoval tiež na Žukovského vojenskej leteckej akadémii v Moskve.
Smrť.
Zahynul 27. marca 1968 spolu so svojím inštruktorom Vladimirom Serioginom pri bežnom cvičnom lete, keď sa zrútil ich MiG-15UTI. Stroj havaroval asi od mesta Kiržač. Okolo okolností pádu lietadla existujú viaceré špekulácie. Niektoré hovoria, že sa mohol dostať do stopy turbulencie iného stroja. Túto verziu napokon preukázalo aj dlho utajované vyšetrovanie, ktorého časť uverejnil až v roku 2013 bývalý kozmonaut Alexej Leonov. Gagarin sa spolu so Serioginom dostali počas letu do blízkosti stroja Su-15, ktorého prototyp bol v tej dobe v oblasti testovaný. Pilot Su-15, ktorý sa mal pohybovať vo výške okolo 10 000 metrov, však porušil predpisy a letel v malej výške, kde sa pohyboval aj MiG-15UTI s Gagarinom a Serioginom, ktorí o jeho prítomnosti nič netušili. Po tom, čo sa dostali do stopy jeho stroja, ich MiG-15UTI v malej výške padol do vývrtky, ktorú sa im už nepodarilo vybrať, a ich stroj sa roztrieštil o zem.
Niektoré iné teórie hovorili, že v pretlakovej kabíne došlo k dekompresii a obaja letci sa rozhodli pre okamžité klesanie skôr, ako dôjde k strate vedomia. Počas strmhlavého letu však Gagarin aj Serjogin stratili vedomie a ich neovládaný stroj narazil do zeme a explodoval.
Gagarin bol pochovaný na pohrebisku pri kremeľskom múre v Moskve. Jeho pohreb sa konal 30. marca 1968.
Mesto Gžatsk blízko Jurijovej rodnej dediny nesie od roku 1968 na jeho pamiatku meno Gagarin. Je po ňom pomenovaná planétka č. 1772 Gagarin a kráter na odvrátenej strane Mesiaca.
Gagarin v pop kultúre.
Pri správe o Gagarinovom lete napísal brniansky dirigent a hudobný skladateľ Gustav Brom na počesť prvého kozmonauta pieseň s názvom „Pocta astronautovi“, známejšiu pod nepôvodným názvom „Dobrý den, majore Gagarine“, narýchlo zloženou Jaromírom Hniličkom a Pavlom Páclom. Pieseň sa stala veľmi populárnou ako svojou melódiou, tak aj textom.
Alexandra Pakhmutova a Nikolaj Dobronravov napísali po Gagarinovej smrti cyklus piesní "Gagarinova konštelácia". Jednou z najpopulárnejších piesní v tomto cykle je "viete, aký to bol chlap" ("Вы знаете, каким он парнем был"). Pieseň "Mäkkosť" ("Нежность"), napísaná v roku 1965, bola jednou z najobľúbenejších piesní sovietskych kozmonautov.

</doc>
<doc id="5595" url="https://sk.wikipedia.org/wiki?curid=5595" title="1934">
1934



</doc>
<doc id="5596" url="https://sk.wikipedia.org/wiki?curid=5596" title="9. marec">
9. marec



</doc>
<doc id="5602" url="https://sk.wikipedia.org/wiki?curid=5602" title="George H. W. Bush">
George H. W. Bush

George Herbert Walker Bush (* 12. jún 1924, Milton, Massachusetts, USA† 30. november 2018, Houston, Texas, USA) bol americký obchodník a politik, bývalý kongresman, veľvyslanec, riaditeľ CIA (1976-1977), 43. viceprezident a následne 41. prezident USA (v rokoch 1989 – 1993).
Životopis.
Narodil sa v meste Milton v štáte Massachusetts v rodine politikov. Jeho otec Prescott Bush bol senátor za štát Connecticut. 
Vzdelanie získal na prominentnej Phillips Andover Academy a vo veku 18 rokov sa zapísal do námorníctva, kde sa ako pilot bojového lietadla zúčastnil druhej svetovej vojny na pacifickom bojisku. Po skončení vojny sa oženil s Barbarou Pierce a vyštudoval ekonómiu na Yale University v New Heaven v štáte Connecticut. V roku 1964 vstúpil do politiky za republikánsku stranu. V rokoch 1971 až 1972 pôsobil ako veľvyslanec USA pri OSN. Neskôr v rokoch 1976-1977 viedol americkú tajnú službu CIA. V roku 1978 pôsobil ako profesor na Rice University. 
V rokoch 1981 až 1989 pôsobil ako viceprezident Ronalda Reagana. 20. januára 1989 bol zvolený za 41. prezidenta USA. Vo funkcii nahradil Reagana. Počas jeho vlády došlo k pádu berlínskeho múru a rozpadu východného bloku. Podieľal sa na vytvorení medzinárodnej koalície proti irackej anexii Kuvajtu, ktorá viedla k vojne v Perzskom zálive. V prezidentských voľbách v roku 1992 ho porazil kandidát demokratickej strany Bill Clinton.
Jeho najstarší syn, George W. Bush, bol 20. januára 2001 zvolený za 43. prezidenta USA.
George H. W. Bush zomrel v piatok 30. novembra 2018.
Roku 1999 mu Karlova Univerzita udelila čestný doktorát. 

</doc>
<doc id="5607" url="https://sk.wikipedia.org/wiki?curid=5607" title="Ronald Reagan">
Ronald Reagan

Ronald Wilson Reagan (* 6. február 1911, Tampico, Illinois, USA – † 5. jún 2004, Los Angeles, Kalifornia, USA) bol 40. prezident (od roku 1981 do 1989) Spojených štátov amerických a 33. guvernér (od 1967 do 1975) štátu Kalifornie. Predtým, ako vstúpil do politiky, bol Reagan rozhlasový moderátor, herec a vedúci Odborového zväzu hercov v USA.
Jeho prezidentstvo je často vnímané ako počiatok politickej dominancie Republikánskej strany a amerického konzervativizmu v Spojených štátoch. Pre jeho prezidentstvo je charakteristická nová ekonomická politika, prezývaná Reaganomika a konfrontačná zahraničná politika voči Sovietskemu zväzu a komunistickému hnutiu po celom svete.
Reagan porazil v prezidentských voľbách zdrvujúcim pomerom úradujúceho prezidenta Jimmyho Cartera. Reagan získal 489 hlasov voliteľov, zatiaľ čo Carter len 49. Vo veku 69 rokov sa stal najstarším prezidentom zvoleným do úradu. Bol prvým republikánom, ktorý od roku 1888 dokázal poraziť úradujúceho demokratického prezidenta a prvým kandidátom, ktorý dokázal od roku 1932 poraziť úradujúceho prezidenta bez ohľadu na stranícku príslušnosť. V roku 1984 sa v prezidentských voľbách stretol s demokratickým kandidátom Walterom Mondalom, ktorého porazil vo všetkých štátoch okrem Minnesoty a získal cez 60 percent všetkých hlasov.
V roku 2004 zomrel vo svojom dome v Bel-Air v Kalifornii vo veku 93 rokov na následky Alzheimerovej choroby, ktorou trpel niekoľko rokov.
Mladosť.
Ronald Reagan sa narodil 6. februára 1911 v meste Tampico v Illinois. Bol druhým z troch synov Johna Edwarda Reagana (1883 - 1941), írsko-amerického katolíka a Nelle Clyde Wilson (1883 - 1962), ktorá mala predkov škótskeho, kanadského a anglického pôvodu a bola členkou "Disciples of Christ". Jeho starší brat bol Neil Reagan (1908 - 1996). Jeho prastarý otec z otcovej strany, Michael Reagan, prišiel do Spojených štátov z Ballyporeenu v Írsku v polovici 60. rokov 19. storočia a zvyšok jeho rodiny z otcovej strany z Írska emigroval takisto v priebehu 19. storočia. Pred príchodom do Spojených štátov sa ich priezvisko písalo "Regan". Jeho prastarý otec z matkinej strany, John Wilson, imigroval do Spojených štátov z Paisley v Škótsku v 40. rokoch 19. storočia a vzal si Jane Blue, Kanaďanku z Queensu v New Brunswicku. Reaganova babička z matkinej strany, Mary Anne Elsey, sa narodila v Epsome v Surrey v Anglicku. Hoci Reaganov otec bol katolík, Reaganova matka bola aktívna protestantka a Reagan bol vychovávaný podľa učenia „Disciples of Christ“ a navštevoval cirkevnú školu Eureka College.
Jeho otec bol pravdepodobne závislý od liekov a často bol nezamestnaný. Počas svetovej hospodárskej krízy bol zamestnaný vďaka pracovnému programu WPA, ktorý bol súčasťou New Dealu. Rodina krátko žila v Chicagu a v malých mestách v severnom Illinois. Reagan chodil do škôl v školskom dištrikte Mount Lebanon a na Dixon High School v Dixone v Illinois. Tam začal rozvíjať svoj rozprávačský a herecký talent. Ten bol využitý po prvýkrát, keď bol vybraný ako jeden z nováčikov, ktorí mali mať prejav počas nočného stretnutia pred začatím študentského protestu na Eureka College. V roku 1926 začal Reagan pracovať ako plavčík v Lowell Parku blízko Dixonu. Je mu pripisovaná záchrana 77 ľudí počas siedmich letných sezón, počas ktorých tam pracoval.
V roku 1932, po promócii na Eureka College (B.A. z ekonómie a sociológie), začal Reagan pracovať v rádiách WOC v Davenporte v Iowe a potom vo WHO v Des Moines ako komentátor bejzbalových zápasov Chicago Cubs, pričom dostával len strohé informácie o hre cez telegraf a za použitia svojej fantázie sa snažil domyslieť zvyšok. Raz počas deviatej smeny došlo k poruche telegrafu a Reagan rýchlo improvizoval a vymyslel si fiktívny vývoj hry (v ktorom pálkari obidvoch tímov vyautovali niekoľko nadhadzovačov), dokiaľ sa spojenie neobnovilo.
Hollywoodska filmová hviezda.
V roku 1937, keď šiel do Kalifornie, aby podával správy o jarnom tréningu tímu Chicago Cubs, sa Reagan zúčastnil kamerovej skúšky, vďaka ktorej získal sedemročný kontrakt u Warner Brothers. Jeho zrozumiteľný hlas, príjemné vystupovanie a atletická postava ho urobili populárnym u divákov. Vo väčšine filmov hral vodcovské typy, začal s „béčkovými“ filmami a postupne sa prepracoval až k „áčkovým“.
Svoju prvú rolu získal v roku 1937 vo filme "Love Is On the Air". Do konca roku 1939 sa objavil v 19 filmoch. Pred filmom "Sante Fe Trail" z roku 1940 hral rolu George „The Gripper“ Gippa vo filme "Knute Rockne, All American". Vďaka tejto role získal prezývku „"the Gripper"“, ktorá ho sprevádzala už počas celého života. Reagan považoval za svoj najlepší výkon rolu vo filme "Kings Row" (1942), v ktorom hral mladíka, ktorému boli amputované nohy. Hlášku z filmu „Where's the rest of me?“ použil ako názov svojej autobiografie. Medzi ďalšie Reaganove filmy patrí "International Squadron", "Tennessee's Partner", "Hellcats of the Navy", "This Is the Army", "The Hasty Heart", "Hong Kong", "The Winning Team", "Bedtime for Bonzo", "Cattle Queen of Montana", "Storm Warning", "The Killers" a "Prisoner of War". Medzi jeho herecké partnerky patrili Jane Wymanová, Priscilla Lane, Ann Sheridanová, Viveca Lindforsová, Patricia Nealová, Barbara Stanwycková, Rhonda Flemingová, Ginger Rogers, Doris Day, Nancy Davisová a Angie Dickinsonová. Má svoju hviezdu na Hollywoodskom chodníku slávy. V roku 1935 sa stal armádnym dôstojníkom v zálohe. V roku 1941 bol povolaný do služby, ale kvôli astigmatizmu bol uznaný neschopným boja. Po útoku na Pearl Harbor bol pridelený k First Motion Picture Unit, ktorý bol súčasťou letectva a robil tréningové a vzdelávacie filmy, v ktorých mohol zúžitkovať svoje filmové skúsenosti. V Hollywoode zostal až do konca vojny.
Na konci 50. rokov hral Reagan v stále menej filmoch a presunul sa do televízie, kde moderoval "General Electric Theater". Reagan sa objavil vo viac ako 50 televíznych drámach. V rokoch 1947 - 1952 a potom v rokoch 1959 - 1960 zastával funkciu prezidenta Screen Actors Guild (SAG, hereckých odborov). Z moderátora a umeleckého poradcu "General Electric Theater" sa stal jej producentom. Na konci 50. rokov zarábal Reagan asi $125 000 ročne (čo zodpovedá hodnote približne $800 000 v roku 2006). Jeho posledná rola ako profesionálneho herca bola v populárnej show "Death Valley Days", ktorú moderoval a hral v nej. Posledný film, ktorý sa premietal v kinách, "The Killers", natočil v roku 1964 a išlo o remake skôr natočeného filmu podľa poviedky Ernesta Hemingwaya. Reagan vo filme hral vodcu gangu. Tento film, ktorý bol pôvodne plánovaný len pre televízne vysielanie, produkovala NBC, ale nakoniec ho cenzurovala pretože obsahoval násilie. Reaganovými hereckými kolegami vo filme boli John Cassavetes, Lee Marvin a Angie Dickinsonová.
Osobný život.
Ronald Reagan si 24. januára 1940 vzal herečku Jane Wymanovú. V roku 1941 sa im narodila dcéra Maureen, v roku 1945 adoptovali syna Michaela. Ich druhá dcéra, Christine, zomrela hneď po narodení, 26. júna 1947. Rozviedli sa 28. júna 1948. Znovu sa oženil 4. marca 1952 s herečkou Nancy Davisovou. Ich dcéra Patti sa narodila 21. októbra rovnakého roku. V roku 1958 sa im narodil syn Ron.
Začiatky v politike.
Reagan bol pôvodne demokrat, stúpenec Franklina D. Roosevelta a programu New Deal a celoživotný obdivovateľ Rooseveltových vodcovských schopností. Ešte na konci 40. rokov bol viditeľným stúpencom Harryho S. Trumana. Ale jeho politické sympatie sa zmenili, keď začal pociťovať, že sa jeho strana mení.
Jeho prvou veľkou politickou rolou bolo vedenie Screen Actors Guild, odborov reprezentujúcich hollywoodskych hercov, ktoré boli podľa jeho vyjadrenia infiltrované komunistami. V tejto pozícii svedčil pred Komisiou pre neamerické aktivity o údajnom vplyve komunistov na filmový priemysel. V roku 1947 sa on a jeho manželka tajne stretli s agentmi FBI, ktorým vymenovali „podozrivé živly“. Medzi hercami, ktorých údajne označili, boli Larry Parks, Howard da Silva a Alexander Knox, ktorí boli neskôr predvolaní pred komisiu a zaradení na čiernu listinu. Táto informácia sa dostala na verejnosť až v dôsledku zákona o slobodnom prístupe k informáciám z roku 2002.
Neskôr už zarytý antikomunista Reagan podporoval kandidatúru Dwighta Eisenhowera (1952, 1956) a Richarda Nixona (1960), ale zostával registrovaným členom demokratickej strany. Počas týchto rokov študoval Reagan dôkladne americkú históriu, otcov zakladateľov Spojených štátov a ekonomiku voľného trhu. Po prečítaní Hayekovej knihy "Cesta do otroctva" nadobudol presvedčenie, že socializmus bol hrozbou pre americký štýl života. Po zvolení Johna F. Kennedyho - ktorého Reagan označil za socialistu - za prezidenta, sa stal republikánom a v roku 1964 podporoval nomináciu Barryho Goldwatera na prezidentského kandidáta Republikánskej strany.
Reagan odhalil svoju ideologickú motiváciu, keď prehlásil: "Otcovia zakladatelia vedeli, že vláda nemôže kontrolovať ekonomiku bez kontroly ľudí. A vedeli, že keď sa pre to vláda rozhodne, musí pre dosiahnutie svojho cieľa použiť silu a donútenie. Došli sme k okamihu rozhodnutia." 
"Neopustil som Demokratickú stranu, strana opustila mňa," vyhlasoval. Reagan neskôr vo svojej autobiografii "An American Life" vysvetľoval, že Franklin D. Roosevelt varoval, že sociálne programy môžu zničiť pracovnú etiku ako narkotiká a že Roosevelt zrušil dočasné sociálne programy, ktoré mali pomôcť krajine pri hospodárskej kríze hneď po tom, ako bola kríza zažehnaná. Ale programy boli po Rooseveltovej smrti obnovené.
Guvernér.
V roku 1966 bol Reagan zvolený 33. guvernérom Kalifornie, keď porazil Edmunda G. "Pat" Browna, ktorý už predtým bol dvakrát zvolený. Reagan bol znovuzvolený v roku 1970, keď porazil Jesse Unruha, ale o zisk tretieho volebného obdobia sa už nepokúsil. Úradu sa ujal zložením prísahy 3. január 1967. Počas svojho prvého volebného obdobia zmrazil prijímanie nových úradníkov, ale takisto schválil zvýšenie daní, aby vyrovnal rozpočet. Reagan rýchlo umlčal vtedajšie protestné hnutia. Počas protestov v People's Parku v roku 1969 poslal 2 200 členov Národnej gardy do kampusu University of California, Berkeley. V prejave v apríli 1970 prehlásil: "Ak to má byť masaker, nech je to teraz. Appeasement nie je odpoveď."
Prezidentské kampane.
1976.
V roku 1976 na nominačnom konvente republikánov tesne podľahol vtedajšiemu prezidentovi Geraldovi Fordovi. Napriek tomu v New Hampshire, ktorého zákonodarstvo dovoľuje voličom dopisovať prezidentského kandidáta, získal 388 hlasov. Udelenie čo len jedného "write in" hlasu v ľudovom hlasovaní umožňuje kandidátovi byť volený zborom voliteľov. Mikke Padden - elektor prislúchajúci Fordovi udelil tak svoj hlas Reganovi. Víťazom volieb sa vtedy stal demokrat Jimmy Carter.
1980.
V roku 1980 bol jeho protikandidátom za Demokratickú stranu dovtedajší prezident Jimmy Carter, pomerne významné množstvo hlasov získal aj John Bayard Anderson, ktorý neuspel v republikánskych primárkach. John Anderson mal zo začiatku kampane vysokú podporu voličstva, až 30% tá však postupne klesala až klesla pod 7%. Napriek tomu, že jeho voliči prešli hlavne na stranu demokratického kandidáta, Reagan vo voľbách s prehľadom zvíťazil v 44 štátoch federácie. Výrazne víťazstvo zaznamenal hlavne u bielych voličov s vysokým a stredným príjmom.
1984.
V roku 1984 sa Reagan uchádzal o znovuzvolenie za prezidenta. Jeho protikandidátom za demokratov bol Walter Mondale. Reagan zvíťazil v 49 štátoch. Tesne prehral iba v štáte Minnesota. Mondale taktiež vyhral v DC. Celkovo teda získal Reagan 525 voliteľov z 538 členného zboru. Z tohto pohľadu je to najvyššie víťazstvo v histórii prezidentských volieb USA vôbec.
Prezidentská funkcia.
Pokus o atentát.
Krátko po svojej inaugurácii čelil Reagan pokusu o zabitie. Dňa 30. marca 1981 sa ho pokúsil zastreliť duševne chorý John Hinckley, ktorý bol súdom pre duševnú chorobu neskôr uznaný za nevinného. Hinckley vystrelil na prezidenta šesť rán z revolveru Röhm RG-14 v momente, keď prezident opúšťal hotel Hilton vo Washingtone.

</doc>
<doc id="5610" url="https://sk.wikipedia.org/wiki?curid=5610" title="Jimmy Carter">
Jimmy Carter

James Earl Carter Jr. (* 1. október 1924, Plains, Georgia, USA† 29. december 2024, Plains) bol americký politik a štátnik. Bol 39. prezidentom Spojených štátov (1977 – 1981), 83. guvernérom Georgie (1972 – 1975) a senátorom za Georgiu (1962 – 1966). V roku 2002 získal Nobelovu cenu za mier.
V prezidentských voľbách v roku 1976 porazil republikánskeho kandidáta Geralda Forda.
Životopis.
Detstvo a mladosť.
Narodil sa vo "Wise Sanitarium" a bol tak prvým prezidentom narodeným v nemocnici. Bol najstarší zo štyroch detí obchodníka, farmára a zákonodarcu Jamesa Earla Cartera (1894 – 1953) a zdravotnej sestry a sociálnej aktivistky Bessie Lillian Gordyovej (1898 – 1983).
Mal škótsko-írske a anglické korene (jeden z jeho predkov z otcovej strany prišiel do amerických kolónií v roku 1635). Jeho rodina žije v štáte Georgia sedem generácií. Jeho predkovia bojovali v Americkej revolúcii a sú členmi "Sons of the American Revolution". Carterov praprastarý otec L. B. Walker Carter (1832 – 1874) bojoval v konfederačnej armáde v občianskej vojne.
V roku 1943 ukončil štúdium na United States Naval Academy v Annapolise ako 59. najlepší z 820 absolventov. Po službe v Atlantickom a Tichom oceáne študoval jadrovú fyziku a inžinierstvo na Union College v Schenectady.
V roku 1946 sa oženil s Rosalynn Eleanor Smithovou (* 1927). Mali štyri deti: John William (* 1947), James Earl (* 1950), Donnel Jeffrey (* 1952) a Amy Lynn (* 1967).
Prezidentské obdobie.
Za jeho najväčšie úspechy sa považuje vytvorenie národnej energetickej politiky a reforma vlády, ktorá viedla k vytvoreniu dvoch ministerstiev, ministerstva energetiky a ministerstva školstva. Carter takisto úspešne dereguloval niektoré priemyslové odvetvia a zároveň presadil silnejšiu legislatívu na ochranu životného prostredia a rozširovanie národných parkov na Aljaške. V medzinárodnej politike sa medzi jeho najväčšie úspechy radí uzatvorenie dohôd z Camp David medzi Egyptom a Izraelom, dohody o Panamskom prieplave, nadviazanie plných diplomatických stykov s Čínou a rokovania o dohode SALT II.
Počas jeho vlády USA neviedli žiadnu vojnu.
Carterov politický pád sa začal v novembri 1979, keď sa v Iráne uskutočnila islamská revolúcia a na americkom veľvyslanectve v Teheráne bolo zajatých niekoľko desiatok amerických občanov ako rukojemníkov. Keď o mesiac neskôr došlo k útoku ZSSR na Afganistan, Carter sa začal javiť ako slabý prezident, za ktorého vplyv Spojených štátov vo svete začal klesať. Presvedčil však v tejto súvislosti olympijský výbor USA, aby 12. apríla 1980 rozhodol o neúčasti amerických športovcov na XXII. letných olympijských hrách v Moskve.
Ďalšia vlna sklamania sa objavila, keď v apríli 1980 celkom zlyhali operácie na oslobodenie rukojemníkov. Ak by boli úspešné, Carter by mal väčšiu šancu obhájiť prezidentský úrad. V novembri 1980 ho celkom podľa očakávania porazil Ronald Reagan. O desať rokov neskôr sa zistilo, že vydanie rukojemníkov bolo zámerne pozdržané, aby sa odohralo až po voľbách. Udalosť bola nazvaná "Októbrové prekvapenie" ("October Surprise").
Po odchode z úradu sa Carter začal venovať predovšetkým charite a podieľal sa na mierovom riešení niektorých konfliktov. V roku 2002 získal za svoju prácu Nobelovu cenu za mier.
Osobný život.
Dlhovekosť.
20. januára 2017, vo veku 92 rokov, sa Carter stal najdlhšie žijúcim exprezidentom, ktorý sa zúčastnil prezidentskej inaugurácie (40 rokov po svojej vlastnej). Po dvoch rokoch, 22. marca 2019, sa stal najdlhšie žijúcim americkým prezidentom v histórii, keď prekonal Georgea H. W. Busha, ktorý zomrel v novembri 2018 vo veku 94 rokov a 171 dní. Obaja sa narodili v roku 1924. 1. októbra 2024 sa ako prvý prezident USA dožil 100 rokov.
Zomrel 29. decembra 2024, vo svojom rodnom meste Plains v Georgii. 

</doc>
<doc id="5613" url="https://sk.wikipedia.org/wiki?curid=5613" title="Bill Clinton">
Bill Clinton

William Jefferson „Bill“ Clinton, rodným menom "William Jefferson Blythe III" (* 19. august 1946, Hope, Arkansas, USA) je americký politik. V dvoch volebných obdobiach od roku 1993 do 2001 bol 42. prezident Spojených štátov. Predtým bol guvernérom Arkansasu.
Do úradu prezidenta zasadol vo veku 46 rokov ako tretí najmladší prezident v dejinách USA. Bolo obdobie konca Studenej vojny a Clinton bol prvý prezident z generácie baby boomers. Bol označovaný ako nový demokrat (). Značná časť jeho politiky je označovaná ako stredná tretia cesta filozofie vládnutia. Predtým ako sa stal prezidentom, bol dvakrát guvernérom Arkansasu (v rokoch 1979 – 1981 a 1983 – 1992). V rokoch 1977 až 1979 bol generálnym prokurátorom štátu Arkansas.
Vyrastal v Arkansase. Počas štúdia patril medzi študentských lídrov a venoval sa hre na saxofón. Študoval na Georgetown University (B.S.), University College Oxford a Yalovej univerzite (J.D.). Na Yalovej univerzite spoznal svoju budúcu manželku Hillary Rodhamovú Clintonovú. Ako guvernér prebudoval štátny vzdelávací systém a pôsobil ako predseda organizácie National Governors Association.
V roku 1992 porazil v prezidentských voľbách G. H. W. Busha. Vládol v najdlhšom období mierovej ekonomickej expanzie USA. Podpísal Severoamerickú dohodu o voľnom obchode. Po tom ako v roku 1993 neprešla reforma zdravotníctva, stratili demokrati kontrolu v Kongrese (prvýkrát po 40 rokoch). Po dvoch rokoch sa stal druhým demokratom (po Rooseveltovi), ktorý bol zvolený dvakrát za prezidenta USA. Presadil reformu sociálnej starostlivosti a program detského zdravotného postenia (SCHIP). V roku 1998 bol obvinený z krivého svedectva pred porotou a marenia spravodlivosti v prípade sexuálneho škandálu. Senát ho zbavil obvinení. Počas jeho posledných troch rokoch vládnutia, od 1998 do 2000, oznámil Congressional Budget Office prebytok v štátnom rozpočte.
Úrad prezidenta USA opustil s vysokou verejnou mienkou, najvyššou od druhej svetovej vojny. Odvtedy prednášal a venoval sa charite. Založil William J. Clinton Foundation, ktorá sa venuje globálnym problémom ako AIDS a globálne otepľovanie. V roku 2004 vydal autobiografiu s názvom "My Life". Ostal aktívny v demokratickým prezidentských kampaniach, napr. pre svoju ženu Hillary a Baracka Obamu v 2008 a 2012. Po odchode z úradu prezidenta si udržal popularitu.

</doc>
<doc id="5616" url="https://sk.wikipedia.org/wiki?curid=5616" title="1926">
1926



</doc>
<doc id="5621" url="https://sk.wikipedia.org/wiki?curid=5621" title="Dwight D. Eisenhower">
Dwight D. Eisenhower

Dwight David Eisenhower (zvaný tiež Ike; * 14. október 1890, Denison, Texas, USA – † 28. marec 1969, Washington, D. C.) bol americký vojak, politik a 34. prezident Spojených štátov.
Začiatky.
Narodil sa v Texase. Detstvo a mladosť strávil v Abilene, v štáte Kansas, kam sa presťahoval aj s rodičmi. Vzdelanie získal v rokoch 19111915 na Vojenskej akadémii Spojených štátov vo West Pointe, ktorú vyštudoval s nie príliš presvedčivými výsledkami.
Hneď po škole bol zaradený k pechote. Hoci sa nezúčastnil bojov v prvej svetovej vojne, získal už v roku 1920 hodnosť majora americkej armády. Následne pokračoval v štúdiu – vo Fort Leavenworthe v Kansase, ako najlepší z triedy absolvoval veliteľskú akadémiu generálneho štábu.
V roku 1929 pracoval pre generála Johna Pershinga, v roku 1935 potom slúži pod generálom Douglasom MacArthurom v úrade náčelníka štábu pozemného vojska, neskôr MacArthura sprevádza na Filipíny, kde pracoval ako jeho asistent tri roky. Napokon bol povýšený na podplukovníka. V roku 1939 sa vrátil späť do USA.
Druhá svetová vojna.
Dňa 7. decembra 1941 bola Japoncami bez vyhlásenia vojny zničujúcim spôsobom napadnutá hlavná americká tichomorská základňa Pearl Harbor. O deň neskôr vyhlásili USA Japonsku vojnu. Po vstupe USA do vojny postúpil Eisenhower opäť o stupienok – George Catlett Marshall ho vymenoval za operačného náčelníka veliteľstva pozemného vojska. Onedlho, dňa 11. decembra 1941, nacistické Nemecko vyhlásilo USA vojnu. Eisenhower vypracoval strategický plán Spojencov, v ktorom kládol na prvé miesto likvidáciu Hitlera a nacistického Nemecka pred bojmi v Tichomorí.
V júli 1942 bol následne Marshallom povýšený do hodnosti generálporučíka a pri tej príležitosti bol vymenovaný za veliteľa amerických ozbrojených síl, ktoré podnikli inváziu do Afriky. Keďže americké sily utrpeli rad neúspechov, podieľal sa na personálnych zmenách medzi veliteľmi. Operácia sa následne rozbehla správnym smerom, americkým jednotkám sa podarilo víťaziť nad nemeckými jednotkami, vedenými generálom Erwinom Rommelom. Ten bol krátko po prvých neúspechoch nemeckých vojsk odvolaný na odpočinok do Nemecka a jeho funkciu prevzal jeho bývalý podriadený generál Achim von Arnim, ktorý sa zúfalo bránil spojeneckým vojskám až do 13. mája 1943.
V roku 1943 Eisenhower prevzal velenie aj pri invázii na Sicíliu a po dosiahnutí Messiny sa namiesto útoku na Francúzsko sústredil na pokračovanie bojových operácií v južnom Taliansku. Keď bol 25. júla 1943 zvrhnutý diktátor Benito Mussolini, nový taliansky premiér Pietro Badoglio vyjadril ochotu spolupracovať so Spojencami a už 3. septembra 1943 podpísal taliansku kapituláciu. Tá však bola zverejnená až o 5 dní neskôr. V decembri 1943 bol Eisenhower povolaný do Británie a dostal za úlohu vykonať inváziu do Francúzska (tzv. operácia Overlord), ktorá sa začala 6. júna 1944.
Po úspešnom vylodení vo Francúzsku riadil ďalej bojové operácie. Súhlasil s neúspešným plánom maršala Montgomeryho pri pokuse o prechod rieky Rýn, ktorý sa skončil vojenským neúspechom a veľkými stratami. Neskôr sa podieľal na nešťastnom preskupení síl v oblasti Arden, kde Spojenci v dôsledku nedostatku spravodajských informácií podcenili situáciu a nechali sa zaskočiť nemeckou protiofenzívou. Čoskoro po začiatku bojov sa však rozhodol situáciu využiť a nemecký prienik po obidvoch stranách začal obkľučovať. Nemci nakoniec boli nútení oblasť vyprázdniť. V marci 1945 spojenecké vojská prenikli cez Rýn a priblížili sa na dosah k Berlínu. Kvôli koordinácii so sovietskymi silami, ako aj predpokladom, že Nemci sa pokúsia o vedenie partizánskej vojny v Alpách, vydal dodnes veľmi diskutovaný rozkaz o zmene hlavného smeru postupu, keď začal oslobodzovanie Česko-Slovenska a Rakúska. Týmto ťahom odmietol preteky o Berlín, ktorý do začiatku mája obsadili sovietske vojská. 7. mája 1945 došlo za jeho účasti v Remeši k podpisu bezpodmienečnej kapitulácie Nemecka, ktorú podpísal Alfred Jodl. Formálny akt sa zopakoval za prítomnosti sovietskych vyšších predstaviteľov 8. mája v Karlhorste pri Berlíne. O polnoci z 8. na 9. mája sa týmto definitívne skončila druhá svetová vojna v Európe.
Povojnové roky.
Po uzatvorení mieru do konca roka 1945 zostal ako najvyšší veliteľ amerických síl v Nemecku, kde sa snažil uľahčiť porazenému štátu jeho neľahkú pozíciu. Neskôr nastúpil na Marshallovo miesto (ten bol vymenovaný za vyslanca v Číne) a od novembra 1945 až do októbra 1948 zastával post náčelníka generálneho štábu armády USA. Následne sa stal prezidentom Kolumbijskej univerzity, čím sa na čas odlúčil od armády. V apríli 1949 vznikla vojenská aliancia NATO a v jej rámci bola 19. decembra 1950 vytvorená funkcia hlavného veliteľa spojeneckých vojsk v Európe, ktorú Eisenhower zastával až do júna 1952. Následne definitívne odišiel z armády.
Prezident.
Po jeho odchode z armády sa odohral boj o nového kandidáta na prezidenta, pričom Eisenhowera chceli mať vo svojich radoch tak demokrati, ako aj republikáni. Eisenhower sa nakoniec rozhodol pre republikánov, kde sa v nasledujúcom období opieral hlavne o vplyvného senátora McCarthyho. Dňa 4. novembra 1952 zvíťazil v prezidentských voľbách nad protikandidátom Stevensonom dovtedy najväčším rozdielom hlasov (takmer 6 miliónov). Inauguračný sľub zložil 20. januára 1953 a spolu s ním bol do funkcie uvedený aj nový viceprezident – Richard Nixon. Ako prezident priniesol populárne opatrenia ako zníženie daní a obmedzenie štátnej kontroly v hospodárstve, presadzoval vyrovnaný rozpočet, no bojoval aj proti regulácii miezd a s nepokojmi v černošskej komunite, ktorá bojovala za svoje práva. V druhom volebnom období vo voľbách opäť porazil Stevensona. Americká ekonomika však začala stagnovať a vzrástla nezamestnanosť. I to bolo príčinou, prečo bol v následných voľbách v roku 1960 zvolený nový prezident, tentoraz z tábora demokratov, John Fitzgerald Kennedy.
Zahraničná politika.
V zahraničnej politike bola už v prvom roku jeho vlády ukončená kórejská vojna (prímerie bolo podpísané 27. júla 1953). V roku 1954 súhlasil s akciou CIA v Guatemale, kde sa podarilo zvrhnúť ľavicovú vládu Arbenza Guzmána. V roku 1956 Egypt znárodnil Suezský prieplav, čo viedlo k vzniku „suezskej krízy“, no Eisenhower sa odmietol zapojiť do konfliktu. Po skončení krízy však v roku 1957 prisľúbil hospodársku i vojenskú pomoc všetkým národom na Blízkom východe, čo sa stalo známym ako „Eisenhowerova doktrína“. O pomoc ho už v nasledujúcom roku požiadal libanonský prezident a vďaka USA a Veľkej Británii sa podarilo situáciu v regióne stabilizovať. Odmietol sa angažovať aj vo Vietname v prospech Francúzska, ale namiesto toho podnietil vznik nového vojenského paktu SEATO, ktorý vznikol v roku 1954. Taktiež predložil program „Atómy pre mier“ a usiloval sa o zníženie počtu jadrových zbraní.
Po Stalinovej smrti sa tiež pokúšal zastaviť studenú vojnu, dosiahol však iba čiastočné a dočasné „oteplenie“ vzťahov. Hoci sa stretol s Nikitom Chruščovom tak v USA (stretli sa v prezidentskom vidieckom sídle Camp David), ako aj vo Francúzsku, nemalo to žiaden veľký vplyv na svetovú politiku. Okrem problémov so Sovietskym zväzom sa začali zhoršovať aj vzťahy medzi USA a Kubou. Po zvrhnutí diktátora Batistu nastúpil na scénu diktátor Fidel Castro a Eisenhower odsúhlasil akciu CIA na zvrhnutie Castra, ktorá sa však konala až pod patronátom nového prezidenta Kennedyho.
Volieb v roku 1960 sa však už po dvoch funkčných obdobiach zúčastniť nemohol. V prejave na rozlúčku sa opäť zasadzoval za odzbrojenie. Vrátil sa na svoju farmu pri Gettysburgu v Pensylvánii, kde žil až do konca života. Zomrel vo Washingtone.
Bol jednou z významných postáv 2. svetovej vojny i povojnovej Ameriky. Usiloval sa o nekonfliktné úradovanie, aj keď jeho nástupca sa musel popasovať s mnohými problémami, ktoré mali zárodky ešte v období jeho úradovania.

</doc>
<doc id="5625" url="https://sk.wikipedia.org/wiki?curid=5625" title="John Fitzgerald Kennedy">
John Fitzgerald Kennedy

John Fitzgerald Kennedy (známy aj ako JFK alebo Jack Kennedy; * 29. máj 1917, Brookline, Massachusetts, USA – † 22. november 1963, Dallas, Texas) bol americký politik a 35. prezident Spojených štátov od roku 1961 až do svojho zavraždenia v roku 1963. Bol prvým rímskym katolíkom a vo veku 43 rokov najmladšou osobou zvolenou za prezidenta USA. Kennedy pôsobil v čase vrcholiacej studenej vojny a väčšina jeho zahraničnej politiky sa týkala vzťahov so Sovietskym zväzom a Kubou. Bol členom Demokratickej strany a pred svojím prezidentským mandátom zastupoval štát Massachusetts v oboch komorách Kongresu Spojených štátov.
Rodinné zázemie.
Narodil sa v rodine bankára a obchodníka s nehnuteľnosťami írskeho pôvodu Josepha Kennedyho a grófky Rose Fitzgeraldovej Kennedyovej. Mal sedem mladších súrodencov a jedného staršieho brata. Otec bol autoritatívny, ctižiadostivý a nenapraviteľný sukničkár. Stal sa veľvyslancom v Británii, no museli ho odvolať pre jeho nadšenie a sympatie k nacizmu a prejavy antisemitizmu. Úspešne v deťoch budoval mimoriadnu ctižiadostivosť, súťaživosť a snahu za každú cenu vyhrať.
Zdravie.
Počas celého detstva a dospievania John prekonal azda všetky možné detské choroby. S menšími či väčšími prestávkami v mladosti mal zdravotné problémy takmer stále, napr. kolitídu. Neskôr mu lekári diagnostikovali Addisonovu chorobu, ktorá mu ničila imunitný systém – pravdepodobne ako následok liečby kolitídy kortikoidmi. Dlho sa myslelo, že problémy s chrbticou mal zo zranenia vo vojne. V skutočnosti to bol pravdepodobne tiež následok liečby kolitídy steroidmi (ťažká osteoporóza, zlomené 3 stavce). Známy je jeho citát: &lt;q&gt;Život je nespravodlivý...&lt;/q&gt; Už menej známe je jeho pokračovanie: &lt;q&gt;... Niektorí ľudia sú chorí a iní zdraví.&lt;/q&gt; (Aj jeho zdravotnému stavu a životu v bolestiach sa pripisuje podiel na jeho zmysle pre spravodlivosť a podporu znevýhodnených ľudí, napr. práva černochov, snaha o zvýšenie minimálnej mzdy, zavedenie zdravotného programu pre starých ľudí a pod.).
Vzdelanie a vojna.
Po absolvovaní Choate School vo Wallingforde, štát Connecticut, nastúpil Kennedy so starším bratom Josephom ml. na Harvard, kde študoval politické vedy a medzinárodné vzťahy. V roku 1940 absolvoval s vyznamenaním a jeho dizertačná práca „Prečo Anglicko spalo“ sa stala vďaka jeho otcovi bestsellerom. V roku 1941 nastúpil aj napriek svojmu zlému zdravotnému stavu do armády v hodnosti podporučíka a počas 2. svetovej vojny sa vyznamenal ako veliteľ hliadkového člna v Tichom oceáne. 12. augusta 1944 tragicky zahynul v leteckej vojenskej akcii jeho starší brat Joseph. John zaujal jeho miesto najstaršieho ambiciózneho syna.
Kariéra a rodina.
Po vojne pracoval ako reportér. Jeho politická dráha začala zvolením do federálnej Snemovne reprezentantov v roku 1946 za Demokratickú stranu. V roku 1947 sa vo veku 29 rokov stal senátorom. Členom snemovne bol až do roku 1952, kedy bol zvolený do Senátu. Istý čas bol blízky známemu senátorovi McCarthymu, ale čoskoro pochopil, že takto sa do prezidentského kresla nedostane.
V roku 1949 prezident Harry Truman začína zbrojiť, americkí vedci vyvíjajú vodíkovú bombu. Všeobecné spoločenské vedomie nepovzbudí ani vojna v Kórei (19501953), ktorá je považovaná za zbytočnú a po celých USA proti nej prebiehajú demonštrácie. V januári 1953 nastupuje ako prezident Dwight Eisenhower. Pre USA bol stále ešte vojnovým hrdinom (bol veliteľom vylodenia spojeneckých vojsk v Normandii počas 2. svetovej vojny). Prevažne počas Eisenhowerovho druhého volebného obdobia dochádza na juhu USA k veľkým nepokojom černochov za ľudské práva. Eisenhower sa síce stavia odmietavo k segregácii, ale jeho ústupková politika a nerozvážna povaha k zmenám na juhu neprispievajú. Práve Kennedy bol veľkým kritikom pasívnej politiky Eisenhowerovej vlády.
V roku 1953 sa oženil s Jacqueline Bouvierovou. Spoznal ju v máji 1951 na večeri u manželov Bartlettovcov, ale hoci na seba silno zapôsobili, rozišli sa bez významnejšieho záujmu. V tej dobe sa Kennedy intímnejšie zoznámil s Audrey Hepburnovou a neskôr aj s Marilyn Monroe, no neboli to jeho jediné milenky. S Jackie sa zasnúbil až 23. júna 1953 a 12. septembra sa v kostole Panny Márie v New Porte vzali. Na obrade sa zúčastnilo asi 750 hostí. Okrem iného obrad pozostával aj zo 40-minútových manželských prísah, ktoré si obaja mladomanželia pripravili. Po obrade sa všetci svadobní hostia presunuli na Hammersmith Farm, miesto, kde Jackie vyrastala so svojou matkou a jej druhým manželom, škótskym zbohatlíkom Hughom Auchinclossom. Tu sa konala menej oficiálna recepcia, na ktorej sa už svadobčanov stretlo až 1 200. Fotografická dokumentácia zachytáva mladomanželov Kennedyovcov pri romantickom tanci na klasický romantický hit „I married an angel“.
Jackie bola vysoko inteligentná, okúzľujúca, vtipná a pôsobila veľmi reprezentatívne. Pochádzala z citovo chudobnej rodiny. Jej matka Janet sa podobne ako Rose k svojim deťom láskyplne neprejavovala a jej otec, „Čierny Jack“, ktorý ju mal snáď naozaj rád, na ňu a jej sestru Lee nemal pre svoje avantúry a škandálne činnosti čas. Vzťahom v rodine nepridal ani rozvod rodičov v roku 1937 a matkin nový sobáš. Jackie podobne ako John citovo strádala a stala sa rozpoltenou osobnosťou. Na verejnosti prejavovala svoje emócie minimálne, bola dokonalá herečka a dokázala sa tak ako jej manžel až nadľudsky ovládať. V rodinnom prostredí však bola schopná vyvolať hysterické scény, najmä pokiaľ išlo o bránenie súkromia jej detí.
V roku 1954 absolvoval John zložitú operáciu chrbtice, ktorá ho takmer stála život, no jeho manželka ho v tej dobe podržala a starala sa o neho. V tom období napísal Kennedy svoju prvú knihu „Profil odvahy“, ktorá bola ocenená Pulitzerovou cenou.
Prezident.
V roku 1956 sa neúspešne pokúsil stať sa viceprezidentským kandidátom. Okamžite po porážke začal pracovať na tom, aby o štyri roky neskôr dosiahol úspech. V jeho úsilí ho podporovala celá rodina. V tomto období prešlo jeho manželstvo krízou a narodila sa mu dcéra Caroline (27. november 1957). V roku 1960 sa Kennedymu podarilo získať nomináciu Demokratickej strany na post prezidenta. Proti nemu postavili republikáni Richarda Nixona. V novembri 1960 dosiahol tesnou väčšinou výhru v prezidentských voľbách (najtesnejšou od r. 1884), narodil sa mu syn John junior, 20. januára 1961 zložil prezidentskú prísahu a oficiálne sa stal prezidentom USA. Bol prvý katolícky a najmladší zvolený prezident; prvý, ktorý sa narodil v 20. Storočí (bol o 27 rokov mladší ako Dwight Eisenhower) a posledný demokratický kandidát zo severných štátov, ktorý bol zvolený za prezidenta.
Vo svojom ambicióznom programe, nazvanom „Nová hranica“ (New Frontier), kritizoval Eisenhowerovu éru, hlásil sa k rooseveltovskej tradícii a hľadal oporu v mladej a podnikateľskej Amerike (hoci kvôli republikánskej väčšine sa mu napokon časť programu nepodarilo presadiť). Najmä mladým Američanom dával Kennedy šancu na lepší život. Ako sa mu vlastne podarilo vyhrať? Hovorí sa o jeho mladosti (vo svojich 43 rokoch bol však len o štyri roky mladší ako Nixon), modernosti, nenútenosti a predovšetkým obrovskom osobnom čare, charizme. Jedným z aspektov bolo aj jeho bohatstvo, kvôli ktorému nemusel byť (a tiež nebol) závislý od prezidentského platu a prípadných úplatkov. Dôležitú úlohu zohrala aj Jackie, ktorú milovala takmer celá Amerika.
Od začiatku sa zameral na dozvuky hospodárskej krízy z rokov 1960/1961. Najväčším vnútropolitickým problémom Kennedyho vlády bol rasový problém a boj Afroameričanov za občianske práva. V zahraničnej politike sa Kennedy snažil o zlepšenie vzťahov medzi USA a ZSSR. Keď sa v roku 1959 dostal na Kube k moci Fidel Castro, poprední americkí politici začali pracovať na jeho zvrhnutí.
V roku 1961 začal nákladný vesmírny program, v roku 1962 obhajoval zníženie colných poplatkov, prostredníctvom McNamaru formuloval doktrínu pružnej odvety. Pre Latinskú Ameriku vyhlásil program „Aliancia pre pokrok“. Jej cieľom bola hospodárska pomoc, pričom Kongres jeho návrhy v tomto smere podporil, rovnako schválil i jeho úsilie o pristátie Američanov na Mesiaci, čo sa podarilo roku 1969.
Podporoval zvýšené výdavky na zbrojenie a americkú intervenciu na Kube v roku 1961. Odsúhlasil akciu, pri ktorej sa Američanmi vyzbrojení kubánski exulanti vylodili v Zátoke svíň. Tá sa však v apríli 1961 skončila krvavým fiaskom, a stala sa asi najväčšou prehrou v Kennedyho kariére.
V auguste toho istého roku vypukla berlínska kríza a nemeckí komunisti rozdelili toto mesto múrom. Kennedy absolvoval cesty po Európe a prehovoril tiež počas svojej návštevy v Berlíne k nemeckým demonštrantom.
Ako najmocnejší muž planéty zohral Kennedy úlohu i v jadrovej politike sveta. V roku 1961 začal silný hospodársky rast, ale nezamestnanosť klesala len pomaly. Na jeseň roku 1962 došlo k nebezpečnej situácii. V októbri zistili americké prieskumné lietadlá, že Sovietsky zväz rozmiestňuje na Kube svoje nukleárne rakety stredného doletu, schopné zasiahnuť územie USA. Kennedy sa rozhodol pre námornú blokádu Kuby. Sovietski a kubánski vodcovia vyhlásili pohotovosť svojich vojsk, celý svet sa pripravoval na tretiu svetovú vojnu. Kennedy však neustúpil a verejne vyzval Sovietov, aby ustúpili. Nakoniec 28. októbra Chruščov prikázal rakety odviezť, USA naopak museli prisľúbiť, že nenapadnú Kubu. Kennedy súhlasil a odvolal blokádu.
Začiatkom 60. rokov tiež došlo k nepokojom černoského obyvateľstva, ktoré bojovalo za svoje práva. V auguste 1963 demonštrovalo 200 000 ľudí pri Lincolnovom pamätníku vo Washingtone. Objavila sa nová forma nenásilných protestov – nenásilie, ktoré podporoval černošský vodca Martin Luther King.
Kennedy kládol veľký dôraz na angažovanosť jednotlivých Američanov v zmysle svojho vlastného výroku: „"Nepýtajte sa, čo môže vaša vlasť urobiť pre vás, ale čo vy môžete urobiť pre ňu"“. Pred svojich krajanov postavil nové ideály, aby znovuzrodil príťažlivosť americkej demokracie. Tvrdo bojoval proti rasizmu, chystal rozsiahle sociálne programy. A hoci sa svojho krátkeho pôsobenia Kennedy nedokázal vyriešiť všetky problémy, možno povedať, že aspoň naštartoval mnoho reforiem.
Kennedyho smrť a ďalší vývoj.
Dňa 22. novembra 1963 bol o 12:34 Kennedy pri návšteve texaského Dallasu cestou na letisko na Dealey Plaza postrelený dvomi ranami z pušky a o pol hodiny neskôr zomrel v dallaskej nemocnici, bez toho, aby nadobudol vedomie. Strelcom bol Lee Harvey Oswald, bývalý príslušník United States Marine Corps, ktorého polícia hneď po čine zatkla a ktorý bol pri prevoze do väznice o dva dni neskôr – rovnako ako Kennedy – zastrelený. Zabil ho istý Jack Ruby, majiteľ nočného baru, ktorý svoj čin ospravedlňoval tvrdením, že chcel pomstiť prezidentovu smrť. Nečakaná smrť hlavného podozrivého spôsobila, že okolnosti zločinu zostali aj naďalej plné dohadov a rôznych konšpiračných teórií.
Vyšetrovanie Zvláštneho výboru pre vyšetrenie atentátu Snemovne reprezentantov (zkr. HSCA) (1976 – 1979) došlo k záveru, že vražda bola výsledkom „rozsiahleho sprisahania“. Povaha tohto sprisahania však nebola vyjasnená a existuje len rad podozrení. V pozadí atentátu mohol stáť napríklad kubánsky režim Fidela Castra, Sovietsky zväz, kubánske komunity na území USA a ďalší, mafia. Podozrenie sa nevyhlo ani zložkám americkej vlády ako FBI, CIA a dokonca viceprezidentovi Lyndonovi B. Johnsonovi, ktorý podľa ústavy po Kennedyho smrti prevzal úrad hlavy štátu.
V roku 1964 bol Johnson veľkou väčšinou hlasov zvolený právoplatným prezidentom. Vyslúžil si však zo začiatku len nechuť, neskôr i organizovaný odpor kvôli vojne vo Vietname, proti ktorej protestovali najskôr len mladí, neskôr takmer celá Amerika.
Robert Kennedy kandidoval na prezidenta roku 1968. Držal sa zásad a politiky svojho brata, predovšetkým pre mladých ľudí – rovnako ako jeho brat predtým – znamenal nádej, vieru v lepšiu budúcnosť a hlavne ukončenie vojny vo Vietname. Ešte pred voľbami bol však, podobne ako jeho brat, zavraždený.
Kennedy patrí medzi najpopulárnejších amerických prezidentov, ani nie tak pre zásluhy o blaho sveta, ale skôr ako symbol charizmatického muža a zavraždeného štátnika.
Pri príležitosti 50. výročia svadby Jacqueline Bouvierovej s Johnom Kennedym bola 15. mája 2003 v Kennedyho knižnici a múzeu vo Washingtone otvorená expozícia, obsahujúca najrôznejšie luxusné relikvie zo svadobného obradu aj recepcie, okrem iného Jacqueline krémové hodvábne svadobné šaty s drobnými voskovými kvietkami, špeciálne navrhnuté černošskou módnou návrhárkou Ann Lowe, jej zásnubný prsteň z dielní Van Cleef &amp; Arpels, ktorý bol z každej strany hojne zdobený najkvalitnejšími diamantmi a smaragdmi, a samozrejme nespočetné množstvo fotografií, zoznamy hostí a pozvánok.
Kennedyho prvenstvá spomedzi amerických prezidentov.
Záznamy Kennedyho vystúpení sa viackrát objavili ako súčasti filmov, napríklad: 

</doc>
<doc id="5627" url="https://sk.wikipedia.org/wiki?curid=5627" title="Lyndon B. Johnson">
Lyndon B. Johnson

Lyndon Baines Johnson (* 27. august 1908, Stonewall, Texas, USA – † 22. január 1973, Stonewall) bol americký politik. Od roku 1961 bol viceprezident Spojených štátov. Po atentáte na prezidenta Kennedyho 22. novembra 1963 sa v rovnaký deň stal prezidentom. Po prezidentských voľbách v 1964 bol 36. prezident Spojených štátov. 
Jeho prezidentská kariéra bola výrazne poznamenaná nepopulárnou Vietnamskou vojnou.

</doc>
<doc id="5630" url="https://sk.wikipedia.org/wiki?curid=5630" title="Richard Nixon">
Richard Nixon

Richard Milhous Nixon (* 9. január 1913, Yorba Linda, Kalifornia, USA – † 22. apríl 1994, New York, New York) bol americký politik. V rokoch 1969 až 1974 bol 37. prezident Spojených štátov.
Za prezidenta bol zvolený 5. novembra 1968. Porazil pri tom s veľkým odstupom demokrata Huberta Humphreyho, aj vďaka tomu že sľuboval stiahnutie amerických vojsk z Vietnamu. Jeho veľkým odporcom bol práve kvôli vojne vo Vietname britský hudobník John Lennon. Vyštudoval Whittier College v roku 1934 a Duke University of Law v roku 1937 kedy sa vrátil do Kalifornie praktizovať právo. On a jeho manželka Pat Nixonová sa presťahovali do Washington D.C. za prácou vo federálnej vláde v roku 1942. Potom počas druhej svetovej vojny slúžil v US Navy. V roku 1946 bol v Kalifornii zvolený do snemovne poslancov a v roku 1950 do senátu. Jeho úsilie v prípade Algera Hissa mu prinieslo reputáciu anti-komunistu a povýšilo ho to k národným prominentom. Bol spolukandidátom Dwight D. Eisenhowera v Republikánskej strane v prezidentských voľbách v roku 1952. Osem rokov slúžil ako viceprezident. Viedol neúspešnú prezidentskú kampaň v roku 1960. Prehral tesne oproti svojmu protivníkovi Johnovi F. Kennedymu. V roku 1962 stratil post Guvernéra Kalifornie. V roku 1968 opäť kandidoval a bol zvolený. Hoci spočiatku stupňoval Americkú účasť vo Vietnamskej vojne potom ukončil zásah v roku 1973. Nixonova návšteva Čínskej ľudovej republiky v roku 1972 otvorila diplomatické vzťahy medzi oboma krajinami. Zaslúžil sa aj o zmiernenie napätia medzi Sovietskym zväzom a USA. V domácej politike všeobecne zaviedol politiku, ktorá preniesla moc z Washingtonu D.C. do ostatných štátov. Odštartoval iniciatívu boja proti rakovine a ilegálnym drogám, zrušil rasovú segregáciu v južanských školách, zrealizoval environmentálnu reformu a uviedol legislatívu reformy zdravotnej starostlivosti a sociálnej prosperity. Jeho politickú činnosť ukončila aféra Watergate, pri ktorej vyšlo najavo, že vedome kryl a popieral odpočúvanie novinárov.

</doc>
<doc id="5633" url="https://sk.wikipedia.org/wiki?curid=5633" title="Gerald Ford">
Gerald Ford

Gerald Rudolph Ford, Jr. (* 14. júl 1913, Omaha, Nebraska, USA – † 26. december 2006, Palm Springs, Kalifornia) bol americký politik, 40. viceprezident (1973 - 1974) a 38. prezident Spojených štátov (1974 - 1977).
Ford bol jediným prezidentom Spojených štátov, ktorý sa dostal do úradu bez toho, aby bol zvolený buď ako prezident, alebo viceprezident. Potom, ako v roku 1973 rezignoval na svoju funkciu viceprezidenta Spiro Agnew, Forda navrhol prezident Richard Nixon na uvoľnenú funkciu a obe komory Kongresu ho schválili. Keď 9. augusta 1974 prezident Nixon rezignoval, prevzal po ňom Ford prezidentský úrad. Ako svojho viceprezidenta si Ford vybral Nelsona Rockefellera, ktorý je spolu s ním jediný viceprezident, ktorý svoju funkciu nezískal vo voľbách.
Onedlho potom, ako sa ujal prezidentského úradu, udelil Ford svojmu predchodcovi Richardovi Nixonovi milosť. Zabránila jeho prípadnému stíhaniu za zločiny, ktoré mohol spáchať počas výkonu prezidentskej funkcie, predovšetkým v súvislosti s aférou Watergate. Ford zdôvodňoval svoje rozhodnutie tým, že to bolo v záujme jeho krajiny. Toto rozhodnutie bolo hodnotené veľmi kriticky a podľa mienky niektorých komentátorov bolo jednou z príčin Fordovej porážky v prezidentských voľbách v roku 1976.
V máji 1975 musel Ford čeliť vážnej zahraničnopolitickej kríze. Potom, ako sa v Kambodži dostali k moci Červení Kméri, podarilo sa im v medzinárodných vodách zajať americkú obchodnú loď Mayaguez. Ford vyslal armádne jednotky, aby zachránili zajatých Američanov. Vojaci sa ale vylodili na inom ostrove a tam narazili na neočakávane tuhý odpor. Približne v rovnakom čase zajatých námorníkov prepustili, o čom však vtedy Američania ešte nevedeli. Počas bojov bolo zranených asi 50 mužov a 41 zahynulo. Predpokladá sa, že padlo približne 360 kmérskych vojakov. 
Počas Fordovho prezidentovania sa tiež Američania definitívne stiahli z Vietnamu, keď v dňoch 29. apríla a 30. apríla 1975 evakuovali svoju ambasádu v Saigone.
V roku 1976 Ford kandidoval v prezidentských voľbách, ale porazil ho demokrat Jimmy Carter. 
Gerald Ford zomrel 26. decembera 2006 vo veku 93 rokov. Bol najstarším žijúcim ex-prezidentom Spojených štátov.
Externé odkazy.
Oficiálny životopis na stránkach Bieleho domu

</doc>
<doc id="5634" url="https://sk.wikipedia.org/wiki?curid=5634" title="14. júl">
14. júl



</doc>
<doc id="5635" url="https://sk.wikipedia.org/wiki?curid=5635" title="1924">
1924



</doc>
<doc id="5636" url="https://sk.wikipedia.org/wiki?curid=5636" title="1. október">
1. október



</doc>
<doc id="5638" url="https://sk.wikipedia.org/wiki?curid=5638" title="Gerald R. Ford">
Gerald R. Ford



</doc>
<doc id="5639" url="https://sk.wikipedia.org/wiki?curid=5639" title="Richard M. Nixon">
Richard M. Nixon



</doc>
<doc id="5640" url="https://sk.wikipedia.org/wiki?curid=5640" title="James E. Carter">
James E. Carter



</doc>
<doc id="5641" url="https://sk.wikipedia.org/wiki?curid=5641" title="Ronald W. Reagan">
Ronald W. Reagan



</doc>
<doc id="5642" url="https://sk.wikipedia.org/wiki?curid=5642" title="William J. Clinton">
William J. Clinton



</doc>
<doc id="5643" url="https://sk.wikipedia.org/wiki?curid=5643" title="1911">
1911



</doc>
<doc id="5645" url="https://sk.wikipedia.org/wiki?curid=5645" title="22. apríl">
22. apríl



</doc>
<doc id="5654" url="https://sk.wikipedia.org/wiki?curid=5654" title="1989">
1989



</doc>
<doc id="5656" url="https://sk.wikipedia.org/wiki?curid=5656" title="Fortran">
Fortran

Fortran je programovací jazyk. Jeho názov je skratkou z anglických slov "Formule Translating System".
Prvá špecifikácia vyšla pod názvom "The IBM Mathematical Formula Translating System" z IBM v roku 1954 . Šlo o snahu efektívnejšie programovať sálový počítač IBM704 ako v asembleri. Prvý manuál a kompilátor k jazyku vyšli v 1957. 
Postupne boli uvoľnené verzie (číslovka súvisí s rokom vydania, od písania verzálkami sa neskôr upustilo):
Fortran bol pôvodne procedurálny programovací jazyk. Súčasný Fortran 2003 už podporuje prácu s objektmi. Aj keď Fortran vznikol už v 50-tych rokoch minulého storočia, stále sa hojne využíva vďaka množstvu existujúcich knižníc. Jeho hlavné použitie je vo vedeckých výpočtoch (intenzívne výpočty a superpočítače). Pre fortranovský program je typické prísne formátovanie programu a hojné využitie skoku GOTO. 

</doc>
<doc id="5657" url="https://sk.wikipedia.org/wiki?curid=5657" title="Lisp">
Lisp

Lisp je funkcionálny programovací jazyk. Vynašiel ho John McCarthy na MIT v 50. rokoch 20. storočia. LISP je skratka z anglických slov „LISt Processing“ (Spracovávanie zoznamov).
Inšpiráciou pre syntax bol λ-kalkul a preto sa často v kóde využíva.
Jeho základným dátovým typom je zoznam (linked list) (alebo pole).
Lisp sa stal obľubený hlavne v oblasti výskumu umelej inteligencie v 70. a 80. rokoch 20. storočia.
Richard Stallman ho použil ako skriptovací jazyk pre Emacs a celý slobodný operačný systém GNU.
Jeho výrazným rozlišovacím znakom je častý výskyt zátvoriek. Nasledujúca rekurzívna definícia faktoriálu je napísaná v dialekte Racket.
 (if (= n 1)
 1
 (* n (factorial (- n 1)))))
Lisp tiež zapisuje operácie pomocou Reverznej Poľskej notácie. Význam využitia tejto notácie je ten, že kód je možné vykonať presne tak, ako je zapísaný. Táto vlastnosť umožňuje pracovať so všetkými funkciami (operátormi) ako s dátami. 
Funkcia, ktorá zvýši hodnotu parametra o 1, zapísaná pomocou lambdy: 

</doc>
<doc id="5658" url="https://sk.wikipedia.org/wiki?curid=5658" title="Smalltalk">
Smalltalk

Smalltalk je objektovo orientovaný programovací jazyk, ktorý v Xerox PARC vyvinuli Alan Kay, Dan Ingalls, Ted Kaehler, Adele Goldberg v sedemdesiatych rokoch 20. storočia. Inšpiráciu čerpali prevažne z projektov Sketchpad a Simula.
Aj keď sa nejedná o najrozšírenejší jazyk pre písanie podnikových aplikácií či výuku, je dodnes často používaný. Práve komunita okolo Smalltalku vyvinula extrémne programovanie, systém testovania programu SUnit (jeho známejšia verzia JUnit sa často využíva v Jave), refaktoring a návrhové vzory.
Pôvodná implementácia jazyka mala veľmi vysoké obstarávacie náklady, čo bránilo väčšiemu rozšíreniu medzi amatérmi. V súčasnosti sa stávajú populárnymi slobodné implementácie ako Squeak.
Ukážka kódu.
Klasický príklad "Hello, world!" je v Smalltalku možné zapísať napr. nasledovne:
Transcript show: 'Hello, world!'.
Objektu Transcript sa posiela správa "show:" s parametrom 'Hello, world!'. Volanie metódy "show:" vypíše na konzolu reťazec, ktorý sa odovzdal ako parameter.

</doc>
<doc id="5659" url="https://sk.wikipedia.org/wiki?curid=5659" title="Peter Singer">
Peter Singer

Peter Albert David Singer (* 6. júl 1946) je austrálsky filozof a univerzitný profesor. Patrí k popredným filozofom súčasnosti a medzinárodne uznávaným filozofom. Je zástancom práv zvierat, venuje sa témam ako chudoba v rozvíjajúcich sa krajinách, potraty, eutanázia alebo infanticída. Jeho myšlienky prispeli k vzniku hnutia efektívneho altruizmu.
Život.
Jeho rodina je pôvodom z Moravy. V roku 1971 začal študovať na Oxfordskej univerzite. V súčasnosti pôsobí ako profesor bioetiky na Princetonskej univerzite. 
Je autorom mnohých kníh vyjadrujúcich myšlienky hnutia za práva zvierat. Z tohto hľadiska je dôležitá jeho kniha "Oslobodenie zvierat" ("Animal Liberation").
V deväťdesiatych rokoch na sérii prednášok obhajoval tiež právo podstúpiť za určitých podmienok eutanáziu.
Osobné zážitky.
Východiskom k jeho úvahám o krutom a neetickom zaobchádzaní so zvieratami bolo niekoľko osobných zážitkov: 
Kniha Oslobodenie zvierat.
Jeho kniha "Oslobodenie zvierat" mala zásadný význam pre hnutie za práva zvierat. Svoju pozornosť upäl predovšetkým na dva problémy, ktoré považuje za najväčšie – pokusy na zvieratách a výrobu živočíšnych potravinových produktov. Singer nie je zásadným odporcom pokusov, požaduje ale ich „účinnú, zákonom stanovenú kontrolu“ a kladie prísne kritériá. Túžba po poznaní by podľa neho nemala byť tolerovaná hneď ako začne spôsobovať bolesť.
Singer spopularizoval pojem „druhizmus“, ktorý vyjadruje pohľad nadraďujúci človeka nad ostatné živočíchy. Singer naproti tomu argumentuje za rovnaké zohľadňovanie záujmov všetkých vedomých bytostí.
Eutanázia.
Singer spochybnil všeobecne rozšírený názor o „posvätnosti života“. Vychádza z utilitarizmu. Podľa preferenčného utilitarizmu by všetko malo prebiehať tak, aby sa maximalizovalo uspokojenie záujmov dotyčnej osoby. Preferencia je pritom to, čo si osoba vyberá po racionálnej úvahe ako presadenie vlastných záujmov.
Rozlišuje tri formy eutanázie: dobrovoľnú, mimodobrovoľnú a nedobrovoľnú.
"Dobrovoľná eutanázia" (voluntary) znamená naplnenie explicitne a opakovane vysloveného a racionálneho priania dotyčnej osoby (tej, ktorá má byť usmrtená). V niektorých prípadoch ju ťažko možno odlíšiť od asistovanej samovraždy. Za týchto podmienok Singer nepovažuje usmrtenie osoby za previnenie.
"Mimodobrovoľná eutanázia" (non-voluntary) označuje situácie, kedy dotyčná osoba nie je schopná dať svoj súhlas na usmrtenie, ale predpokladá sa že by volila smrť. Ide o situácie, keď je osoba v duševnom stave v ktorom nemôže ani pochopiť význam rozhodovania o živote a smrti. Táto forma eutanázie je najspornejšia. Singer sa ňou vo svojich úvahách zaoberá a za určitých podmienok ju ospravedlňuje.
"Nedobrovoľná eutanázia" (involuntary) označuje prípady, v ktorých je dotyčná osoba schopná vysloviť súhlas ku svojmu usmrteniu, ale nevyslovila ho. Buď preto, že nedostala otázku, alebo preto, že sa rozhodla ďalej žiť. V tejto situácii nie je podľa Singera eutanázia ospravedlniteľná.

</doc>
<doc id="5662" url="https://sk.wikipedia.org/wiki?curid=5662" title="IČO">
IČO



</doc>
<doc id="5663" url="https://sk.wikipedia.org/wiki?curid=5663" title="Identifikačné číslo organizácie">
Identifikačné číslo organizácie

Identifikačné číslo organizácie (skr. IČO; zákon 540/2001 Z.z. používa aj legislatívnu skratku identifikačné číslo, tento skrátený názov - pri zachovaní skratky IČO - používa niekedy aj napr. ŠÚ SR ) je 8 miestny číselný kód (staršie organizácie môžu mať ešte IČO zložené iba zo šiestich číslic), ktorý slúži na odlíšenie právnických osôb. IČO sa prideľuje aj fyzickým osobám - podnikateľom (napr. živnostníkom). Podľa identifikačného čísla možno nájsť určitú obchodnú spoločnosť, či inú právnickú osobu aj v prípade, ak došlo k zmene jej obchodného mena, resp. názvu alebo sídla. 
Prvých 7 číslic je poradovým číslom, posledná ôsma číslica má charakter kontrolného kľúča. Je nemenné počas celej doby právnej existencie právnickej osoby a fyzickej osoby vedenej v registri organizácií.
IČO prideľuje orgán štatistiky (pri obchodných spoločnostiach registrový súd). IČO je jedným z povinných údajov daňového dokladu. 
Typografia.
Identifikačné číslo organizácie (IČO) sa píše bez medzier. Príklad: IČO 12345679

</doc>
<doc id="5665" url="https://sk.wikipedia.org/wiki?curid=5665" title="Akciová spoločnosť">
Akciová spoločnosť

Akciová spoločnosť (v období 1875 – 30. apríl 1990 v slovenčine oficiálne nazývaná ako účastinná spoločnosť, v Česku aj pred 30. aprílom 1990 nazývaná "akciová společnost"; hovorovo: akciovka) je druh obchodnej spoločnosti a druh kapitálovej spoločnosti. Je to spoločnosť, ktorej základné imanie (min. 25 000 €) je rozdelené na určitý počet podielov – akcií (do 1990 oficiálne nazývaných účastiny, ale neoficiálne aj akcie), ktorých držitelia sa nazývajú akcionári (do 1990 oficiálne nazývaní účastinári, ale neoficiálne aj akcionári). 
Zakladatelia akciovej spoločnosti teda predávajú akcie, čím získavajú kapitál od veľkého počtu osôb – akcionárov.
Obchodné meno.
Obchodné meno spoločnosti musí obsahovať označenie „akciová spoločnosť“ alebo skratku „akc. spol.“ alebo skratku „a. s.“. 
Zodpovednosť za záväzky.
Spoločnosť zodpovedá za záväzky celým svojím majetkom. Akcionári za záväzky spoločnosti neručia. 
Orgány.
O dôležitých veciach spoločnosti sa rozhoduje hlasovaním na valnom zhromaždení akcionárov (najvyšší orgán). Hlas akcionára na valnom zhromaždení má váhu zodpovedajúcu počtu akcií, ktoré vlastní. 
Dozor nad činnosťou akciovej spoločnosti vykonáva dozorná rada.
Tzv. predstavenstvo je štatutárny orgán a riadiaci orgán spoločnosti. Rozhoduje o všetkých záležitostiach spoločnosti, pokiaľ nie sú zákonom alebo stanovami vyhradené do pôsobnosti valného zhromaždenia alebo dozornej rady. Pokiaľ stanovy neurčia inak, je oprávnený konať v mene spoločnosti každý člen predstavenstva.
Akcie.
Stanovy môžu založiť právo akcionárov na výmenu akcií na meno za akcie na doručiteľa a naopak. Akcie na doručiteľa môžu mať podobu len zaknihovaných akcií, ich prevod sa uskutočňuje podľa osobitného predpisu.
Prevod listinných akcií na meno sa uskutočňuje rubopisom a odovzdaním akcie. Akcia na meno môže znieť aj na dve alebo viac osôb. Práva s akciou spojené môže potom vykonávať ktorákoľvek z nich alebo osoba nimi splnomocnená.
Pri akciách na meno spoločnosť vedie zoznam akcionárov. Práva spojené s akciou na meno je voči spoločnosti oprávnená vykonávať osoba zapísaná v zozname akcionárov. Zoznam akcionárov nie je verejný. (Akcionár má právo na vlastné náklady požadovať výpis zo zoznamu v časti, v ktorej sa ho týka.) Stanovy môžu obmedziť, nie však vylúčiť prevoditeľnosť akcií na meno.
Súkromná vs. verejná akciová spoločnosť.
Existujú (na Slovensku od roku 2002) dva typy akciovej spoločnosti súkromná akciová spoločnosť a verejná akciová spoločnosť. Podľa Obchodného zákonníka "Za verejnú akciovú spoločnosť sa považuje spoločnosť, ktorá vydala všetky akcie alebo časť akcií na základe verejnej výzvy na upisovanie akcií alebo ktorej akcie prijala burza na obchodovanie na trhu cenných papierov. Za vydanie akcií na základe verejnej výzvy na upisovanie akcií sa tiež považuje, ak upíše všetky akcie obchodník s cennými papiermi na základe zmluvy o obstaraní vydania akcií, ak zmluva neobsahuje záväzok obchodníka s cennými papiermi, že predá akcie v tejto zmluve vopred určeným osobám. Verejná akciová spoločnosť, ktorá vydala všetky akcie vo forme akcií na meno, má najviac 50 akcionárov a jej akcie nie sú prijaté burzou na obchodovanie na trhu cenných papierov, môže so súhlasom všetkých akcionárov rozhodnúť, že prestáva byť verejnou akciovou spoločnosťou a stáva sa súkromnou akciovou spoločnosťou. Na určenie počtu akcionárov je rozhodujúci počet akcionárov, ktorí sú zapísaní v zozname akcionárov." 
Početnosť.
V roku 2012 bolo Finančnou správou SR evidovaných 8 787 akciových spoločností.
Dejiny na Slovensku.
Právna forma akciovej/účastinnej spoločnosti na Slovensku existuje bez prestávky od 19. storočia. Historicky bola upravená týmito základnými zákonmi:
Zaujímavosťou je, že pojem naďalej existoval aj počas komunistického obdobia po druhej svetovej vojne (zák. 243/1949).

</doc>
<doc id="5666" url="https://sk.wikipedia.org/wiki?curid=5666" title="Živnostenské podnikanie">
Živnostenské podnikanie

Živnostenské podnikanie alebo živnosť je (na Slovensku a v Česku) druh podnikania. Upravuje ho predovšetkým zákon č. 455/1991 Zb. o živnostenskom podnikaní (živnostenský zákon). 
Nasledujúci text opisuje úpravu živnostenského podnikania platnú na Slovensku.
Definícia.
Živnostenské podnikanie (legislatívna skratka: živnosť) je definované ako podnikanie vykonávané za podmienok ustanovených živnostenským zákonom. K tomu vysvetlenie:
Terminologická poznámka: Živnostenský zákon označuje:
Činnosti, ktoré nikdy nie sú živnostenským podnikaním.
Živnostenským podnikaním nie sú : 
Okrem toho živnosťou nie je činnosť, ktorá je v rozpore s dobrými mravmi.
Delenie živností.
Z hľadiska predmetu podnikania sa rozlišuje :
Z hľadiska podmienok, ktoré treba splniť na prevádzkovanie živnosti, sa rozlišuje :
Do mája 2010 (teda do zrušenia koncesovaných živností) vyzeralo príslušné delenie živností takto :
Podmienky na prevádzkovanie živnosti.
Fyzická osoba resp. štatutárny orgán slovenskej právnickej osoby resp. vedúci podniku zahraničnej právnickej osoby musí na prevádzkovanie živnosti v zásade spĺňať nasledujúce tzv. všeobecné podmienky prevádzkovania živnosti :
Fyzická osoba, resp. u právnickej osoby (spravidla) jej zákonný zástupca, musí splniť aj tzv. osobitné podmienky prevádzkovania živnosti, čiže musí mať odbornú alebo inú spôsobilosť podľa príloh 2, 3 a 4 a § 21, 22 a 24 živnostenského zákona. Zákonný zástupca je bližšie charakterizovaný v § 11 živnostenského zákona.
Ďalšou podmienkou je získanie oprávnenia prevádzkovať živnostenské podnikanie (legislatívna a bežná skratka: živnostenské oprávnenie). Na tento účel treba živnosť ohlásiť (tzv. ohlásenie živnosti - pozri nižšie) a následne získať doklad nazývaný „osvedčenie o splnení podmienok ustanovených živnostenským zákonom na prevádzkovanie živností“ (legislatívna a bežná skratka: osvedčenie o živnostenskom oprávnení). Do mája 2010 sa na rozdiel od súčasnej právnej úpravy rozlišovalo ohlásenie živnosti (pre ohlasovacie živnosti) a požiadanie o vydanie koncesie (pre koncesované živnosti), a namiesto osvedčenia o živnostenskom oprávnení sa vydával živnostenský list (pre ohlasovacie živnosti) a koncesná listina (pre koncesované živnosti). 
Ako preukaz živnostenského oprávnenia možno následne namiesto osvedčenia o živnostenskom oprávnení používať aj výpis zo živnostenského registra. 
Náležitosti ohlásenia živnosti.
Podľa textu živnostenského zákona platí o náležitostiach ohlásenia živnosti nasledovné :
"§ 45: 
(1) Kto hodlá prevádzkovať živnosť, je povinný to ohlásiť živnostenskému úradu miestne príslušnému podľa sídla právnickej osoby alebo bydliska fyzickej osoby. Pre zahraničnú osobu je príslušným živnostenský úrad podľa adresy miesta činnosti podniku zahraničnej osoby alebo adresy miesta činnosti organizačnej zložky podniku zahraničnej osoby. Ak je na území Slovenskej republiky zriadených niekoľko organizačných zložiek podniku zahraničnej osoby, príslušnosť živnostenského úradu sa riadi podľa voľby zahraničnej osoby. 
(2) Slovenská fyzická osoba v ohlásení uvedie
a) meno a priezvisko, akademický titul, bydlisko (ďalej len „osobné údaje"), rodné priezvisko, štátnu príslušnosť, miesto narodenia, pohlavie, rodné číslo a údaj, či jej súd alebo správny orgán uložil zákaz činnosti týkajúci sa prevádzkovania živnosti,
b) obchodné meno,
c) predmet podnikania,
d) identifikačné číslo organizácie (ďalej len „identifikačné číslo"), ak bolo pridelené,
e) miesto podnikania,
f) adresy prevádzkarní, ak sú zriadené,
g) dobu podnikania, ak zamýšľa prevádzkovať živnosť po dobu určitú,
h) deň začatia živnosti, ak zamýšľa prevádzkovať živnosť neskorším dňom ako dňom ohlásenia.
(3) Slovenská právnická osoba v ohlásení uvedie
a) obchodné meno, sídlo, právnu formu, ako aj osobné údaje osoby alebo osôb, ktoré sú jej štatutárnym orgánom, spôsob, akým budú za právnickú osobu konať,
b) identifikačné číslo,
c) predmet podnikania,
d) adresy prevádzkarní, ak sú zriadené,
e) dobu podnikania, ak zamýšľa prevádzkovať živnosť po dobu určitú,
f) deň začatia živnosti, ak ide o právnickú osobu podľa § 10 ods. 1 a ak zamýšľa prevádzkovať živnosť neskorším dňom ako dňom ohlásenia.
(4) Fyzické osoby a právnické osoby s výnimkou osôb uvedených v § 11 ods. 8 uvedú v ohlásení aj osobné údaje a rodné číslo osoby ustanovenej za zodpovedného zástupcu.
(5)Zahraničná osoba v žiadosti o vydanie osvedčenia o živnostenskom oprávnení alebo v ohlásení uvedie
a)identifikačné údaje a ďalšie údaje
1. ak ide o fyzickú osobu, meno a priezvisko, akademický titul, dátum narodenia, štátnu príslušnosť, pohlavie, bydlisko mimo územia Slovenskej republiky, adresu pobytu na území Slovenskej republiky, ak má oprávnenie na pobyt podľa osobitného predpisu, a údaj, či jej súd alebo správny orgán uložil zákaz činnosti týkajúci sa prevádzkovania živnosti,
2. ak ide o právnickú osobu, právnu formu, sídlo, meno, priezvisko, bydlisko mimo územia Slovenskej republiky a adresu pobytu na území Slovenskej republiky, ak má oprávnenie na pobyt podľa osobitného predpisu, osoby alebo osôb, ktoré sú jej štatutárnym orgánom, spôsob, akým budú za právnickú osobu konať,
b) obchodné meno,
c) predmet podnikania,
d) identifikačné číslo, ak bolo pridelené,36ca)
e) označenie a adresu miesta činnosti podniku zahraničnej osoby alebo miesta činnosti organizačnej zložky podniku zahraničnej osoby na území Slovenskej republiky,
f) osobné údaje vedúceho podniku zahraničnej osoby alebo vedúceho organizačnej zložky podniku zahraničnej osoby,
g) adresy prevádzkarní, ak sú zriadené,
h) dobu podnikania, ak zamýšľa prevádzkovať živnosť po dobu určitú,
i) deň začatia živnosti, ak zamýšľa prevádzkovať živnosť neskorším dňom ako dňom ohlásenia a ak ide o zahraničnú osobu, ktorej živnostenské oprávnenie vzniká ohlásením,
j) osobné údaje a rodné číslo zodpovedného zástupcu, ak bol ustanovený, s výnimkou osôb uvedených v § 11 ods. 8.
(6) Fyzická osoba s trvalým pobytom v zahraničí alebo právnická osoba so sídlom v zahraničí uvedie aj svojho splnomocnenca v tuzemsku pre doručovanie.
(7) Ak fyzická osoba alebo právnická osoba uvádza v ohlásení viacero predmetov podnikania, uvedie na prvom mieste ten predmet podnikania, ktorý považuje za hlavný.
(8) Zakladatelia alebo iné osoby a orgány uvedené v § 10 ods. 4 uvedú údaje podľa odseku 3 písm. a) až e) a pripoja doklad o tom, že právnická osoba bola založená alebo zriadená.
§ 45a Iné údaje k ohláseniu
(1) Fyzická osoba a právnická osoba uvedie zároveň s ohlásením živnosti tiež údaje potrebné na vyžiadanie výpisu z registra trestov, ktorými sú miesto a okres narodenia, meno a priezvisko otca, meno, priezvisko a rodné priezvisko matky, pri zmene mena a zmene priezviska aj pôvodné meno alebo pôvodné priezvisko osôb Slovenskej republiky, na ktoré sa podľa tohto zákona vzťahuje podmienka bezúhonnosti.
(2) Fyzická osoba, ktorá nie je registrovaná u správcu dane, ktorým je daňový úrad, zároveň s ohlásením živnosti uvedie aj údaje na splnenie registračnej povinnosti a oznamovacej povinnosti vyžadované podľa osobitného zákona.36d) Právnická osoba, ktorá nie je registrovaná u správcu dane, ktorým je daňový úrad, zároveň s ohlásením živnosti môže uviesť aj údaje na splnenie registračnej povinnosti a oznamovacej povinnosti vyžadované podľa osobitného zákona.
(3) Fyzická osoba, ktorá ešte nie je v systéme povinného zdravotného poistenia prihlásená, zároveň s ohlásením živnosti uvedie tiež údaje vyžadované podľa osobitného zákona na prihlásenie sa do systému povinného zdravotného poistenia.
(4) Fyzická osoba, ktorá je v systéme povinného zdravotného poistenia prihlásená, zároveň s ohlásením živnosti
a) uvedie obchodné meno poisťovne, v ktorej je prihlásená,
b) oznámi zmenu platiteľa poistného, ak jej to vyplýva z osobitného zákona.
(5) Osoby, ktoré sa povinne zapisujú do obchodného registra,36f) môžu zároveň s ohlásením živnosti uviesť aj údaje a predložiť doklady vyžadované podľa osobitného zákona pre návrh na zápis údajov do obchodného registra.
§ 46
(1) Fyzická osoba
a)preukáže pri ohlasovacej remeselnej živnosti alebo viazanej živnosti odbornú spôsobilosť alebo odbornú spôsobilosť jej zodpovedného zástupcu,
b)preukáže oprávnenie užívať nehnuteľnosť, ktorú uviedla ako miesto podnikania, ak adresa miesta podnikania je odlišná od miesta bydliska; u zahraničnej osoby oprávnenie užívať nehnuteľnosť, ktorú uviedla ako miesto činnosti podniku zahraničnej osoby alebo miesto činnosti organizačnej zložky podniku zahraničnej osoby,
c) pripojí vyhlásenie zodpovedného zástupcu o skutočnostiach podľa § 11 ods. 4 a o tom, že nemá súdom alebo správnym orgánom uložený zákaz činnosti týkajúci sa prevádzkovania živnosti,
d) pripojí súhlas zodpovedného zástupcu s ustanovením do funkcie,
e) pripojí vyhlásenie o skutočnostiach podľa § 5 ods. 2, § 8 ods. 1, 2 a 5,
f) pripojí výpis z registra trestov osôb, ktoré nie sú občanmi Slovenskej republiky a na ktoré sa vzťahuje podmienka bezúhonnosti podľa tohto zákona.
(2) Právnická osoba
a) preukáže pri ohlasovacej remeselnej živnosti alebo viazanej živnosti odbornú spôsobilosť jej zodpovedného zástupcu alebo preukáže spôsobilosť podľa § 11 ods. 12,
b) preukáže oprávnenie užívať nehnuteľnosť, ktorú uviedla ako sídlo, okrem právnickej osoby, ktorá sa zapisuje do obchodného registra; u zahraničnej osoby oprávnenie užívať nehnuteľnosť, ktorú uviedla ako miesto činnosti podniku zahraničnej osoby alebo miesto činnosti organizačnej zložky podniku zahraničnej osoby,
c) pripojí vyhlásenie zodpovedného zástupcu o skutočnostiach podľa § 11 ods. 4 a o tom, že nemá súdom alebo správnym orgánom uložený zákaz činnosti týkajúci sa prevádzkovania živnosti,
d) pripojí súhlas zodpovedného zástupcu s ustanovením do funkcie,
e) pripojí vyhlásenie o skutočnostiach podľa § 5 ods. 2, § 8 ods. 1, 2 a 5,
f)pripojí výpis z registra trestov osôb, ktoré nie sú občanmi Slovenskej republiky a na ktoré sa vzťahuje podmienka bezúhonnosti podľa tohto zákona.
(3) Ustanovenia odseku 1 písm. a), c) a d) a odseku 2 písm. a), c) a d) sa nepoužijú v prípade podľa § 11 ods. 8.
(4) Zahraničná osoba pripojí k ohláseniu výpis z registra trestov osoby, ktorá nie je občanmi Slovenskej republiky, ak ide o vedúceho podniku zahraničnej osoby alebo vedúceho organizačnej zložky podniku zahraničnej osoby.
(5) Pre fyzické osoby, ktoré nie sú štátnymi občanmi Slovenskej republiky, sa za výpis z registra trestov považuje výpis z registra trestov vydaný príslušným orgánom krajiny, ktorej je fyzická osoba štátnym príslušníkom, alebo krajiny, v ktorej sa fyzická osoba preukázateľne zdržovala v posledných piatich rokoch nepretržite najmenej šesť mesiacov; ak sa taký doklad v uvedených krajinách nevydáva, nahrádza výpis z registra trestov rovnocenná listina vydaná príslušným súdnym orgánom alebo administratívnym orgánom alebo čestné vyhlásenie osvedčené príslušným orgánom krajiny. Výpis z registra trestov nesmie byť pri jeho predložení starší ako tri mesiace a musí byť predložený spolu s úradne overeným prekladom do štátneho jazyka. Ak z výpisu z registra trestov nemožno zistiť charakter odsúdenia za trestný čin, jeho prílohou musí byť aj právoplatný rozsudok s úradne overeným prekladom do štátneho jazyka.
(6) Ak ohlásenie podáva zákonný zástupca osoby, ktorá nemá plnú spôsobilosť na právne úkony, doloží aj súhlas príslušného súdu (§ 12).
(7) Náležitosťou ohlásenia živnosti je aj úhrada správneho poplatku podľa osobitného predpisu."

</doc>
<doc id="5667" url="https://sk.wikipedia.org/wiki?curid=5667" title="Tatra banka">
Tatra banka

Tatra banka, a.s. je banka na Slovensku.
Dejiny.
"Tatra banka, a. s." vznikla v roku 1990 ako prvá súkromná banka na Slovensku. Meno prevzala od pôvodnej Tatra banky založenej v roku 1885, ktorá bola v roku 1945 znárodnená a neskôr úplne zanikla.
Súčasnosť.
Tatra banka je v súčasnosti jednou z najväčších slovenských komerčných bánk a zároveň je lídrom na trhu v inováciách. Od svojho vzniku priniesla množstvo prelomových bankových inovácií a získala viac ako 280 ocenení od mnohých renomovaných vyhlasovateľov doma aj vo svete.
Jej dcérskymi spoločnosťami sú Tatra Asset Management, DDS Tatra banky a Tatra-Leasing. Tatra banka je súčasťou najsilnejšej rakúskej bankovej skupiny Raiffeisen Bank International AG.
Princípy fungovania.
Tatra banka je od svojho vzniku spoločensky zodpovednou firmou, ktorá podniká na etických princípoch a princípoch ESG. Orientuje sa primárne na podporu umenia, vzdelania a technológií. Prepojením týchto 3 svetov chce banka spoluvytvárať novú inteligentnú budúcnosť. Prostredníctvom svojej Nadácie Tatra banky podporila od založenia v roku 2004 projekty a granty sumou viac ako 11 miliónov eur.
Raiffeisen Banka Slovensko.
V roku 2013 spustila Tatra banka na slovenskom bankovom trhu unikátny projekt multibrand prístup a založila Raiffeisen banku Slovensko, ktorá pôsobí ako jej organizačná zložka so zameraním na vlastnú cieľovú skupinu a poskytovanie jednoduchých bankových produktov a služieb.
Tatra banka v číslach.
Tatra banka zamestnáva viac ako 3 300 zamestnancov, v roku 2024 má 70 pobočiek Tatra banky a 55 pobočiek Raiffeisen banky. V roku 2022 dosiahla historický míľnik 1 milión klientov.
Najvýznamnejšie inovácie.
TOP 9 za posledných 12 rokov:

</doc>
<doc id="5670" url="https://sk.wikipedia.org/wiki?curid=5670" title="Orange Slovensko">
Orange Slovensko

Orange Slovensko, a. s. je slovenský mobilný operátor, ktorý pôsobí na trhu od 27. marca 2002 (predtým ako Globtel a. s. od 15. januára 1997). 
Poskytuje služby na frekvenciách 800 MHz, 900 MHz (870~960 MHz) a 1800 MHz a 2600 MHz. Súčasné pokrytie územia dosahuje 99% populácie. V súčasnosti prevádzkuje okrem mobilnej siete aj pevnú sieť v ktorej poskytuje služby optického pripojenia na internet, digitálnej televízie a pevnej telefonickej linky, poskytuje tiež službu televízie cez satelit. Orange eviduje 2,4 mil. aktívnych SIM kariet, čo predstavuje približne 35% podiel na trhu (2024). 
Vlastnícke vzťahy.
Majiteľom 100% akcií spoločnosti Orange Slovensko je skupina Orange (do roku 2013 nazývaná: France Télécom) prostredníctvom podniku Atlas Services Belgium s.a.
Predvoľby.
Telekomunikačný úrad Slovenskej republiky prideľuje jednotlivým operátorom predvoľby, alebo tzv. prefixy. Zoznam predvolieb je uvedený v článku Slovenské telefónne predvoľby. Spoločnosť Orange Slovensko využíva tieto predvoľby:
Vzhľadom na možnosť prenosu telefónneho čísla medzi mobilnými operátormi je potrebné príslušnosť telefónneho čísla do siete Orange Slovensko overiť na webe, alebo na infolinke operátora. Taktiež je možné si aktivovať upozornenie na prenesené číslo pred uskutočnením hovoru. Rovnako to platí pre číslo v pevnej sieti, ktoré môže byť prenesené do inej pevnej siete.
Mobilná sieť.
Spoločnosť prevádzkuje siete označované ako 2G, 4G a 5G. Sieťami určenými na vysoko-rýchlostný prenos dát cez 5G pokrýva viac ako 83% populácie Slovenska, pričom celkové pokrytie vysokorýchlostného mobilného internetu, teda 4G a 5G siete, prekročilo 99,1% populácie Slovenska.
Využitie technológií.
Orange využíva 2G GSM, GRPS a EDGE, 4G LTE (Advanced) a 5G NR NSA (Non-Standalone) technológie. Operátor má robustnú a rýchlu 4G LTE sieť, pri ktorej využíva aj 4x4 MIMO (Iba pri b7, iba v niektorých lokalitách). Operátor neoficiálne obmedzuje rýchlosť vo svojej mobilnej sieti na rýchlosť 250Mbps pri downloade a 50Mbps pri uploade.
Orange od roku 2019 prevádzkuje plnohodnotné RCS služby, ktoré majú slúžiť ako náhrada za SMS. Taktiež ponúka VoLTE aj VoWiFi.
Pri 5G sa pokrytie jednotlivými frekvenciami neprekrýva a ani sa neagregujú, vždy sa využíva iba jedna frekvencia.
Pevná sieť.
Na prelome rokov 2006 a 2007 spustil Orange svoju pevnú optickú sieť založenú na technológii FTTH (Orange predáva službu pod názvom "Orange Doma"). V nej poskytuje služby internetu cez optický kábel, digitálnej televízie a pevnej telefónnej linky. Pevnú optickú sieť má vybudovanú vo vybraných lokalitách 58 miest a obcí Slovenska. V budúcnosti by ju chcel rozšíriť a stať sa operátorom s najhustejšou optickou sieťou v Európe. V roku 2019 Orange presiahol pokrytie vlastnou optickou sieťou 500 tisíc domácností. V súčasnosti je FTTH sieť dostupná v približne 610 tisíc domácnostiach. Počet zákazníkov využívajúcich pevný internet a digitálnu televíziu od Orangeu je 324.000 a 188.000 (30.09.2024). konvergentnú ponuku, teda spojenie hlasového paušálu a fixných služieb ponúka operátor pod názvom balíky Love. K 30.09.2024 Orange evidoval 183.000 zákaznikov využivajúcich balíky Love.
TV cez satelit.
V auguste 2018 spustil operátor vlastnú satelitnú platformu pre poskytovanie televízneho vysielania. Orange TV využíva pre sledovanie dva celé transpondéry a časť ďalšieho pre šírenie slovenských a českých televíznych staníc. Ďalšie programy sú umiestnené na kapacitách tretích strán, predovšetkým Telekom Austria Group a DigitALB.
Vlastná televízna stanica Orange Šport.
V rokoch 2018 až 2021 operátor prevádzkoval vlastnú športovú stanicu pod názvom Orange Šport, ktorej kľúčovým obsahom vysielania bola futbalová Liga majstrov UEFA. Bola dostupná nielen cez optické pripojenie a satelit, ale aj prostredníctvom internetu. Neskôr k nej pribudli okruhy Orange Šport 2, 3 a 4. Vysielanie všetkých štyroch staníc operátor ukončil 30. júna 2021. V súčasnosti prevádzkuje spoločne s ďalším operátorom Slovak Telekom športový kanál Premier Sport, ktorý sa špecializuje na futbal z britských ostrovov. Vysiela anglickú Premier league, Championship a škótsku Premiership.
Biznis služby.
Operátor poskytuje služby aj firemným zákazníkom vo všetkých segmentoch. V oblasti mobilných služieb ide o komplexné riešenia hlasových aj dátových požiadaviek, telemetrie, monitoringu a IoT. V portfóliu fixných služieb ide o individuálne riešenie konektivity, riešenia v oblasti bezpečnosti a úschovy dát, prípadne cieleného marketingu. Orange tiež prevádzkuje moderné dátové centrum pod názvom TechPark, ktoré poskytuje služby virtuálneho dátového centra, virtuálneho servera, ale aj housingu. Zaujímavosťou je ekologická stránka dátového centra, jeho projektovaný koeficient PUE (Power Usage Effectiveness) na úrovni 1,35 je najnižší v strednej a východnej Európe.

</doc>
<doc id="5677" url="https://sk.wikipedia.org/wiki?curid=5677" title="Všeobecná úverová banka">
Všeobecná úverová banka

Všeobecná úverová banka, a.s. (skrátene VÚB, a.s., v bežnom používaní VÚB Banka alebo VÚB) je druhá najväčšia slovenská banka, poskytujúca komplexný rozsah bankových služieb pre fyzické aj právnické osoby s ústredím na Mlynských nivách 1 v Bratislave a so 128 pobočkami a 548 bankomatmi na území Slovenska. Predsedom predstavenstva a generálnym riaditeľom je od 1. marca 2023 Jozef Kausich. Banka je členom talianskej bankovej skupiny Intesa Sanpaolo, ktorá vlastní 96,97 % jej akcií.
História firmy.
Vznikla 1. januára 1990 vyčlenením obchodných činností zo Štátnej banky československej ako štátny peňažný ústav. V roku 1992 sa pretransformovala na akciovú spoločnosť patriacu pod Fond národného majetku SR. V roku 2001 kúpila väčšinový podiel talianska finančná skupina Intesa Sanpaolo (vtedy IntesaBci).
Vlastnícka štruktúra.
Majoritným vlastníkom akcií banky je talianska banková skupina Intesa Sanpaolo Holding International S.A. (96,97 % k 30. júnu 2014). 
Vo vlastníctve ostatných právnických osôb je 1,14 % podiel akcií, fyzické osoby vlastnia 1,89 % akcií. Počet akcionárov k 30. júnu 2014 bol 32 783.
Základné imanie banky predstavuje 430 819 063,81 EUR.
Korporátna identita.
Korporátny dizajn celej skupiny Intesa Sanpaulo vrátane VÚB banky je jednotný. Po viacerých rebrandingoch aktuálne logo v oranžovom štvorci zobrazuje tri oblúky symbolizujúce rímsky akvadukt, ktoré predstavujú šírenie pokroku, prosperity. Zároveň je to symbol spájania ľudí a kultúr ako aj príslušnosť ku skupine Intesa Sanpaolo a pripojenie sa k jej záväzku prispievať k rozvoju spoločnosti, v ktorej banka pôsobí. Nadpis je napísaný vo fonte Trajan. Tmavozelená farba podčiarkuje dôveru a bezpečnosť - atribúty, ktoré sú VÚB banke často pripisované. 
VÚB Factoring, a.s..
VÚB Factoring, a.s. bola najväčšou faktoringovou spoločnosťou a zároveň jediným členom Factors Chain International na Slovensku v plnom rozsahu. Po jej zániku (1.1.2018) poskytuje faktoringové služby VÚB, a.s. (ako právny nástupca VÚB Factoring, a.s.)
VÚB Generali, d.s.s, a.s..
VÚB Generali d.s.s., a.s. je tretia najväčšia dôchodková správcovská spoločnosť na Slovensku. V roku 2005 ju založili VÚB banka a Generali Poisťovňa ako spoločný podnik s poslaním ponúkať klientom služby súvisiace s vytváraním a spravovaním dôchodkových fondov na vykonávanie starobného dôchodkového sporenia (tzv. 2. pilier dôchodkového zabezpečenia). 
Consumer Finance Holding, a. s..
Consumer Finance Holding, a.s. (skrátene CFH, a.s.) bol najväčším poskytovateľom mimobankového spotrebného financovania na Slovensku. Zastrešoval financovanie nákupu na splátky a poskytovanie finančných produktov prostredníctvom značiek:
Po zániku CFH, a.s. (1.1.2018) poskytuje všetky jej doterajšie služby VÚB, a.s., ako jeden z právnych nástupcov CFH, a.s.
VÚB Produkty.
Starostlivosť o klienta.
V oblasti starostlivosti o klienta banka poskytuje správu účtov, správu cenných papierov, eurových a devízových prostriedkov ako aj ďalšie finančné služby medzi ktoré patria pôžičky a úvery, životné aj neživotné poistenie a mnoho ďalších služieb.
Správa finančného majetku.
Banka poskytuje vypracovanie osobného investičného portfólia. Portfólio môže byť zložené z podielových listov a z iných druhov cenných papierov.
Investičné zlato.
Banka pre klientov ponúka možnosť dlhodobého zhodnocovania investícií kúpou zlata v podobe zlatých mincí alebo zlatých tehličiek. 
VÚB Leasing, a.s..
VÚB Leasing, a.s. patrilo do skupiny VÚB od roku 2007 (pôvodne pod značkou B.O.F. leasing, čo bola od roku 1991 vôbec prvá spoločnosť poskytujúca lízingové služby na slovenskom trhu). Poskytuje komplexné služby finančného a operatívneho prenájmu s univerzálnym zameraním – lízing osobných a nákladných automobilov, výrobných a technologických zariadení, výpočtovej techniky a nehnuteľností. V škále jej služieb nechýba ani sprostredkovanie poistných produktov. Od 1.1.2022 je spoločnosť VÚB Leasing, a. s., (IČO: 31318045) integrovaná do materskej spoločnosti VÚB, a. s.
VÚB Asset Management, správ. spol., a.s..
VÚB Asset Management, správ. spol. je druhá najväčšia správcovská spoločnosť na Slovensku. Vznikla v roku 2000 a predmetom jej činnosti je zhromažďovať peňažné prostriedky od verejnosti na základe verejnej ponuky za účelom ich investovania do majetku vymedzeného zákonom a z takto zhromaždeného majetku vytvárať a spravovať podielové fondy. Spoločnosť v súčasnosti spravuje jedenásť otvorených podielových fondov. V roku 2013 sa VÚB Asset Management stal centrom skupiny Intesa Sanpaolo pre správu aktív vo východnej Európe. Jeho hlavným akcionárom s podielom 50,1% je spoločnosť Eurizon Capital SGR, ktorá je 100%-nou dcérskou spoločnosťou Intesa Sanpaolo. VÚB banka vlastní 40,6%-ný podiel a chorvátska Privredna Banka Zagreb má majetkovú účasť 9,3%.

</doc>
<doc id="5678" url="https://sk.wikipedia.org/wiki?curid=5678" title="VÚB">
VÚB



</doc>
<doc id="5679" url="https://sk.wikipedia.org/wiki?curid=5679" title="Československá obchodní banka">
Československá obchodní banka



</doc>
<doc id="5680" url="https://sk.wikipedia.org/wiki?curid=5680" title="Československá obchodná banka">
Československá obchodná banka

Československá obchodná banka (v skratke ČSOB, , v skratke "ČSOB") je banka pôsobiaca na Slovensku a v Česku. Banku vlastní belgická banka KBC, ktorá je súčasťou finančnej skupiny KBC Group N.V.. Špecializuje sa na bankové služby pre fyzické osoby a podnikateľské subjekty. Do konca roku 2007 pôsobila ČSOB na českom i slovenskom trhu; slovenská pobočka ČSOB bola oddelená 1. januára 2008.
História.
Banka bola založená štátom v roku 1964 ako špecializovaná súčasť tzv. monobankovného systému - Československej štátnej banky a mala vo vtedajšom Československu zaisťovať financovanie zahraničného obchodu a dohľad nad pôžičkami v zahraničných menách z medzinárodných trhov. 
Po nežnej revolúcii v roku 1989 rozšírila banka svoje služby z vtedajších podnikov zahraničného obchodu („PZO“) aj na službu pre novovznikajúce podnikateľské subjekty a fyzické osoby. Rozšírením odbornej pôsobnosti ČSOB podstatne zvýšila počet svojich pobočiek a zväčšila tak aj svoju klientsku základňu.
V roku 1992 vznikla ČSOB Poisťovňa, ktorá až do roku 2004 pôsobila pod názvom ERGO Poisťovňa.
V decembri 1997 rozhodla vtedajšia česká vláda o privatizácii významných bankových domov v Česku. Prvý tender v bankovom sektore vyhlásila na predaj ČSOB. Po skončení tendru v júni 1999 štát predal svoj akciový podiel belgickej banke KBC Bank z finančnej skupiny KBC Group N.V. za takmer 40 miliárd Kč. V súčasnosti je stopercentným vlastníkom ČSOB.
V júni 2000, po dohode s núteným správcom ktorým bola Česká národná banka, ČSOB prevzala aj Investiční a Poštovní banku, a.s..
Väčšinový akcionár IPB, japonská Nomura následne podala arbitráž proti Česku a domáhala sa kompenzácie za poškodenie investície, podľa česko-holandskej zmluvy o ochrane investícií. (Nomura ovládala IPB prostredníctvom firmy Saluka registrovanej v Holandsku). Arbitráž nespochybnila prevzatie IPB Československou obchodnou bankou, dala však Nomure možnosť preukázať skutočnú výšku eventuálnych škôd v druhom kole arbitráže. K tomu však nikdy nedošlo. Nebola ukončená ani arbitráž Česka proti Nomure pre porušenie podmienok zmluvy medzi Nomurou a Fondem národného majetku ČR. Vzájomné vzťahy Nomury a Česka skončili dohodou o zmierení, ktorú inicioval minister financií Vlastimil Tlustý. Dohodu následne v novembri 2006 prijala aj Topolánkova vláda. K uzavretiu celej záležitosti dosiaľ chýba urovnanie medzi Nomurou a ČSOB; a tiež medzi Českom a ČSOB. Rokovania prebiehajú do súčasnosti. Zmluvy medzi Nomurou a Českom mali byť odtajnené do konca marca 2007; k tomu však došlo až v roku 2010 rozhodnutím ministra financií.
V roku 2006 sa jednotlivé spoločnosti – ČSOB Banka, ČSOB Poisťovňa, ČSOB Leasing, ČSOB Faktoring, ČSOB Stavebná sporiteľňa, ČSOB Asset Management a ČSOB d.s.s. integrovali do ČSOB Finančnej skupiny.
Od 1. januára 2008 ČSOB už vystupuje ako samostatný právny subjekt na Slovensku (dovtedy pôsobila ako pobočka zahraničnej banky – ČSOB Praha). 
V júli 2009 s cieľom zvýšenia trhového podielu na Slovensku pristúpil akcionár KBC Bank k odkúpeniu Istrobanky. ČSOB sa týmto posilnením stala na slovenskom bankovom trhu štvorkou nielen vo vkladoch, ale aj v objeme úverov.
V roku 2011 boli akcie spoločnosti ČSOB d.s.s. predané Poštovej banke. 
V roku 2014 predstavovalo základné imanie spoločnosti 27 816 000 Eur.
V roku 2016 pôsobila banka v piatich európskych krajinách a to v Belgicku, Maďarsku, Slovensku, Bulharsku a v Česku.
V roku 2017 sa ČSOB Finančná skupina presťahovala do novej centrály na Žižkovu 11 v Bratislave. Na tejto adrese sa nachádza aj nová pobočka pre klientov. Budova ČSOB bola navrhnutá v súlade s potrebami tejto finančnej skupiny a zároveň tak, aby spĺňala prísne kritériá zelenej certifikácie podľa štandardu BREEAM EXCELLENT. Centrála ČSOB je organickou súčasťou novej štvrte Zuckermandel.
Členovia ČSOB Finančnej skupiny.
ČSOB Banka je univerzálna banka poskytujúca široké portfólio služieb pre retailových klientov, malých a stredných podnikateľov, korporátne firmy a tiež pre klientov privátneho bankovníctva.
ČSOB Poisťovňa poisťovacia spoločnosť poskytujúca produkty z oblasti životného i neživotného poistenia pre fyzické osoby, podnikateľov a veľkých firemných klientov. Prináša možnosť uzatvorenia poistenia prostredníctvom pobočiek, externých sprostredkovateľov, on-line komunikačných nástrojov, telefónu či bankomatu. Je jedným zo zakladajúcich členov Slovenskej asociácie poisťovní.
ČSOB Stavebná sporiteľňa pôsobí už od roku 2000, pričom sa primárne špecializuje na podporu výstavby a rozvoja bývania. Jej klientmi sú predovšetkým retailoví klienti, v menšej miere aj právnické osoby. V portfóliu produktov je stavebné sporenie s možnosťou získania štátnej prémie, stavebné úvery, ako aj medziúvery bez počiatočného vkladu či predchádzajúceho sporenia a taktiež úvery pre obnovu bytových domov. Je členom Slovenskej bankovej asociácie.
ČSOB Leasing je lízingová spoločnosť slúžiaca na refinancovanie celého spektra hnuteľného i nehnuteľného majetku. ČSOB Leasing sídli v centrále ČSOB na Žižkovej 11 v bratislavskom Starom Meste. ČSOB Leasing sa špecializuje na financovanie podnikateľských subjektov, ktorým financuje a poisťuje hnuteľný a nehnuteľný majetok prostredníctvom vlastnej obchodnej siete a v spolupráci s ČSOB Finančnou skupinou.
KBC Asset Management je správcom aktív so znalosťou lokálnych trhov. Zameriava sa predovšetkým na vytváranie a správu podielových fondov, ako aj ich distribúciu do jednotlivých spoločností ČSOB Finančnej skupiny.
ČSOB Nadácia má za cieľ podporovať a realizovať aktivity verejnoprospešného charakteru posilňujúce základné hodnoty ČSOB Finančnej skupiny. Zámerom je predovšetkým dosiahnutie pozitívnej zmeny prostredníctvom realizácie rôznych projektov z oblasti zdravého a aktívneho životného štýlu či vzdelávania.

</doc>
<doc id="5681" url="https://sk.wikipedia.org/wiki?curid=5681" title="ČSOB">
ČSOB



</doc>
<doc id="5682" url="https://sk.wikipedia.org/wiki?curid=5682" title="365.bank">
365.bank

365.bank, a. s. je plnoformátová retailová banka so sídlom na Slovensku. Súčasťou bankovej skupiny 365.bank je aj Poštová banka, 365.invest, 365.nadácia, 365.fintech, Ahoj, PB Finančné služby, Art Fond, SkPay, PB Servis a Cards&amp;Co.
História.
Značka 365.bank vznikla pôvodne ako čisto digitálna banka. V roku 2021 sa uskutočnil transformačný proces, v ktorom vystriedala 365.bank na čele skupiny pôvodne materskú Poštovú banku a stala sa jej hlavnou značkou. Zároveň prebrala celú sieť kamenných pobočiek Poštovej banky. Po procese transformácie sa tak z 365.bank stal plnoformátový bankový dom s kompletnou škálou produktov vrátane tých, ktoré sú naviazané na osobný kontakt. V roku 2022 sa 365.bank stala najpreferovanejšou digitálnou bankou na Slovensku. V súčasnosti má 61 pobočiek a 185 bankomatov po celom Slovensku a pod značkou Poštová banka pôsobí aj na poštách. V roku 2025 oznámili médiá, že skupinu 365.bank kupuje belgická skupina KBC, majiteľ ČSOB.
Štruktúra spoločnosti.
Predstavenstvo
Dozorná rada
Ekológia a 365.bank.
Ekológia a udržateľnosť patria medzi kľúčové hodnoty a princípy 365.bank. V októbri 2021 banka podpísala "Memorandum Slovenskej bankovej asociácie" o trvalo udržateľnom podnikaní a rozvoji. V memorande sa okrem iného zaviazala, že bude hľadať nové spôsoby, ako minimalizovať dopady svojich aktivít na životné prostredie, bude pokračovať v digitalizácii, v znižovaní uhlíkovej stopy či podporovať projekty verejnej sféry, občianskych iniciatív alebo dobrovoľníctvo. Súčasťou dokumentu je aj vytvorenie sektorového štandardu ESG certifikácie firemných klientov, dodávateľov a partnerov.
Ekologické aktivity banky: Bezplastový účet, EKO hypotéka, Ekologické investovanie v aplikácii 365.bank, recyklácia kariet na eko lavičky, redukcia plastového odpadu, spolupráca s OZ Ružínska priehrada na osadení nornej steny pre zachytávanie plastového odpadu
Charta diverzity.
V roku 2022 sa 365.bank stala oficiálnym signatárom Charty diverzity z dielne mimovládnej organizácie Nadácia Pontis. Prihlásila sa tak k záväzku vytvárať a udržiavať pracovné prostredie založené na princípoch rozmanitosti, nediskriminácie a rovnosti, a to bez ohľadu na vek, pohlavie, etnicitu, náboženstvo, sexuálnu orientáciu či zdravotné znevýhodnenie. Charta diverzity je dobrovoľná iniciatíva firiem a organizácií na podporu inklúzie a diverzity na pracoviskách s cieľom poskytovať prácu a príležitosti všetkým bez rozdielu.

</doc>
<doc id="5683" url="https://sk.wikipedia.org/wiki?curid=5683" title="OTP Banka Slovensko">
OTP Banka Slovensko

OTP Banka Slovensko bola banka na Slovensku. Majoritným vlastníkom banky (viac ako 90% akcií) bola od roku 2002 do roku 2020 maďarská OTP Bank Rt. Banka mala na Slovensku 69 pobočiek. Ústredie banky bolo v Bratislave. 1. októbra 2021 banka skončila a klienti OTP boli presmerovaní do ČSOB.
Bývalé produkty.
Banka poskytovala produkty pre individuálnych klientov, firmy a pre malých podnikateľov:
Bývalá OTP READY nadácia.
Nadácia OTP Ready bola určená na finančné vzdelávanie mladých ľudí, ktorá bola založená v roku 2015. Nadácia sa starala o finančnú osvetu mladej generácie, pre vykonávanie správnych rozhodnutí v oblasti financií a pre zvýšenie finančnej gramotnosti. Vzorom pre vytvorenie nadácie je OTP Bank Nyrt a Nadácia Fáyho Andrása.

</doc>
<doc id="5685" url="https://sk.wikipedia.org/wiki?curid=5685" title="Istrobanka">
Istrobanka

ISTROBANKA bola banka na Slovensku.
Vznik a zameranie.
ISTROBANKA bola univerzálnou bankou s úplnou devízovou licenciou, licenciou na vykonávanie hypotekárnych obchodov a licenciou pre poskytovanie poistných produktov. Vznikla a povolenie na činnosť získala 1. septembra 1992.
Akcionári banky.
Od 26. marca 2002 bola jediným akcionárom a stopercentným vlastníkom ISTROBANKY viedenská Bank für Arbeit und Wirtschaft (BAWAG). V októbri 2007 oznámila materská banka BAWAG odpredaj slovenskej aj českej dcéry a 20. marca 2008 bol oznámený predaj belgickej KBC, ktorá je zároveň vlastníkom ČSOB.
S účinnosťou od 1. júla 2009 právnym nástupcom ISTROBANKY je Československá obchodná banka ktorá prebrala všetky práva a povinnosti ISTROBANKY, a.s.
Obchodné miesta a korešpondenčné vzťahy banky.
Pobočky a expozitúry ISTROBANKY boli rozmiestnené po celom území Slovenska. ISTROBANKA mala sieť 60 obchodných miest. V oblasti zahraničného platobného styku mala ISTROBANKA nadviazané korešpondenčné vzťahy s viac ako 600 bankami na celom svete.
V spolupráci s dcérskou spoločnosťou ISTRO ASSET MANAGEMENT, správ. spol., a.s., sprostredkovála predaj produktov v oblasti kolektívneho investovania.
Od 1. júla 2009 boli pobočky ISTROBANKY premenované na ČSOB.

</doc>
<doc id="5686" url="https://sk.wikipedia.org/wiki?curid=5686" title="Juhočeský kraj">
Juhočeský kraj

Juhočeský kraj () je kraj v Česku. Leží prevažne na juhu Čiech, ale okolím Dačic zasahuje aj na Moravu.
Jeho hlavným mestom sú České Budějovice, ktoré majú vyše 90 000 obyvateľov. 
Okresy:

</doc>
<doc id="5688" url="https://sk.wikipedia.org/wiki?curid=5688" title="Karlovarský kraj">
Karlovarský kraj

Karlovarský kraj je kraj v Česku. Leží na západe Čiech.
Jeho hlavným mestom sú Karlove Vary, ktoré majú vyše 50 000 obyvateľov. 
Okresy:

</doc>
<doc id="5689" url="https://sk.wikipedia.org/wiki?curid=5689" title="Juhomoravský kraj">
Juhomoravský kraj

Juhomoravský kraj () je jeden zo 14 samosprávnych krajov Česka. Takmer celé územie kraja sa rozkladá na Morave, iba osada Jobova Lhota patrí do Čiech, respektíve Valticko a tzv. Dyjský trojúhelník náležali do roku 1920 k rakúskej spolkovej krajine Dolné Rakúsko. Správnym centrom kraja je štatutárne mesto Brno. 
Kraj zahŕňa uvedené okresy:

</doc>
<doc id="5690" url="https://sk.wikipedia.org/wiki?curid=5690" title="Kraj Vysočina">
Kraj Vysočina

Kraj Vysočina (do mája 2001 Jihlavský kraj, potom až do júla 2011 Vysočina) je kraj v Česku na pomedzí Čiech a Moravy. 
Na severe susedí s Pardubickým krajom, na juhovýchode s Juhomoravským krajom, na juhozápade s Juhočeskými krajom a na severozápade sa Stredočeským krajom. Na juhu sa takmer približuje k hranici Rakúska, ale nedosiahne na ňu.
Za Rakúska-Uhorska bol údajne blízko vrchu Melechov na západe dnešného okresu Havlíčkův Brod v blízkosti Stvořidiel vyznačený symbolický stred Európy, bližšie informácie o dôvode vyznačenie však nie sú známe.
Prírodné podmienky a kultúra.
Celé územie kraja Vysočina leží v oblasti Českomoravskej vrchoviny. Na juhu zahŕňa západnú časť Jevišovickej pahorkatiny a sever Javořickej pahorkatiny, na západe je Křemešnická vrchovina, na severozápade leží Hornosázavská pahorkatina, na severe Žďárské vrchy s Hornosvrateckou pahorkatinou, na východe a v centre je Křižanovská vrchovina. V Jihlavských vrchoch (Javořická pahorkatine) sa nachádza najvyšší vrch Javořice (837 m). Len o meter nižší je vrchol Devět skal v Žďárskych vrchoch. Rozvodie morí tiahnuce sa od severovýchodu na juhozápad delí kraj na dve takmer rovnaké časti. Úmorie Severného mora do kraja zasahuje povodím Labe, Labe sama však krajom nepreteká a vody do nej odtekajú radom menších riek, z ktorých k tým dôležitejším patrí Sázava. Podobne juhovýchodnej polovica kraja patrí k úmoriu Čierneho mora a povodiu Dunaja, ale do kraja povodia zasahuje menšími riekami, napr Svratkou či Jihlavou.
Kraj Vysočina sa rozprestiera v strede Česka. Kraj tvorí Českomoravská vrchovina so svojou nádhernou a veľmi zachovalou prírodou. Návštevníci tu nájdu aj dve chránené krajinné oblasti, ktorými sú Žďárske vrchy a Železné hory. Okrem prírody sa turisti môžu tešiť na veľa kultúrnych pamiatok, hradov, zámkov a cirkevných stavieb. Z kultúrnych pamiatok v kraji boli tri zapísané na Zoznam svetového kultúrneho a prírodného dedičstva UNESCO. Sú nimi historické centrum mesta Telč, Pútnický kostol sv. Jana Nepomuckého na Zelenej hore (Žďár nad Sázavou) a židovská štvrť, židovský cintorín a Bazilika svätého Prokopa v Třebíči. Medzi lákadlá regiónu patrí aj múzeum v Pelhřimove, mapujúce jedinečné výkony českých a svetových rekordmanov.
Okresy:

</doc>
<doc id="5691" url="https://sk.wikipedia.org/wiki?curid=5691" title="Královohradecký kraj">
Královohradecký kraj

Královohradecký kraj () je kraj v Česku. Leží takmer celý na severovýchode Čiech.
Jeho hlavným mestom je Hradec Králové, ktorý má vyše 90 000 obyvateľov. 
Okresy:

</doc>
<doc id="5692" url="https://sk.wikipedia.org/wiki?curid=5692" title="Liberecký kraj">
Liberecký kraj

Liberecký kraj je kraj v Česku. Leží na severe Čiech. Po Prahe je druhým najmenším krajom Česka. Jeho hlavným mestom je Liberec, ktorý má takmer 100 000 obyvateľov.
Okresy:

</doc>
<doc id="5693" url="https://sk.wikipedia.org/wiki?curid=5693" title="Moravsko-sliezsky kraj">
Moravsko-sliezsky kraj

Moravsko-sliezsky kraj (; v rokoch 20002001 "Ostravský kraj") je kraj na severovýchode Česka. Z väčšej časti leží v Českom Sliezsku, menšia časť zaberá sever Moravy. Jeho hlavným mestom je Ostrava, ktorá má približne 283 000 obyvateľov (2025). Spolu v kraji žije približne 1 190 000 obyvateľov.
Na juhu susedí so Zlínským krajem, na západe s Olomouckým krajom, na severe s Opolským vojvodstvom, na severovýchode so Sliezskym vojvodstvom a na juhovýchode so Žilinským krajom. 

</doc>
<doc id="5694" url="https://sk.wikipedia.org/wiki?curid=5694" title="Olomoucký kraj">
Olomoucký kraj

Olomoucký kraj je kraj v Česku. Leží v strednej a severozápadnej časti Moravy (väčšina územia), a tiež na severozápade Českého Sliezska (takmer celý okres Jeseník).
Okresy:

</doc>
<doc id="5695" url="https://sk.wikipedia.org/wiki?curid=5695" title="Pardubický kraj">
Pardubický kraj

Pardubický kraj je kraj v Česku. Leží prevažne na východe Čiech, ale zasahuje i na historické územie Moravy.
Okresy:

</doc>
<doc id="5696" url="https://sk.wikipedia.org/wiki?curid=5696" title="Plzenský kraj">
Plzenský kraj

Plzenský kraj () je kraj v Česku. Leží na juhozápade Čiech.
Okresy:

</doc>
<doc id="5697" url="https://sk.wikipedia.org/wiki?curid=5697" title="Stredočeský kraj">
Stredočeský kraj

Stredočeský kraj () je kraj v Česku. Leží v strede Čiech a obklopuje hlavné mesto Prahu.

</doc>
<doc id="5698" url="https://sk.wikipedia.org/wiki?curid=5698" title="Úsťanský kraj">
Úsťanský kraj

Úsťanský kraj (po česky "Ústecký kraj") je kraj v Česku. Leží na severozápade Čiech..
Okresy:

</doc>
<doc id="5699" url="https://sk.wikipedia.org/wiki?curid=5699" title="Zlínsky kraj">
Zlínsky kraj

Zlínsky kraj () je jeden zo 14 územných samosprávnych celkov v Česku a jediný výlučne moravský kraj, pričom tvorí východnú časť tejto historickej krajiny. Na juhozápade susedí s Juhomoravským krajom, na severozápade s Olomouckým krajom, na severe s Moravsko-sliezskym krajom a na východe so Slovenskom.
Okresy:

</doc>
<doc id="5701" url="https://sk.wikipedia.org/wiki?curid=5701" title="Zoznam predsedov vlád Česka">
Zoznam predsedov vlád Česka

Toto je zoznam predsedov vlád Českej republiky a predchádzajúcich štátnych útvarov rozkladajúcich sa na jej súčasnom území, zoznam začína od roku 1939.

</doc>
<doc id="5704" url="https://sk.wikipedia.org/wiki?curid=5704" title="Zoznam prezidentov Spojených štátov">
Zoznam prezidentov Spojených štátov

Toto je zoznam prezidentov USA. Zoznam je od vyhlásenia nezávislosti v roku 1776 po súčasnosť. Prvý americký prezident bol zvolený až v roku 1789.

</doc>
<doc id="5705" url="https://sk.wikipedia.org/wiki?curid=5705" title="Richard Milhous Nixon">
Richard Milhous Nixon



</doc>
<doc id="5706" url="https://sk.wikipedia.org/wiki?curid=5706" title="Ronald Wilson Reagan">
Ronald Wilson Reagan



</doc>
<doc id="5708" url="https://sk.wikipedia.org/wiki?curid=5708" title="Alfred North Whitehead">
Alfred North Whitehead

Alfred North Whitehead (* 15. február 1861, Ramsgate, Spojené kráľovstvo – † 30. december 1947, Cambridge, Massachusetts, USA) bol anglický matematik a filozof.
Život.
Narodil sa v Ramsgate, Isle of Thanet, Kent, Anglicko. V roku 1924 odišiel do Spojených štátov, kde sa zaoberal hlavne metafyzickými otázkami. Zomrel v Cambridge v USA.
Svetovosť si vydobyl tromi zväzkami "Principia Mathematica", ktoré dokončil spoločne so svojím žiakom Bertrandom Russellom. Táto práca je považovaná za základné dielo symbolickej logiky.
Vplývali na neho myšlienky írskeho matematika a logika Georgea Boolea (1815 – 1864). Zaoberal sa skúmaním matematických základov logiky. Spolupracoval s Russellom a napísali spoločné dielo o princípoch matematiky.
Na Univerzite v Londýne sa Whitehead začal zaoberať témami filozofie vedy. Vo svojej filozofii moderným spôsobom interpretuje myšlienky Platóna, Aristotela a Leibniza. Ako "filozof-systematik" sa Whitehead objavil na sklonku dvadsiatych rokov minulého storočia – a to bolo pre jeho súčasníkov úplne neočakávané, keďže plných štyridsať rokov svojho plodného života sa orientoval na matematiku, matematickú logiku a fyziku. Vytvoril špecifický variant teórie relativity. 
Filozofia.
Prírodu chápal dynamicky, pojem substancie nahradil dynamickým, organickým a tvorivým pojmom "udalosť". Príroda je v stave neustáleho prechodu k novému, objekty sú iba statické momenty tohoto procesu, sú to charaktery udalostí. Udalosťou je i akt vnímania.
Odmietol predstavu, že každý objekt zaujíma jediné priestorové a časové miesto. Predstavoval si, že všetky objekty je nutné chápať ako určité polia, ktoré sú rozložené v priestore a v čase. Napríklad v reálnom priestore nemožno nájsť euklidovský bod, ktorý by mal nejakú polohu avšak žiadnu veľkosť, alebo priamku, ktorá by mala dĺžku avšak žiadnu hrúbku. Naše predstavy, že bod je bezrozmerný a priamka jednorozmerná, vedú k chybnej zámene konkrétneho a abstraktného. 
Medzi všetkými základnými prvkami prírody, ktoré sme schopní zaregistrovať naším bezprostredným vnímaním, nie je žiadny, ktorý by zaujímal jediné miesto v priestore a v čase. Takými ich urobil iba proces konštruktívnej abstrakcie. Na ich základe sme dospeli k vedeckému zovšeobecneniu súčasnej fyziky. 
Každý abstraktný bod je možné považovať za limit reálnej postupnosti objemov, a každý z nich leží jeden v druhom (ako drevené ruské bábiky). Za chybnú považuje tiež predstavu, že skutočný bod je o niečo viac, ako jeho abstrakcia. Skutočná poloha odpovedá celej postupnosti do seba vnorených objemov. V istom zmysle všetko existuje všade a vo všetkých okamihoch. Každé miesto v sebe obsahuje aspekt všetkých ostatných miest. Každý bod v priestoročase odráža celý vesmír. 
Každý reálny objekt môžeme chápať ako podobne skonštruovanú postupnosť javov a procesov (Dielo "Process and reality" - Proces a realita 1929). Ako základnú metafyzickú zložku sveta by sme mali chápať proces a nie substanciu. 
Úspešná filozofia musí vedieť vysvetliť spojenie medzi objektívnym, vedeckým a logickým popisom sveta a každodenným svetom našej subjektívnej skúsenosti. 
Jeho "idea božstva" predstavuje "princíp ohraničovania, výberu z možností". 
„Boh je sila, ktorá z mnohých možností vyberá skutočnosť.“ 
Zaoberal sa tiež vzdelávaním tretieho veku. 
Dielo.
K jeho dielam (vzťahujúcim sa k ontologickým a prírodno-filozofickým otázkam) patria:

</doc>
<doc id="5710" url="https://sk.wikipedia.org/wiki?curid=5710" title="Poprad">
Poprad

Poprad (, ) je okresné mesto na severo-východe Slovenska v Prešovskom kraji. Počtom obyvateľov je najväčším mestom Spiša, tretím najväčším mestom východného Slovenska a desiatym najväčším mestom na Slovensku. Vďaka svojej polohe sa mu dostal prívlastok "vstupná brána" do Vysokých Tatier.
Polohopis.
Poprad leží v Popradskej kotline, ktorá je súčasťou Podtatranskej kotliny, medzi Vysokými a Belianskymi Tatrami (na severe), Levočskými vrchmi (na východe), Kozími chrbtami (na juhu) a Štrbským rozvodím (na západe), na rovnomennej rieke Poprad. Obklopené je poľnohospodárskymi pozemkami, ktoré prechádzajú do súvislých lesných komplexov. Po väčšinu roka v Poprade vanie západný vietor. V roku 1950 mal Poprad 11 000 obyvateľov, v roku 2004 ich mal už 54 589. Na území mesta boli vybudované tri sídliská: Banícka, Juh (najväčšie, časti Juh I-VI) a Západ (časti I-III).
Poprad je sučasťou regionu Spiš.
Vodné toky.
Rieka Poprad vzniká sútokom Hincovho potoka (vyteká z Veľkého Hincovho plesa) a potoka Krupá (vyteká z Popradského plesa) v Mengusovskej doline vo Vysokých Tatrách. Na území mesta priberá sprava Potôčky a Hozelský potok, zľava Velický a Slavkovský potok.
Časti mesta.
Dnešné mesto Poprad sa skladá z piatich bývalých hornospišských miest a jednej bývalej osady (štatút mesta aj ÚGKK SR ich označuje ako "časti mesta"):
História mesta.
Okolie mesta bolo osídlené už v praveku. Svedčí o tom aj nález travertínového odliatku lebečnej dutiny neandertálskeho človeka v neďalekých Gánovciach v roku 1926. Na tunajšom území tu žil človek potom nepretržite – potvrdzujú to nálezy z kamennej i bronzovej doby. Nálezy z roku 2006 potvrdili prítomnosť germánskych Vandalov na tomto území.
Historické obdobie sa začína v polovici 13. storočia, kedy sa datujú prvé písomné zmienky o meste a o jeho terajších mestských častiach. V roku 1256 sa prvý raz objavuje písomná zmienka o Poprade ako o samostatnej obci osídlenej nemeckými prisťahovalcami. Začiatky historického Popradu, však spadajú až k roku 1209, kedy sa názov „Poprad“ vyskytol v najstaršej listine týkajúcej sa územia Spiša, v ktorej kráľ Ondrej II. dal istému prepoštovi Adolfovi a jeho sestre rozsiahle územia na Spiši ležiace nad Popradom. Podľa legiend už v tomto období sa tu prejavoval kult svätého Egídia, ktorému tu bola zasvätená kaplnka. V roku 1276 dnešný Poprad pozostával ešte z dvoch od seba nezávislých obcí: z Popradu a z Nemeckej Vsi, ktoré neskôr splynuli.
Poprad spočiatku ako malá obec ležiaca na križovatke dôležitých obchodných ciest sa vyvíjal v tieni okolitých obcí, najmä Spišskej Soboty. V čoraz väčšej miere sa tu usídľovali nemeckí kolonisti, o čom svedčí i názov najstaršieho mestečka "Popradzaza" ("Saský Poprad"); v neskoršom období dostal čisto nemecké pomenovanie "Deutschendorf", ktoré sa používalo až do 17. storočia.
V polovici 14. storočia sa Poprad spolu s ďalšími spišskými obcami stal súčasťou provincie 24 spišských miest, s ktorou sa v roku 1412 dostal do tzv. poľského zálohu. Po skončení zálohu v roku 1772 patril Poprad do provincie 16 spišských miest, kde zostal až do roku 1876. Ešte v 18. storočí mu bolo udelené trhové právo.
Už v 16. a 17. storočí nastal hospodársky rast mesta, ktorý podnietil usadzovanie sa slovenského obyvateľstva a zosiľňovanie poľského vplyvu. Pôvodne poľnohospodársky charakter mesta sa menil; v roku 1692 tu bola založená papiereň, najstaršia remeselná fabrika.
Významný prínos pre rozvoj mesta znamenalo v roku 1871 otvorenie Košicko-bohumínskej železnice, ktorá sa stala hlavnou hybnou silou hospodárskeho rastu a natrvalo naštartovala prosperitu Popradu na úkor Spišskej Soboty a blízkeho Kežmarku. S objavovaním a postupným sprístupňovaním Vysokých Tatier mesto začalo ťažiť z cestovného ruchu (prispelo k tomu i otvorenie elektrickej železnice v rokoch 1908 – 1912).
1. januára 1923 sa na základe Vládneho nariadenia č. 257/1922 stala z mesta so zriadeným magistrátom veľká obec Poprad a v roku 1927 sa Poprad stal sídlom novozriadeného okresu.
V období druhej svetovej vojny sa Poprad stal strediskom protifašistického odboja. Smutne vyznieva skutočnosť, že počas tzv. slovenského štátu bol v roku 1942 v meste zriadený zberný tábor, do ktorého boli zhromažďovaní Židia určení na vysťahovanie a už 25. marca v tomto roku odišiel z Popradu prvý židovský transport do Osvienčimu. Poprad bol oslobodený 28. januára 1945.
Po skončení vojny nastal rozvoj mesta, podporený pripojením okolitých obci a vytvorením mestskej aglomerácie s mestskými časťami – Spišská Sobota a Veľká boli pripojené v roku 1945, Stráže pod Tatrami v r. 1960 a Matejovce v roku 1974. Rozbehla sa mohutná priemyselná výroba (vagóny, elektrické spotrebiče), napredoval aj potravinársky priemysel.
V súčasnosti predstavuje Poprad moderne sa rozvíjajúce mesto, známe i za hranicami krajiny. V roku 2006 bolo kandidátskym mestom na usporiadanie zimných olympijských hier.
Demografia.
1772 – 1832.
V roku 1772 (po návrate miest z poľského zálohu) tvorili evanjelici na území dnešného Popradu drvivú väčšinu, no postupne podiel katolíkov vďaka prisťahovalectvu stúpal (roky 1773, 1801, 1832):
Slováci boli prevažne katolíci (okrem Veľkej) a Nemci evanjelici.
Sčítanie ľudu v Uhorsku v rokoch 1880 a 1910.
Sčítania obyvateľstva v Uhorsku zisťovali okrem iného aj národnostnú štruktúru obyvateľstva. Obyvatelia však neodpovedali na to, akej sú národnosti, ale aký je ich materinský resp. najpoužívanejší jazyk. Prevažná väčšina občanov židovskej národnosti sa na sklonku Uhorska hlásila k maďarskej národnosti, v menšej miere k nemeckej a zriedkavo k slovenskej.
1919 – 1940.
V minulosti malo päť popradských miest silný nemecký živel. V roku 1930 tvorili Slováci a Nemci v jednotlivých mestečkách nasledovný pomer:
Nemci tvorili v okrese Poprad v roku 1930 19,7 % obyvateľov, kým na Slovensku len 4,6 %. Ešte v roku 1921 však netvorili Slováci väčšinu ani v Poprade (47,7 %) a v Spišskej Sobote a Strážach len nepatrnú väčšinu (50,1 % resp. 56,6). Slovenský charakter mala len Veľká (63,6 %). V roku 1919 mali popradské mestečká spolu 7895 obyvateľov, z čoho bolo 47,8 % Slovákov a 41,% Nemcov. V roku 1921 tvorili Nemci v okrese Poprad 24 %, no do roku 1940 ich podiel klesol na 13,5 %.
Slováci netvorili väčšinu v Matejovciach ešte ani v roku 1940 (33 %), ktoré zostali nemeckým mestom (56,0 %). V ostatných popradských mestečkách podiel Nemcov do roku 1940 pozvoľna klesal (od 13 % vo Veľkej, cez 14 % v Spišskej Sobote a 15,4 % v Poprade, po 25 % v Strážach). Pred koncom 2. svetovej vojny a krátko po nej však takmer všetci Nemci región Spiša, a teda aj päť popradských miest, opustili.
Tomu zodpovedalo aj náboženské zloženie obyvateľstva, kedy rímskokatolíci tvorili 60,5 % a evanjelici a. v. 26,8 %.
1945 – súčasnosť.
Počet obyvateľov po 2. svetovej vojne prudko rástol (z 12000 v roku 1949 po 55000 v roku 1991). Odsunutých Nemcov postupne nahradili Slováci a v centrách miest často aj občania z osád (išlo väčšinou o Rómov). Mesto Poprad rovnako ako celý Spiš stratil svoj multietnický charakter a stal sa slovenským územím, so silnou rómskou menšinou.
Súčasnosť.
Podľa sčítania obyvateľstva z roku 1991 sa k niektorému z náboženských vierovyznaní prihlásilo 63,2 % obyvateľov, v roku 2001 79,26 %. Podľa sčítania obyvateľstva z roku 2001 sa prihlásilo k rímskokatolíckej cirkvi 65,90 %, evanjelickej a. v. 7,31 %, gréckokatolíckej 3,73 % a pravoslávnej 0,80 % obyvateľov mesta. Bez vierovyznania je 16,82 % a svoje vierovyznanie neuviedlo 3,92 %.
V rovnakom roku sa k slovenskej národnosti prihlásilo 94,14 % Popradčanov, k rómskej 2,09 %, českej 1,00 %, maďarskej 0,23 % a nemeckej 0,21 %.
Kultúra a zaujímavosti.
Divadlá.
V meste sa napriek jeho veľkosti nenachádza profesionálne divadlo so stálou scénou. Vystupujú tu len hosťujúce súbory či divadlá z iných miest, predstavenia sú prevažne v Dome kultúry, ktorý bol nedávno zrekonštruovaný a premenovaný z pôvodného "závodneho klubu Tatravagónky." Divadelná sála sa nachádza aj v mestskej časti Spišská Sobota. V Poprade pôsobí divadelný súbor "Commedia".
Kiná.
V centre mesta na Námestí Sv. Egídia bolo vo februári 2016 po niekoľkoročnej prestávke znovu otvorené kino Tatran. Nedávno pribudlo aj moderné trojsálové multikino CINEMAX, ktoré premieta denne priemerne 4 predstavenia v každej sále a denne uvádza 5 až 6 filmových titulov. V mestskej časti Veľká je kino Máj, ktoré sa však v súčasnosti využíva na iné účely. Po spustení prevádzky v kine Tatran pred niekoľkými rokmi sa prestalo pravidelne premietať v kine Gerlach, kde sa v súčasnosti konajú zasadnutia mestských poslancov, funkciu kina plní len počas Festivalu horských filmov, ktorý sa koná v meste každý rok.
Múzeá.
V centre mesta (a v mestskej časti Spišská Sobota) sa nachádza Podtatranské múzeum, v ktorom sa návštevníci môžu oboznámiť s históriu mesta a regiónu. Veľmi cennou expozíciou sú nálezy z neďalekých Gánoviec (odliatok lebky neandertálskeho človeka).
Galérie.
Výstavné priestory má aj Tatranská galéria v priestoroch bývalej parnej elektrárne pri železničnej stanici a vo Výstavnej sieni na Alžbetinej ulici. V Poprade desať rokov (od r. 1996) pôsobil aj Dom fotografie, ktorý sa však v r. 2006 presťahoval do Liptovského Mikuláša.
Knižnice.
Prvá písomná zmienka o knižnici v Poprade je z roku 1925. Podtatranská knižnica v Poprade poskytuje výpožičné (absenčné aj prezenčné), konzultačné, bibliograficko-informačné, reprografické a rešeršné služby. V oddeleniach náučnej literatúry, všeobecnej literatúry, regionálnej literatúry, beletrie a oddelení pre deti a mládež (na ul. Podtatranská), umenia (Sobotské námestie) a v pobočkách (na ul. Dostojevského a Rastislavova) sa nachádza takmer 130 000 titulov.
Vydavateľstvá.
V Poprade pôsobí niekoľko vydavateľstiev, medzi ktoré patria: "Tlačiareň a vydavateľstvo SLZA", "Region Poprad", "Popradská tlačiareň - vydavateľstvo" a "Juvenia Education".
Pravidelné podujatia.
Medzi pravidelné podujatia už od roku 1993 v Poprade patrí Medzinárodný festival horských filmov, ktorý sa koná pravidelne vždy v októbri v bývalom kine Gerlach, dnes zasadačke Mestského úradu a v Kine Iskra v Kežmarku a v Spišskej Novej Vsi. Medzi jeho najznámejšími hosťami (r. 1994) bol aj Sir Edmund Hillary z Nového Zélandu, prvý pokoriteľ Mount Everestu. Námestie Sv. Egídia v posledných rokoch hostí čoraz viac populárne festivaly Viva Italia a Made in Slovakia, organizované občianskym združením Pre mesto. V meste sa každoročne koná Popradská kultúrna zima, Popradská kultúrna jeseň, Popradská kultúrna jar a Popradské kultúrne leto, v rámci ktorých sa uskutočňuje mnoho kultúrnych akcií všetkých žánrov, často so známymi osobnosťami zo Slovenska alebo sveta. Medzi ďalšie pravidelné podujatie patrí Príchod Mikuláša a tiež aj Vianočný jarmok, ktorý sa pravidelne uskutočňuje pred Vianocami.
Folklórne súbory.
Od roku 1972 pôsobí v meste Poprad Folklórny súbor Vagonár, ktorý v súčasnosti združuje vo forme občianskeho združenia Klub priateľov folklóru nadšencov ľudového tanca, spevu a hudby. Vagonár sa vo svojej umeleckej tvorbe zameriava na uchovávanie a rozvíjanie ľudových tradícií a kultúry regiónov stredného, severného a východného Slovenska – Liptov, Spiš, Šariš, Zemplín a Horehronie. Hudobné CD s názvom "Budú hrac, budú hrac…", ktoré súbor vydal v roku 2008, zachytáva aktuálny repertoár súboru v podobe ľudových piesní a hudobných úprav.
V Poprade pôsobia aj tri detské folklórne súbory, a to Detský folklórny súbor Letnička, Detský folklórny súbor Venček a najmladší Detský folklórny súbor Popradčan. Tieto súbory prezentujú folklór najmä z oblasti Spiša a Liptova. Tí najšikovnejší tanečníci z detských súborov majú možnosť pokračovať v prezentácií ľudového umenia vo Folklórnom súbore Vagonár.
V meste Poprad pôsobí aj ľudová kapela s výstižným názvom - "Cimbalová ľudová hudba Popradčan", ktorej primášom a zakladateľom je popradčan Lukáš Copuš. V roku 2015 vydala kapela profilové CD s názvom "Ľudovo a predsa inak", v roku 2017 svoje druhé CD s názvom "Ide Ďuro po ulici" a v spolupráci s Chrámovým speváckym zborom pri Konkatedrále Sedembolestnej Panny Márie v Poprade v roku 2021 vydala cimbalovka aj vianočné CD s názvom "Na tu svatu viliju".
Pamiatky.
Najvýznamnejšou pamiatkovou zónou v Poprade je centrum mestskej časti Spišská Sobota. Najvzácnejšou architektonickou pamiatkou je tu Kostol svätého Juraja s piatimi neskorogotickými krídlovými oltármi a hlavným oltárom od Majstra Pavla z Levoče. Vznikol na rozhraní neskorej gotiky a renesancie. Vedľa kostola, podobne ako v iných „nemeckých“ hornospišských mestách, stojí renesančná zvonica. Celé centrum Spišskej Soboty bolo vyhlásené za mestskú pamiatkovú rezerváciu.
V historickom centre Popradu najvýznamnejšou pamiatkou je ranogotický Kostol svätého Egídia s bohatou freskovou výzdobou. Pozostatkom neskorobarokovej výzdoby kostola je už len krstiteľnica. Vedľa kostola stojí renesančná zvonica zo 16. storočia.
Cirkvi, náboženské spoločenstvá.
V Poprade pôsobia:
Šport a oddych.
Futbal.
Každá z mestských častí má vlastný futbalový štadión. Najväčšie (aj s tribúnami) sú v Poprade a vo Veľkej. V súčasnosti sa plánuje rozsiahla rekonštrukcia hlavného futbalového štadióna, ktorý sa nachádza pri aquaparku AquaCity.
Futbalový klub FK Poprad je účastníkom 3.ligy východ , ktorá predstavuje tretiu najvyššiu futbalovú ligu na Slovensku. Záujem o mladežnícky futbal stále rastie.
Hokej.
Hokej sa v Poprade hrá od sezóny 1930/31. Prvé dva "cvičné" zápasy odohral Poprad proti ŠKVT 22. a 29. januára 1931 s výsledkami 0:14 a 0:6. V dobovej tlači sa uvádza, že popradskí hokejisti hrali pod hlavičkou Popradského atletického clubu (PAC). Prvý "oficiálny" domáci zápas, už pre verejnosť, odohral Poprad pod hlavičkou spolku Karpathenverein proti LTC Plzeň 1. februára 1931. Pod hlavičkou Karpathenvereinu odohral Poprad aj zvyšok prvej sezóny. Už v nasledujúcej sezóne (1931/32) popradskí hokejisti definitívne zakotvili v PAC, ako jeden z odborov tohto športového klubu, pod názvom Hockey Club (HC) Poprad. Do organizovaného slovenského hokeja vstúpil Poprad v roku 1931. V sezóne 1931/32 však Poprad neprešiel vo finále majstrovstiev Východoslovenskej župy Československého svazu kanadského hockeya cez Sláviu Prešov. V sezónach 1932/33 – 1934/35 získal 3 tituly „Majster Slovenska“. V roku 1935 spojením popradského a tatranského hokeja vznikol HC Tatry (predseda Viliam Šimko), ktorý bol v roku 1948 premenovaný na Sokol Tatry Poprad a v roku 1950 na TJ Tatran Tatranské píly Poprad. Umelá ľadová plocha bola vybudovaná až 22. februára 1958 (dovtedy sa ľad často topil a tak miestom prípravy hokejistov bolo Päť Spišských plies v Malej Studenej doline vo Vysokých Tatrách). Hokejisti Lokomotíva-Vagónka-Stavbár (LVS) Poprad (predseda Ladislav Gromovský) mohli hrávať v krytej hale od roku 1973. Od roku 1976 Popradčania vystupovali pod názvom Lokomotíva Stavbár (predseda František Babinec) a od roku 1978 boli súčasťou Telovýchovnej jednoty (TJ) Pozemné stavby (PS) Poprad (predseda Michal Niňaj). V roku 1989 sa PS Poprad zlúčili s ČH Poprad. V roku 1990 vznikol HC Športový klub polície Pozemné stavby (ŠKP PS) Poprad (predseda Jozef Parížek). V súčasnosti hokejový oddiel HK Poprad hrá zápasy slovenskej hokejovej extraligy v zrekonštruovanej Poprad Aréne. V máji 2022 mesto Poprad otvorilo aj novú tréningovú halu, ktorá sa nachádza hneď vedľa zimného štadióna.
Hokejbal.
Tím HK Ims-East Popradskí Piráti Poprad je od sezóny 2021/2022 účastníkom Slovenskej hokejbalovej extraligy mužov.
Plávanie.
Blízko zimného štadióna, na hranici širšieho centra mesta a Spišskej Soboty sa nachádzala moderná plaváreň. Tá sa v roku 2003 začala komplexne prebudovávať na plaváreň AquaCity. Bazény sú napúšťané termálnou vodou z neďalekého geotermálneho vrtu.
Basketbal.
Poprad vždy patril medzi špičku ženského basketbalu na Slovensku. Prvé basketbalové krúžky v Poprade vznikli v roku 1946 na Obchodnej akadémii. V roku 1965 dorastenky postúpili do slovenskej dorasteneckej ligy a postupne získali mnoho titulov majsteriek Slovenska i ČSSR. V roku 1964, ako víťaz krajskej súťaže, postúpili basketbalistky do SNL. Do I. ligy sa hráčky dostali v roku 1981. Dievčatá pri svojom postupe do extraligy v sezóne 2002/2003 obsadili štvrté miesto. Sezónu 2003/2004 ukončili 3. miestom, ktoré obhájili aj v nasledujúcej sezóne. V súčasnosti klub Basketbalová akadémia mládeže Poprad odohráva svoje domáce zápasy vo viacúčelovej hale (Aréna Poprad), ktorá bola otvorená v roku 2006 na sídlisku Juh III.
Cyklistika.
Okolie Popradu je vhodné aj na cyklotúry. Tie najnáročnejšie vedú lesnými cestami Vysokých Tatier či Kozích chrbtov až do Nízkych Tatier. Jednotlivé trasy aj s ich náročnosťou sú vyznačené na turistických mapách. Medzi Popradom a Svitom je vybudovaný cyklistický chodník v dĺžke vyše , ktorý začína za Popradom (pri strelnici), vedie popri sídlisku JUH III v Poprade až do mesta Svit, kde pokračuje až do Lopušnej doliny a poľnou cestou až do Šuňavy. Na Námestí sv. Egídia je vytvorená cyklotrasa. Plánované je dobudovanie cyklotrasy, ktorá sa napojí na už existujúcu cyklotrasu na námestí, a bude pokračovať širším centrom mesta, t. j. cez mestské časti a sídliská.
V roku 1999 bolo mesto Poprad usporiadateľom jubilejných 50. majstrovstiev sveta v cyklokrose, ktoré sa uskutočnili na okruhu v neďalekej Spišskej Teplici.
Inline korčuľovanie.
Na korčuľovanie je vhodný cyklistický chodník medzi Svitom a Popradom. V súčasnosti ho využívajú najmä korčuliari, práve vzhľadom na jeho veľmi dobrý povrch a rovinatý charakter len s veľmi malým výškovým prevýšením. Práve z tohto dôvodu cyklisti využívajú najmä veľké množstvo cyklistických trás v okolí mesta prírodného charakteru, ktoré sú vhodné aj pre náročných cyklistov a vynikajú pestrosťou povrchov a okolitej prírodnej scenérie. 
Lyžovanie.
V okolí Popradu je množstvo lyžiarskych stredísk vo Vysokých Tatrách (Tatranská Lomnica ( zjazdoviek), Starý Smokovec ( zjazdoviek), Štrbské Pleso ( zjazdoviek)), vo Svite (Lopušná dolina ( zjazdoviek), Skitatry Lopušná dolina ( zjazdoviek)), Spišskom Bystrom ( zjazdoviek) či Liptovskej Tepličke ( zjazdoviek).
Hotely a ubytovanie.
V Poprade je mnoho hotelov – AquaCity Moutain View, AquaCity Seasons, Satel, Poprad, Tatra, Café Razy, Gerlach, Európa. Ďalšie možnosti ubytovania ponúkajú aj desiatky menších penziónov, najkvalitnejšie z nich sa nachádzajú v časti Spišská Sobota a Veľká (Penzión Pod Bránou, Vila Pod Bránou, Penzión Fortuna, Penzión Aqualand, Penzión Sabato).
Hospodárstvo a infraštruktúra.
Poprad je dynamické a moderné mesto s dobrou infraštruktúrou.
Mestská hromadná doprava.
V Poprade nie je vedená elektrická trakcia pre električky ani trolejbusy, MHD je zabezpečovaná autobusmi. Spoločnosť SAD Poprad prevádzkuje osem liniek (linky , , , , , , a ). Autobusy väčšinou premávajú v pol- až hodinových intervaloch (aj menej). Nedostatkom, ktorý okrem iného chod MHD spomaľuje, je aj kupovanie lístkov výhradne u vodiča.
Od januára 2018 v Poprade jazdí prvý na Slovensku vyrobený elektrobus. Dojazd má 150 kilometrov.
Cestná sieť.
Poprad leží pri hlavnej komunikácii spájajúcej východ a západ Slovenska – ceste E 50, vedenej v trase diaľnice D1. Mestom prechádza cesta I/18, ktorú križuje I/66 a II/534. Z Popradu je do Liptovského Mikuláša , do Kežmarku , do Prešova a do Rožňavy . Starý Smokovec vo Vysokých Tatrách je vzdialený .
Železničná sieť.
Poprad je taktiež dôležitým železničným uzlom, leží na trase paneurópskeho koridoru č. 5. Zo železničného smeru Žilina – Košice sa odtiaľto dá cestovať do Vysokých Tatier, kam vedie trať č. 183 Tatranských elektrických železníc a do Starej Ľubovne (trať č. 185). Trať medzi Popradom a Starým Smokovcom je druhou elektrickou železničnou traťou na Slovensku (otvorená 17. 12. 1908). Železničná stanica prešla rekonštrukciou a modernizáciou (ukončenie v r. 2008). Vybudované boli ostrovné nástupištia, podchod, výťahy a zabezpečil sa lepší pohyb pre telesne postihnutých na vozíku.
Letecká doprava.
Letisko Poprad-Tatry bolo otvorené v roku 1938, ale pravidelná civilná doprava začala až v roku 1943. V období bývalého Česko-Slovenska bolo letisko jedným z troch medzinárodných letísk v krajine.
Je najvyššie položeným medzinárodným letiskom v strednej Európe (), vďaka svojej geografickej polohe má mimoriadne dobré poveternostné podmienky (často leží nad hranicou hmly), a tak je využívané aj ako náhradné letisko pre lietadlá pôvodne smerujúce do Košíc, Sliača, Žiliny či dokonca Bratislavy. Letisko je využívané tak na pravidelné linky ako i vyhliadkové lety, charterové lety najmä z Ruska, Ukrajiny, Estónska a Nemecka v zimných a k morským destináciám v letných mesiacoch, využívajú ho súkromné a obchodné lietadlá z celej Európy, aerokluby a letecké školy, slúži aj ako základňa vrtuľníka leteckej záchrannej zdravotnej služby. Aktuálne lieta z popradského letiska jediná pravidelná linka, ktorú zabezpečuje letecká spoločnosť Wizzair UK dva až trikrát týždenne na letisko Londýn - Luton.
Dôležité firmy.
Najväčšími podnikmi v meste sú Tatravagónka, Baliarne obchodu POPRAD – BOP, Podtatranská vodárenská prevádzková spoločnosť, Tatramat–ohrievače vody, Schüle Slovakia, Whirlpool, Pilsberg, Perkins, Tatrakon, Air Transport Europe (prevádzkovateľ LZZS – letecká záchranná zdravotnícka služba) a iné.
Verejné ustanovizne.
Štátna správa:
Školstvo.
Vysoké školstvo.
Detašované pracoviská:

</doc>
<doc id="5721" url="https://sk.wikipedia.org/wiki?curid=5721" title="1895">
1895



</doc>
<doc id="5722" url="https://sk.wikipedia.org/wiki?curid=5722" title="28. november">
28. november



</doc>
<doc id="5766" url="https://sk.wikipedia.org/wiki?curid=5766" title="Marek (prvé meno)">
Marek (prvé meno)

Marek je mužské krstné meno. Pôvodne latinské meno Marcus bolo rímskym rodovým menom, ktoré pravdepodobne súvisí s rímskym bohom vojny Marsom. Jeho význam by tak mohol byť „bojovník“, „vojak“. 
Meniny.
Meniny na Slovensku má 25. apríla.

</doc>
<doc id="5769" url="https://sk.wikipedia.org/wiki?curid=5769" title="Pavol (prvé meno)">
Pavol (prvé meno)

Pavol alebo Pavel je mužské krstné meno. Pochádza z latinského "paulus", čo znamená „malý“, „skromný“. Meniny má 29. júna.
rímskokatolícky kalendár:
gréckokatolícky kalendár:
Pápežské meno.
Pápežské meno Pavol (lat. "Paulus") nosilo v histórii rímskokatolíckej cirkvi osem pápežov.

</doc>
<doc id="5791" url="https://sk.wikipedia.org/wiki?curid=5791" title="Pieniny">
Pieniny

Pieniny sú pohorie a geomorfologický celok oblasti Východné Beskydy, geologicky sú samostatným celkom a jediným samostatným pohorím, ktoré je tvorené bradlovým pásmom. Preteká nimi rieka Dunajec.
Opis.
Územie sa nachádza v severnej časti Spiša, nazývaného tiež Zamagurie. Pieniny zo severu vymedzuje hranica s Poľskom, na východe Ľubovnianska vrchovina, na juhu Spišsko-šarišské medzihorie a na západe Spišská Magura. Na tomto území žili v minulosti prevažne Slováci, Gorali, Rusíni, Poliaci no i Židia, Nemci a Rómovia.
Pieniny tvorí horský masív bradlového pásma a najvyšším vrchom sú Vysoké skalky, dosahujúce . Na území Slovenska sú výškovo a turisticky zaujímavé vrcholy Vysoká (), Vrchriečky (), Kýčera (), Fakľovka (), Šľachovky (), Plašná (), Rabštín () a Holica (), na poľskej strane sú najatraktívnejšie Sokolica () a Tri koruny (poľsky: Trzy korony ()). Turisticky atraktívne sú vápencové bralá Haligovských skál a okolie Červeného kláštora.
Geologická stavba.
Z geologického hľadiska sú Pieniny súčasťou karpatského bradlového pásma, ktoré predstavuje komplikovanú zónu na rozhraní flyšového pásma a Vnútrorných (Centrálnych) Západných Karpát. Vystupuje tu hlavne púchovské a jarmutské súvrstvie. Jednotlivé vápencové bradlá, napr. pri Haligovciach tvorí tzv. haligovecká sukcesia: sled spodnojurského až spodnokriedového veku budovaný krinoidovými a mikritickými vápencemi jurského veku a spodnokriedovými slienitými vápencami (tzv. pieninské súvrstvie). Vo vápencových častiach v Haligovských skalách sa vytvorili formy krasového reliéfu vo verejne neprístupných jaskyniach – Aksamitka, Zbojnícka jaskyňa, Jazvečia jaskyňa, Kozia jaskyňa a Medvedie diery.
Chránené územia v Pieninách.
Na časti územia Pienin sú vyhlásené národné parky. V Poľsku je to Pieninski Park Narodowy (PPN) a na Slovensku Pieninský národný park (PIENAP). Na západe, v Poľsku, národný park začína Zelenými skalkami nad vodnou plochou čorštýnskej priehrady a pokračuje hradným bradlom Čorštýn ďalej na východ, cez Macelovú horu, Novú horu, Tri koruny, Sokolicu a končí bralom Bystrík, na pravej strane Dunajca, na začiatku Malých Pienin. Na slovenskej strane národný park začína Hôrkou a pokračuje údolím potoka Lipník, v trase cesty 543 cez Stráňanské sedlo a ďalej cez Fakľovku na Vrchriečky, kde sa pripája na hraničný hrebeň. Ním vedie hranica parku až k rieke Dunajec.
V minulosti boli na území národného parku maloplošné chránené územia ale od roku 2004 ich nahradila zonácia národného parku a v súčasnosti má Pieninský národný park štyri zóny. Zónu A s piatym stupňom ochrany, zónu B so štvrtým stupňom ochrany, zónu C s tretím stupňom ochrany a zónu D, ktorú tvoria intravilány a rozvojové územia obcí Červený Kláštor, Haligovce a Lesnica, s druhým stupňom ochrany.
Flóra.
Pôvodnými lesmi boli prevažne bukové, jedľové a kvetnaté lesy, v dolinách Dunajca sa však zachovali podhorské lužné lesy.
Fauna.
Zo živočíchov tu môžeme nájsť rysa ostrovida ("Lynx lynx") či jastraba veľkého ("Accipiter gentilis"), v riekach dokonca raka riečneho ("Astacus astacus")
Turistika.
Pieniny sa delia na tri časti: 
Turisticky najnavštevovanejšími sú Tri koruny a Sokolica na poľskej strane a Prielom Dunajca (národná prírodná rezervácia vyhlásená r. 1967 (pôvodne r. 1932), ) na slovenskej strane. Prielom Dunajca sa nachádza medzi obcami Červený Kláštor a Lesnica. Je to najhodnotnejšie územie Pienin, s hlbokými kaňonmi, s meandrami zakliesnenými hlboko do skál, skalnými výtvormi a neprístupnými bralami. Turisticky atraktívnym je i splav Dunajca na pltiach s originálnou goralskou muzikou.
Pri návšteve Pienin netreba rovnako vynechať návštevu hradu v Niedzici, ktorý sa v súčasnosti týči nad priehradou. Kedysi však jej dnom pretekala rieka Dunajec, ktorá v tejto časti tvorila hranicu medzi Uhorskom a Poľskom. Oproti hradu Niedzica sa nachádza zrúcanina hradu v Czorsztyne. Tieto hrady boli hraničnými pevnosťami.
Pieninský národný park (PIENAP) na Slovensku bol vyhlásený v roku 1967 na ploche , v roku 1997 rozšírený na . V Poľsku bol vyhlásený Pieniński Park Narodowy (PPN) 23. mája 1932 na ploche , v roku 1955 rozšírený na .
Sídlo Správy Pienap-u je v Červenom Kláštore. Sídlo Správa PPN je v Krościenku nad Dunajcem.
Turisti sa môžu ubytovať buď v penziónoch v Červenom Kláštore, Majeroch či v poľských obciach alebo v dvoch hoteloch v jedinom meste Zamaguria, v Spišskej Starej Vsi.

</doc>
<doc id="5792" url="https://sk.wikipedia.org/wiki?curid=5792" title="Geomorfologické členenie Slovenska">
Geomorfologické členenie Slovenska

Povrch Slovenska tvoria nížiny Panónskej panvy a pohoria a kotliny Karpát. Sú súčasťou rozsiahleho geomorfologického systému na povrchu Zeme, Alpsko-himalájskej sústavy. Tá sa tiahne od severnej Afriky cez Európu naprieč južnou Áziou. Z viacerých návrhov geomorfologického členenia sa prjímajú výsledky geografov E. Mazúra a M. Lukniša (1978, 1980 a 1986), aktuálnejšie publikovaná v prehľadnej mape D. Kočického a B. Ivaniča (2011), vychádzajúce z morfometrie reliéfu, genézy a geologickej stavby. Jednotlivé povrchové celky sa začleňujú do viacerých hierarchických tried - sústava, podsústava, provincia, subropvincia a oblasť. Geomorfologické celky sa členia na jednotky nižšieho rádu, ako sú podcelky a časti až na úroveň elementárnych foriem. 
Karpaty (podsústava).
Západné Karpaty (provincia).
Vonkajšie Západné Karpaty (subprovincia).
Podhôľno-magurská oblasť.
"Kotliny":
Vnútorné Západné Karpaty (subprovincia).
Slovenské rudohorie (oblasť).
"Kotliny:"
Fatransko-tatranská oblasť.
"Kotliny:"
Slovenské stredohorie (oblasť).
"Kotliny:"
Lučensko-košická zníženina (oblasť).
"Kotliny":

</doc>
<doc id="5793" url="https://sk.wikipedia.org/wiki?curid=5793" title="Orografické členenie Slovenska">
Orografické členenie Slovenska

Dolu je uvedené orografické (horopisné) členenie Slovenska. Je podrobnejšie ako geomorfologické členenie, ale zároveň je staršie a z vedeckého hľadiska menej presné. 

</doc>
<doc id="5795" url="https://sk.wikipedia.org/wiki?curid=5795" title="C (programovací jazyk)">
C (programovací jazyk)

Programovací jazyk C je štandardný programovací jazyk vyvinutý začiatkom 70. rokov 20. storočia. Autorom jazyka je Dennis Ritchie. Pôvodne bol určený pre použitie na operačných systémoch UNIX. Odvtedy sa rozšíril na mnohé iné operačné systémy a je jedným z najpoužívanejších programovacích jazykov. C sa cení vďaka jeho efektívnosti a je najpopulárnejším jazykom na písanie systémového softvéru, hoci sa používa aj na tvorbu aplikačného softvéru. Tiež sa bežne používa pri výuke programovania, hoci nie je určený pre úplných začiatočníkov.
Programovací jazyk C sa od roku 2000 konzistentne nachádza na jednej z prvých dvoch priečok hodnotenia TIOBE index, ktorý porovnáva popularitu programovacích jazykov.
Vlastnosti.
Prehľad.
C je pomerne minimalistický tzv. imperatívny programovací jazyk na úrovni blízkej hardvéru a je podobnejší strojovo orientovaným jazykom ako väčšina jazykov vyššej úrovne. O jazyku C sa niekedy hovorí ako o "prenosnom strojovom jazyku" ("portable assembler"). Na rozdiel od strojovo orientovaných jazykov je kód v jazyku C možné skompilovať (preložiť do strojového kódu) pre takmer každý počítač. Táto vlastnosť spolu s tým, že samotný prekladač jazyka C i väčšina jadra UNIXu boli prepísané do C, uľahčilo ich rozšírenie na rôzne počítače. Z týchto dôvodov nazvali jazyk C jazykom strednej úrovne.
Hlavným dôvodom vytvorenia jazyka C bolo uľahčiť písanie programov s menším množstvom chýb procedurálnym spôsobom, ale bez dodatočnej záťaže na kompilátor, ktorého tvorbu komplikujú komplexné vlastnosti jazyka. Z tohto dôvodu má C nasledujúce dôležité vlastnosti:
Niektoré vlastnosti, ktoré chýbajú C a nachádzajú sa v ostatných jazykoch:
Hoci je zoznam vlastností, ktoré jazyku C chýbajú, dlhý, neovplyvnilo to jeho prijatie. Jeho hlavnou výhodou je ľahké písanie kopmpilátorov pre nové platformy a to, že umožňuje programátorovi do veľkej miery riadiť činnosť programu. To často umožňuje efektívnejší beh programu v porovnaní s inými jazykmi. Zvyčajne iba ručne optimalizovaný kód v strojovom jazyku beží rýchlejšie, keďže má úplný prístup k strojovému vybaveniu, ale pokroky v optimalizácii kompilátorov spolu s komplexnosťou moderných procesorov zúžili tento rozdiel.
Jeden z dôsledkov širokého prijatia a efektívnosti jazyka C je, že kompilátory, knižnice a interpretery iných vysokoúrovňových jazykov sú často implementované v jazyku C.
Príklad „hello, world“.
Nasledujúca jednoduchá aplikácia sa objavila v prvom vydaní K&amp;R, a stala sa štandardným úvodným programom väčšiny kníh zaoberajúcich sa výučbou programovania, nezávisle od použitého jazyka.
Program vypíše „hello, world“ na štandardný výstup, čo je zvyčajne terminál alebo obrazovka počítača. Môže to však byť aj súbor alebo nejaké iné hardvérové zariadenie, v závislosti od toho, ako je mapovaný štandardný výstup v čase vykonania programu.
main()
 printf("hello, world\n");
Hore uvedený program sa korektne skompiluje na väčšine moderných kompilátorov, ktoré nie sú v kompatibilnom režime. Kompilátory podľa štandardu ANSI C však vypíšu niekoľko varovných hlásení. Navyše sa kód neskompiluje, ak kompilátor striktne dodržiava štandard C99, keďže návratová hodnota typu codice_3 sa nedoplní. Tieto hlásenia je možné eliminovať niekoľkými malými zmenami originálneho programu:
int main(void)
 printf("hello, world\n");
 return 0;
Nasleduje analýza už uvedeného programu po jednotlivých riadkoch:
Prvý riadok programu je direktíva preprocessora codice_4. Hovorí preprocesoru – prvému nástroju, ktorým prechádza zdrojový kód počas kompilácie – aby nahradil uvedený riadok celým textom súboru alebo inou entitou, na ktorú odkazuje. V tomto prípade sa riadok nahradí hlavičkovým súborom codice_5, ktorý obsahuje deklarácie funkcií štandardného vstupu a výstupu. Lomené zátvorky okolo codice_5 naznačujú, že súbor je možné nájsť na jednom z miest, ktorých zoznam preprocesoru dávame pomocou "search path" pre hlavičkové súbory.
int main(void)
Tento ďalší riadok hovorí, že definujeme funkciu zvanú codice_7. Funkcia codice_7 má v jazyku C špeciálny význam. Po spustení programu je main prvá funkcia, ktorá sa volá. codice_3 znamená, že "návratová hodnota" – hodnota, na ktorú sa vyhodnotí funkcia codice_7 – je typu integer. codice_11 znamená, že funkcia codice_7 neočakáva argumenty od kódu, ktorý ju volá. Pozri aj void.
Táto ľavá zložená zátvorka označuje začiatok bloku funkcie codice_7.
 printf("hello, world\n");
Tento riadok "volá" funkciu s názvom codice_14 (odovzdá riadenie jej kódu), ktorá bola deklarovaná vo vloženom hlavičkovom súbore codice_5. Počas tohto volania sa funkcii codice_14 poskytne jediný argument, reťazcový literál codice_17. Jeho časť codice_18 je tzv. "escape sekvencia", ktorá sa preloží na znak EOL, end-of-line, ktorý posunie kurzor v termináli na začiatok nasledujúceho riadku. Návratová hodnota funkcie codice_14 je typu codice_3, ale volajúci kód ju nepoužíva, a preto sa ignoruje.
 return 0;
Tento riadok ukončuje vykonávanie funkcie codice_7 a priraďuje jej návratovej hodnote nulu.
Táto pravá zložená zátvorka označuje koniec bloku funkcie codice_7.
Typy.
C má systém typov podobný iným nasledovníkom ALGOLu ako Pascal, hoci sa odlišuje niekoľkými spôsobmi. Existujú typy pre:
Ukazovatele (smerníky, pointery).
C veľmi často využíva smerníky (ukazovatele, pointery), veľmi jednoduchý typ odkazu, ktorý ukladá adresu pamäťového miesta. Premenná, ktorá reprezentuje pointer na hodnotu sa deklaruje so znakom codice_36 pred názvom premennej. Pointer je možné "dereferencovať" (pomocou operátora codice_36), aby sa sprístupnili údaje uložené na danej adrese. Adresu je možné meniť bežným priradením a aritmetikou ukazovateľov.
Adresu ľubovoľnej premennej (ale aj funkcie) je možné získať použitím operátora získania adresy (codice_38). Výsledkom je pointer na typ premennej s hodnotou adresy premennej, v prípade funkcií je to adresa funkcie. Príklad zaobchádzania s pointermi:
Definujeme celočíselné premenné s názvami "A" a "B":
 int A, B;
Nastavíme hodnotu premennej "A" na hodnotu 5:
 A = 5;
Definujeme premnennú s názvom "pA" typu pointer na celočíselnú premennú:
 int *pA;
Hodnoty premenných budú po tomto kroku nasledovné:
 A = 5
 B = &lt;náhodná hodnota&gt;
 pA = &lt;náhodná adresa&gt;
Priradíme adresu premennej "A" do premennej "pA". Získanie adresy sa uskutoční operátorom codice_38:
 pA = &amp;A;
Hodnoty premenných budú po tomto kroku nasledovné:
 A = 5
 pA = &lt;adresa premennej A&gt;
Priradíme hodnotu na ktorú odkazuje premenná "pA" do premennej "B". Keďže premenná "pA" obsahuje ADRESU premennej "A", musíme získať hodnotu na tejto adrese. To docielime dereferencovaním adresy uloženej v premennej "pA" na hodnotu pomocou operátora codice_36.
 B = *pA;
Hodnoty premenných budú po tomto kroku nasledovné:
 A = 5
 pA = &lt;adresa premennej "A"&gt;
 *pA = 5
 B = 5
Zmeníme hodnotu premennej "A" na hodnotu 10:
 A = 10;
Keďže premenná "pA" ukazuje na premennú "A", táto zmena sa prejaví aj pri dereferencovaní premennej "pA". Premenná "B" však obsahuje priamo hodnotu 5, teda táto zmena sa jej nedotkne:
 A = 10
 pA = &lt;adresa premennej "A"&gt;
 *pA = 10
 B = 5
Počas behu programu, ukazovateľ predstavuje pamäťovú adresu. V čase kompilácie je to zložený typ reprezentujúci adresu aj typ údajov. To umožňuje typovú kontrolu pointerov. Pointery sa v jazyku C používajú na rozličné účely, napríklad textové reťazce s premenlivou dĺžkou sú bežne reprezentované pointerom na prvý znak reťazca. Dynamická alokácia pamäte, ktorá je popísaná nižšie, sa uskutočňuje pomocou pointerov.
"Null pointer" je vyhradená hodnota, ktorá neukazuje na platné pamäťové miesto (respektíve ukazuje na neexistujúce miesto v pamäti). Je užitočná na indikáciu špeciálnych prípadov ako pointer na ďalší uzol posledného uzla spojového zoznamu. Dereferencovanie null pointera spôsobuje nepredvídateľné správanie (najčastejšie chybu programu a jeho ukončnie). Pointery na typ codice_34 tiež existujú a ukazujú na objekty neznámeho typu. To je obzvlášť užitočné pri generickom programovaní . Keďže veľkosť a typ objektov, na ktoré ukazujú nie je známy, nie je možné ich dereferencovať, ale je možné ich konvertovať na iné typy pointerov pomocou "pretypovania".
Polia.
Polia v jazyku C sú pevnej statickej veľkosti známej v čase kompilácie; v praxi to nespôsobuje žiadne nedostatky vďaka tomu, že je možné alokovať bloky pamäte počas behu programu použitím štandardnej knižnice a zaobchádzať s nimi ako s poľami. Polia sa definujú nasledovne:
 int pole[5];
čo definuje pole celých čísel s piatimi prvkami. Prvky poľa sú číslované v intervale formula_1, teda hodnotu prvého a posledného prvku poľa získame volaním:
 int prvyPrvok = pole[0];
 int poslednyPrvok = pole[4];
C pri kompilácii nekontroluje hranice polí, teda je možné napísať kód, ktorý sa odkazuje za pole a bude preložiteľný kompilátorom. Pri behu programu sa však s najväčšou pravdepodobnosťou vyskytne chyba adresácie pamäte (Segmentation fault).
S poľom môžeme previesť iba dve operácie:
Všetky ďalšie operácie ako nastavenie a získanie hodnoty sa potom realizujú ako operácie s ukazovateľom na začiatok poľa a aritmetikou ukazovateľov. Bližšie pozri kapitolu Rozdiel medzi poľami a pointermi.
C tiež poskytuje viacrozmerné polia. Sémanticky tieto polia fungujú ako polia polí, ale fyzicky sú uložené ako jednorozmerné pole s offsetmi, ktoré sa počítajú. Pole je teda uložené v pamäti zaradom, pričom ako prvé sa menia indexy od najvyššieho rozmeru (radenie podľa riadkov).
Pretypovanie.
C sa často používa na nízkoúrovňové systémové programovanie, kde môže byť potrebné zaobchádzať s celým číslom ako s pamäťovou adresou, reálnym číslom s dvojitou presnosťou ako s celočíselným typom alebo s jedným typom pointera ako s iným. Pre tieto prípady C poskytuje "pretypovanie", ktoré vynúti explicitnú typovú konverziu hodnoty z jedného typu na druhý. Použitie pretypovania znamená čiastočné obetovanie typovej bezpečnosti. Pretypovanie sa uskutočňuje uvedením požadovaného typu do okrúhlych zátvoriek pred hodnotu, ktorú chceme pretypovať:
 float desatinneCislo = 5.6F;
 int celeCislo = (int) desatinneCislo;
Mimo explicitných konverzií je prekladač schopný poskytnúť aj tzv. implicitnú typovú konverziu medzi blízkymi typmi. Oproti iným, silnejšie typovaným jazykom ako Java alebo C# je práve pomerne flexibilná implicitná konverzia zdrojom mnohých chýb v kóde. Nasledovný kód je platný, pretože sa uplatňuje implicitná konverzia z rozmerovo menších typov na rozmerovo väčšie:
 double d;
 long l;
 int i;
 if (d &gt; i)
 d = i;
 if (i &gt; l)
 l = i;
 if (d == l)
 d *= 2;
Ukladanie údajov.
Jedna z najdôležitejších funkcií programovacieho jazyka je poskytnutie prostriedkov na správu pamäte a objektov v nej uložených. C poskytuje tri rozdielne spôsoby alokácie objektov:
Tieto tri prístupy majú svoje výhody v rôznych situáciách a majú rôzne nevýhody. Napríklad statická alokácia pamäte nemá žiadne dodatočné náklady na alokáciu (no pri nej sa nedá meniť rozsah alokovanej pamäte), automatická alokácia má malé náklady počas inicializácie a dynamická alokácia má potenciál veľkých nákladov na alokáciu aj uvoľnenie. Na druhej strane priestor zásobníka je zvyčajne oveľa obmedzenejší ako statická pamäť alebo priestor haldy a iba dynamická alokácia umožňuje alokáciu objektov, ktorých veľkosť je známa až počas behu programu. Väčšina programov v C využíva všetky tri spôsoby.
Keď je to možné, preferuje sa zvyčajne automatická alebo statická alokácia, pretože ukladanie spravuje kompilátor, čím sa programátor odbremeňuje od procesu manuálnej alokácie a uvoľňovania pamäte, ktorý je náchylný na chyby. Nanešťastie veľkosť mnohých údajových štruktúr môže počas behu rásť; keďže automatická a statická alokácia vyžadujú známu veľkosť v čase kompilácie, sú mnohé prípady, kedy musí byť použitá dynamická alokácia. Polia s premenlivou veľkosťou sú bežným príkladom (pozri príklad dynamicky alokovaného poľa v článku "malloc").
Syntax.
"Hlavný článok: Syntax jazyka C"
Na rozdiel od jazykov ako Fortran 77 má C voľnú formu, čím umožňuje programátorovi používať tzv. biele znaky (whitespaces) na grafickú úpravu zdrojového kódu. Komentáre je možné vkladať buď uzatvorením medzi codice_49 a codice_50 alebo vložením codice_51 na začiatok riadku (podporované v norme C99).
Každý zdrojový súbor obsahuje deklarácie a definície funkcií. Definície funkcií zasa obsahujú definície premenných a príkazy. Definície premenných buď definujú nové typy pomocou kľúčových slov ako codice_1, codice_2 a codice_31, alebo priraďujú typ a úložný priestor pre nové premenné, zvyčajne napísaním názvu typu nasledovaného názvom premennej. Kľúčové slová ako codice_30 a codice_3, ako aj symbol pointera codice_36, predstavujú vstavané typy. Časti kódu uzatvorené v zložených zátvorkách codice_58 a codice_59 indikujú rozsah, na ktorý sa vzťahujú definície a riadiace štruktúry.
Príkazy vykonávajú činnosti ako zmena hodnoty premennej alebo výstup textu. Riadiace štruktúry slúžia na podmienené alebo cyklické vykonávanie a skladajú sa z kľúčových slov ako codice_60, codice_61, codice_62, codice_63, codice_64, codice_65 a takmer ľubovoľné skoky sú možné použitím codice_66. Činnosť cyklov môžeme ovplyvniť pomocou codice_67 a codice_68. Rôzne vstavané operátory vykonávajú základné aritmetické, logické, porovnávacie, bitové operácie, operácie na indexovanie polí a priradenie. Príkazy tiež môžu volať funkcie, vrátane veľkého množstva štandardných knižničných funkcií vykonávajúcich bežné úlohy.
Príklad programu.
int main(void) {
 for (int i = 0; i &lt; 5; i++) {
 printf("i = %d\n", i);
 return 0;
Každý program v jazyku C musí obsahovať funkciu "codice_7", ktorá vracia celočíselnú hodnotu. Ak program prebehol bez chýb, codice_7 vracia hodnotu 0.
Tento program demonštruje cyklus codice_65. Používa premennú i, ktorá má počiatočnú hodnotu 0 a táto hodnota sa v každom opakovaní cyklu zväčšuje o 1. Na začiatku každého behu cyklu sa testuje podmienka, či i je menšie ako 5. Ak je táto podmienka splnená, telo cyklu prebehne, ináč sa cyklus skončí. Z toho jasne vyplýva, že náš cyklus bude mať 5 opakovaní. Pre názornosť sa zakaždým vypíše aktuálna hodnota premennej i.
Pozn.: deklarácia premennej vnútri codice_72 vyžaduje prekladač s podporou štandardu C99.
Výstup programu:
 i = 0
 i = 1
 i = 2
 i = 3
 i = 4
Problémy.
Populárne príslovie, opakované aj takými významnými návrhármi jazykov ako Bjarne Stroustrup, hovorí, že "C ti uľahčí streliť sa do nohy." Inými slovami, C povoľuje viacero operácií, ktoré sú vo všeobecnosti nežiaduce a tak mnohé jednoduché chyby programátora prejdú kompilátorom a zostanú nepovšimnuté aj počas behu. To vedie k programom s nepredvídateľným správaním a bezpečnostnými dierami.
Dôvodom je čiastočne to, že keď bol C jazyk pôvodne navrhnutý, kontroly počas kompilácie a behu boli príliš drahé. Preto namiesto ich umiestnenia do kompilátora bolo potrebné použiť iné nástroje ako "lint". Iným dôvodom je snaha udržať C čo najvýkonnejšie a najflexibilnejšie; čím mocnejší je jazyk, tým ťažšie je dokázať veci o programoch v ňom napísaných. Dnes sú dostupné mnohé nástroje umožňujúce programátorovi detegovať a napraviť rôzne bežné problémy, ale iné je nemožné spoľahlivo detegovať kvôli nedostatku obmedzení C programov.
Jedným z problémov je, že automaticky a dynamicky alokované objekty nie sú inicializované; pred prvým použitím majú ľubovoľnú hodnotu, ktorá sa práve nachádzala v im priradenom pamäťovom priestore. Táto hodnota je do veľkej miery nepredvídateľná a môže byť rôzna na dvoch strojoch, medzi dvomi spusteniami programu alebo medzi dvomi volaniami rovnakej funkcie. Ak sa program pokúsi použiť takúto neinicializovanú hodnotu, výsledok je zvyčajne nepredvídateľný. Väčšina moderných kompilátorov deteguje a varuje pred týmto problémom v určitej obmedzenej množine prípadov.
Pointery sú jedným z hlavných zdrojov nebezpečenstva a pretože sú nekontrolované, je možné, aby pointer ukazoval na objekt ľubovoľného typu vrátane kódu a potom naň mohol zapisovať, čo máva nepredvídateľné následky. Hoci väčšina pointerov ukazuje na bezpečné miesta, to sa môže zmeniť použitím pointerovej aritmetiky, pamäť na ktorú ukazujú môže byť dealokovaná alebo už použitá inde (dangling pointers), môžu byť neinicializované (wild pointers) alebo im môže byť priamo priradená ľubovoľná hodnota použitím pretypovania alebo iného poškodeného pointera. Iný problém s pointermi je, že C umožňuje ľubovoľnú konverziu medzi akýmikoľvek dvomi typmi pointerov. Iné jazyky sa pokúšajú tieto problémy riešiť použitím obmedzujúcejších referenčných typov.
Hoci má C natívnu podporu statických polí, neoveruje, či sú indexy polí platné (bounds checking). Napríklad je možné zapísať do šiesteho prvku poľa s piatimi prvkami, čo má vo všeobecnosti nežiaduce následky. Nazývame to "buffer overflow" (pretečenie buffera) a je to nechvalne známy zdroj množstva bezpečnostných problémov C programov.
Viacrozmerné polia sú potrebné napríklad v numerických algoritmoch (hlavne z aplikovanej lineárnej algebry) na ukladanie matíc (reprezentácií lineárnych zobrazení). Štruktúra poľa v C nie je ani dobre prispôsobená ani vhodná na túto konkrétnu úlohu. Nájdete tam aj riešenie používané v tejto knihe. Je to zároveň slabina aj silné miesto C, že problém existuje a má v rámci jazyka fungujúce riešenie.
Iný bežný problém je, že pamäť haldy nemôže byť znova použitá, kým nie je explicitne uvoľnená programátorom volaním codice_47. Výsledkom je, že ak programátor zabudne uvoľniť pamäť, ale ďalej ju alokuje, bude sa postupne spotrebovávať viac a viac pamäte. Nazývame to "memory leak". Naopak, je možné uvoľniť pamäť príliš skoro a potom pokračovať v jej používaní. Pretože alokačný systém môže kedykoľvek znova použiť túto pamäť, výsledkom býva nepredvídateľné správanie. Tieto problémy riešia jazyky s automatickou garbage collection.
Ďalším bežným problémom sú variadické funkcie, ktoré majú premenlivý počet argumentov. Na rozdiel od funkcií s prototypom nie je kontrola argumentov variadických funkcií počas kompilácie vyžadovaná štandardom. Ak sa poskytne zlý údajový typ, výsledok je nepredvídateľný a často fatálny v dôsledku zničenia obsahu zásobníka. Variadické funkcie tiež obsluhujú konštantu nulového pointera neočakávaným spôsobom. Napríklad rodina funkcií printf poskytovaných štandardnou knižnicou, ktoré sa používajú na tvorbu formátovaného textového výstupu je nechvalne známa svojim variadickým rozhraním náchylným na chyby, ktoré sa spolieha na formátovací reťazec, aby špecifikoval počet a typ nasledujúcich argumentov. Typová kontrola variadických funkcií štandardnej knižnice je však vecou kvality implementácie a mnohé moderné kompilátory robia špeciálne kontroly printf volaní a produkujú varovania ak je zoznam argumentov nekonzistentný s formátovacím reťazcom. Treba poznamenať, že nie všetky volania printf je možné kontrolovať staticky (to je zložité keď samotný formátovací reťazec pochádza z ťažko vystopovateľného miesta), a iné variadické funkcie zvyčajne zostávajú nekontrolované.
Boli vytvorené nástroje, ktoré pomáhajú programátorovi vyhnúť sa mnohým z týchto chýb vo viacerých prípadoch. Automatická kontrola zdrojového kódu a auditácia sa hodí v každom programovacom jazyku a pre C existuje množstvo takýchto nástrojov ako napríklad Lint. Bežnou praxou je použiť Lint na detekciu pochybného kódu hneď po napísaní programu. Keď program prejde Lintom, skompiluje ho aj kompilátor C. Existujú tiež knižnice na kontrolu hraníc polí (bounds checking) a obmedzená forma automatickej garbage collection, ale nie sú štandardnou súčasťou jazyka ani knižníc.
C má aj iné problémy, ktoré priamo neústia do chýb, ale sťažujú programátorovi možnosť budovať robustné a jednoducho spravovateľné systémy. Medzi ne patria:
Špecifikácia typu v C++ je sťažená faktom, že niektoré zo súčastí deklarácie (ako špecifikátor pointera) sú prefixové operátory, kým iné (ako špecifikátor poľa) sú postfixové. Tieto deklaračné operátory majú tiež rôznu precedenciu, čo vynucuje starostlivé uzátvorkovanie pre dosiahnutie požadovanej deklarácie. Navyše, ak sa má na identifikátor použiť typový identifikátor, tento skončí niekde medzi týmito operátormi a tak sa stratí už v stredne zložitých prípadoch (pozri napr. Prílohu A). Výsledkom je veľmi znížená jasnosť takýchto deklarácií.
História.
Skoré začiatky.
Začiatky vývoja C siahajú do AT&amp;T v Bellovych laboratóriách medzi rokmi 1969 a 1973; podľa Ritchieho bol najkreatívnejším obdobím rok 1972. Pomenovanie "C" dostal, pretože mnohé vlastnosti boli odvodené od skoršieho jazyka zvaného "B". 
Názory na pôvod názvu "B" sa líšia: Ken Thompson tvrdí, že zásluha patrí programovaciemu jazyku BCPL, ale vytvoril aj jazyk zvaný Bon na počesť jeho manželky Bonnie.
Ohľadne pôvodu C a súvisiaceho operačného systému Unix koluje veľa legiend, vrátane nasledovnej:
V roku 1973 sa už jazyk C stal dostatočne silný na to, aby väčšina UNIXového kernelu, pôvodne napísaného v assembleri PDP-11/20, mohla byť prepísaná do C. Toto bolo jedno z prvých jadier operačného systému implementovaných v inom jazyku ako assembler, pričom skoršími boli systémy Multics (napísaný v jazyku PL/I), TRIPOS (v BCPL) a MCP (Master Control Program) pre Burroughs B5000 napísaný v ALGOLe v roku 1961.
K&amp;R C.
V roku 1978, Dennis Ritchie a Brian Kernighan publikovali prvé vydanie knihy "The C Programming Language". Táto kniha známa medzi programátormi ako "K&amp;R", slúžila mnoho rokov ako neformálna špecifikácia jazyka. Verzia C, ktorú opisuje sa bežne nazýva „K&amp;R C“. Druhé vydanie knihy pokrýva neskorší, dolu opísaný štandard ANSI C.
K&amp;R zaviedli do jazyka nasledovné prvky:
K&amp;R C sa často považuje za najzákladnejšiu časť jazyka, ktorú má C kompilátor podporovať. Po mnoho rokov, dokonca aj po uvedení ANSI C, bol považovaný za "najmenší spoločný násobok", ktorý C programátori dodržiavali, ak bola potrebná maximálna portabilita, keďže nie všetky kompilátory boli aktualizované na plnú podporu ANSI C a rozumne napísaný K&amp;R C je tiež platným ANSI C.
V týchto skorých verziách C bolo potrebné pred použitím definovať či deklarovať (použitím prototype výrazu) iba funkcie, ktoré nevracali hodnotu typu integer. Funkcia použitá bez akejkoľvek deklarácie bola považovaná za funkciu vracajúcu typ integer. Parametre funkcií nemali typovú kontrolu, hoci niektoré kompilátory vyhlásili varovanie ak bola funkcia zavolaná so zlým počtom argumentov.
V rokoch po publikácii K&amp;R C, bolo pridaných do jazyka niekoľko "neoficiálnych" vlastností, podporovaných kompilátormi od AT&amp;T a niektorými inými. Medzi ne patrili:
ANSI C a ISO C.
Koncom sedemdesiatych rokov začalo C nahrádzať programovací jazyk BASIC ako vedúci programovací jazyk pre mikropočítače. Počas osemdesiatych rokov bol prispôsobený na použitie s IBM PC a jeho popularita výrazne vzrástla. V rovnakom čase Bjarne Stroustrup a iní v Bellovych laboratóriách začali pracovať na pridaní štruktúr objektovo orientovaného programovania do C. Jazyk, ktorý tak vznikol bol nazvaný C++ a dnes je najbežnejším aplikačným programovacím jazykom pre operačný systém Microsoft Windows; C zostáva populárny vo svete Unixu. Iným jazykom vyvinutým v tej dobe bol Objective-C, ktorý tiež pridáva schopnosti OOP. Hoci nie je až taký populárny ako C++, používa sa napríklad na vývoj Cocoa aplikácií pre Mac OS X.
V roku 1983 vytvoril Americký Národný Štandardizačný Inštitút (ANSI) komisiu X3J11 na zostavenie štandardnej špecifikácie C. Po dlhom a únavnom procese bol štandard dokončený v roku 1989 a ratifikovaný ako ANSI X3.159-1989 "Programming Language C". Táto verzia jazyka sa bežne nazýva ANSI C. V roku 1990 bol ANSI C štandard (s niekoľkými drobnými modifikáciami) prijatý Medzinárodnou štandardizačnou Organizáciou (ISO) ako ISO/IEC 9899:1990.
Jedným z cieľov štandardizačného procesu ANSI C bolo vytvoriť nadmnožinu K&amp;R C, ktorá by zahŕňala množstvo následne uvedených neoficiálnych vlastností. Štandardizačná komisia však pridala aj niekoľko nových vlastností ako prototypy funkcií (požičané z C++) a schopnejší preprocessor.
ANSI C je dnes podporovaný takmer všetkými najpoužívanejšími kompilátormi. Väčšina dnes napísaného C kódu je založená na ANSI C. Akýkoľvek program napísaný "iba" v štandardnom C sa zaručene bude správať korektne na akejkoľvek platforme s konformnou implementáciou C. Boli však napísané mnohé programy, ktoré sa korektne skompilujú iba na istej platforme alebo istom kompilátore, z dôvodu :
C99.
Po skončení štandardizačného procesu zostala špecifikácia C jazyka po určitú dobu relatívne nemenná, kým C++ sa ďalej vyvíjal. (Normatívny Dodatok 1 vytvoril novú verziu jazyka C v roku 1995, ale táto verzia sa spomína zriedka). Štandard však podstúpil revíziu na konci deväťdesiatych rokov, čo viedlo k vydaniu ISO 9899:1999 v roku 1999. 
Tento štandard sa bežne nazýva "C99". Bol prijatý za ANSI štandard v marci 2000.
Medzi nové vlastnosti v C99 patria:
Záujem o zahrnutie nových vlastností C99 sa zdá byť rôzny. Kým GCC a niekoľko iných kompilátorov dnes podporuje väčšinu vlastností C99, kompilátory od Microsoftu a Borlandu nie, a tieto spoločnosti neprejavujú záujem o pridanie tejto podpory.
Vzťah k C++.
Programovací jazyk C++ bol pôvodne odvodený od C. Ale na rozdiel od všeobecného názoru nie každý C program je platným C++ programom. Ako sa C a C++ nezávisle vyvíjali, nastal nešťastný nárast nekompatibilít medzi týmito dvomi jazykmi. Najnovšia revízia C, C99, vytvorila niekoľko ďalších konfliktných vlastností. Tieto rozdiely sťažujú písanie programov a knižníc, ktoré je možné korektne skompilovať ako C aj C++ kód, a mätú tých, ktorí programujú v oboch jazykoch. Odlišnosti tiež sťažujú adaptáciu vlastností z jedného jazyka do druhého.
Bjarne Stroustrup, tvorca C++, opakovane navrhoval, aby sa počet nekompatibilít medzi C a C++ zredukoval na najnižšiu možnú mieru. Iní argumentujú, že keďže C a C++ sú dva odlišné jazyky, kompatibilita medzi nimi je užitočná, ale nie životne dôležitá a podľa tohto tábora by snahy redukovať nekompatibilitu nemali zamedzovať pokusom o vylepšenie každého z jazykov jednotlivo.
Dnes sú primárnymi rozdielmi medzi týmito jazykmi:
C99 prijalo niektoré ďalšie vlastnosti, ktoré sa po prvýkrát objavili v C++. Medzi ne patria:

</doc>
<doc id="5797" url="https://sk.wikipedia.org/wiki?curid=5797" title="Luteráni">
Luteráni



</doc>
<doc id="5800" url="https://sk.wikipedia.org/wiki?curid=5800" title="Hlavné mesto">
Hlavné mesto

Hlavné mesto je správne centrum daného štátu (krajiny), alebo mesto oficiálne vyhlásené za hlavné. Hlavným mestom Slovenska je . Polomka.V hlavnom meste zvyčajne sídlia najvyššie štátne inštitúcie ako parlament, najvyšší súd či vláda, ale nemusí to byť vždy tak (napr. hlavným mestom Holandska je Amsterdam, ale všetky inštitúcie sídlia v Haagu). Hlavné mesto je tiež zvyčajne najväčším mestom krajiny, ale opäť to nie je pravidlom (pozri mapku). 
Najväčšie hlavné mestá.
Najväčšie hlavné mestá na každom kontinente, resp. svetadiele (podľa populácie):

</doc>
<doc id="5801" url="https://sk.wikipedia.org/wiki?curid=5801" title="Krištof Kolumbus">
Krištof Kolumbus

Krištof Kolumbus (* medzi 25. augustom a 31. októbrom 1451, Janov – † 20. máj 1506, Valladolid) bol janovský prieskumník a moreplavec, ktorý absolvoval štyri plavby cez Atlantický oceán a otvoril tak cestu európskemu prieskumu a kolonizácii Ameriky. Jeho expedície, ktoré sponzorovali španielske katolícke veličenstvá, boli prvým kontaktom Európy s Karibikom, Strednou a Južnou Amerikou.
Vedci sa všeobecne zhodujú, že Kolumbus sa narodil v Janovskej republike a ako prvým jazykom hovoril ligúrskym dialektom. V mladom veku odišiel na more a cestoval na veľké vzdialenosti až na sever Britských ostrovov a na juh až do dnešnej Ghany. Oženil sa s portugalskou šľachtičnou Filipou Moniz Perestrelovou a niekoľko rokov pôsobil v Lisabone. Po jej smrti si však vzal kastílsku milenku, pričom s každou ženou mal jedného syna. Hoci bol Kolumbus do veľkej miery vzdelaním samouk, bol veľmi erudovaný v geografii, astronómii a histórii. Sformuloval plán hľadania prechodu západným morom do Východnej Indie v nádeji, že bude profitovať z lukratívneho obchodu s korením. Po Kolumbovom vytrvalom lobovaní vo viacerých kráľovstvách katolícki panovníci kráľovná Izabela I. a kráľ Ferdinand II. súhlasili, že finančne podporia cesty na západ. Kolumbus opustil Kastíliu v auguste 1492 s troma loďami a 12. októbra zakotvil v Amerike už iba s jednou loďou (čím sa skončilo obdobie osídlenia Ameriky, ktoré sa v súčasnosti označuje ako predkolumbovská doba). Miestom jeho zakotvenia bol ostrov v dnešných Bahamách, ktorý jeho domorodí obyvatelia nazývali Guanahaní. Kolumbus následne navštívil ostrovy dnes známe ako Kuba a Hispaniola a na území dnešného Haiti založil kolóniu La Navidad. Išlo o prvé európske osídlenie v Amerike od začiatku severských kolónií, ktoré sa uskutočnili o 500 rokov skôr. Kolumbus sa vrátil do Kastílie začiatkom roka 1493 a priniesol so sebou množstvo zajatých domorodcov. Správa o jeho plavbách sa čoskoro rozšírila po celej Európe.
Kolumbus uskutočnil ďalšie tri plavby do Nového sveta. V roku 1493 preskúmal ostrov Guadeloupe, v roku 1498 Trinidad a severné pobrežie Južnej Ameriky a v roku 1502 východné pobrežie Strednej Ameriky. Mnohé z jeho názvov, ktoré dal najmä ostrovom, sa stále používajú. Pokračoval v hľadaní cesty do Východnej Indie a miera, do akej si bol vedomý, že Amerika je úplne samostatná pevnina, je neistá. Nikdy sa jasne nezriekol svojej viery, že sa dostal na Ďaleký východ, a pôvodným obyvateľom, s ktorými sa stretol, dal meno "indios" („indiáni“). Ako koloniálny guvernér bol Kolumbus jeho súčasníkmi obvinený z výraznej brutality a čoskoro bol z tejto funkcie odvolaný. Kolumbov napätý vzťah s kastílskou korunou a jej menovanými koloniálnymi správcami v Amerike viedol k jeho uväzneniu a vysťahovaniu z Hispanioly v roku 1500 a neskôr k zdĺhavým súdnym sporom ohľadom výhod, ktoré on a jeho dedičia od koruny požadovali. Kolumbove výpravy začali obdobie skúmania, dobývania a kolonizácie, ktoré trvalo celé stáročia, a pomohlo tak vytvoriť moderný západný svet. Transfery medzi Starým a Novým svetom, ktoré nasledovali po jeho prvej plavbe, sú známe ako kolumbovská výmena.
Stáročia po svojej smrti bol veľmi uctievaný, ale vnímanie verejnosti sa v posledných desaťročiach roztrieštilo, pretože vedci venujú väčšiu pozornosť škodám spôsobeným za jeho vlády, najmä takmer vyhladeniu pôvodného obyvateľstva Hispanioly z Taína z dôvodu zlého zaobchádzania a európskych chorôb, ako aj ich zotročeniu. Iní historici tvrdia, že správy o jeho brutalite sú prehnané a sú súčasťou tendenčnej Čiernej legendy, t.j. že Kolumbus bol nespravodlivo znevažovaný v rámci širšieho protikatolíckeho sentimentu. Mnoho pamiatok a inštitúcií na západnej pologuli nesie jeho meno, vrátane krajiny Kolumbia a Federálneho dištriktu Kolumbia.
Raný život.
Meno "Krištof Kolumbus" je slovenská verzia latinského Christophorus Columbus. V ligúrčine sa volá Cristoffa Corombo, po taliansky Cristoforo Colombo a po španielsky Cristóbal Colón. Narodil sa medzi 25. augustom a 31. októbrom 1451 na území Janovskej republiky (dnes súčasť moderného Talianska), presné miesto však zostáva sporné. Jeho otcom bol Domenico Colombo, tkáč vlny, ktorý pracoval v Janove aj Savone a ktorý tiež vlastnil stánok so syrmi, v ktorom mladý Krištof pracoval ako pomocník. Jeho matkou bola Susanna Fontanarossa. Mal troch bratov - Bartolomea, Giovanniho Pellegrina a Giacoma (nazývaného tiež Diego), ako aj sestru menom Bianchinetta. Jeho brat Bartolomeo pracoval aspoň časť svojej dospelosti v kartografickej dielni v Lisabone. 
Kolumbus nikdy nepísal vo svojom rodnom jazyku, o ktorom sa predpokladá, že išlo o janovskú odrodu ligúrčiny: jeho meno v janovskom jazyku zo 16. storočia by bolo "Cristoffa" "Corombo". V jednom zo svojich spisov hovorí, že vo veku 10 rokov išiel na more. V roku 1470 sa rodina Kolumbovcov presťahovala do Savony, kde Domenico prevzal krčmu. V tom istom roku bol Krištof na janovskej lodi najatej v službách Reného z Anjou na podporu jeho pokusu o dobytie Neapolského kráľovstva. Niektorí moderní autori tvrdia, že nepochádzal z Janova, ale z španielskeho Aragónska alebo z Portugalska. 
V roku 1473 Kolumbus začal učiť ako obchodný zástupca pre dôležité janovské rodiny Centurione, Di Negro a Spinola. Neskôr si údajne urobil výlet na Chios, egejský ostrov, ktorý vtedy ovládol Janov. V máji 1476 sa zúčastnil ozbrojeného konvoja vyslaného Janovom na prepravu hodnotného nákladu do severnej Európy. Pravdepodobne zakotvil v anglickom Bristole a írskom Galway. V roku 1477 možno odišiel aj na Island. Je známe, že na jeseň 1477 odplával na portugalskej lodi z Galway do Lisabonu, kde našiel svojho brata Bartolomea, a tí pokračovali v obchodovaní s rodinou Centurione. Kolumbus pôsobil v Lisabone v rokoch 1477 - 1485. Oženil sa s Filipou Moniz Perestrelovou, dcérou guvernéra Porto Santo a portugalského šľachtica lombardského pôvodu Bartolomeja Perestrella.
V roku 1479 alebo 1480 sa mu narodil syn Diego Kolumbus. V rokoch 1482 až 1485 obchodoval Kolumbus pozdĺž pobrežia západnej Afriky a dosiahol na portugalské obchodné miesto Elmina na pobreží Guiney (v dnešnej Ghane). Pred rokom 1484 sa Kolumbus vrátil do Porto Santo a po návrate zistil, že jeho manželka zomrela. Vrátil sa do Portugalska, aby vysporiadal jej majetok a vzal so sebou svojho syna Diega. V roku 1485 odišiel z Portugalska do Kastílie, kde si v roku 1487 našiel milenku, 20-ročnú sirotu menom Beatriz Enríquez de Arana. Je pravdepodobné, že sa Beatriz stretla s Kolumbom, keď bol v Córdobe, v mieste zhromažďovania mnohých janovských obchodníkov, a kde sa v pravidelných intervaloch nachádzal súd katolíckych panovníkov. Beatriz, v tom čase nezosobášená, porodila v júli 1488 Kolumbovho prirodzeného syna Fernanda Kolumba, pomenovaného podľa aragónskeho panovníka. Kolumbus uznal chlapca ako svojho potomka. Kolumbus poveril svojho staršieho, legitímneho syna Diega, aby sa postaral o Beatriz a vyplatil jej dôchodok, ktorý jej bol po jeho smrti odložený, ale Diego bol pri plnení svojich povinností nedbanlivý. 
Ambiciózny Kolumbus sa nakoniec naučil po latinsky, portugalsky a kastílsky. Veľa čítal o astronómii, geografii a histórii. Podľa historika Edmunda Morgana, Kolumbus nebol vedecký človek. Napriek tomu študoval tieto knihy, urobil v nich stovky okrajových poznámok a prišiel s predstavami o svete, ktoré boli príznačne jednoduché a silné a niekedy nesprávne... Kolumbus celý život prejavoval veľký záujem o Bibliu a biblické proroctvá, pričom vo svojich listoch a denníkoch často citoval biblické texty. Na sklonku života vytvoril "Knihu proroctiev", v ktorej je jeho kariéra prieskumníka interpretovaná vo svetle kresťanskej eschatológie a apokalyptizmu.
Carol Delaney tvrdí, že Kolumbus bol milenialista a že tieto viery motivovali jeho pátranie po Ázii rôznymi spôsobmi. Kolumbus často písal o hľadaní zlata v denníkoch svojich plavieb a o získavaní drahých kovov „v takom množstve, že panovníci… sa podujmú a pripravia na dobytie Božieho hrobu“. V súvislosti so svojou štvrtou plavbou Kolumbus napísal, že „Jeruzalem a vrch Sion musia byť prestavané kresťanskými rukami“. Bolo tiež napísané, že „obrátenie všetkých ľudí na kresťanskú vieru“ je ústrednou témou Kolumbových spisov, ktorá je ústrednou zásadou niektorých miléniových vier. Pri konkrétnejšej identifikácii svojich motivácií Hamandi píše, že „oslobodenie Jeruzalema z rúk moslimov“ by sa dalo dosiahnuť „využitím zdrojov novoobjavených krajín“.
Hľadanie Ázie.
Pozadie.
Pod hegemóniou Mongolskej ríše nad Áziou ("Pax Mongolica" alebo "mongolský mier") sa Európania dlho tešili z bezpečného prechodu po súši, Hodvábnej cesty, do Indie (ktorá sa vtedy stavala zhruba ako celá južná a východná Ázia) a Číny, ktoré boli zdrojmi cenného tovaru, ako sú korenie a hodváb. Pádom Konštantínopola v prospech osmanských Turkov v roku 1453 bola pozemná cesta do Ázie uzavretá pre kresťanských obchodníkov. Portugalskí moreplavci sa pokúšali nájsť námornú cestu do Ázie.
V roku 1470 navrhol florentský astronóm Paolo dal Pozzo Toscanelli portugalskému kráľovi Alfonzovi V., že plavba na západ cez Atlantik bude rýchlejšou cestou k ostrovom Moluky, Katay a Cipangu ako cesta okolo Afriky, Alfonz však jeho návrh odmietol. V 80. rokoch 15. storočia navrhli bratia Kolumbovci plán dosiahnuť Indiu plavbou na západ cez „oceánske more“ (Atlantik). Do roku 1481 poslal Toscanelli Kolumbovi mapu, z ktorej vyplýva, že je možná cesta do Ázie smerom na západ. Kolumbove plány skomplikovalo otvorenie juhovýchodného prechodu do Ázie okolo Afriky Bartolomeuom Diazom v roku 1488, keď dosiahol mys dobrej nádeje (dnešná Južná Afrika).
Geografické hľadiská.
Takmer všetci vzdelaní ľudia zo Západu chápali, minimálne od čias Aristotela, že Zem je guľatá. O sférickosti Zeme hovorí aj Ptolemaiova práca, na ktorej bola do veľkej miery založená stredoveká astronómia. Medzi kresťanských spisovateľov, ktorých diela zreteľne odrážajú presvedčenie, že Zem je guľatá, patrí Svätý Beda Ctihodný, vo svojom "Zúčtovanie času", ktoré napísal okolo roku 723. V Kolumbových časoch techniky nebeskej navigácie, ktoré využívajú polohu slnka a hviezd na oblohe, spolu s pochopením, že Zem je guľatá, dávno používali astronómovia a začali ich zavádzať námorníci.
Už v 3. storočí pred naším letopočtom Eratosthenes správne vypočítal obvod Zeme pomocou jednoduchej geometrie a štúdiom tieňov vrhaných objektmi na dvoch vzdialených miestach. V 1. storočí pred naším letopočtom Poseidónios potvrdil Eratosthenove výsledky porovnaním hviezdnych pozorovaní na dvoch samostatných miestach. Tieto merania boli medzi vedcami všeobecne známe, ale Ptolemaiovo použitie menších, staromódnych jednotiek vzdialenosti viedlo Kolumba k podceneniu veľkosti Zeme asi o tretinu.
Z diela Petra z Ailly "Imago Mundi" (1410) sa Kolumbus dozvedel o Alfraganovom odhade, že stupeň zemepisnej šírky (alebo stupeň zemepisnej dĺžky pozdĺž rovníka) preklenul 56 2⁄3 arabských míľ (čo zodpovedá 66,2 námorným míľam alebo 122,6 kilometrom), avšak neuvedomil si, že to bolo vyjadrené skôr v arabskej míli (asi 1 830 metrov) ako v kratšej rímskej míli (asi 1 480 metrov), ktorú poznal. Kolumbus preto odhadol veľkosť Zeme na asi 75% Eratosthenovho výpočtu a vzdialenosť od Kanárskych ostrovov po Japonsko na 2 400 námorných míľ (asi 23% skutočného čísla).
Väčšina vedcov ďalej akceptovala Ptolemaiov odhad, že Eurázia sa rozprestiera na 180° zemepisnej dĺžky namiesto skutočných 130° (na čínsku pevninu) alebo 150° (do Japonska na zemepisnej šírke v Španielsku). Kolumbus veril v ešte vyšší odhad a ponechal menšie percento vody. V d'Aillyho diele "Imago Mundi" prečítal Kolumbus odhad Marinusa z Tyre, že pozdĺžne rozpätie Eurázie bolo 225°. Iní ľudia naznačujú, že sa riadil Ezdrášovým výrokom, že „šesť častí [zemegule] je obývateľných a siedma je pokrytá vodou“. Vedel tiež o tvrdení Marca Pola, že Japonsko (ktoré nazval „Cipangu“) bolo asi 2 414 kilometrov na východ od Číny („Katay“) a bližšie k rovníku, než v skutočnosti je. Bol ovplyvnený Toscanelliho predstavou, že obývané ostrovy sú ešte ďalej na východ ako Japonsko, vrátane bájnej Antillie, o ktorej si myslel, že nebude ležať oveľa ďalej na západ ako Azory. 
Kolumbus preto odhadoval vzdialenosť od Kanárskych ostrovov na západ do Japonska na asi 9 800 kilometrov (5 300 námorných míľ) alebo 3 700 kilometrov (2 000 námorných míľ), podľa toho, aký odhad použil pre pozdĺžne rozpätie Eurázie. Je známe, že skutočná hodnota je oveľa väčšia: asi 20 000 kilometrov (11 000 námorných míľ). Žiadna loď v 15. storočí nemohla niesť dostatok potravy a čerstvej vody na tak dlhú cestu a nebezpečenstvo spojené s plavbou cez nezmapovaný oceán by bolo veľmi vysoké. Väčšina európskych moreplavcov dôvodne usúdila, že plavba na západ z Európy do Ázie je nerealizovateľná. Katolícke veličenstvá však po dokončení drahej vojny na Pyrenejskom polostrove túžili získať konkurenčnú výhodu nad ostatnými európskymi krajinami pri hľadaní obchodu s Indiou. Kolumbov projekt, hoci bol pritiahnutý za vlasy, obsahoval prísľub takejto výhody.
Námorné úvahy.
Hoci sa Kolumbus mýlil v počte stupňov zemepisnej dĺžky, ktoré oddeľovali Európu od Ďalekého východu, a vo vzdialenosti, ktorú predstavoval každý stupeň, mal cenné vedomosti o pasátoch, ktoré sa ukázali ako kľúč k jeho úspešnej navigácii po Atlantickom oceáne. Počas jeho prvej plavby v roku 1492 poháňali Kolumbovu flotilu prudké pasáty z východu, ktoré sa bežne nazývali „veľkonočné“, a to dobu piatich týždňov od Kanárskych ostrovov po Bahamy. Presným prvým bodom pozorovania a zakotvenia na pevnine bol ostrov "San Salvador". Návrat do Španielska proti tomuto prevládajúcemu vetru by si vyžadoval niekoľko mesiacov namáhavej techniky plachtenia, ktorá sa nazýva bitie, počas ktorej by sa pravdepodobne vyčerpali jedlo a pitná voda. 
Namiesto toho sa Kolumbus vrátil domov sledovaním zakrivených pasátov na severovýchod do stredných zemepisných šírok severného Atlantiku, kde dokázal zachytiť „západné pasáty“, ktoré fúkajú na východ k pobrežiu západnej Európy. Tam sa zase vetry krivia na juh smerom k Pyrenejskému polostrovu. 
Nie je jasné, či sa Kolumbus o vetroch dozvedel z vlastnej skúsenosti s plavbou, alebo či o nich počul od ostatných. Zdá sa, že zodpovedajúcu techniku efektívneho cestovania v Atlantiku využili najskôr Portugalci, ktorí ju označili ako "Volta do mar" („obrat mora“). Kolumbove znalosti atlantických vetrových vzorov boli v čase jeho prvej plavby nedokonalé. Keď sa Kolumbus počas sezóny hurikánov plavil priamo z Kanárskych ostrovov na západ, obiehal takzvané konské zemepisné šírky v strede Atlantiku, čím riskoval, že sa buď utíši, alebo že narazí na tropický cyklón, avšak obom sa, náhode, vyhol.
Hľadanie finančnej podpory na plavbu.
Asi okolo roku 1484 predstavil Kolumbus svoje plány portugalskému kráľovi Jánovi II. Navrhol, aby kráľ vybavil tri robustné lode a poskytol Kolumbovi jednoročný čas na plavbu do Atlantiku, hľadanie západnej cesty do Orientu a na návrat. Kolumbus tiež požiadal, aby sa stal „veľkoadmirálom oceánu“, vymenovaným za guvernéra všetkých krajín, ktoré objavil, a aby dostal jednu desatinu všetkých výnosov z týchto krajín. Kráľ predložil Kolumbov návrh svojim expertom, ktorí ho odmietli. Podľa ich názoru bol Kolumbov odhad cestovnej vzdialenosti 3 860 km príliš nízky. Kolumbus odcestoval z Portugalska do Janova i Benátok, povzbudenia sa mu však nedostalo ani od jedného z nich. V roku 1488 sa Kolumbus opäť obrátil na portugalský dvor, čo malo za následok, že ho Ján II. opäť pozval na audienciu. Toto stretnutie sa tiež ukázalo ako neúspešné, čiastočne preto, že krátko nato sa Bartolomeo Diaz vrátil do Portugalska so správami o svojom úspešnom oboplávaní južného cípu Afriky (neďaleko Mysu dobrej nádeje).
Kolumbus získal audienciu u panovníkov Ferdinanda II. Aragónskeho a Izabely I. Kastílskej, ktorí manželstvom spojili niekoľko kráľovstiev na Pyrenejskom polostrove a vládli spolu. 1. mája 1486, po udelení povolenia, predložil Kolumbus svoje plány kráľovnej Izabele, ktorá ich následne postúpila výboru. Španielski experti, rovnako ako ich náprotivky v Portugalsku, odpovedali, že Kolumbus hrubo podcenil vzdialenosť do Ázie. Túto myšlienku vyhlásili za nepraktickú a odporučili svojim kráľovským výsostiam, aby navrhovanú akciu zamietli. Aby Kolumbus neponúkol svoje myšlienky inde a azda udržiavali svoje možnosti otvorené, katolícke veličenstvá mu poskytli príspevok v celkovej výške asi 14 000 "maravedisov" za rok, čo zodpovedalo približne ročného platu námorníka. V máji 1489 mu kráľovná poslala ďalších 10 000 "maravedisov" a v tom istom roku mu panovníci poskytli list, v ktorom nariaďovali všetkým mestám a obciam pod ich doménou, aby mu poskytovali stravu a ubytovanie bez akýchkoľvek nákladov. 
Kolumbus tiež poslal svojho brata Bartolomeja na dvor anglického kráľa Henricha VII., aby sa informoval, či by anglická koruna mohla sponzorovať jeho výpravu, ale po ceste ho zajali piráti a dorazil až začiatkom roku 1491. V tom čase sa Kolumbus stiahol do kláštora La Rábida, kde mu španielska koruna poslala 20 000 "maravedisov", aby si kúpil nové oblečenie, a inštrukcie, aby sa mohol vrátiť na španielsky dvor a obnoviť rokovania.
Dohoda so španielskou korunou.
Kolumbus čakal v tábore kráľa Ferdinanda, kým Ferdinand a Izabela v januári 1492 dobyjú Granadu, poslednú moslimskú baštu na Pyrenejskom polostrove. Rada, ktorú viedol Izabelin spovedník Hernando de Talavera, považovala Kolumbov návrh dosiahnuť Indiu za nepravdepodobný. Kolumbus odišiel do Francúzska, keď zasiahol Ferdinand, a najskôr poslal Talaveru a biskupa Diega Dezu, aby apelovali na kráľovnú. Izabelu nakoniec presvedčil kráľovský úradník Luis de Santángel, ktorý tvrdil, že Kolumbus prinesie svoje nápady inde, a ponúkol pomoc pri zabezpečovaní financovania. Izabela potom poslala kráľovskú stráž, aby priniesla Kolumba, ktorý prešiel niekoľko kilometrov smerom do Córdoby.
V apríli 1492 Ferdinand a Izabela sľúbili Kolumbovi, že ak uspeje, dostane hodnosť admirála oceánskeho mora a bude menovaný za miestodržiteľa a guvernéra všetkých nových krajín, ktoré bude nárokovať pre Španielsko. Mal právo nominovať tri osoby, z ktorých by si panovníci jednu vybrali, na ktorýkoľvek úrad v nových krajinách. Mal by nárok na 10 percent všetkých výnosov z nových území na neurčitý čas. Ďalej by mal tiež možnosť kúpiť osminový podiel v akomkoľvek obchodnom podniku s novými krajinami a získať osminu zisku. 
Kolumbus bol neskôr v roku 1500 zatknutý a prepustený z funkcie. Spolu so svojimi synmi Diegom a Fernandom potom viedli dlhé série súdnych procesov proti kastílskej korune, známej ako "pleitos colombinos", ktoré tvrdili, že koruna nezákonne porušila svoje zmluvné záväzky voči Kolumbovi a jeho dedičom. Rodina Kolumbusovcov mala vo svojom prvom súdnom spore určitý úspech, pretože rozsudok z roku 1511 potvrdil Diegovo postavenie miestodržiteľa, ale znížil jeho právomoci. Diego obnovil súdne spory v roku 1512, ktoré trvali do roku 1536, a ďalšie spory pokračovali až do roku 1790.
Plavby.
V rokoch 1492 až 1504 absolvoval Kolumbus štyri spiatočné plavby medzi Španielskom a Amerikou, pričom každú plavbu sponzorovala kastílska koruna. Na svojej prvej plavbe nezávisle objavil Ameriku. Tieto plavby znamenali začiatok európskeho prieskumu a kolonizácie Ameriky, a sú preto dôležité pre vek objavovania i pre západnú históriu.
Kolumbus vždy, napriek množiacim sa dôkazom o opaku, trval na tom, že krajiny, ktoré navštívil počas týchto plavieb, sú súčasťou ázijského kontinentu, ako to predtým opísal Marco Polo a ďalší európski cestovatelia. Kolumbovo odmietnutie pripustiť, že krajiny, ktoré navštívil a ktoré žiada pre Španielsko, nie sú súčasťou Ázie, by mohlo čiastočne vysvetliť, prečo bol americký kontinent pomenovaný po florentskom prieskumníkovi Amerigovi Vespuccim a nie po Kolumbovi.
Prvá plavba (3. 8. 1492 – 15. 3. 1493).
Večer 3. augusta 1492 Kolumbus s tromi loďami vyplával z Palos de la Frontera. Najväčšou bola karaka "Santa María", ktorú vlastnil a riadil Juan de la Cosa pod priamym Kolumbovým velením. Ďalšie dve boli menšie kavarely, prezývané "Pinta" a "Niña", ktoré kormidlovali bratia Pinzónovci (Martín Alonso a Vicente Yáñez). Kolumbus najskôr priplával na Kanárske ostrovy, ktoré Kastília vo veľkej miere dobyla. Obnovil zásoby a vykonal opravy, potom 6. septembra odišiel zo San Sebastiánu de La Gomera, a plavba tak trvala päť týždňov cez oceán.
13. septembra 1492 Kolumbus poznamenal, že ihla jeho kompasu už nesmerovala k severnej hviezde. Kedysi sa verilo, že Kolumbus objavil magnetickú deklináciu, ale neskôr sa ukázalo, že tento jav už bol známy, a to v Európe, ako aj v Číne.
7. októbra posádka spozorovala „početné kŕdle vtákov“. 11. októbra Kolumbus zmenil smer flotily na západ a preplával celú noc, veriac, že sa čoskoro nájde pevnina. Večer okolo 10:00 si myslel, že vidí svetlo „ako malá stúpajúca a klesajúca vosková sviečka“. O štyri hodiny neskôr spozoroval Rodrigo de Triana na "Pinte" pevninu a okamžite krikom zalarmoval zvyšok posádky. Potom to kapitán "Pinty" Martín Alonso Pinzón išiel skontrolovať a zalarmoval Kolumba vypálením lombarda. Kolumbus neskôr tvrdil, že na zemi už videl svetlo o niekoľko hodín skôr, čím si sám vyžiadal doživotný dôchodok, ktorý sľúbili Ferdinand a Izabela prvému človeku, ktorý si uvidí pevninu. Kolumbus nazval tento ostrov (v dnešných Bahamách) "San Salvador" (čo znamená „Svätý Spasiteľ“); domorodci ho volali Guanahaní. Kolumbus vo svojom denníku z 12. októbra 1492 napísal o pôvodných obyvateľoch, s ktorými sa prvýkrát stretol:Mnoho mužov, ktorých som videl, má na tele jazvy, a keď som im urobil znamenie, aby som zistil, ako sa to stalo, naznačili mi, že do San Salvadoru ich prichádzajú zajať ľudia z iných blízkych ostrovov; bránia sa najlepšie ako vedia. Verím, že sem ľudia z pevniny prichádzajú, aby ich brali ako otrokov. Mali by byť dobrými a zručnými služobníkmi, pretože veľmi rýchlo opakujú, čo im hovoríme. Myslím si, že sa z nich veľmi ľahko môžu stať kresťania, pretože sa zdajú byť bez vyznania. Ak sa to páči nášmu Pánovi, vezmem ich šesť k vašej Výsosti, keď odídem, aby sa naučili náš jazyk.
Kolumbus nazval obyvateľov krajín, ktoré navštívil, indios („indiáni“). Spočiatku sa stretol s národmi Lucayan, Taíno a Arawak. Kolumbus si všimol ich zlaté ušné ozdoby a vzal časť zajatcov Arawakov. Trval na tom, aby ho viedli k zdroju zlata. Kolumbus poznamenal, že vďaka ich primitívnym zbraniam a vojenskej taktike boli domorodci náchylní na ľahké dobývanie, keď napísal: „Títo ľudia sú vo vojnových záležitostiach veľmi jednoduchí... Dokázal som ich dobyť s 50 mužmi a vládnuť im, ako som chcel.“
Preskúmal aj severovýchodné pobrežie Kuby, kde 28. októbra zakotvil. Martín Alonso Pinzón vzal 22. novembra "Pintu" na nedovolenú výpravu za ostrovom „Babeque“ alebo „Baneque“, o ktorom mu domorodci tvrdili, že je bohatý na zlato. Kolumbus ďalej pokračoval k severnému pobrežiu Hispaniola, kde zakotvil 5. decembra. Tam "Santa María" na Štedrý deň 1492 narazila na plytčinu a musela byť opustená. Vrak bol použitý ako cieľ pre streľbu z dela, aby zapôsobil na pôvodné obyvateľstvo. Kolumba prijal rodený kasik Guacanagari, ktorý mu dal povolenie zobrať za sebou niektorých svojich mužov. Kolumbus zanechal 39 mužov vrátane tlmočníka Luisa de Torresa a založil osadu La Navidad na dnešnom Haiti. Kolumbus zajal ďalších domorodcov a pokračoval v skúmaní. Pokračoval v plavbe pozdĺž severného pobrežia Hispanioly s jedinou loďou, až kým 6. januára nestretol Pinzóna a "Pintu".
13. januára 1493 urobil poslednú zastávku počas prvej plavby v Novom svete v Rincónskom zálive na východnom konci polostrova Samaná na severovýchode Hispanioly. Tam narazil na bojovných Ciguayosov, jediných domorodcov, ktorí prejavili násilný odpor počas jeho prvej cesty do Ameriky. Ciguayovia odmietli vymeniť množstvo lukov a šípov, ktoré si Kolumbus želal; pri nasledujúcom strete bol jeden Ciguayo bodnutý do zadku a ďalší zranený šípom v hrudi. Kvôli týmto udalostiam nazval Kolumbus prívod Šípovým zálivom.
Kolumbus smeroval do Španielska na "Niñe", ale búrka oddelila túto loď od "Pinty" a prinútila "Niñu" zastaviť sa na ostrove Santa Maria na Azorských ostrovoch. Polovica jeho posádky vystúpila na breh, kde sa pomodlila v kaplnke, aby poďakovala za to, že prežila búrku. Ale keď sa modlili, uväznil ich guvernér ostrova, údajne pre podozrenie z pirátstva. Po dvojdňovej odstávke boli väzni prepustení a Kolumbus opäť vyplával do Španielska.
Ďalšia búrka ho prinútila vstúpiť do prístavu v Lisabone. Kotvil vedľa hliadkovej lode prístavu kráľa dňa 4. marca 1493 v Portugalsku. Tam sa porozprával s Bartolomeom Diasom, ktorý pred niekoľkými rokmi, v rokoch 1488 - 1489, obišiel Mys dobrej nádeje. Diasov úspech skomplikoval Kolumbove pokusy zabezpečiť financovanie portugalským dvorom, pretože bezpečná cesta do Indie, ktorú Dias propagoval, spochybnila riskantnú domnelú západnú cestu. Kolumbus nenašiel v Lisabone portugalského kráľa Jána II., tak mu napísal mu list a čakal na jeho odpoveď. Ján požiadal Kolumba, aby šiel za ním do "Vale do Paraíso" severne od Lisabonu. Vzťahy medzi Portugalskom a Kastíliou boli v tom čase zlé. Kolumbus sa išiel stretnúť s Jánom vo "Vale do Paraíso". Keď Ján počul o Kolumbovej ceste, povedal mu, že je presvedčený, že je to v rozpore s Alcáçovasovkou zmluvou z roku 1479.
Po tom, čo strávil viac ako týždeň v Portugalsku a vzdal úctu Eleonore z Viseu, opäť vyplával do Španielska. Fernão de Magalhães bol mladý chlapec a strážca Eleanorovho dvora; je pravdepodobné, že videl Kolumba počas tejto návštevy. Po návrate dňa 15. marca 1493 bol Kolumbus veličenstvami srdečne prijatý. Správa o jeho plavbe sa rýchlo rozšírila po celej Európe. Väčšina ľudí spočiatku verila, že sa dostal do Ázie. Séria pápežských príkazov položila základ pre to, ako by si Španielsko a Portugalsko rozdelili korisť novo preskúmaných krajín.
Druhá plavba (1493 – 1496).
24. septembra 1493 vyplával z prístavu v Cádize s flotilou 17 lodí prevážajúcich 1 200 mužov a zásobami na založenie stálych kolónií v Novom svete. Medzi pasažiermi boli kňazi, poľnohospodári a vojaci, ktorí boli novými kolonistami. To odrážalo novú politiku vytvárania nielen „kolónií vykorisťovania“, ale aj „kolónií osídlenia“, z ktorých sa mali začať misie venované konvertovaniu domorodcov na kresťanstvo. Moderné štúdie naznačujú, že „medzi členmi posádky mohli byť aj čierni Afričania, ktorí pricestovali do Nového sveta asi desať rokov pred začiatkom obchodu s otrokmi“.
Rovnako ako pri prvej plavbe sa flotila zastavila na Kanárskych ostrovoch, z ktorých 13. októbra vyplávala južnejším smerom ako pri predchádzajúcej výprave. 3. novembra Kolumbus spozoroval ostrov, ktorý pomenoval Dominika (latinsky nedeľa); neskôr v ten deň zakotvil v Marie-Galante, ktorú pomenoval "Santa María la Galante". Po plavbe okolo Les Saintes ("Los Santos", „Svätí“) dorazil na ostrov Guadeloupe, ktorý pomenoval "Santa María de Guadalupe de Extremadura", podľa obrazu Panny Márie uctievanej v španielskom kláštore Villuercas v Guadalupe. Tento ostrov preskúmaval od 4. do 10. novembra.
Michele da Cuneo, Kolumbov kamarát z detstva zo Savony, sa s ním plavil počas druhej plavby a napísal: „Podľa môjho názoru, odkedy Janov bol Janovom, sa nikdy nenarodil človek tak dobre vybavený a znalý moreplavectva ako spomínaný lord admirál.“ Kolumbus pomenoval malý ostrov „Saona ... na počesť Michele da Cuneo, svojho priateľa zo Savony“. Na tejto plavbe ho sprevádzal aj Pedro de las Casas, otec kňaza Bartolomého de las Casasa.
Diskutuje sa o presnom priebehu Kolumbovej plavby cez Malé Antily, ale zdá sa pravdepodobné, že sa obrátil na sever a spozoroval a pomenoval niekoľko ostrovov, medzi ktoré patria:
Kolumbus tiež zazrel reťazec Panenských ostrovov, ktorý nazval "Islas de Santa Úrsula y las Once Mil Vírgenes", „Ostrovy svätej Uršule a 11 000 panien“ (skrátený na dobových mapách aj v bežnej reči na "Islas Vírgenes"). Ďalej pomenoval ostrovy Virgin Gorda („Tučná Panna“), Tortola a Petrov ostrov ("San Pedro").
K jednej z prvých potýčok medzi domorodými Američanmi a Európanmi od čias Vikingov došlo 14. novembra, keď v Saint Croix Kolumbovi muži prenasledovali kanoe niektorých Karibov a ich väzňov, ktorí ich strieľali šípmi. Najmenej jeden Európan bol smrteľne zranený a všetci domorodci v kanoe boli zabití alebo zajatí. Michele da Cuneo, ktorý sa bitky zúčastnil, uviedol, že mu Kolumbus ponechal jednu zo zajatých žien, ktorú zbil a znásilnil. Pokračoval na Panenské ostrovy a zakotvil v Portoriku, ktoré pomenoval "San Juan Bautista" na počesť svätého Jána Krstiteľa (čo bol názov, ktorý neskôr dostalo hlavné mesto San Juan). Tu 19. novembra zachránili Európania niektoré ženy zo skupiny najmenej 20 osôb, ktorú miestni Karibovia chovali ako sexuálne otrokyne. Ženy vysvetlili, že boli zajatí všetci zajatci mužského pohlavia a že ich potomkovia boli vykastrovaní a prinútení slúžiť Karibom, kým neboli dosť starí na to, aby ich bolo možné jesť. Európania zachránili troch z týchto chlapcov. 
Dňa 22. novembra sa Kolumbus vrátil do Hispanioly, kde mal v úmysle navštíviť pevnosť La Navidad. Pevnosť však našiel ruinách, zničenú Taínosmi. Medzi ruinami boli mŕtvoly 11 z 39 Španielov, ktorí tu zostali ako prví kolonisti v Novom svete. Potom preplával viac ako 100 kilometrov na východ pozdĺž severného pobrežia Hispanioly a založil novú osadu, ktorú nazval La Isabela, v dnešnej Dominikánskej republike. La Isabela sa však ukázala ako zle umiestnená poloha a osídlenie trvalo len krátko. 
Otroctvo, osadníci a daň.
V roku 1494 poslal Kolumbus Alonsa de Ojeda (ktorého súčasník opísal ako „vždy prvého, kto odobral krv všade, kde bola vojna alebo hádka“) na Cibao (kde sa ťažilo zlato), čo malo za následok, že Ojeda zajal niekoľko domorodcov obvinených z krádeže. Ojeda jednému domorodcovi odrezal uši a ostatných poslal v reťaziach do La Isabely, kde ich Kolumbus prikázal sťať. Počas svojej krátkej vlády Kolumbus popravil španielskych kolonistov za menšie trestné činy a ako ďalšiu formu trestu použil rozštvrtenie. Na konci roku 1494 si choroby a hladomor vyžiadali dve tretiny španielskych osadníkov. Domorodí nahuatlský jazyk zobrazoval spoločenské zrútenie, ktoré sprevádzalo epidémiu: "Mnoho ľudí zomrelo na tento mor a mnoho ďalších zomrelo od hladu. Nemohli vstať, aby hľadali jedlo, a všetci ostatní boli príliš chorí, aby sa o nich mohli starať, takže zomreli od hladu vo svojich posteliach." 
V roku 1494 sa Kolumbus podelil o svoje miestodržiteľstvo s jedným zo svojich vojenských dôstojníkov menom Margarit a nariadil mu, aby uprednostnil pokresťančenie domorodcov, avšak časť ich nosov a uší by im mala byť odrezaná kvôli krádeži. Margaritého muži vykorisťovali domorodcov bitím, znásilňovaním a zotročovaním, pričom nikto na Hispaniole nebol pokrstený ďalšie dva roky. Kolumbov brat Diego varoval Margarita, aby sa riadil admirálovými príkazmi, čo ho vyprovokovalo k tomu, aby si vzal tri karavely späť do Španielska. Fray Buil, ktorý mal vykonávať krsty, ho sprevádzal. Po príchode do Španielska na konci roku 1494 sa Buil sťažoval na španielskom dvore na bratov Kolumbov a že tam nebolo zlato. Skupiny Margaritových vojakov, ktorí zostali na západe, pokračovali v brutálnej aktivite voči domorodcom. Namiesto toho, aby to zakázal, sa Kolumbus podieľal na zotročovaní domorodého obyvateľstva. Vo februári 1495 vzal 1500 Arawakov, z ktorých sa niektorí vzbúrili proti útlaku kolonistov a mnohých z nich následne Karibovci prepustili alebo zajali. V tom mesiaci dodal Kolumbus približne 500 týchto Američanov do Španielska, aby ich mohli predať ako otrokov; asi 40% zomrelo na ceste a polovica zvyšných bola po príchode chorá. V júni toho roku španielska koruna poslala do kolónie na Hispaniole lode a zásoby, ktoré mu pomohol zaobstarať florentský obchodník Gianotto Berardi. V októbri získal Berardi takmer 40 000 "maradevís" za otrokov, o ktorých sa tvrdilo, že boli buď kanibali alebo väzni. 
Domorodci z Hispanioly boli systematicky potlačovaní vďaka systému "encomienda" implementovanému Kolumbom. Pripomínalo to feudálny systém v stredovekej Európe, pretože sa tento systém zakladal na pánovi, ktorý ponúkol „ochranu“ triede ľudí, ktorí nútene pracovali. Okrem toho španielski kolonisti pod Kolumbovou vládou začali kupovať a predávať domorodcov ako otrokov vrátane detí. Kolumbov systém nútenej práce opísal jeho syn Ferdinand: „Na Cibao, kde sa nachádzali zlaté bane, mal každý človek od štrnástich rokov alebo vyššie platiť veľký jastrabí zvon zlatého prachu (Jastrabie zvony sa mali plniť zlatom každé tri mesiace); všetci ostatní mali platiť dvadsaťpäť kíl bavlny. Kedykoľvek Indián zaplatil svoju daň, mal dostať mosadzný alebo medený žetón, ktorý musel nosiť na krku ako dôkaz, že zaplatil; ktorýkoľvek Ind nájdený bez takéhoto znaku mal byť potrestaný.“ Veličenstvá, ktoré navrhli žetóny, vyzvali k ľahkému trestu, avšak každému Indovi nájdenému bez medeného žetónu boli odrezané ruky, čo bol pravdepodobne rozsudok smrti. Pretože na ostrove nebolo dostatok zlata, domorodci nemali šancu splniť Kolumbovu kvótu a údajne týchto trestov spáchali tisíce (systém daní sa takmer do roku 1497 zrútil). 
Kolumbus ochorel v roku 1495 a, ako píše David Stannard, „tá malá zdržanlivosť, ktorú si nad svojimi mužmi zachoval, zmizla, keď prešiel dlhým obdobím zotavovania. Garda kradla, zabíjala, znásilňovala a mučila domorodcov a snažila sa ich prinútiť, aby prezradili miesto, kde sa nachádzajú vymyslené pokladnice zlata.“ Podľa Las Casasa zahynulo v tomto období 50 000 domorodcov (hoci súčasní historici kritizujú jeho nedostatok objektivity a jeho odhady počtu obyvateľov sú často odmietané). Po zotavení Kolumbus zorganizoval úsilie svojich vojsk a vytvoril eskadru niekoľkých stoviek ťažko ozbrojených mužov a viac ako dvadsiatich útočných psov. Jeho muži a psy prenasledovali a zabili domorodcov, ktorí sa pokúsili o útek, ako aj tisíce chorých a neozbrojených. Las Casas pripomína, že ruky ich zajatcov boli odrezané a ponechané „visiace na kúsku kože“ ako varovanie pre ich kmeň; ďalej vojaci uzavreli stávky na ich schopnosť použiť meč na odseknutie hlavy alebo ich jediným úderom rozrezať na polovicu. Arawakovia sa pokúsili bojovať proti Kolumbovým mužom, ale chýbalo im ich brnenie, zbrane, meče a kone. Po zajatí boli obesení alebo upálení na smrť. Podľa Bartolomého de Las Casasa boli domorodci obesení v trinástich skupinách „na pamiatku nášho Vykupiteľa a Jeho dvanástich apoštolov“. Keď domorodci na Hispaniole začali bojovať proti svojim utláčateľom, Kolumbovi muži zajali v jednom nájazde 1 500 arawakovských mužov, žien a detí. Najsilnejších 500 ľudí bolo poslaných do Španielska, aby sa predali ako otroci, pričom 40% z nich zomrelo na ceste. 
Tretia plavba (1498 – 1500).
Hlavným cieľom tretej plavby bolo overiť existenciu kontinentu, o ktorom sa portugalský kráľ Ján II. domnieval, že sa nachádza na juhozápad od Kapverd. 30. mája 1498 odišiel Kolumbus so šiestimi loďami zo španielskeho Sanlúcar na svoju tretiu cestu do Nového sveta. Tri z lodí smerovali priamo na Hispaniolu s potrebnými zásobami, zatiaľ čo Kolumbus vzal ďalšie tri na prieskum toho, čo by sa mohlo nachádzať na juhu karibských ostrovov, ktoré už navštívil, vrátane očakávaného prechodu do kontinentálnej Ázie. Kolumbus viedol svoju flotilu na portugalský ostrov Porto Santo, rodnú zem svojej manželky. Potom odplával na Madeiru a strávil tam istý čas, kým odplával na Kanárske ostrovy a Kapverdy.
Po tom, čo sa niekoľko dní vietor utíšil v útlme stredného Atlantiku, Kolumbova flotila znovu nabrala vietor a s nízkym obsahom vody sa otočila na sever v smere na Dominiku. Muži zazreli 31. júla územie Trinidad, ku ktorej prichádzali z juhovýchodu. Flotila sa plavila pozdĺž južného pobrežia a vstúpila do Dračích úst, kotvila neďaleko skaly Soldado, kde nadviazali kontakt so skupinou Amerindiánov na kanoe. 1. augusta Kolumbus a jeho muži dorazili na pevninu blízko ústia juhoamerickej rieky Orinoko. Uznal, že to musí byť pevnina kontinentu, ale stále veril, že to bude Ázia. Hoci v tomto čase nevystúpil na breh, jeden z jeho mužov tam umiestnil španielsku vlajku. 2. augusta Kolumbus a jeho muži zakotvili v Icacos Point. Od 4. do 12. augusta preskúmali záliv Paria, ktorý oddeľuje Trinidad od dnešnej Venezuely, neďaleko delty Orinoka. 5. augusta zakotvili na pevnine Južnej Ameriky na polostrove Paria. Kolumbus potom priplával na ostrovy Chacachacare a Margarita (k týmto ostrovom sa dostal 14. augusta) a zazrel Tobago a Grenadu.
V zlom zdravotnom stave sa Kolumbus 19. augusta vrátil do Hispanioly, kde zistil, že mnoho španielskych osadníkov novej kolónie sa vzbúrilo proti jeho vláde. Tvrdili, že ich uviedol do omylu ohľadom údajne bohatého bohatstva Nového sveta. Viacero vracajúcich sa osadníkov a námorníkov lobovalo proti Kolumbovi na španielskom dvore a obvinili jeho a jeho bratov z veľmi zlého hospodárenia. Kolumbus nechal časť svojej posádky obesiť kvôli neposlušnosti. Mal ekonomický záujem na zotročení domorodcov z Hispanioly, a preto ich nedočkal krstu, čo vyvolalo kritiku niektorých cirkevníkov. 
Obvinenia z tyranstva.
V októbri 1499 vyslal Kolumbus do Španielska dve lode so žiadosťou, aby Španielsky dvor vymenoval kráľovského komisára, ktorý by mu pomohol vládnuť. Do tejto doby sa k dvoru dostali aj obvinenia z tyranstva a nekompetentnosti z jeho strany. V roku 1500 ho Koruna nechala odvolať z pozície guvernéra, zatknúť a transportovať v reťaziach do Španielska. Veličenstvá ho nahradili Franciscom de Bobadillom, členom rádu calatravských rytierov. Bobadilla bol dvorom poverený aj vyšetrovaním obvinení z brutality vznesených proti Kolumbovi. Bobadilla, ktorý pricestoval do Santo Dominga, zatiaľ čo Kolumbus bol preč počas skúmania svojej tretej cesty, sa okamžite stretol so sťažnosťami na všetkých troch bratov Kolumbovcov: Krištofa, Bartolomea a Diega. Pre Španielsko uviedol, že Kolumbus na vládnutie Hispanioly pravidelne používal mučenie a mrzačenie.
Podľa správy Kolumbus kedysi potrestal muža, ktorý bol uznaný vinným z krádeže kukurice, odrezaním uší a nosa a následným predajom do otroctva. Svedectvá zaznamenané v správe uviedli, že Kolumbus zablahoželal svojmu bratovi Bartolomejovi k „obrane rodiny“, keď ten nariadil žene, aby chodila nahá ulicami, a potom si nechala vyrezať jazyk, aby naznačila, že bol Kolumbus pokorný. Dokument tiež popisuje, ako Kolumbus potlačil domorodé nepokoje a vzburu: najskôr nariadil brutálny zásah, pri ktorom bolo zabitých veľa domorodcov, a potom predviedol rozporcované telá ulicami v snahe odradiť ostatných od ďalšej rebélie. 
Na začiatku októbra 1500 sa Kolumbus a Diego predstavili Bobadillovi a boli uväznení v reťaziach na palube La Gordy, Kolumbovej vlastnej lode. Boli vrátení do Španielska a zotrvali vo väzení šesť týždňov, kým kráľ Ferdinand nariadil ich prepustenie. Krátko nato kráľ a kráľovná povolali bratov Kolumbovcov do paláca Alhambra v Granade. Tam počul kráľovský pár prosby bratov; obnovili ich slobodu a bohatstvo; a po dlhom presviedčaní súhlasil s financovaním štvrtej Kolumbovej plavby. Avšak nebola mu vrátená pozícia guvernéra. Odteraz sa novým guvernérom Západnej Indie mal stať Nicolás de Ovando y Cáceres.
Štvrtá plavba (11. 5. 1502 – 7. 11. 1504).
Kolumbus uskutočnil štvrtú plavbu nominálne pri hľadaní Melackého prielivu do Indického oceánu. V sprievode svojho brata Bartolomea a jeho 13-ročného syna Fernanda opustil 11. mája 1502 Cádiz so svojou vlajkovou loďou "Santa María" a plavidlami "Gallega", "Vizcaína" a "Santiago de Palos". Odplával do Arzily na marockom pobreží, aby zachránil portugalských vojakov, o ktorých počul, že ich Maurovia obkľúčili. 
15. júna zakotvili v Carbete na ostrove Martinik ("Martinica"). Schyľovalo sa k hurikánu, a tak pokračoval ďalej v nádeji, že nájde úkryt na Hispaniole. Do Santo Dominga pricestoval 29. júna, bol mu však zamietnutý prístav a nový guvernér odmietol počúvať jeho predpovede búrok. Namiesto toho, zatiaľ čo Kolumbove lode sa kryli pri ústí rieky Rio Jaina, prvá španielska flotila s pokladmi plávala do hurikánu. Kolumbove lode prežili len s malými škodami, zatiaľ čo 29 z 30 lodí guvernérskej flotily bolo dňa 1. júla stratených počas búrky. Okrem lodí bolo do mora odovzdaných 500 životov (vrátane života Francisca de Bobadilla) a obrovský náklad zlata.
Po krátkej zastávke na Jamajke odplával do Strednej Ameriky a 30. júla dorazil na ostrov Guanaja (Isla de Pinos) na ostrovoch v zálive pri pobreží Hondurasu. Bartolomeo tu našiel domorodých obchodníkov a veľkú kanoe, ktorá bola označená ako „dlhá ako galéra“ a plná nákladu. 14. augusta zakotvil na kontinentálnej pevnine v Puerto Castilla neďaleko Trujilla v Hondurase. Strávil dva mesiace preskúmaním pobrežia Hondurasu, Nikaraguy a Kostariky, potom 16. októbra prišiel do zátoky Almirante v Paname. Na začiatku decembra roku 1502 pretrpeli Kolumbus a jeho posádka prudkú búrku.
V Paname sa dozvedel od Ngobevcov o zlate a úžine k inému oceánu, miestny vodca Quibían mu však povedal, aby nešiel okolo určitého bodu po rieke. Po dlhom skúmaní založil v januári 1503 posádku pri ústí rieky Belén. 6. apríla jedna z lodí uviazla v rieke. V rovnakom čase na posádku zaútočil Quibían a ostatné lode boli poškodené. Červy poškodili aj lode v tropických vodách. 
Kolumbus 16. apríla odišiel do Hispanioly a smeroval na sever. 10. mája zbadal Kajmanie ostrovy a pomenoval ich „"Las Tortugas"“ podľa početných morských korytnačiek. Jeho lode utrpeli ďalšie škody v búrke pri pobreží Kuby. Nemohli ďalej cestovať, 25. júna 1503 sa dostali na pláž v zálive sv. Anny na Jamajke. 
Po dobu jedného roka zostal Kolumbus a jeho muži uviaznutí na Jamajke. Španiel Diego Méndez a niektorí domorodci pádlovali na kanoe, aby dostali pomoc od Hispanioly. Guvernér Nicolás de Ovando y Cáceres Kolumba nenávidel a bránil všetkému úsiliu o jeho záchranu a jeho mužov. Medzitým si Kolumbus v zúfalej snahe prinútiť domorodcov, aby pokračovali v zásobovaní jeho a jeho hladných mužov, získal ich priazeň predpovedaním zatmenia Mesiaca na 29. februára 1504 pomocou astronomických máp Abrahama Zacuta. Pomoc nakoniec dorazila dňa 29. júna 1504, avšak nie vďaka guvernérovi, a Kolumbus a jeho muži dorazili do španielskeho Sanlúcaru 7. novembra. 
Neskorý život, choroba a smrť.
Kolumbus vždy tvrdil, že obrátenie neveriacich bolo jedným z dôvodov jeho výskumov, avšak v neskorších rokoch začal byť čoraz nábožnejší. Pravdepodobne za asistencie svojho syna Diega a jeho priateľa kartuziánskeho mnícha Gaspara Gorricia napísal počas svojich neskorších rokov dve knihy: "Knihu privilegií" (1502), v ktorej podrobne popisuje a dokumentuje odmeny španielskej koruny a "Knihu proroctiev" (1505), v ktorej svoje úspechy bádateľa zasadil s pomocou citátov Biblie do kontextu kresťanskej eschatológie.
V neskorších rokoch požadoval, aby mu španielska koruna poskytla 10 percent zo všetkých ziskov dosiahnutých v nových krajinách, ako je stanovené v kapitolách Santa Fe. Pretože bol zbavený svojich povinností guvernéra, koruna sa touto zmluvou necítila byť viazaná a jeho požiadavky boli zamietnuté. Po jeho smrti jeho dedičia žalovali Korunu kvôli časti ziskov z obchodu s Amerikou, ako aj kvôli ďalším odmenám. To viedlo k zdĺhavej sérii právnych sporov známych ako "pleitos colombinos" („kolumbijské žaloby“).
Počas prudkej búrky pri svojej prvej spiatočnej plavbe, keď mal 41 rokov, utrpel atak toho, čo sa v tom čase považovalo za dnu. V nasledujúcich rokoch bol postihnutý chrípkou a inými horúčkami, krvácaním z očí, dočasnou slepotou a dlhotrvajúcimi záchvatmi dny. Ataky sa stupňovali trvaním a závažnosťou, niekedy ho nechali ležať celé mesiace na lôžku a vyvrcholili jeho smrťou o 14 rokov neskôr.
Na základe Kolumbovho životného štýlu a opísaných symptómov majú moderní lekári podozrenie, že skôr ako na dnu trpel reaktívnou artritídou. Reaktívna artritída je zápal kĺbov spôsobený črevnými bakteriálnymi infekciami alebo po získaní určitých pohlavne prenosných chorôb (predovšetkým chlamýdiou alebo kvapavkou). „Zdá sa pravdepodobné, že [Kolumbus] získal reaktívnu artritídu pri otrave jedlom na jednej zo svojich oceánskych plavieb kvôli zlým hygienickým podmienkam a nesprávnej príprave jedla,“ píše doktor Frank C. Arnett, reumatológ a profesor vnútorného lekárstva, patológie a laboratórnej medicíny na lekárskej fakulte University of Texas v Houstone.
Zomrel 20. mája 1506 vo veku 54 rokov v španielskom Valladolide.
Umiestnenie pozostatkov.
Kolumbove pozostatky boli najskôr pochované v kláštore vo Valladolide, potom sa z vôle jeho syna Diega presunuli do kláštora La Cartuja v Seville (južné Španielsko). Možno boli exhumované v roku 1513 a boli pochované v katedrále v Seville. Okolo roku 1536 boli pozostatky Kolumba a jeho syna Diega premiestnené do katedrály v Colonial Santo Domingo v dnešnej Dominikánskej republike. Podľa niektorých správ, okolo roku 1796, keď Francúzsko ovládlo celý ostrov Hispaniola, boli Kolumbove pozostatky presunuté do Havany na Kube. Potom, čo sa Kuba po španielsko-americkej vojne v roku 1898 osamostatnila, boli pozostatky premiestnené späť do španielskej katedrály v Seville, kde boli umiestnené na prepracovanom katafalku. V júni 2003 boli z týchto pozostatkov odobraté vzorky DNA, ako aj z Kolumbovho brata Diega a mladšieho syna Fernanda. Počiatočné pozorovania naznačovali, že sa nezdalo, že by kosti zodpovedali Kolumbovej telesnej stavbe alebo veku po smrti. Extrakcia DNA sa ukázala ako problematická, bolo možné izolovať iba krátke fragmenty mitochondriálnej DNA. Tieto sa zhodovali so zodpovedajúcou DNA od Kolumbovho brata, čo podporilo, že obaja mali spoločnú matku. Takéto dôkazy spolu s antropologickými a historickými analýzami viedli vedcov k záveru, že pozostatky patrili Krištofovi Kolumbovi.
V roku 1877 objavil kňaz v Santo Domingu olovenú skrinku s nápisom: „Objaviteľ Ameriky, prvý admirál“. Venovanie, ktoré našli v nasledujúcom roku, malo nápis „Posledné z pozostatkov prvého admirála, objaviteľa Krištofa Kolumba.“ Skrinka obsahovala kosti ruky a nohy a tiež guľku. Tieto pozostatky považoval lekár a námestník ministra zahraničných vecí USA John Eugene Osborne za legitímne, keď v roku 1913 navrhol, aby v rámci otváracieho ceremoniálu prešli cez Panamský prieplav. Tieto pozostatky boli uložené v bazilickej katedrále Santa María la Menor a potom boli premiestnené do Kolumbovho majáka (slávnostne otvoreného v roku 1992). Úrady v Santo Domingu nikdy neumožnili exhumovať tieto pozostatky, takže nie je potvrdené, či sú aj z Kolumbovho tela.
Zdroj.
"Tento článok je čiastočný alebo úplný preklad článku z anglickej Wikipédie".

</doc>
<doc id="5811" url="https://sk.wikipedia.org/wiki?curid=5811" title="Svetelný rok">
Svetelný rok

Svetelný rok (, skratka ly) je jednotka vzdialenosti, ktorú Medzinárodná astronomická únia definovala ako dráhu, ktorú prejde svetlo vo vákuu za 1 juliánsky rok. Zodpovedá dĺžke 9 460 730 472 580 800 m. Táto hodnota je presná, pretože meter je v skutočnosti definovaný z hľadiska rýchlosti svetla.
Je to vedľajšia jednotka dĺžky v sústave SI, jednotka dĺžky v astronómii. Označuje sa skratkou "ly" (z angl. "light year").
Aby astronómovia nemuseli počítať s obrovskými číslami, zaviedli si na meranie vesmírnych vzdialeností svetelný rok. To je vzdialenosť, ktorú by prešiel fotón vo vákuu nekonečne ďaleko od gravitačného alebo magnetického poľa za jeden juliánsky rok (365,25 dní, z ktorých každý má 86 400 sekúnd). Ak je nejaká hviezda vzdialená od Zeme 5 svetelných rokov, znamená to, že jej svetlo príde na Zem za päť rokov.
Ďalšie jednotky, súvisiace so svetelným rokom, sú svetelný mesiac, svetelný týždeň, svetelný deň, svetelná hodina, svetelná minúta a svetelná sekunda.

</doc>
<doc id="5821" url="https://sk.wikipedia.org/wiki?curid=5821" title="Križiacka výprava">
Križiacka výprava

Križiacka výprava alebo krížová výprava, zriedkavo kruciáta bola stredoveká vojenská výprava západoeurópskych šľachticov vyhlasovaná katolíckou cirkvou v súčinnosti so svetskou mocou proti moslimom na obranu kresťanov na Blízkom východe. 
Skoršie definície historikov tieto výpravy obmedzovali len na výpravy do Jeruzalema a Svätej zeme, dnes sa však význam kruciát preniesol na všetky pápežmi vyhlásené výpravy na obranu kresťanov. Účastníci pred začatím výpravy skladali sľub a boli označení znamením kríža, ktoré si našívali na šaty, a preto sa nazývali križiaci (). Boli dobrovoľníkmi, ktorí mali za účasť na výprave prisľúbené odpustenie časných trestov za hriechy (odpustky).
Priamou príčinou križiackych výprav bolo dobývanie kresťanských krajín moslimami po celé stáročia. Predtým než začala prvá krížová výprava, moslimovia obsadili mnohé kresťanské krajiny na Blízkom východe, Severnej Afrike, Európe. Heslo križiakov bolo „Deus Vult!” (Boh si to žiada!) alebo skôr ich vedúca myšlienka, malo byť „oslobodenie Kristovho hrobu z rúk neveriacich“ a tento cieľ dočasne dosiahli.
Prvú križiacku výpravu vyhlásil pápež Urban II. 27. novembra 1095 na koncile vo francúzskom meste Clermont-Ferrand. Jej cieľom bolo dobyť Svätú zem a oslobodiť pre kresťanov posvätné miesta z rúk moslimov. To sa výprave, zloženej predovšetkým z francúzskych a normanských rytierov, nakoniec podarilo, a vo Svätej zemi tak Európania založili križiacke štáty, ktoré sa tam udržali takmer dvesto rokov. Pôvodným cieľom výprav proti moslimom bolo oslobodenie Božieho hrobu v Jeruzaleme, neskoršie výpravy však mierili aj inam. Išlo predovšetkým o Egypt, či Byzantská ríša, kde účastníci štvrtej križiackej výpravy v roku 1204 dočasne rozbili Byzantskú ríšu a na väčšine jej územia založili križiacke štáty. Ďalšie križiacke výpravy mierili do Pobaltia a Škandinávie, kde zvlášť nemeckí a švédski križiaci bojovali proti pohanským Prusom, Slovanom a Fínom. Rád nemeckých rytierov na brehu Baltského mora založil svoj štát, ktorý sa neskôr po sekularizácii rádu premenil na Prusko.
Po páde posledného križiackeho mesta v Palestíne už žiadny pápež vojenskú akciu na oslobodenie Jeruzalema nevyhlásil, križiacke výpravy na európskom kontinente však pokračovali (ak ich však možno pokladať za križiacke výpravy). Okrem ťaženia proti pohanom to boli vojny proti kresťanským kacírom, z ktorých najväčšie boli výpravy proti juhofrancúzskym katarom a proti českým husitom. Poslednú kruciátu sa bezúspešne snažil zorganizovať začiatkom 16. storočia Lev X. proti osmanským Turkom.
Výpravy proti moslimom.
Pozadie.
V polovici 11. storočia na Blízky východ začali zo strednej Ázie prenikať kočovné turkické kmene a začali viac a viac ohrozovať byzantskú moc v Anatólii. Byzantský cisár Roman IV. Diogenes sa rozhodol s Turkami stretnúť v otvorenej bitke, ale v auguste 1071 prehral pri Mantzikerte. Sunnitskí Seldžuci postupne obsadili Sýriu, Palestínu a do roku 1100 takmer celú Malú Áziu. V roku 1078 dobyli tiež Jeruzalem, dovtedy ovládaný šiitskými Fátimovcami. V roku 1095 Jeruzalem napadli Arabi z Egypta, ktorí mesto vydrancovali, moslimov pobili a zvyšné kresťanské obyvateľstvo vyhnali. Hoci bola kresťanská cirkev minimálne od roku 1054 rozdelená schizmou, zrodila sa myšlienka na pomoc západných kresťanov.
Byzantský cisár Alexios I. túžil získať naspäť bývalé byzantské územie dobyté Seludžukmi s pomocou európskych žoldnierov. Snažil sa preto zlepšiť vzťahy medzi východnou a západnou cirkvou a viedol čulú diplomatickú korešpondenciu s pápežom Urbanom II. Pápež v čase boja o investitúru s cisárom Svätej ríše rímskej Henrichom IV. tiež nemal záujem prehlbovať spory s ortodoxnou Byzanciou a vyhlásením kruciáty ukázal, že pápež je ten, kto riadi západné kresťanstvo a nie cisár Svätej ríše rímskej.
V západnej Európe 11. storočia medzitým začal pod vplyvom clunyjského hnutia a zintenzívnenia náboženského života rásť záujem o sväté miesta, predovšetkým o Jeruzalem, Rím a Compostelu. Tento záujem vychádzal okrem iného z intenzívnejšieho eschatologického očakávania konca sveta a z pocitu viny, že Boží hrob, pre kresťanov miesto Ježišovho vzkriesenia, ostáva v rúk moslimov, ktorí navyše pútnikov vo Svätej zemi ohrozujú. Postupne sa presadilo presvedčenie, že ofenzívny boj za získanie svätých miest a s tým súvisiace zabezpečenie ochrany kresťanských pútnikov sú spravodlivé, a mali by sa stať povinnosťami každého rytiera. V druhej polovici 11. storočia sa iniciatívy ujali pápeži. Formovanie ideológie krížových výprav podporil najmä pápež Gregor VII. Západoeurópska spoločnosť bola už plne feudalizovaná, majetkové pomery sa upevnili, a pre feudálnu triedu sa stávala akútnou otázka získania novej pôdy. Léna totiž mohli prechádzať iba na najstaršieho potomka, mladší synovia zostávali nezaopatrení. Rytieri potrebovali nové léna, ktoré mohli získať výbojom na východ, na vtedy legendárnu a bohatstvom oplývajúcu zem. Výpravy na východ tak umožňovali spojiť poslanie rytiera s nádejou na hmotné zisky.
Prvá križiacka výprava.
V marci 1095 prišlo na synodu do Piacenzy byzantské posolstvo cisára Alexia I. so žiadosťou o pomoc proti seldžuckej expanzii. V novembri 1095 zvolal Gregorov žiak Urban II. koncil do francúzskeho Clermont-Ferrand. Na záver snemu predniesol strhujúci príhovor o utrpení východných kresťanov i pútnikov zo Západu a zakončil ho výzvou pomôcť východným kresťanom sužovaným neveriacimi. Okrem obrany Božieho hrobu mal Urban tiež mocenské a cirkevné, politické dôvody: jednak prebiehal boj o investitúru s cisárom Henrichom IV., ktorého exponent vzdoropápež Kliment III. sa práve zmocnil pápežského stolca v Ríme. Navyše bol Alexios I. ochotný odstrániť rozkol medzi Byzanciou a západnou cirkvou ak mu vyjde pápež ústrety.
Hoci bola Urbanova výzva adresovaná šľachte, prišla okamžitá reakcia zo strany chudoby. Pod dojmom vyvolaným vystúpeniami entuziastických kazateľov sa zhromaždili početné chudobné húfy a bez prípravy sa vydali na cestu do Svätej zeme. Najvýraznejším z týchto kazateľov bol Peter Pustovník, charizmatický demagóg s fanatickou nenávisťou k Turkom, ktorý kázal predovšetkým v severnom Francúzsku. V roku 1096 vyrazil Peter aj so svojimi asi 20 000 nasledovníkmi zo severného Francúzska. Takmer súbežne s nimi tiahol menší chudobný húf pod velením Gautiera Sans-Avoir.
Výpravy tiahli na východ väčšinou oddelene, a to cez Svätú ríšu rímsku do Uhorska, kde na uhorsko-byzantskej hranici začali z nedostatku zásob drancovať široké okolie. 1. augusta 1096 pútnici lúpili aj na predmestí Konštantínopola. Cisár Alexios dal výpravu urýchlene prepraviť na ázijskú pevninu kde sa opevnili v tábore nazvanom Kibotos. Chabo vyzbrojení roľníci podnikali z tábora lúpežné výpravy do okolia. Pri pochode k Nikáji sa pútnici zmocnili pevnôstky Xerigordon, ktorá nemala vlastný zdroj vody. Turci pod velením Kiliča Arslána Xerigordon obkľúčili a nechali pracovať smäd. Pevnosť na začiatku októbra 1096 padla a Turci vyvraždili na 6 tisíc roľníkov. Turci v ďalšom pochodu na Nikaiu vyvraždili zvyšok pútnikov a tábor pri Kibote vydrancovali. Dva až tri tisícky zachránených križiakov byzantské námorníctvo evakuovalo späť do Konštantínopola.
V Európe sa zatiaľ sformovalo niekoľko ďalších chudobných výprav, ktoré zavinili brutálne pogromy. Porýnski chudobní vedení grófom Emerichom z Leisingnenu v Mainze i ďalších mestách pobili tisíce Židov. Z Lotrinska sa vydala na cestu výprava vedená kňazom Gottschalkom a v českých krajinách postavil menšiu skupinu kňaz menom Volkmar, ktorý tiež rozpútal pogromy v Prahe, napriek snahám biskupa Kozmu tomu zabrániť. Na uhorských hraniciach tieto výpravy rozprášilo vojsko kráľa Kolomana.
Rytieri sa na cestu do Svätej zeme vydali až neskôr. Zo severného Francúzska vytiahla výprava grófa Roberta Normandského a Roberta II. Flanderského. Zo stredného Francúzska sa pridal gróf Štefan II. z Blois a brat kráľa Filipa I. Hugo I. z Vermandois. Lotrinské vojsko viedli bratia z Boulogne - Godefroy, Eustach a Balduin. Oddiely z Provensalska viedol toulouský gróf Raimond IV. z Toulouse. Pri ceste Huga z Vermandois južným Talianskom sa k prvej križiackej výprave pridal ďalší normanský bojovník, knieža Bohemund Tarentský a jeho synovec Tankred. Na prelome rokov 10961097 veľmoži dorazili do Konštantínopola, kde cisárovi zložili lénnu prísahu a cisár na oplátku prisľúbil výprave podporu.
Prvým cieľom križiackych rytierov sa na jar 1097 stala Nikaia v severozápadnej Anatólii. Tá bola po siedmich týždňoch obliehania dobytá a križiaci sa vydali na východ. 1. júla roku 1097 porazili križiaci v údolí pri Dorylaone vojská Kilič Arslána. Vo februári 1098 obsadil Balduin z Boulogne Edessu a založil prvý križiacky štát Edesské grófstvo. Vojsko tiahlo na juh, kde obľahli Antiochiu. Po ročnom obliehaní sa 3. júna 1098 Bohemundovi z Tarentu podarilo mesto vďaka zrade zbrojára Firuza obsadiť, a po odrazení odvetného útoku atabega Kerboga z Mosulu sa vládcom mesta vyhlásil Bohemund Tarentský, čím založil ďalší štát. Zvyšní križiaci tiahli ďalej do Palestíny, kde 7. júna obľahli Jeruzalem, ktorý 15. júla dobyli a drvivú väčšinu moslimského obyvateľstva povraždili. Masaker prežil len miestodržiteľ Iftichara ad-Daula so svojou gardou a niekoľko civilistov, ktorí potom našli azyl v Damasku. Vládcom Jeruzalema bol zvolený vojvoda Godefroy z Bouillonu s titulom "ochranca Božieho hrobu".
V roku 1100 boli do Svätej zeme vypravené pomocné križiacke zbory, menšie, zle koordinované skupiny, ktoré sa pokúsili posilniť novozaložené križiacke štáty. V roku 1101 ich však rozbili Turci v Anatólii, ktorá zostala od tej doby až do konca križiackych výprav takmer neprekonateľnou prekážkou.
Nórska križiacka výprava.
Medzi rokmi 1107 a 1110 prebehla ako dozvuk prvej križiackej výpravy samostatná nórska výprava vedená kráľom Sigurdom I. Ten bol fakticky prvým škandinávskym a zároveň aj európskym kráľom, ktorý sa vydal na výpravu do Svätej zeme. Účelom výpravy bolo podporiť novovzniknuté križiacke štáty. Sigurdova výprava viedla po mori a prebiehala v štýle starých vikingských výprav. Ďalekú cestu severanov k brehom cieľovej Palestíny sprevádzali krátke zastávky v podobe rýchlych výpadov z mora proti dŕžavám Almorávidov, plienenie Iberského polostrova a nájazdov. Po zastávke v Lisabone smerovala plavba k baleárskym ostrovom a ďalej na Sicíliu, kde bol Sigurd v Palerme privítaný sicílskym grófom Rogerom II. Výprava sa krátko zastavila aj v Konštantínopole. V Jeruzaleme sa Sigurd I. stretol a vojensky spojil s jeruzalemským kráľom Balduinom I. V roku 1110 sa severania zúčastnili obliehania prístavného mesta Sidónu po boku križiackych Frankov vedených Balduinem I. a Benátčanov, ktoré bolo úspešne zakončené ovládnutím mesta a založením sidonského panstva. Sigurd sa vrátil do Nórska v roku 1111, z Palestíny si priviezol relikviu (triesku z Pravého kríža), ktorú získal od Balduina a pre ktorú nechal vybudovať hrad v meste Konghelle (dnešný Kungälv v Švédsku).
V roku 1123 podnikol Sigurd inú výpravu, ktorá viedla tentokrát do neďalekého švédskeho Smålandu, ktorého obyvatelia sa odvrátili od kresťanstva späť k viere v starých pohanských bohov. Sigurd zomrel v roku 1130 a počas jeho vlády v Nórsku sa upevnila moc latinskej cirkvi.
Druhá križiacka výprava.
Na Štedrý deň roku 1144 turecký atabeg Zengí z Mosulu dobyl Edessu a križiaci tak stratili veľké územia na východ od rieky Eufrat. Pád Edessy otriasol Európou, následkom čoho pápež Eugen III. vydal bulu "Quantum praedecessores," a energicky sa pustil do organizovania ďalšej križiackej výpravy. Bula bola adresovaná predovšetkým francúzskemu kráľovi Ľudovítovi VII., ktorý už na Vianoce roka 1145 ohlásil svoju účasť na výprave. Na organizovanie kruciáty sa podieľal aj cisterciánsky mysliteľ Bernard z Clairvaux, z mestečka Vézelay, ktorý sa so žiadosťou o podporu obrátil na európske kráľovské dvory. Koncom roka 1146 získal aj podporu nemeckého kráľa Konráda III. Talianske mestské štáty sa od výpravy dištancovali, juhotalianski Normani sa zase nepridali, pretože sa s pápežom a byzantským cisárom sporili a anglickí i španielski veľmoži boli príliš zamestnaní svojimi vlastnými vojnami a k výprave sa nepripojili.
Na tejto križiackej výprave bola ďaleko menšia účasť ľudových kazateľov, ktorí by podnecovali prosté davy. Napriek tomu napríklad mních Rudolf v Porýní rozdúchaval protižidovské nálady, proti čomu zasiahol osobne Bernard z Clairvaux. Koncom mája vytiahla z Regensburgu Konrádova výprava čítajúca asi 20 000 vojakov pochádzajúcich z nemeckých krajín, Lotrinska a Čiech. V júni vyrazilo z Metz na pochod i menšie francúzske vojsko. Z Anglicka vyplávala tretia skupina križiakov na jar 1147. Boli to neurodzení bojovníci a námorníci z Anglicka i Flámska, ktorí po ceste zakotvili v Portugalsku a pomohli portugalskému kráľovi dobyť Lisabon (dodnes sa zachoval unikátny "List križiaka", podrobne popisujúci priebeh dobývania).
V septembri 1147 dorazili križiaci do Konštantínopola. Vzťahy medzi armádami i panovníkmi boli napäté. Nemci sa prepravili na ázijskú pevninu a od Nikáje postupovali ďalej na východ. Konrád rozdelil svoje sily, menej ozbrojená časť armády pod velením biskupa Ota z Freisingu tiahla pozdĺž pobrežia, zatiaľ čo kráľ s rytiermi sa vydal vnútrozemím. Pri Dorylaione, kde kedysi vojská prvej križiackej výpravy zvíťazili, nemeckú armádu prepadli seldžuckí Turci. Väčšina výpravy bola vyhladená a kráľovi sa s desatinou svojich pôvodných oddielov podarilo prebiť späť do Nikáje. Druhú časť armády, vedenú biskupom, napadli a takmer pobili Turci pri Latákii. Zvyšná hŕstka vojakov s biskupom Otom prenikla do Sýrie.
Zvyšky nemeckej armády sa v Nikáji spojili s francúzskym vojskom. Francúzi boli disciplinovanejší, Ľudovít bol však ako vojvodca rovnako zlý ako Konrád a navyše nerozhodný. Spojená križiacke výprava tiahla pozdĺž pobrežia na východ. V Efeze kráľ Konrád ochorel a vrátil sa do Konštantínopola. Väčšina jeho vojakov tiahla ďalej s Francúzmi. Pri pisidijskej Antiochii (hovorilo sa jej tiež Antiochetta) sa križiaci stretli s Turkami, ktorých donútili k ústupu. Potom križiacke vojská prekročili pod neustálou tureckou hrozbou pohorie Taurus a vo februári 1148 dorazili k gréckemu mestu Attaleia. Časť výpravy odplávala a armáda pešiakov a pútnikov zostala napospas osudu. Ľudovít Francúzsky bol po vylodení v Antiochii vrelo privítaný kniežaťom Raimondom z Poitiers. Napriek všetkým útrapám a stratám, akými križiacka výprava doteraz prešla, predstavoval Ľudovítov kontingent významnú pomoc pre križiacky štát. Ľudovít sa potom vydal do Jeruzalema, kam už medzitým z Konštantínopola dorazil kráľ Konrád.
V Jeruzaleme sa obaja panovníci stretli aj s jeruzalemským kráľom Balduinom III. a rozhodli sa dobyť Damask, ktorý bol spojencom Jeruzalemského kráľovstva, hoci pôvodným cieľom druhej križiackej výpravy bolo znovudobytie Edessy. Damask napadli 24. júla 1148, pred dobytím ho však zachránila veľká turecká armáda z Aleppa vedená sultánom Núr ad-Dínom.
Neslávny koniec výpravy len prehĺbil spory medzi francúzskym a nemeckým panovníkom. Konrád odišiel už na Vianoce 1148 do Konštantínopola, kde uzavrel spojenectvo s cisárom Manuelom. Ľudovít pobudol v Palestíne a pri návrate domov v južnom Taliansku nadviazal priateľské vzťahy so sicílskym kráľom Rogerom II., úhlavným nepriateľom Byzancie. Damask obsadil Núr ad-Dín a moslimovia tak boli proti križiakom opäť o niečo jednotnejší.
Tretia križiacka výprava.
Po katastrofickej bitke pri Hattíne 4. júla 1187 a dobytí Jeruzalema na jeseň toho istého roku, a následnej strate takmer celého územia Jeruzalemského kráľovstva v prospech sultána Saladina vyhlásil pápež Gregor VIII. bulou "Audita tremendi" z 29. októbra 1187 tretiu križiacku výpravu. Vyslancom kúrie sa podarilo dokonca sprostredkovať mier medzi francúzskym kráľom Filipom II. a anglickým kráľom Richardom I. Svoju účasť na výprave prisľúbil tiež rímsko-nemecký cisár Fridrich Barbarossa. S ​​cisárom sa na križiacku výpravu do Svätej zeme vypravil tiež silný oddiel Čechov pod vedením mladého Přemyslovca Děpolta II., ktorý pri ťažení zahynul.
Ako prvý sa do Svätej zeme vydali sicílski Normani a vzápätí aj menšie námorné kontingenty z Anglicka, Dánska a Flámska. Fridrich I. Barbarossa sa vydal na výpravu z Regensburgu na jar 1188 a po ceste začal na byzantskom území drancovať. Cisár Izák II. Angelos kvôli možným násilnostiam radšej povolil cestu ďalej na východ cez Helespont. Nemci zimovali v Adrianopole a na jar 1190 sa opäť vydali na cestu. Pri Ikóniu ich napadli seldžuckí Turci sultána Kilič Arslána II., ktorí boli Barbarossom porazení. V bitke pri Ikoniu aj v ďalších zrážkach s Turkami sa vyznamenali udatnosťou Česi na čele s Děpoltom. Pri prechode rieky Salef sa však Fridrich I. utopil a výprava sa rozpadla. Časť bojovníkov pokračovala ďalej do Svätej zeme a časť sa vrátila domov. Nemci sa tak výpravy významnejšie nezúčastnili. Fridrichova výprava je detailne popísaná súčasníkmi v Ansbertovej "Histórii výpravy cisára Fridricha".
4. júla 1190 vyrazili z Vézélay francúzske i anglické vojská, ktoré pod vedením Richarda Levie srdce a Filipa II. prezimovali na Sicílii. Na jar 1191 križiaci vyplávali v ústrety Svätej zemi, 12. júla dobyli mesto Akko a francúzsky kráľ sa vrátil späť do vlasti, zatiaľ čo Angličania a zvyšok francúzskych križiakov v čele s kráľom Richardom bojoval so Saladinom ešte tri roky. Veľkým križiackym úspechom bola bitka pri Arsufe a obsadenie Jaffy. Po márnom pokuse o dobytie Jeruzalema Saladin predložil Richardovi mierový návrh podľa ktorého sprístupní Boží hrob západným pútnikom a uzná hranice existujúcich križiackych dŕžav. Po polročnom váhaní plnom šarvátok bol mier 2. septembra potvrdený a Richard Levie srdce sa vydal na cestu domov.
Štvrtá križiacka výprava.
Na prelome rokov 11991200 pápež Inocent III. požehnal snahe francúzskych veľmožov usporiadať výpravu na Blízky východ, a zároveň zdôraznil doterajšiu neschopnosť európskych kráľov. Výprava, organizovaná výborom navzájom si rovných rytierov a vedená grófom Theobaldom III. zo Champagne, postupovala do severného Talianska. Tu si na úver najala lode u Benátčanov, ktorí si tak zaistili vplyv na výpravu.
Na jar roku 1201 zomrel gróf Theobald a vedenie prevzal Bonifác z Montferratu. Cieľom výpravy mal byť Egypt, čo sa nepáčilo Benátčanom, ktorí tam mali obchodné záujmy. Požadovali preto od vodcov výpravy, aby križiaci pre Benátky vybojovali od Uhorska mesto Zadar, za čo im budú odložené splátky dlhov. Útok na katolícky Zadar bol pod trestom exkomunikácie pápežom zakázaný, križiaci napriek tomu nátlaku benátskeho dóžu ustúpili a v novembri 1202 Zadar dobyli.
Krátko potom križiakov požiadal rímsko-nemecký kráľ Filip Švábsky o pomoc pri dosadení svojho švagra Alexia IV. na byzantský trón. Alexios križiakom ponúkal uznanie pápežovej autority nad východnou cirkvou, toľko potrebné peniaze, zásoby a vojenskú pomoc na križiackej výprave. V júli 1203 preto križiaci zaútočili na ďalšie mesto, a to samotné centrum celej Byzantskej ríše Konštantínopol, ktoré nakoniec po dlhom boji a nerozhodnosti byzantského cisára dobyli a brutálne vyplienili a na trón dosadili princa Alexia a jeho otca Izáka II. Tým sa však dané sľuby nepodarilo splniť kvôli enormným nárokom križiakov. Obyvateľstvo ich čoskoro zvrhlo a zabilo. Križiaci na mesto zaútočili znova a 12. apríla 1204 sa im podarilo byzantskú obranu zlomiť a vniknúť do mesta; nasledovalo trojdňové drancovanie a vraždenie obyvateľstva. Štvrtá križiacka výprava už do Egypta ani Svätej zeme nepokračovala.
Novým cisárom Latinského cisárstva vzniknutého na troskách Byzancie bol zvolený flanderský gróf Balduin. Novovzniknuté Solúnske kráľovstvo získal Bonifác z Montferratu a Achájske kniežatstvo a Aténske vojvodstvo pripadlo francúzskym veľmožom. Benátčania získali obchodný monopol v kraji a početné ostrovy v egejskom mori. Byzantínci si zachovali časť svojich dŕžav na východe a založili tam Nikajské cisárstvo, ktoré sa stalo hlavným nepriateľom križiakov v Konštantínopole. Členovia rodu Komnenovcov založili na pobreží Čierneho mora Trapezuntské cisárstvo. Posledným gréckym štátom bol Epirský despotát ležiaci v Epiru na pobreží Iónskeho mora. Všetky tieto štáty sa považovali za legitímnych nástupcov Byzantskej ríše a viedli vojnu proti latinským križiackym štátom.
Legenda o výprave detí.
Pramene hovoria aj o údajnej francúzskej a nemeckej križiackej výprave detí, zorganizovanej vraj preto, že sa verilo, že neúspechy doterajších ťažení zapríčiňuje hriešnosť ich dospelých účastníkov. Pôvodcom mal byť akýsi francúzsky pastierik Štefan, ktorému sa vraj v roku 1212 zjavil Kristus a vyzval ho ku križiackej výprave proti neveriacim. Štefan preto veril, že sa more pred ním rozostúpi a cesta do Svätej zeme bude možná suchou nohou. Po strastiplnej ceste vraj niekoľko tisíc detí dorazilo do Marseille, kde sa neúspešne pokúsili prejsť Stredozemným morom. Dvaja obchodníci potom mali ponúknuť výprave zadarmo prepravu do Palestíny, deti odviezť do Alžíru a neskôr do Alexandrie, kde ich rozpredali do otroctva. Podobná nemecká výprava, ktorú viedol mladík menom Mikuláš, údajne vyšla z Porýnia a cez Alpy doputovala do Janova. Časť pútnikov sa stala janovskými občanmi a časť putovala ďalej do Pisy a Ríma, kde Mikuláša prijal sám pápež a podarilo sa mu presvedčiť časť detí k návratu domov. Pri spiatočnej ceste ich mnoho zomrelo, medzi nimi aj Mikuláš.
Stredoveké pramene popisujúce križiacku výpravu detí sú však v súčasnej dobe spochybňované a celý popis detskej križiackej výpravy je považovaný za omyl vzniknutý tridsať rokov po popisovaných udalostiach. Oba pochody mali v skutočnosti prebehnúť, ale nemalo ísť o pochody detí. Nedávny výskum naznačuje, že kronikári 13. storočia zle pochopili význam latinského slova "Pueri", čo v preklade znamená "chlapci" alebo tiež "deti", ale zároveň sa týmto termínom v časoch výprav označovali poddaní z najchudobnejších vrstiev. Až Giovanni Miccoli a Peter Raedts si v 20. storočí všimli nezrovnalosti a argumentovali nedorozumenia týchto kronikárov. Moderné štúdie tiež naznačujú, že vtedajšia zlá ekonomická situácia donútila niektorých obyvateľov opustiť svoje domovy a predať svoje pozemky a presťahovať sa inam. Migrovať mali vraj až stovky rodín.
Piata križiacka výprava.
V roku 1215 pápež Inocent III. zvolal štvrtý lateránsky koncil. Jedným z dôsledkov koncilu bola piata križiacka výprava, ktorej príprav sa energicky chopil Inocentov nástupca Honorius III. Účasť na výprave prisľúbil uhorský kráľ Ondrej II., nórsky kráľ Inge II. (ktorý však počas príprav zomrel a nórski križiaci tak nakoniec zostali bokom) a rakúsky vojvoda Leopold VI. Babenberský. Vojská mali na Blízky východ prepraviť frízske lode, ktoré sa však zdržali v Portugalsku dobývaním maurského hradu Alcácer do Sal. Do Svätej zeme tak dorazila len časť križiakov, ku ktorým sa pridali cyperské oddiely kráľa Huga I. a antiochijská armáda kniežaťa Bohemunda IV. Križiaci v Zajordánsku nenašli žiadneho protivníka, vydrancovali široké okolie a s korisťou sa vrátili do Akkonu. Kráľ Ondrej odišiel domov a zvyšní križiaci sa chystali po príchode francúzskych posíl k útoku na egyptský prístav Damietta.
V máji 1218 križiaci dobyli obrannú vežu chrániacu ústia Nílu a čiastočne obľahli samotné mesto Damietta, ktorú po takmer dvojročnom obliehaní v novembri 1219 dobyli. Vládu nad mestom si proti vôli kardinála Pelagia nárokoval jeruzalemský kráľ Ján z Brienne. Stal sa dočasným vládcom Damietty až do predpokladaného príchodu cisára Fridricha II. Mesto bolo križiakmi pretvorené na kresťanské sídlo s vlastným arcibiskupom Pierrom des Roches.
Po príchode nemeckých križiakov mal Pelagio pocit, že vojsko je dostatočne silné na dobytie celého Egypta a napriek cisárskemu rozkazu sa bez cisára s armádou vydal na juh s cieľom dobyť Káhiru. Výprava skončila neslávne po tom, čo sa vojaci utáborili medzi dvoma ramenami Nílu a Egypťania vypustili riečne hrádze, čím križiakov odrezali od pevniny a donútili kapitulovať. Sultán al-Kámil vyjednal odchod križiakov z Damietty a osemročné prímerie. Prepustení križiaci odtiahli do Akkonu a na mieste, kde sa vzdali, dal sultán na počesť víťazstva vystavať nové mesto "al-Mansúra - Víťazné".
Šiesta križiacka výprava.
V septembri roku 1227 vyplávala z Brindisi do Svätej zeme veľká nemecká flotila. Viedol ju cisár Fridrich II., ktorého k vyplávaniu donútila po deviatich rokoch sľubov až hrozba exkomunikácie. Krátko po vyplávaní však na lodiach vypukla epidémia, chorý cisár zastavil v Otrante a podozrievavý pápež Gregor IX. ho exkomunikoval. Fridrich, ktorého zbožnosť bola vždy pochybná, to ignoroval a po uzdravení vyrazil ďalej na východ. V septembri 1228 pristál v Akkone, kde už čakalo križiacke vojsko.
Cisár nemal záujem viesť dlhú nákladnú vojnu v Palestíne a rozhodol sa pre diplomaciu. Sultán al-Kámil, ktorý sa nachádzal uprostred mocenského zápasu so svojimi bratmi, bol ochotný rokovať. Fridrich však v Palestíne nemal pevnú pozíciu, lebo jeruzalemský patriarcha i rytierske rády johanitov a templárov ho ako exkomunikovaného nepodporovali. Akkonskí baroni si zase zakladali na svojej slobode a nechceli sa cisárovi podrobiť. Iba príslušníci Rádu nemeckých rytierov stáli pevne pri cisárovi. Z tejto nejednoty medzi kresťanmi al-Kámil ťažil, rokovania preťahoval a Fridrich začal ustupovať zo svojich požiadaviek.
V roku 1229 bola dohoda potvrdená, kresťania získali naspäť Betlehem, Nazaret, Galileu a predovšetkým Jeruzalem, do ktorého však mali moslimovia slobodný prístup. Potom Fridrich vstúpil do Jeruzalema a protiprávne sa dal korunovať jeruzalemským kráľom. Právoplatným kráľom mal byť Fridrichov nedospelý syn Konrád. V máji 1229 Fridrich zo Svätej zeme odišiel a pri nalodení v Akkone po ňom miestni občania hádzali odpadky. Roku 1244 neopevnený Jeruzalem znovu dobyli chórezmské vojská v službách Egypta a kresťania ho už nikdy nezískali.
Siedma križiacka výprava.
V auguste roku 1248 sa na križiacku výpravu vydal francúzsky kráľ Ľudovít IX. Vojsko vyplávalo z novopostaveného prístavu v Aigues-Mortes a bola to najväčšia námorná operácia v dejinách križiackych výprav. Počas medzipristátia na Cypre miestni Ľudovíta presvedčili, že ideálnym cieľom útoku bude Egypt. V júni 1249 sa križiaci vylodili pred egyptskou Damiettou ktorú sa im podarilo získať bez boja, a v novembri 1249 sa francúzske vojsko vydalo na pochod do egyptského vnútrozemia.
V tej dobe zomrel egyptský sultán as-Sálih Ajjúb, ale vdova Šagrat al-Durr smrť zatajila a spolu s ministrom Fakrh ad-Dínom krajinu a armádu riadila sama. Egyptské vojsko na križiakov čakalo pri pevnosti al-Mansúra a ostreľovalo ich cez rieku gréckym ohňom. Križiaci objavili brod a vo februári roku 1250 ich predvoj vedený Ľudovítovym bratom Robertom I. z Artois zaútočil na egyptský tábor pred al-Mansúrou a mamlukov zahnal do mesta. Robert, opojený úspechom, zaútočil na mesto, ale v jeho uliciach sa križiaci rozptýlili a väčšinou boli zabití, vrátane Róberta z Artois, alebo grófa Viliama zo Salisbury. Egypťania sa zatiaľ preskupili a po príchode hlavnej časti križiacke armády sa strhla vyrovnaná bitka trvajúca celý deň. Postup sa zastavil a Egypťania privolali posily. Na pomoc im prišiel syn zosnulého sultána Turanšáh a pomohol križiakov odrezať od nílskych zásobovacích trás. Po vypuknutí hladomoru dal Ľudovít v marci rozkaz na ústup. Turanšáhovi vojaci začali križiakov prenasledovať a tí sa po ochorení samotného Ľudovíta rozhodli kapitulovať. Celá križiacka armáda skončila v zajatí. Damietta zostala zatiaľ zachovaná vďaka kráľovnej Margaréte Provensálskej a jej janovským a pisanským žoldnierom. Egypťania za prepustenie kráľa a jeho armády požadovali vydanie Damietty a zaplatení 800 000 zlatých bezantov. Križiaci nemali dostatok hotovosti, prepustený bol preto sprvu len kráľ Ľudovít a časť rytierov. Prepustenému panovníkovi sa počas ďalších štyroch rokov, ktoré strávil v Akkone, podarilo dosiahnuť prepustenie zvyšku zajatcov a až 24. apríla 1254 opustil Svätú zem.
Ôsma križiacka výprava.
Roku 1267 vytiahol francúzsky kráľ Ľudovít IX. na ďalšiu križiacku výpravu. Zo začiatku márne hľadal spoločníkov, nakoniec ho podporil jeho brat, sicílsky kráľ Karol z Anjou. Ten však chcel cieľ výpravy stočiť zo Sýrie, kde medzitým sultán Bajbars dobyl ako Haifu, Toroni a Nazaret, tak i križiacku baštu Antiochiu na Tunis, kde mal ekonomické a politické záujmy, a Ľudovít sa nechal presvedčiť. Z Tunisu sa chcel vydať na Egypt, potom prejsť Sinaj a z juhu znovu dobyť Jeruzalem.
V júli 1270 sa križiaci vylodili na africkom pobreží. Počas obliehania Tunisu sa vo vojsku križiakov rozšírila epidémia spôsobená horúcim počasím a nedostatkom pitnej vody. Medzi chorými bol aj kráľ Ľudovít IX., ktorý v Kartágu pri čakaní na posily z Anglicka, Aragónska a Navarry zomrel na úplavicu (niektoré zdroje zmieňujú i mor). Kráľom sa stal tiež chorý následník trónu Filip III. Velenie vojenských operácií prevzal Karol Anjou, ktorému sa podarilo vyjednať s tuniským emirom Muhammadom al-Mustansirom voľný obchod s mestom Tunis, mier a voľný odchod križiakov z Afriky. Keď do Tunisu dorazil anglický princ Eduard s malým križiackym zborom z Anglicka bolo už po boji. Kým Francúzi sa začali pod velením Karola z Anjou sťahovať späť do Európy, Angličania hodlali pokračovať v križiackej výprave do Svätej zeme.
Deviata križiacka výprava.
Po neúspechu ôsmej križiackej výpravy sa Angličania rozhodli vydať do Sýrie ohrozovanej mamluckým sultánom Bajbarsom. Eduard s anglickou armádou prezimoval na Sicílii a v máji 1271 sa vylodil v Akkone. Eduardove sily boli slabé, asi len tisíc vojakov, ale mal v úmysle zjednotiť rytierov vo Svätej zemi a na Cypre a uzavrieť dohodu s Mongolmi, ktorí v tej dobe ohrozovali aj moslimské územia. Po príchode do Akkonu Eduard zistil, že situácia kresťanov na Blízkom východe, kde mamlucké vojsko ovládlo v rokoch 12651271 väčšinu územia Jeruzalemského kráľovstva a Antiochijského kniežatstva, je oveľa horšia, než sa v západnej Európe domnievali. Cyperskí rytieri odmietli bojovať vo Svätej zemi a Benátčania s Janovčanmi začali s Mamlukmi obchodovať, a to so súhlasom akkonských barónov.
Eduard sa svojho plánu nevzdal a dúfal vo vyjednávanie o prípadnú pomoc s mongolským Ilchanátom v Perzii. Mal úspech a ilchán Abaga vyslal desaťtisícovú armádu, ktorá dobyla moslimské Aleppo. Akonáhle však egyptský sultán Bajbars vytiahol z Damasku na sever, Mongoli pred ním ustúpili a mamluci mesto získali späť. Eduard tiež podnikol ťaženie do vnútrozemia, akkonskí rytieri však odmietli brániť prípadné dobyté územia a križiaci sa bezvýsledne vrátili do Akkonu. Ten sa ešte v roku 1263 prepadnutiu ubránil, ale nedokázal zastaviť postupné strácanie územia Jeruzalemského kráľovstva. Keď princ zistil aké márne je jeho úsilie, vrátil sa v septembri 1272 do Anglicka. Urobil tak nedlho potom, čo skoro zahynul pri pokuse o atentát. Hoci pri odchode mal v úmysle vrátiť sa na Blízky východ na čele veľkej križiackej výpravy, politická situácia v Anglicku mu v tom zabránila.
Križiacke štáty.
Križiacke panstvá vzniknuté počas kruciát boli budované v duchu západoeurópskeho feudalizmu a vládnúcu triedu predstavovali predovšetkým osadníci z Európy. Pôvodní obyvatelia, predovšetkým arménski monofyziti, východní pravoslávni kresťania (grécki, sýrski...) a moslimovia Frankov (ako orientálci označovali križiakov) v krajine početne prevažovali. Domorodci boli svojimi križiackymi pánmi tolerovaní, avšak Frankovia neboli voči svojim inoverným poddaným nábožensky benevolentní v takej miere, ako Arabi pred nimi.
Arabský cestovateľ Ibn Džubajrá z Andalúzie, ktorý bol nepriateľom križiakov, pri svojich cestách po Jeruzalemskom kráľovstve v roku 1184 k svojej nevôli zistil, že v krajine usadení kresťania a moslimovia spolu vychádzajú dobre.
Odhaduje sa, že v Jeruzalemskom kráľovstve žilo v mestách asi 120 000 Frankov (osadníkov z Európy) a 100 000 moslimov, a na vidieku žilo ďalších 250 000 moslimov a východných kresťanov.
Po prvej križiackej výprave vznikli na Blízkom východe štyri križiacke štáty: Edesské grófstvo, Antiochijské kniežatstvo, Tripoliské grófstvo a Jeruzalemské kráľovstvo. Vládcovia troch prvých boli formálne vazalmi jeruzalemského kráľa. Po tretej križiackej výprave na Cypre vzniklo Cyperské kráľovstvo, ktorého prvým panovníkom sa stal bývalý jeruzalemský kráľ Guy de Lusignan a celá ďalšia existencia tohto štátu bola zviazaná s rodom Lusignanovcov. V 13. storočí Cyprus utvoril s Jeruzalemským kráľovstvom úniu, keď sa titulárnym jeruzalemským kráľom stal cyperský kráľ Hugo III.
Po štvrtej križiackej výprave a dobytí Byzancie vznikli v Grécku ďalšie štyri hlavné križiacke štáty: Latinské cisárstvo a na ňom formálne závislé Achájske kniežatstvo, Aténske vojvodstvo a Solúnske kráľovstvo. Ďalšie územia, predovšetkým ostrovy, pre seba dobyli Benátčania a johaniti, ktorí sa po páde levantských dŕžav usadili na Rodose. Na Kykladských ostrovoch benátsky dobrodruh Marco Sanudo založil vojvodstvo Naxos. Takisto Janovčania sa pokúsili získať križiacke dŕžavy, keď janovský admirál a kaper Enrico Pescatore obsadil Krétu. Po niekoľkých rokoch bol z ostrova vytlačený Benátčanmi, takže Janovská republika žiadne územia nezískala. Križiaci v Grécku vybudovali podobné feudálne vzťahy ako sto rokov pred nimi križiaci v Palestíne. V Grécku sa húfne usadzovali západní rytieri, ktorí túžili získať pôdu.
Križiacke štáty v Palestíne zanikli koncom 13. storočia. V roku 1268 Mameluci dobyli a zničili Antiochiu, v roku 1271 sa Bajbars zmocnil križiackeho hradu Krak des Chevaliers a odvtedy postupne likvidoval posledné zvyšky križiackych dŕžav. V roku 1289 bol dobytý a vyplienený Tripolis a 18. mája 1291 po obliehaní padol Akkon s poslednými zvyškami križiackych dŕžav. Kresťania, ktorým sa nepodarilo uniknúť, boli vyvraždení či predaní do otroctva. Prístavné mestá boli zbúrané a nové centra boli neskôr postavené ďalej od mora, aby nemohli slúžiť ako základňa pre ďalšiu kresťanskú ofenzívu. Po páde Akkonu latinské dŕžavy pretrvali iba na Cypre a v Grécku.
Kým v Levante križiacke štáty, s výnimkou Edesského grófstva, zanikli takmer naraz, v Grécku zanikali po dobu tristo rokov. Ako prvé podľahlo nepriateľom Solúnske kráľovstvo ktoré v roku 1224, po dvadsiatich rokoch od založenia, dobyl epirský despota Michael Komnenos Dukas. Latinské cisárstvo bolo od začiatku hospodársky i vojensky slabé a v roku 1261 nikajský cisár Michal VIII. Palaiologos dobyl naspäť Konštantínopol. Posledné dva križiacke štáty na gréckej pevnine, Achájske kniežatstvo a Aténske vojvodstvo, byzantskému protiútoku odolávali ďalších dvesto rokov. Achájske kniežatstvo dobyl byzantský Morejský despotát v roku 1432 a Atény až roku 1453 obsadil osmanský sultán Mehmed II.
Ostrovné štáty mali silnejšie väzby na európske námorné mocnosti, najmä Benátky, a preto útokom dokázali oveľa úspešnejšie čeliť. Cyperské kráľovstvo bolo od roku 1426 prinútené platiť egyptským Mamelukom výpalné, až roku 1489 kráľovná Katarína Cornaro ostrov predala Benátčanom, ktorí ho udržali až do roku 1571. Vojvodstvo Naxos sa kvôli rastu moci Osmanskej ríše v Egejskom mori dostalo pod osmanský vplyv a sultán Selim II. v roku 1579 väčšinu Kyklád obsadil. Niektoré ostrovy však ešte nejakú dobu ubránili miestni šľachtici z rodu Gozzadini a Benátska republika stratila niekoľko egejských ostrovov a gréckych prístavov až v rokoch 17141718.
Rytierske rády.
Križiacke výpravy podstatne prispeli k vzniku rytierskych rádov, ktoré v sebe spájali vojenský charakter so snahou o napodobňovanie kláštorného života.
Ako prvý bol v Jeruzaleme založený rád johanitov (neskôr známy ako Maltézsky rád). Toto zoskupenie pôvodne rádom nebolo a ako bratstvo existovalo v Jeruzaleme už pred prvou križiackou výpravou, takže moslimskí vládcovia túto kresťanskú organizáciu tolerovali. Pôvodným poslaním bratstva pred prvou križiackou výpravou bola špitálna starostlivosť o kresťanských pútnikov putujúcich do Palestíny. Po dobytí Jeruzalema Godefroy z Bouillonu začal bratstvo podporovať, to tak mohlo silnieť čo do majetku a vplyvu. Pôvodne špitálske bratstvo bolo uznané ako cirkevný rád. Stal sa rádom vojenským. Johaniti si aj naďalej zachovávali svoju pôvodnú náplň, ale ako rád vojenský a rytiersky získali nové povinnosti ako bola ochrana pútnikov a obrana Kristovho hrobu (a kresťanského kráľovstva).
Rád templárov bol organizáciou od začiatku rýdzo vojenského charakteru. Založil ho roka 1119 chudobný rytier Hugues de Payens spolu so siedmimi druhmi na ochranu pútnikov, ktorí prichádzali do Svätej zeme. Často sa dostávali do konfliktu s konkurenčným rádom johanitov, ktorý mal podobné povinnosti a privilégiá. Rád nemal charitatívne povahu, avšak raz za čas obdarovával chudobných almužnou. Templársky rád navyše umožňoval, aby si šľachta uschovávala peniaze a cenné predmety v templárskych domoch, čo u rádu spôsobilo vytvorenie rozsiahlej siete bánk. Peniaze bolo možné si v rádovom dome uložiť a potom si ich vyzdvihnúť vo Svätej zemi, čo bolo praktické a výhodné, pretože šľachtici mohli byť o svoj majetok pripravení banditami počas svojho putovania. Preto postupom času získavali templári majetok a moc a v polovici 12. storočia tvorili asi tretinu všetkých rytierov v Jeruzalemskom kráľovstve. V čase keď posledné križiacke dŕžavy už boli v rozklade disponovali rytierske rády ako jediné disciplinovanou armádou, ktorá bránila križiacke mesta pred moslimami. Boli to templári, ktorí hájili citadelu v Akkone a Sidóne i poslednú pevnosť Ruád pred prístavným mestom Tortosa, ktorá bola dobytá až v roku 1303.
Templári a johaniti boli natoľko úspešní, že sa rozšírili takmer po celej západnej Európe. Ich privilégiá dané pápežom z nich robili nezávislé orgány, stali sa z nich medzinárodné organizácie. Pápež bol ich jedinou autoritou a do politiky rádov zasahoval len výnimočne a v krajných prípadoch. Veľmajstri rádov si počínali ako samostatní vládcovia a tešili sa z kniežacích titulov. Rytierske rády mali voľné pole pôsobnosti a svetskí panovníci ani duchovní nemohli do pôsobenia rádov zasahovať, čo zapríčinilo mnohé konflikty nielen so svetskými panovníkmi, ale aj s pápežským stolcom. To bol tiež jeden z dôvodov prečo začala popularita rytierskych rádov klesať. Všetko vyvrcholilo obvineniami templárskeho rádu z kacírstva a ich následným zrušením.
Ostatné rytierske rády nemali rovnaká privilégiá ako templári alebo johaniti, takže sa len ťažko presadzovali a ich úspechy boli skôr čiastkového charakteru. Rád svätého Lazara pôsobil už ako bratstvo v Jeruzaleme spoločne s johanitským bratstvom s ktorým sa združoval do koalície. Rád spravoval lazaret pre malomocných. Stal sa vojenským rádom, lebo začal združovať nielen leprou nakazených križiakov, ale aj templárov a johanitov ktorí malomocenstvom ochoreli. Ďalšími rádmi boli Rád rytierov z Monte Gaudio (združoval križiakov z Pyrenejského polostrova, ale nebol úspešný) a Rád rytierov svätého Tomáša Canterburského v Akre (v Akre, potom čo mesto bolo dobyl Richard Levie Srdce združoval anglicky hovoriacich, najmä križiakov ktorí prišli do Svätej zeme s Richardom, ale tiež sa nedokázal významnejšie presadiť).
Po johanitoch a templároch sa tretím najsilnejším poriadkom stal Rád nemeckých rytierov. Regula rádu bola odvodená od templárov aj johanitov. Bol založený v Svätej zemi ako reakcia na silný príliv križiakov z nemeckých krajín. Križiacke štáty boli obývané prevažne Frankami, nemecky hovoriaci križiaci sa vo Svätej zemi zle dorozumievali a neradi vstupovali k frankofónnym templárom alebo johanitom. Radšej vstupovali do nemeckého zoskupenia, ktoré pôvodne pôsobilo len ako poľný lazaret rádu johanitov. Tí sa v roku 1190 osamostatnili a v roku 1196 boli pápežom uznaní ako samostatný rád, takže začali fungovať aj ako sprostredkovatelia medzi Jeruzalemským kráľovstvom a rímsko-nemeckými cisármi. Rád získal rovnaké privilégiá ako mali templári a johaniti, takže sa veľmi skoro stal významnou silou. V Svätej zemi vlastnil niekoľko hradov a v Akkone mal jednu citadelu, avšak viac sa v Levante uchytiť nedokázal, lebo väčšinu pôdy a majetku už rozobrali rády templárov a johanitov. Rád nemeckých rytierov sa preto začal významne angažovať aj v Európe, kde boli východné hranice kresťanských štátov ohrozované pohanmi a tzv. schizmatikmi (pravoslávnymi). Templári a johaniti sa v európskych bojoch výnimočne tiež zúčastnili, ale ich poslanie sa silne vzťahovalo hlavne k obrane Svätej zeme. Po jej strate presunuli templári svoje sídlo na Cyprus a neskôr do Francúzska, kde začali hromadiť majetok údajne na financovanie ďalšie križiackej výpravy. Johaniti presunuli hlavné pole pôsobnosti do Stredomoria (pravdepodobne s vidinou, že sa do Svätej zeme znovu vrátia), hlavným sídlom sa stal ostrov Rodos a neskôr Malta (od tej doby začali byť označovaní ako Maltézski rytieri).
Výpravy proti Turkom v neskorom stredoveku.
Potom čo Osmani prenikli na Balkán si západní kresťania začali uvedomovať ich hrozbu a začali sa plánovať a projektovať výpravy na záchranu kresťanstva východnej Európy, upadajúcej Byzancie a a rytierskych rádov na Rodose v oblasti Egejského mora. Expanzia Osmanov do Európy začala roku 1354 dobytím Gallipoli. V roku 1361 dobyl Murad I. Adrianopol a premenoval ho na Edirne a urobil z neho hlavné sídlo Osmanskej ríše. Zásadným prelomom bol následne pád Konštantínopola v roku 1453.
Pápežské projekty v 15. storočí.
Projekt Eugena IV. (14441445): Na juhovýchode Osmanskej ríše povstal vládca Karamanu Ibrahim bej, čo donútilo osmanského vládca Murada II. na ťaženie do tejto oblasti. Situáciu chcel využiť pápež tak, že by zablokoval Dardanely loďstvom, čím by znemožnil pohyb osmanského vojska - potom by stačilo začať operácie v Európe so svojimi spojencami - byzantským cisárom Konštantínom XI., albánskym Scanderbegom, srbským Đurađom Brankovićom a predovšetkým uhorským Jánom Huňadym a poľsko-uhorským kráľom Vladislavom III. Ďalšími pápežovými spojencami boli: Benátčania so silným námorníctvom a Burgundčanov). Pápež vymenoval dvoch legátov: pre pozemné sily Giuliana Cesariniho a pre flotilu svojho synovca Francesca Condulmaria. Druhý spomínaný mal viesť blokádu Dardanel.&lt;br&gt;
Murad II. však zlomil odpor Ibrahima Beja skôr než sa predpokladalo a vydal sa so svojou armádou späť do Európy, kam dorazil ešte skôr, než Condulmario stačil Dardanely zablokovať. Pozemné sily vedené Cesarinim potom rozdrvil pri Varne. Po tejto porážke sa pokúsil Condulmario o ďalšiu výpravu v roku 1445, tá však bola príliš zdĺhavá, a preto sa radšej stiahol z osmanského územia pred prichádzajúcou zimou.
Projekt Kalixta III. (14551458): V roku 1453 dobyli Osmani Konštantínopol a mohli tak prechádzať medzi časťami ríše nielen cez Dardanely, ale aj naprieč Bosporom. Pápež v roku 1455 menoval legátom Lodovica Trevisana a zveril mu pápežske loďstvo. Trevisan mal za úlohu napadnúť ázijskú časť Osmanskej ríše zo špitálnického ostrova Rodos. Na európskej pevnine operovali Ján Huňady a kardinál Juan Carvajal. Trevisan však nedokázal donútiť svojimi útokmi Osmanov, aby presunuli časť svojho vojska do Anatólie. Pápež Kalixt III. zomrel v roku 1458, a tým skončili aj tieto snahy rozdeliť osmanské vojsko.
Projekt Pia II. (14631464): V roku 1463 sa pápež rozhodol postaviť sa do čela výpravy proti Turkom. Počítal pritom s pomocou spojencov na európskej pevnine. Uhorský kráľ Matej Korvín mal zaútočiť zo severu na Osmanskú ríšu, kde vtedy vládol sultán Mehmed II., a to buď cez dunajskú nížinu alebo cez Niš. Na západe mal zaútočiť albánsky vládca Scanderbeg. Pápež mal potom zaútočiť z juhu - z Peloponézu - so svojimi spojencami z Burgundska a s ďalšími európskymi križiakmi. S nimi sa mal stretnúť v Ancone a vyplávať na Peloponéz. Pápežska a benátska flotila potom mali operovať v Egejskom mori. V roku 1464 však Pius II. skonal v Ancone a tento plán sa teda nemohol uskutočniť.
Na európskom kontinente.
Križiacke výpravy na európskom kontinente boli dvojakej povahy. Jednak to boli ťaženia proti pohanom, a jednak proti kresťanským kacírom, kam patria aj križiacke výpravy proti "neposlušným" panovníkom.
Proti pohanom - severné križiacke výpravy.
Venédska križiacka výprava.
Výpravy proti pohanom žijúcim pri Baltskom mori sa prvýkrát zúčastnili rytieri, ktorí odmietli ísť s druhou križiackou výpravou do Svätej zeme a radšej v polovici 12. storočia usporiadali výpravu proti polabským Slovanom a do Pomoranska. Proti slovanským Obodritom sa v roku 1147 uskutočnila križiacka výprava pod vedením saského vojvodu Henricha Leva a dánskeho kráľa Knuta V.
Livónska a pruská križiacka výprava.
Križiacke výpravy proti pohanom v Pobaltí na začiatku 13. storočia mali trvalý efekt, lebo križiaci dobyté územia konsolidovali, ťým, že ich dokázali osídliť, christianizovať a čiastočne germanizovať. V týchto vojnách sa angažoval predovšetkým Rád nemeckých rytierov a neskôr Rád mečových bratov, ktoré v Pobaltí založili vlastné rádové štáty. Rád nemeckých rytierov viedol od roku 1226 vojny proti Prusom, ktorých sa snažil násilne christianizovať. Križiackych výprav proti pohanským Prusom a Litovčanom sa zúčastnili aj českí panovníci Přemysl Otakar II. (ten tu založil v roku 1256 mesto Kráľovec) a kráľ Ján Luxemburský.
Stranou križiackych výprav nezostali ani škandinávski vládcovia, hoci veľká vzdialenosť im sťažovala účasť na križiackych výpravách na Blízky východ. Napriek tomu boli Švédi a Nóri horlivými križiakmi (kráľ Sigurd I. bol prvým európskym panovníkom, ktorý navštívil Jeruzalem).
Švédske križiacke výpravy.
Švédi už na začiatku 12. storočia podnikli prvú z troch križiackych výprav do Fínska, ktoré mali za následok christianizáciu Fínov, švédsku kolonizáciu Fínska i vymedzenie sféry vplyvu medzi katolíckym Švédskom a pravoslávnym novgorodským štátom.
Proti kacírom.
Križiacka výprava proti albigéncom.
Prvou križiackou výpravou vyhlásenou proti európskym kacírom bola križiacka výprava proti albigéncom. Trvala dvadsať rokov (12091229) a jej cieľom bolo odstrániť katarskú herézu v južnom Francúzsku. Za obeť jej padlo 200 000 až 1 000 000 ľudí.
Bosnianska križiacka výprava.
V rokoch 12351241 sa odohrala bosnianska križiacka výprava usporiadaná Uhorskom proti bosnianskemu Banátu. Viedol ju Koloman Haličský. Križiaci sa však nedostali ďalej než do pohraničia, pretože Uhorsko muselo čeliť vpádu Tatárov. Zámienkou na organizovanie výpravy bolo hnutie bogomilov, z ktorých niektorí padli za obeť pri násilnostiach.
Aragónska križiacka výprava.
V rokoch 12841285 sa odohrala Aragónska križiacka výprava. Pápež Martin IV. ju vyhlásil proti exkomunikovanému aragónskemu kráľovi Petrovi III. Križiacka výprava bola len súčasťou dlhotrvajúcej vojny zvanej Sicílske nešpory. Pápež udelil Petrom dobytú Sicílii v léno Karolovi z Anjou, a ten vytiahol proti Petrovi s francúzskym vojskom. Francúzi však boli porazení a Sicília zostala pod vládou aragónskych kráľov.
Štyri križiacke výpravy proti husitom.
Poslednými kruciátami boli štyri križiacke výpravy proti husitom. Prvú križiacku výpravu proti kališnickým Čechom zvolal v roku 1420 pápež Martin V. Ťaženie bolo verejne vyhlásené 17. marca 1420 vo Vroclave a velenia sa chopil rímsko-nemecký cisár Žigmund Luxemburský. V apríli sa 30 000 križiakov zhromaždilo v sliezskej Świdnici a potom vstúpilo do Čiech. Križiaci 3. mája obsadili Hradec Králové a 7. mája získali Pražský hrad. Pražania však odmietli kapitulovať a povolali na pomoc vidieckych husitov pod vedením Jana Žižku, ktorý 20. mája dorazil do Prahy. V júni križiaci zahájili útoky na opevnené pozície husitov na Vítkove, ich výpady však boli vždy odrazené. 19. júla vypukol v tábore križiakov požiar a výprava sa rozpadla.
Po neúspechu prvej výpravy nemeckí kurfirsti zvolali do Chebu na 23. augusta druhú križiacku výpravu proti husitom a 28. augusta 1421 vstúpili križiaci do Čiech. Prvej vlne velil falcgróf Ľudovít, ktorý dobyl hrad Mašťov a pri Kadani sa spojil s druhou križiackou vlnou vedenou arcibiskupmi z Kolína nad Rýnom a Trieru. Križiaci dobyli Kadaň a potom časť výpravy obsadila aj Chomutov. Hlavný voj tiahol na Žatec, ktorý bol obliehaný od 10. septembra 1421. Žatec vzdoroval a medzi križiakmi sa začali množiť spory a dochádzať zásoby. Nakoniec vypukol v tábore požiar a zvesti o postupe husitských vojsk na pomoc Žatci vyvolali paniku, takže sa 2. októbra križiaci rozutekali.
29. júna 1427 sa v Norimbergu zhromaždili vojská nemeckých šľachticov, aby vyrazili na tretiu križiacku výpravu do českých krajín. Vrchným veliteľom približne 25 000 ozbrojencov bol zvolený trevírsky biskup Oto, ktorý 23. júla obliehal Stříbro. Husitskí predáci sa dohodli, že Stříbru pomôžu a husiti sa začali zhromažďovať v Prahe. Celkom sa zišlo až 15 000 pešiakov, 1 500 jazdcov a 200 vozov. V druhej polovici júla sa husiti dali na pochod k Stříbru a križiaci im začiatkom augusta vyslali naproti 3000 jazdcov, ktorí sa však neodvážili husitov napadnúť. Táto zbabelosť vyvolala strach zo sily nepriateľa, takže sa križiacke vojsko miesto bitky dalo v panike na útek.
20. júna 1431 bola zvolaná ďalšia mnohonárodnostná výprava proti kališníkom, ktorej velením bol poverený markgróf Fridrich Brandenburský. 1. augusta prekročili križiaci české hranice smerom na Tachov. Pôvodne mala byť napadnutá Plzeň, cieľom sa však nakoniec stali Domažlice, ktorým husiti 14. augusta vyrazili na pomoc. Fridrich dal časti križiakov povel k presunu ku Kdyni, kde mala byť vybudovaná vozová hradba, zatiaľ čo saská časť výpravy mala ostať na mieste. Pápežský legát Giuliano Cesarini vyslal taliansku jazdu, aby chránila ustupujúceho Fridricha. Cesty však boli úzke, medzi križiakmi prepukol zmätok, čo spôsobilo zdržanie a husiti dorazili na bojisko skôr než sa križiaci stihli sformovať k bitke. Križiaci vrátane vodcov a kardinála Cesariniho začali utekať a vojsko sa rozpadlo. Utekajúcich pred prenasledovaním ochránila vozová hradba bránená talianskymi žoldniermi, ktorá husitovi na čas zadržala. Väčšina križiakov si tak zachránila holý život, ale husitom padla do rúk veľká časť vojenského materiálu.
Križiacka výprava proti Jiřímu z Poděbrad.
V roku 1462 pápež Pius II. zrušil Bazilejské kompaktáty a uvrhol Jiřího z Poděbrad do kliatby. 23. decembra 1466 vyhlásil pápež Pavol II. zrušenie nároku Jiřího z Poděbrad, ktorého označil za husitského kacíra, na český trón a vyhlásil proti kališníkom v Čechách novú križiacku výpravu. Na jar v roku 1468 vtrhol na čele križiackych vojsk do českých krajín uhorský kráľ Matej Korvín, ktorý súperil s Jiřím o český trón. Matej Korvín bol 22. júla 1469 vojskom Jiřího z Poděbrad obkľúčený pri Vilémove a z obkľúčenia bol prepustený len na základe sľubu, že už nebude naďalej usilovať o českú korunu, tento sľub však neskôr nedodržal. Vzájomné potýčky medzi oboma panovníkmi trvali až do smrti Jiřího z Poděbrad 22. marca 1471.
Dôsledky a hodnotenie.
Hodnotenia križiackych výprav do Svätej zeme sú veľmi rozporuplné. Staršia historiografia zdôrazňuje ich prínos pre vzájomnú kultúrnu výmenu medzi západnou kresťanskou civilizáciou a arabským svetom. Súdobé historické bádanie je často výrazne skeptickejšie a pripúšťa, že dôsledky križiackych výprav do Svätej zeme pre európsku spoločnosť boli skôr negatívne.
Stredoveká spoločnosť v 12. storočí verila cirkevnej propagande a na križiacke výpravy do Svätej zeme hľadela so sympatiami. Najmä s rozvojom renesancie, humanizmu a osvietenstva sa objavila kritika výprav ako prejavov stredovekého náboženského fanatizmu a teokracie. V 19. storočí sa vďaka rozvoju nacionalizmu a kolonializmu zromantizovala predstava o križiakoch ako predchodcoch koloniálnej expanzie. Vo vtedajšom poňatí križiackych výprav sa tiež odrážali vtedajšie nacionalistické spory. V súčasnosti už diskusie o podieloch jednotlivých národov na križiackych výpravách ustúpili a skúma sa ideológia a ciele výprav. Sformoval sa aj vyhranene kritický pohľad na križiacke výpravy z hľadiska marxistov a po druhej svetovej vojne tiež z hľadiska moslimov .
Križiacke výpravy do Svätej zeme značne prehĺbili priepasť medzi západnými a východnými kresťanmi. Nepriateľstvo medzi ortodoxnými Byzantínčanmi a západnými katolíkmi vyvrcholilo dobytím a vyplienením Konštantínopola v roku 1204. Pápež účastníkov tejto akcie odsúdil, vzniknutý konflikt ale uhasený nebol. Prehĺbili sa tiež rozpory medzi križiakmi z rôznych krajín a ich veliteľmi, napríklad medzi Nemcami a Francúzmi alebo medzi panovníkmi Filipom II. a Richardom I. Levie srdce. Uskutočnenie križiackych výprav na druhej strane umožnilo sformovanie nových a veľmi významných ekonomických väzieb medzi Západom a Orientom, zabezpečovaných predovšetkým talianskymi mestami. Tie bohatli z prenájmu lodí a pôžičiek križiakom a získali prevahu v Stredomorí. Obchod v levantských mestách, ktorý pretrval aj po skončení výprav, však pre nich nebol tak dôležitý ako väzba na Egypt a Byzanciu.
Hoci väčšina kultúrnej výmeny medzi arabským a kresťanským svetom prebiehala v dobe reconquisty na Pyrenejskom polostrove, dostali sa niektoré plodiny do Európy prostredníctvom kresťanov na Prednom východe. Bola to napríklad cukrová trstina a poznatky o výrobe cukru, látok i skla. Križiaci sa zoznámili s mnohými vymoženosťami životného štýlu Východu, ale osvojili si ich väčšinou len tí, ktorí sa na Východe usadili. V Európe sa výdobytky orientálnej kultúry preberali predovšetkým prostredníctvom Byzancie, Sicílie a Pyrenejského polostrova. Napriek tomu však mali výpravy križiakov v domácom prostredí pozorovateľný sociálny dopad, často sa v tejto súvislosti spomína rozvoj dvorskej kultúry, v literatúre napr. v rytierskej poézi (francúzske "Chansons de geste" ad.). Križiacka ideológia nezanikla dobytím Jeruzalema ani pádom Akkonu v roku 1291 a križiacke hnutie nebolo formálne nikdy ukončené. Z hľadiska blízkovýchodnej moslimskej civilizácie po sebe križiaci nezanechali trvalé stopy a boli len "epizódou na okraji dejín".
Podľa konšpiračného tvrdenia, že súčasná Veľká Británia a USA túžia získať moc nad krajinami Blízkeho východu, býva niekedy ich ťaženie označované ako "desiata krížová výprava". Tá vraj začala v roku 1983 kedy americký prezident Ronald Reagan vyslal jednotky do Libanonu na podporu izraelskej armády, ktorá tam vykonala inváziu. Rovnako sa niekedy ako "desiata krížová výprava" označuje vojna proti terorizmu prezidenta USA George W. Busha. Američania a ich spojenci bojujúci v Iraku a Afganistane potom často bývajú islamskými radikálmi označovaní za "križiakov". Západ a predovšetkým údajné spojenectvo sionistov a križiakov podľa Usámu bin Ládina a ďalších moslimov vedie križiacke ťaženie proti islamu.

</doc>
<doc id="5841" url="https://sk.wikipedia.org/wiki?curid=5841" title="Merkúr">
Merkúr

Merkúr je najbližšia planéta slnečnej sústavy k Slnku a najmenšia planéta slnečnej sústavy.
Merkúr je malá kamenná planéta s povrchom posiatym impaktnými krátermi. Nemá hustú atmosféru, ktorá by dokázala regulovať povrchovú teplotu. Z toho dôvodu jej rozdiel kolíše v rozmedzí +440 °C počas dňa a −180 °C v noci. Napriek tomu, že je Merkúr najbližšie k Slnku, nedrží teplotný rekord medzi planétami slnečnej sústavy. Ten patrí Venuši, ktorá je od Slnka síce ďalej, ale panuje na nej silný skleníkový efekt.
Jeho priemer je 38 % priemeru Zeme, čo je 1,4-krát viac ako priemer Mesiaca. Merkúr má vysokú hustotu a slabé, no predsa prítomné magnetické pole. Vytvára ho masívne kovové jadro vo vnútri planéty. Merkúr obieha okolo Slnka najrýchlejšie zo všetkých planét, no jeho rotácia je, naopak, veľmi pomalá. Nemá žiadny mesiac.
Pre svoj najrýchlejší pohyb po oblohe zo všetkých planét bol Rimanmi pomenovaný podľa posla bohov Merkúra. Planéta je známa už od staroveku, hoci sa voľným okom ťažšie pozoruje. Keďže sa jeho dráha nachádza vo vnútri dráhy Zeme, nikdy sa na oblohe nevzdiali od Slnka o viac ako 28°, a preto ho možno pozorovať len ráno, krátko pred východom, alebo večer, krátko po západe Slnka. Aj tak môže byť niekedy pomerne nápadným objektom na večernej alebo rannej oblohe.
Merkúr skúmali zatiaľ dve kozmické sondy. Prvá z nich, Mariner 10, v rokoch 1974 – 75 trikrát preletela okolo Merkúra a urobila viac než 10 000 snímok jeho povrchu. V rokoch 2008 – 2015 sa na výskume podieľala sonda MESSENGER, ktorá bola po troch preletoch v marci 2011 navedená na obežnú dráhu okolo planéty, kým nedopadla na jeho povrch.
Fyzikálne vlastnosti Merkúra.
Zvláštnosťou Merkúra je jeho značne vysoká hustota (asi /m3). Je vyššia ako hustota Mesiaca Zeme, hoci povrch týchto dvoch telies sa na seba veľmi podobá. Tento fakt sa vysvetľuje vysokým zastúpením železa a niklu vo vnútri planéty, čomu nasvedčuje aj prítomnosť magnetického poľa. Hmotnosť Merkúra je 3,302x1023 kg.
Hmotnosť sa určovala pomerne ťažko, pretože táto planéta nemá žiadneho sprievodcu, a navyše sa nachádza príliš blízko Slnka. Na zmeranie hmotnosti využil G. Sitarski gravitačné pôsobenie Merkúra na 5 planétok. Z toho vypočítal, že dovtedy uznávaná hmotnosť Merkúra 1/308 523,71 hmotnosti Slnka by mala byť zvýšená o 0,0021 promile. Až 60 % hmotnosti Merkúra pritom pripadá na jadro, čo je zhruba dvakrát viac, ako je tomu v prípade Zeme.
Merkúr je takmer dokonalá guľa, pretože rozdiel medzi jeho rovníkovým a polárnym priemerom nepresahuje  – v oboch osiach meria zhodne . Sploštenie planéty je menej ako 0,0006. Ako teleso Merkúra chladne, planéta sa neustále zmršťuje.
Dráha a rotácia.
Obežná dráha.
Obežná dráha Merkúra je zo všetkých planét najbližšia k Slnku. Z toho dôvodu je neustále bombardovaný fotónmi a slnečným vetrom – prúdom elektricky nabitých častíc smerujúcich vysokou rýchlosťou od Slnka. Slnečný vietor a slabá gravitácia planéty spôsobujú, že má len veľmi riedku atmosféru. Okrem toho má jeho obežná dráha aj najväčší sklon a najväčšiu excentricitu zo všetkých planét. V najbližšom bode svojej dráhy, v perihéliu, je k Slnku o 24 miliónov kilometrov bližšie ako v najvzdialenejšom bode – (aféliu). Zvláštnosťou jeho obežnej dráhy je výrazné stáčanie perihélia rýchlosťou až 1,55° za storočie, čo je viac, ako predpokladali Newtonove pohybové zákony. Toto stáčanie sa vedci pokúšali vysvetliť hľadaním hypotetickej planéty Vulkán vo vnútri obežnej dráhy Merkúra, ktorá by na Merkúr gravitačne pôsobila. Neskôr však bolo stáčanie perihélia vysvetlené pomocou teórie relativity.
V časovej škále miliónov až miliárd rokov sa podľa J. Laskara a M. Gastineaua obežná dráha Merkúra javí ako najmenej stabilná spomedzi obežných dráh všetkých planét. V priebehu nasledujúcich miliárd rokov sa môže excentricita jeho dráhy natoľko zvýšiť, že pretne obežnú dráhu Venuše, čo by viedlo k chaosu v dráhach všetkých terestrických planét.
Rotácia.
Pre ťažkú pozorovateľnosť Merkúra nebolo dlho možné určiť dĺžku jeho dňa. Pozorovateľov navyše miatla náhoda, že obdobie, ktoré trvá planéte od prechodu z východnej elongácie do západnej je približne rovné dĺžke jednej otáčky (40 – 50 dní), a preto astronómovia videli Merkúr stále z tej istej strany. Do roku 1962 sa predpokladalo, že planéta má viazaný obeh okolo Slnka, takže jej deň mal byť rovnako dlhý ako rok. Až v roku 1965 sa podarilo spoľahlivo určiť dobu rotácie a to pomocou nových výkonných rádioteleskopov odrazom radarových signálov od povrchu Merkúra. Siderická doba rotácie je 58,65 pozemského dňa.
Sklon rotačnej osi k rovine obehu planéty je takmer 90°. Z toho dôvodu deň na ktorejkoľvek časti planéty trvá rovnako dlho a Merkúr nemá ročné obdobia. Pre rýchly obeh planéty okolo Slnka sa však Slnko zdanlivo posúva po oblohe Merkúra tak rýchlo, že medzi dvomi nasledujúcimi východmi Slnka uplynie 176 pozemských dní. Pozorovateľ na povrchu Merkúra by v čase prechodu planéty perihéliom videl Slnko vyjsť na východe a normálne sa pohybovať smerom na západ. Potom by Slnko postupne zastavilo a začalo sa pohybovať opačne, zo západu na východ. Po 8 pozemských dňoch by sa zdanlivý pohyb Slnka vrátil opäť do normálu. V blízkosti perihélia je totiž obežná rýchlosť po dobu 8 dní vyššia ako rotačná rýchlosť planéty.
Planéta vykoná tri rotácie počas dvoch obehov. Tento jav sa niekedy nazýva tiež "orbitálna rezonancia". V dávnej minulosti mohla byť rotácia planéty podstatne rýchlejšia, ale slapové sily Slnka ju v priebehu miliónov rokov spomalili na dnešnú hodnotu. Tento celočíselný pomer dĺžky rotácie k dobe obehu má za následok teplotné zvláštnosti na povrchu planéty. Pri prechode planéty perihéliom dopadajú slnečné lúče pod najväčším uhlom vždy buď na nultý, alebo stoosemdesiaty poludník jeho súradnicovej sústavy. Preto sú teploty na týchto poludníkoch vyššie ako teploty na 90. a 270. poludníku, na ktoré dopadajú slnečné lúče pod najmenším uhlom vždy len v aféliu. Najvyššie povrchové teploty dosahujú priesečníky nultého a stoosemdesiateho poludníka s rovníkom. Tieto body sa preto tiež nazývajú "horúce póly".
Vznik a vývoj.
Merkúr sa, podobne ako všetky terestrické planéty, pravdepodobne sformoval vo vnútorných častiach protoplanetárneho disku krúžiaceho okolo praslnka. Slnečný vietor, ktorý vyžarovalo praslnko, odstránil najľahšie prvky – vodík a hélium – z vnútorných častí disku a zostali v ňom len atómy ťažších prvkov. Z nich sa utvorili prachové zrná, ktoré sa spájali do stále väčších a väčších celkov. Za niekoľko tisíc rokov zrná narástli do rozmerov niekoľkých centimetrov. Z častíc sa postupne utvorili miestne zhluky, ktoré naďalej na seba nabaľovali hmotu a zahusťovali sa. Tak vznikli väčšie telesá nepravidelného tvaru – planetezimály. Potom, čo planetezimály dorástli do určitých rozmerov, sa už na ich ďalšom spájaní do väčších celkov začala výraznejšie podieľať aj ich vlastná gravitácia. Za rádovo desaťtisíc rokov vzniklo postupným zliepaním obrovské množstvo telies s rozmermi 500 až  – protoplanéty. Z protoplanét sa vzájomnými kolíziami utvorili dnešné planéty. 
Chemické zloženie Merkúra je však veľmi odlišné od zloženia troch ďalších terestrických planét – Venuše, Zeme a Marsu. Pre toto nezvyčajné povrchové zloženie sa geológovia nazdávajú, že Merkúr sa sformoval z iného materiálu ako ostatné terestrické planéty v slnečnej sústave. L. Kerberová a i. sa domnievajú, že Merkúr sa sformoval z planetezimál, ktoré migrovali zo vzdialenejších častí slnečnej sústavy bližšie k Slnku. Iným možným vysvetlením je, že planéta sa síce sformovala z podobného materiálu ako ostatné tri terestrické planéty, no jej povrchové vrstvy sa pod vplyvom silného žiarenia mladého Slnka vyparili. Tento scenár však vedci nepovažujú za veľmi pravdepodobný, pretože vypariť by sa musel aj sodík, draslík či olovo, lenže tieto prvky našla sonda MESSENGER na povrchu Merkúra vo veľkých množstvách.
V pôvodne roztavenom telese Merkúra sa gravitačnou diferenciáciou utvorilo husté jadro a silikátový plášť. V tejto fáze sa rozptýlilo uvoľnené teplo a vytvorila sa pevná kôra. Tento model však narušuje malé množstvo hliníka zistené sondou MESSENGER. Hliník by ako ľahší prvok mal v procese diferenciácie stúpať k povrchu podobne ako na Zemi alebo Mesiaci. V ďalšej etape planéta prešla obdobím rozsiahlej vulkanickej činnosti, ktorá neustále pretvárala jej povrch. Z výsledkov tretieho preletu sondy MESSENGER okolo Merkúra vyplýva, že vulkanizmus určite prebiehal pred 2,5 miliardami rokov a podľa vzhľadu krátera "Rachmaninoff" možno aj pred miliardou rokov. Asi 40 % kôry Merkúru prejavujúcej sa ako hladké časti povrchu je sopečného pôvodu. O silnej vulkanickej aktivite svedčí vysoké zastúpenie sodíka a síry na jeho povrchu. Ďalej túto teóriu podporujú aj obrovské polia stuhnutej lávy na snímkach polárnych oblastí planéty sondou MESSENGER. Na pretváraní povrchu sa podieľalo aj intenzívne bombardovanie, ktorého vrchol prebiehal na Merkúre pred asi 4,1 – 4 miliardami rokov. Počas neho zrejme vznikol najväčší útvar na jeho povrchu – Panva Caloris. Bombardovanie trvalo asi 300 až 400 miliónov rokov.
Neobyčajne veľké železné jadro Merkúra vysvetľujú dve hlavné hypotézy. Podľa jednej z nich má Merkúr najväčšie železné jadro zo všetkých planét preto, lebo sa sformoval najbližšie k Slnku a ľahšie, prchavejšie prvky, ktoré boli v raných štádiách súčasťou vonkajších vrstiev Merkúra, sa vyparili do okolitého kozmu, podobne, ako sa vyparila väčšina voľného vodíka a hélia z atmosféry Zeme. Údaje zo sondy MESSENGER to však vyvrátili. Sonda totiž objavila na povrchu planéty vysoké koncentrácie draslíka, prvku, ktorý sa rýchlo vyparuje už pri nižších teplotách a podľa tejto teórie mal preto už dávno uniknúť z povrchu Merkúra.
Existuje teória, že zrážka s obrovskou planetezimálou či protoplanétou počas dotvárania slnečnej sústavy spôsobila, že sa veľká časť pôvodnej kôry a plášťa planéty odparila, resp. bola vyvrhnutá do vesmíru, pričom len malá časť týchto hornín opäť dopadla na povrch planéty. Táto hypotéza by vysvetľovala, prečo je v súčasnosti jadro Merkúra v porovnaní s priemerom planéty neprirodzene veľké. Uvažovaná zrážka mohla planétu uviesť do rotačnej rezonancie v pomere 3:2. Merkúr mohol prekonať až dve kolízie s protoplanétami, ktoré ho ochudobnili o pôvodnú kôru a časť plášťa, zvýšili však množstvo jeho železa. Roztrieštený pôvodný plášť Merkúra sa podľa planetológa Erica Asphauga stal súčasťou plášťov iných planét, ktoré ho postupne na seba nabalili. 
Hypotézu so zrážkou, popiera štúdia, ktorá tvrdí, že veľkosť a zloženie jadra bolo ovplyvnené vzdialenosťou planéty od magnetického poľa Slnka. Obsah kovov a hustota jadier planét sa vzdialenosťou od Slnka zmenšuje. Distribúcia materiálu v ranej a formujúcej sa slnečnej sústave bola ovládaná magnetickým poľom Slnka, keď priťahovalo kovy z mračna prachu a plynov.
Bombardovanie obnovilo sopečnú činnosť, ktorá však neskôr utíchla, hoci existujú predbežné dôkazy o vulkanickej aktivite Merkúra aj v súčasnosti. Napovedajú tomu svetlé lieviky s priemerom 100 metrov, okolo ktorých sú difúzne polia svetlého materiálu a ktoré sú podľa Bretta Denevia, člena tímu sondy MESSENGER, pravdepodobne dosť mladé. Je preto možné, že ide o vulkanické sopúchy.
Magnetosféra.
Predpokladanému vnútornému zloženiu planéty nasvedčuje i magnetické pole, ktoré objavila sonda Mariner 10. Jeho intenzita je asi 1 % intenzity zemského magnetického poľa, presnejšie 200 – 400 nT na povrchu a zdá sa, že má aj zreteľný dvojpólový charakter, čo značí, že ho musí vytvárať planetárne dynamo. Toto pole je v porovnaní so zemským slabé, ale už jeho samotná existencia je do istej miery prekvapením, pretože Merkúr rotuje veľmi pomaly. Ďalšia odlišnosť so zemským magnetickým poľom spočíva v tom, že os poľa Merkúra neprechádza stredom planéty, ale bodom vzdialeným od neho o 20 % polomeru dĺžky planéty, čo podľa Seana Solomona, vedúceho tímu sondy MESSENGER, dokazuje, že aj jadro planéty, ktoré vytvára pole, musí byť posunuté. Magnetický rovník Merkúra je posunutý asi o na sever od rovníka planéty. Magnetosféra zachytáva častice horúceho slnečného vetra, ktorých koncentrácia je najvyššia tesne nad povrchom planéty. Magnetosféru planéty prezrádza aj ďalšia koncentrácia plazmy vo výške . Magnetická os má k rotačnej osi Merkúra sklon 3°. Siločiary magnetického poľa neďaleko južného Merkúrovho pólu sú otvorenejšie než na opačnom póle a preto umožňujú na južnej pologuli prienik oveľa väčšieho množstva častíc slnečného vetra na povrch planéty, ako na severnej. To sa prejavuje na Merkúrovej atmosfére ako aj na intenzite zafarbenia niektorých oblastí jeho povrchu.
Magnetosféra Merkúra je na strane planéty odvrátenej od Slnka pretiahnutá do dlhého chvosta, podobne ako u iných planét s magnetickým poľom. Tento chvost sa pod vplyvom slnečnej aktivity výrazne mení. Už v priebehu niekoľkých minút sa dokáže predĺžiť či skrátiť o viac než trojnásobok svojej dĺžky. D. Schriver a kol. objavili vo výške asi polovice polomeru planéty dokonca aj náznak slabého radiačného pásu, ktorého častice nepresahujú energiu 10 keV.
Z údajov získaných Marinerom 10 nebolo možné určiť, či sa pole vo vnútri Merkúra generuje dodnes, alebo je len pozostatkom niekdajšieho magnetického poľa „zamrznutého“ do hornín tvoriacich kôru planéty. Jean-Luc Margot z Cornellovej univerzity sa po päťročnom výskume priklonil k názoru, že pole sa doteraz vytvára vo vnútri planéty procesom tekutého dynama. Túto hypotézu potvrdili aj údaje z prvého preletu sondy MESSENGER. Naproti tomu, keďže Merkúr je menší ako Zem, jeho jadro by malo už dávno vychladnúť (čomu napovedajú aj mnohé povrchové útvary, o ktorých sa predpokladá, že sa vytvorili ako následok chladnutia a zmenšovania sa sa jadra). Toto tvrdenie je v protiklade s teóriou tekutého dynama. Je však možné, že jadro zatiaľ nevychladlo úplne a že chemické prvky s nízkym bodom topenia, napríklad síra, v ňom zostávajú v tekutom stave.
Magnetické pole Merkúra je veľmi dynamické. Je oveľa premenlivejšie v závislosti od premenlivej slnečnej aktivity, ako napríklad magnetické pole Zeme. Vplyv lokálnych magnetických polí, čiže polí rozličných hornín povrchu, zatiaľ nie je známy. Predpokladá sa, že ich preskúma sonda MESSENGER, ktorá bude skúmať prostredníctvom svojho plazmového a časticového spektrometra aj vplyv Slnka na Merkúrovo magnetické pole.
Atmosféra.
Atmosféra Merkúra, ako už bolo spomenuté, je veľmi riedka. Môže za to slabá gravitácia planéty ako aj neustále ožarovanie planéty slnečným vetrom. Sonda Mariner 10 zistila veľmi slabé stopy plynného obalu obsahujúceho predovšetkým atómy pochádzajúce zo slnečného vetra – teda hlavne hélium. Podľa inej hypotézy sa pozorované hélium dostáva do atmosféry odparovaním z povrchu. Atmosféru tvorí s najväčšou pravdepodobnosťou prevažne vodík, hélium a kyslík. Ďalšie dva prvky v atmosfére, sodík a draslík, zistili pozemské ďalekohľady v roku 1985, pričom sodík potvrdila aj sonda MESSENGER. Zastúpenie ionizovaného sodíka je najvyššie nad nočnou stranou rovníka. Ióny ťažkých prvkov sa zase koncentrujú nad magnetickými pólmi, čo súvisí v prienikom slnečného vetra do týchto oblastí. MESSENGER ďalej objavil aj atomárny horčík a vápnik, ktorých výskyt bol s časom veľmi premenlivý. Aj niektoré ďalšie prvky sa do atmosféry pravdepodobne uvoľňujú z povrchu planéty. Atmosférický tlak na povrchu je mimoriadne nízky a takmer nemerateľný, predpokladá sa, že nepresahuje 10−5 Pa. Je približne 5.1011-krát nižší než tlak na Zemi na úrovni morskej hladiny.
Atmosféra sa na rozdiel od hustých atmosfér iných planét nečlení na nijaké vrstvy. Povrch Merkúra je zároveň hranicou exosféry. Atómy v nej sa pohybujú po balistických dráhach a častejšie sa zrážajú s povrchom planéty než samy so sebou. Exosféra Merkúra je veľmi rôznorodá a nesymetrická v rozložení obsiahnutých prvkov aj vo svojej hrúbke.
Sonda MESSENGER pri svojom prvom prelete okolo Merkúra zistila v okolí Merkúra neutrálny vodík, ktorý vytvára dlhý chvost. Okrem neutrálneho vodíka sa v chvoste nachádzali aj atómy sodíka, sonda detegovala aj prítomnosť vápnika a ďalších prvkov. Isté asymetrie v rozložení vodíka a sodíka v chvoste svedčia o tom, že atmosféru planéty neustále ovplyvňuje interakcia slnečného vetra s magnetickým poľom.
Povrch.
Podmienky na povrchu Merkúra sú drsné. Neprítomnosť hustej atmosféry, ktorá by zadržiavala teplo, je príčinou najväčších rozdielov teplôt medzi osvetlenou a neosvetlenou pologuľou v slnečnej sústave. Rozdiely dosahujú hodnôt takmer 700 °C. Povrch sa môže cez deň v oblasti rovníka rozpáliť až na +440 °C. Pri týchto teplotách sa topia aj niektoré známe kovy, napr. cín a olovo. Naopak, počas noci môže teplota klesnúť až na −180 °C. Priemerná povrchová teplota je +179 °C.
Mineralogické a geologické zloženie povrchu Merkúra sa značne líši od iných planét. Kôra je tvorená z minerálu anortozitu a neobsahuje nijaké oxidy železa. Napriek tomu, že sa vo vnútri Merkúra predpokladá veľké železné jadro, spektroskopické výskumy neukázali na povrchu ani stopu po železe. Tento paradox zostáva doteraz záhadou. Aj sonda MESSENGER potvrdila, že železa je na povrchu málo, podobne aj titánu. Ďalší identifikovaný minerál na povrchu bol ilmenit. Kôra nie je členená na tektonické platne. Vysoké je zastúpenie síry, ktorej je na Merkúre asi 10-krát viac ako na povrchu Zeme, čo spolu s lávovými poľami na severnej pologuli naznačuje, že v minulosti bola na povrchu mimoriadna sopečná aktivita. Oproti iným terestrickým planétam má povrch Merkúra tiež vysoké zastúpenie draslíka a tória. O prítomnosti sopiek svedčia stopy po vode a oxide uhličitom objavené sondou MESSENGER počas druhého preletu. Celkove sa podarilo stanoviť zastúpenie 10 rozličných chemických prvkov v regolite planéty.
Povrch Merkúra je veľmi starý a zostal takmer nezmenený po milióny rokov, keďže na planéte nie je kvapalná voda a slabá atmosféra planéty neumožňuje eróziu, ktorá by povrch pretvárala. Je veľmi podobný povrchu Mesiaca, pokrytý obrovským množstvom kráterov. Krátery vznikli zrážkou s meteoritmi a planétkami najrôznejších veľkostí (tzv. impaktné krátery). Predpokladá sa, že krátery v okolí pólov, ktoré sú chránené pred slnečným žiarením, by mohli obsahovať vodný ľad. V kráteroch väčších ako sa objavujú prstence. Hlavný rozdiel medzi Mesiacom a Merkúrom je v tom, že na Merkúre neexistujú tzv. moria, t. j. veľké výlevy bazaltov v obrovských panvách, vzniknutých po dopadoch veľkých telies. Namiesto morí jeho povrch pokrývajú rozsiahle zvlnené planiny len riedko posiate impaktnými krátermi, ktoré podľa názorov viacerých planétológov vznikli mohutnými výlevmi lávy, čiže podobne ako mesačné moria. Vulkanický pôvod naznačuje aj ich farba, ktorá je svetlejšia ako farba starých kráterov. Obrovské polia stuhnutej lávy v oblasti pólov zaujali planétológov už na prvých záberoch sondy MESSENGER. S plochou 4.106 km sú to najväčšie lávové polia na planéte. Ich hĺbka sa odhaduje na niekoľko km.
Ďalší rozdiel spôsobila gravitácia Merkúra, ktorá je približne dvakrát silnejšia ako mesačná. Preto je na povrchu málo lúčovitých kráterov a vďaka tomu sa hmota vymrštená pri dopade meteoritov na jeho povrch nerozstrekla až do takej vzdialenosti ako na Mesiaci. Pozorujeme tiež asi šesťkrát menšie množstvo druhotných kráterov. Druhotné krátery sú krátery, ktoré vyhĺbia úlomky hornín vyvrhnuté do okolia pri dopade veľkého telesa. Na Merkúre je tiež v porovnaní s Mesiacom výrazne menej kráterov menších než 100 km.
Takmer polovicu povrchu Merkúra zmapovala sonda Mariner 10 v roku 1975. O druhej pologuli sa do preletu sondy MESSENGER predpokladalo, že je podobná tej zmapovanej. Okrem kráterov tvoria reliéf povrchu aj početné vrásy a horské chrbáty. Horské chrbáty vznikli v procese vznikania Merkúra, keď sa planéta ochladzovala, scvrkávala a preto sa v jeho kôre vytvorili početné záhyby. Ďalšie povrchové útvary sú planiny, údolia, panvy a brázdy. Počas poslednej miliardy rokov, od zastavenia vulkanickej činnosti a zníženia počtu dopadových kráterov sa jeho povrch zmenil len veľmi málo.
Sonda MESSENGER zaznamenala pri prvom oblete planéty kráter s prepadnutým terénom v stredovej časti. To naznačuje, že by mohlo ísť o kalderu, znak sopečnej činnosti na planéte.
Priame vzorky z povrchu Merkúra nemáme, hoci B. Gladman a J. Coffey upozornili na to, že horniny vymrštené z Merkúra pri impaktoch mávajú rýchlosť až šesťkrát vyššiu ako úniková rýchlosť z planéty a teda sa môže stať, že dopadnú až na Zem. Zatiaľ však nijaké nájdené meteority neboli identifikované ako pochádzajúce z Merkúra a nemôžeme ich takto identifikovať, kým nebude známe presné izotopové zloženie hornín a minerálov na Merkúre.
Terénny zlom starý zhruba 2 miliardy rokov. Týči sa do výšky 2 kilometre nad okolím a je dlhý 500 kilometrov. Podobných terénnych zlomov bolo sondou Mariner 10 objavených 16. Je najdlhším objaveným útesom na Merkúre. Vznikol prasknutím časti horninovej kôry pri chladnutí planéty.
Najväčší kráter na povrchu Merkúra a zároveň jeden z najväčších kráterov v slnečnej sústave. Je väčší ako štát Texas. Po prelete sondy MESSENGER okolo Merkúra začiatkom roku 2008 sonda po prvýkrát vyfotografovala aj západnú polovicu tohto krátera. Ukázalo sa, že skutočný priemer Panvy Caloris je ešte väčší, ako sa pôvodne predpokladalo – namiesto  meria v skutočnosti až . Náraz pri jeho dopade telesa, ktoré kráter vytvorilo, bol taký silný, že rázové vlny šíriace sa po povrchu aj vo vnútri planéty vytvorili na opačnej strane planéty deformácie a rozlámaný terén. Kráter vznikol približne pred 3,6 miliardami rokov a rázové vlny vytvorili v mladej kôre reťazce kopcov a pohorí. Hĺbka panvy je približne . Názov Caloris dostala panva podľa latinského výrazu pre teplo, pretože v perihéliu sa stáva jedným z dvoch najhorúcejších miest na Merkúre.
Veľká planina, ktorú zatopila láva po dopade asteroidu, ktorý vytvoril Panvu Caloris. V jej vnútri sa nachádza dvojica lúčovitých kráterov.
Impaktný kráter starý 500 miliónov rokov s priemerom 45 – . Je teda relatívne mladý a lúčovitý (so svetlými lúčmi), čím je na Merkúri skôr výnimkou. Lúče sa pôsobením slnečného vetra počas najbližšej miliardy rokov stratia. Okolo krátera sú vysoké valy, v ktorých sa pri chladnutí vytvorili trhliny. V strede krátera je aj výrazný centrálny pahorok. Väčší kráter Brontö ležiaci severne od krátera Degasa je Degasom sčasti prekrytý. 
Druhý najväčší impaktný kráter na Merkúre. Má priemer a bol zaplavený vulkanickým materiálom a poznačený stopami po dopade meteoritov.
kráter kruhového tvaru, ktorý vznikol ku koncu obdobia veľkého bombardovania. Neskôr ho zaliala láva a vytvorila jeho ploché dno. Je tvorený dvoma prstencami a má priemer .
Tento veľký komplexný kráter s priemerom 97 kilometrov leží severne od Panvy Caloris. Jeho vek je zhruba 3,5 miliardy rokov. Steny krátera sa zosunuli dovnútra, pričom vytvorili zložitú sústavu sústredných stupňovitých terás a nepravidelný val. Pre krátery podobnej veľkosti je na Merkúre takáto štruktúra typická. V strede krátera sa nachádza výrazný vrchol s priemerom približne a výškou . Vznikol z podpovrchového materiálu, ktorý dopadol späť po vymrštení pri dopade asteroidu. Vymrštený materiál vytvoril okolo krátera lúčovité pásma kopcov.
Vnútro.
Vysoká hustota Merkúra naznačuje, že musí mať obrovské železné jadro. Toto jadro s polomerom asi 1 800 – je tvorené železom a vzniklo pri diferencovaní planéty pred asi 4 miliardami rokov. Má však málo rádioaktívnych prvkov produkujúcich svojím rozpadom teplo a preto je jeho jadro pravdepodobne tuhé, aj keď je možné, že tenká vrstva vonkajšieho jadra je stále roztavená a obsahuje železo a síru. V jadre je sústredených viac než 60 % hmotnosti planéty, pričom v prípade Zeme tvorí jadro iba 32 % jej hmotnosti. Jadro Merkúra siaha od stredu až do vzdialenosti troch štvrtín polomeru planéty respektíve 80 % priemeru planéty. Jadro pravdepodobne generuje slabé magnetické pole. Okolo jadra sa nachádza tuhý kamenný plášť tvorený kremičitanmi s hrúbkou 550 kilometrov. Plášť postupne vychladol, preto je planéta poslednú miliardu rokov vulkanicky neaktívna. Jej vulkanická aktivita sa nakrátko obnovila pri intenzívnom bombardovaní meteoritmi, počas ktorého vznikla pravdepodobne aj Panva Caloris.
Podľa vedeckej hypotézy výskumníkov z University of Illinois a Case Western Reserve University vznikajú vo vnútri Merkúru železné vločky a padajú k stredu planéty podobne ako sneh. Pohyb týchto železných častíc by mohol vysvetľovať prítomnosť magnetického poľa Merkúra, ktorého pôvod doteraz nebol uspokojivo vysvetlený. Železné častice by sa mali pohybovať do stredu a kvapalina s vyšším obsahom síry na opačnú stranu, čím sa vytvára vodivý prúd a ako dynamo produkuje slabé magnetické pole.
Hypotézy o vode.
Merania sondy Mariner 10 z roku 1970 aj merania výkonných rádioteleskopov z roku 1991 ukazujú, že napriek obrovským povrchovým teplotám v polárnych oblastiach planéty (najmä na severe) sa môže vo vnútri kráterov nachádzať ľad. Dôvodom je fakt, že rotačná os Merkúra je takmer kolmá na rovinu obehu, čo znamená, že na dno veľkých impaktných kráterov v oblastiach pólov nikdy nezasvieti Slnko a udržiava sa tam teplota −160 °C. Je pravdepodobné, že voda sa na Merkúr dostala pri zrážkach s jadrami komét. Pri náraze sa časť vody z jadra kométy mohla dostať pod povrch planéty a tam je uložená dodnes. Ďalším procesom, ktorý mohol dodať vodu do týchto oblastí, je jej vytlačenie z plášťa v podobe vodnej pary v čase, keď sa vnútro Merkúra scvrkávalo. Skeptici však namietali, že vodný ľad sa na radarových záznamoch takto neprejavuje.
Definitívnu odpoveď na otázku, či je na Merkúri ľad, však dajú až spektroskopické merania sondy MESSENGER. Je možné, že v skutočnosti ide o iný materiál, napríklad síru. Prvý výskum urobila sonda MESSENGER prostredníctvom laserového výškometra a väčšina výsledkov týchto meraní potvrdila hodnoty získané pozemskými radarmi. Vedúci tímu sondy MESSENGER vyhlásil, že hypotéza o existencii vodného ľadu na Merkúre v prvej skúške obstála. Údaje z prvých 18 mesiacov prieskumu sondou MESSENGER ukazujú, že v okolí severného pólu planéty sa možno nachádza omnoho väčšie množstvo ľadu, než zistil rádioteleskop v Arecibe, pričom najopatrnejší odhad množstva ľadu je 100 miliárd ton a najsmelší až bilión ton. Ľad sa nachádza v oblastiach medzi 67. rovnobežkou a pólom. V povrchových vrstvách je menej ľadu než v hlbších, lebo hoci sú povrchové vrstvy zatienené pred priamym slnečným svitom, dopadá na ne slnečné svetlo rozptýlené osvetlenými svahmi. Do akej hĺbky však ľad siaha, vedci zatiaľ nevedia.
Mesiace.
Merkúr nemá mesiace. Pri prehliadke Hillovej sféry Merkúra ďalekohľadom NOT (Nordic Optical Telescope) astronómovia Johan Warell a O. Karlsson zistili, že planétu určite neobieha nijaká družica s priemerom nad . Každá družica na jeho obežnej dráhe by buď v pomerne krátkej dobe dopadla na jeho povrch, alebo by prevážili gravitačné sily iného telesa, ktoré by si mesiac "privlastnilo". Najstabilnejšia potenciálna družica Merkúra by musela mať retrográdny obeh.
Pozorovanie.
Merkúr možno len veľmi ťažko pozorovať, pretože sa príliš nevzďaľuje od Slnka a je teda väčšinu roka na dennej oblohe. Jeho uhlový priemer sa mení od 5 do 15 oblúkových sekúnd v závislosti od jeho vzdialenosti od Zeme. Tomu zodpovedá aj zmena jasnosti od 1,7 do −1,9 magnitúd. Voľným okom vyzerá ako pomerne jasná, žltá, neblikajúca bodka strácajúca sa v žiare Slnka na svitaní alebo za súmraku. Maximálnu uhlovú vzdialenosť od Slnka, takmer 28°, dosahuje pri tzv. najväčšej (východnej alebo západnej) elongácii. Nie pri každej elongácii sa však vzďaľuje od Slnka na túto vzdialenosť. Jeho veľmi eliptická dráha pre pozorovateľa na Zemi spôsobuje, že ak je planéta počas najväčšej elongácie zároveň v perihéliu, je od Slnka vzdialená len 16° a pozoruje sa omnoho ťažšie.
Na území Slovenska môže Merkúr vystúpiť do výšky približne 72,5° nad horizont (závisí od konkrétneho miesta), čo je najviac zo všetkých planét – vyplýva to z najvyššieho sklonu jeho dráhy medzi planétami. Ale v tomto prípade bude na oblohe spolu so Slnkom a teda bez ďalekohľadu bude nepozorovateľný.
Vzhľadom na to, že Merkúr je vnútorná planéta, z nášho pohľadu môžeme pozorovať jeho fázy podobne ako pri Venuši, alebo Mesiaci. Okrem fáz sa však malým ďalekohľadom nedá pozorovať nič.
Niekedy sa Merkúr dostane presne medzi Zem a Slnko. Vtedy môžeme pozorovať prechod Merkúra popred slnečný disk. Posledný takýto prechod pozorovateľný z územia Slovenska bol 11. novembra 2019. Jeden prechod môže trvať najviac 9 hodín. Prechody nenastávajú pri každej dolnej konjunkcii, pretože roviny obežných dráh Merkúra a Zeme nie sú totožné.
20 najväčších elongácií Merkúra v rokoch 2001 – 2020*
História pozorovania.
Merkúr bol známy už od dôb Sumerov, zhruba od 3. tisícročia pred Kr. Starovekí Gréci mali pre túto planétu dve mená: keď sa nachádzal na rannej oblohe, hovorili mu Apollo, na večernej ho volali Hermes (grécka obdoba rímskeho boha Merkúra). Už vtedy však grécki astronómovia vedeli, že ide o to isté teleso. Hérakleides Pontský bol presvedčený, že Merkúr a Venuša obiehajú okolo Slnka a s ním okolo Zeme. Ptolemaios vo svojej geocentrickej kozmologickej predstave zaradil Merkúr ako druhú planétu medzi Mesiac a Venušu, k čomu sa prikláňala aj väčšina autorov stredovekých kozmologických traktátov založených na geocentrizme. 
Úvahy o obehu Merkúra okolo Zeme boli vyvrátené teleskopickými pozorovaniami v 17. storočí, ktoré odhalili, že planéta má fázy. Z nich bolo zrejmé, že sa Merkúr pri pohľade zo Zeme občas dostáva za Slnko. V 18. storočí existovali úvahy o atmosfére na planéte, keďže John Flamsteed a neskôr Johann Hieronymus Schröter ju údajne pozorovali pri prechode Merkúra pred slnečným kotúčom. Ukázalo sa však, že išlo o kontrast medzi jasným Slnkom a tieňom Merkúra. Prvé odhady doby rotácie planéty okolo vlastnej osi podal Schröter v roku 1799. Z pozorovaní povrchových útvarov odhadol dĺžku tejto periódy na 24 hodín. V rokoch 1881 – 1889 zostavil taliansky astronóm Giovanni Schiaparelli z teleskopických pozorovaní prvú mapu Merkúra. Z toho ako sa menila poloha povrchových útvarov pri pozorovaní zo Zeme, určil dobu rotácie planéty na 88 dní, čo bola perióda zhodná s jej obehom okolo Slnka. Išlo by teda o tzv. viazanú rotáciu a planéta by bola jednou stranou neustále natočená k Slnku. Takisto predpokladal, že na Merkúre by mohli existovať mraky.
Thomas Jefferson Jackson See potvrdil na planéte krátery. V roku 1832 odvodil Friedrich Wilhelm Bessel zo svojich pozorovaní priemer Merkúra. Jeho hodnota bola 4 855 kilometrov (súčasná hodnota je ). Johann Franz Encke vypočítal v roku 1835 pomocou gravitačného pôsobenia Merkúra na kométu, neskôr nazvanú Encke, hmotnosť planéty rovnú 1/4 686 571 hmotnosti Slnka. Dráhové poruchy Merkúra viedli mnohých astronómov k myšlienke, že medzi Merkúrom a Slnkom sa nachádza ešte jedna planéta, nazvaná Vulkán. Uskutočnili sa preto viaceré pozorovania, no viedli k negatívnemu výsledku. Najpodrobnejšiu mapu Merkúra do preletu prvej kozmickej sondy zostavil v roku 1934 Eugène Michel Antoniadi. Hoci pozorovatelia v tej dobe nedokázali rozoznať na povrchu planéty nijaký útvar menší ako , domnievali sa, že povrch Merkúra sa podobá mesačnému povrchu na základe podobného albeda a rozloženia svetlejších a tmavších škvŕn.
Rádiometrické pozorovania na Lowellovom observatóriu a na Observatóriu na Mount Wilson odhalili, že teploty na osvetlenej strane planéty dosahujú 610 °C (~880 K). V roku 1965 sa radarovými meraniami pomocou Dopplerovho posunu zistilo, že rotácia planéty nie je totožná s jeho obežnou dobou, ale rovná jej dvom tretinám (58,6 dňa). Tomu napovedali už namerané teploty na neosvetlenej strane Merkúra, ktoré boli oveľa vyššie, ako by sa dalo očakávať na mieste, kde nikdy nesvieti Slnko.
Výskum sondami.
Mariner 10.
Jedinou sondou, ktorá do roku 2008 priniesla informácie o Merkúre, bola sonda Mariner 10. Sonda odštartovala v roku 1973. Preletela okolo Venuše vo vzdialenosti a tento manéver zmenil jej dráhu na heliocentrickú, pričom jej zároveň zvýšil rýchlosť (metódou tzv. gravitačného praku). Pri obiehaní okolo Slnka sa Mariner 10 trikrát priblížil k Merkúru a urobil snímky, vďaka ktorým sa podarilo zmapovať takmer 40 % povrchu planéty. 
MESSENGER.
3. augusta 2004 odštartovala k Merkúru ďalšia sonda americkej kozmickej agentúry NASA – MESSENGER. Dráha k Merkúru počítala s niekoľkými gravitačnými manévrami pri Zemi, Venuši a Merkúri, ktoré ušetrili jej palivo. Ak by sonda totiž mala zakotviť na obežnej dráhe okolo Merkúra po priamom lete zo Zeme, musela by znížiť svoju rýchlosť až o /s, kým pri gravitačných manévroch postačí zmena rýchlosti vlastnými motormi sondy len o /s. Prelet okolo Venuše v júni 2007 vedci využili na výskum tejto planéty. Sonda urobila niekoľko stoviek fotografií Venuše, atmosféru skúmal spektrometer, laserový výškomer a ďalšie prístroje sondy. Gravitačným manévrom sa sonda dostala na správnu dráhu k svojmu cieľu – k Merkúru. 
Prelety.
Prvý prelet okolo svojej cieľovej planéty absolvovala sonda v januári 2008. Dráha sondy viedla spočiatku nad neosvetlenou pologuľou, kde sa nedali zhotovovať optické snímky, ale v činnosti bol infračervený spektrometer a laserový výškometer. Najnižší bod nad planétou dosiahol MESSENGER 14. januára 2008 v čase 19:04:39 UT. Nasledujúci deň sonda odvysielala údaje získané počas preletu na Zem. Na niektorých záberoch boli časti povrchu známeho už z misie Marineru 10, niektoré však až doteraz neboli vyfotografované žiadnou sondou.
Druhý prelet sa uskutočnil 6. októbra 2008. V jeho priebehu kamerový systém MDIS (Mercury Dual Imaging System) zhotovil mozaiky planéty s vysokým rozlíšením. Podarilo sa získať takmer 1 200 snímok v 11 spektrálnych filtroch z časti povrchu, ktorý nikdy predtým nebol sledovaný. Ďalej sonda určovala chemické zloženie povrchu aj riedkej atmosféry. Pri oboch preletoch sa sonda v najbližšom bode svojej dráhy priblížila k Merkúru asi na . Tretíkrát sonda preletela okolo Merkúra 29. septembra 2009. Vyfotografovala pritom asi 5 % povrchu, ktorý nebol nikdy predtým zmapovaný.
Orbita a zánik.
18. marca 2011 bola sonda MESSENGER úspešne navedená na obežnú dráhu okolo Merkúra, čím sa stala prvou umelou družicou tejto planéty. Motorický manéver trval približne 15 minút a počas neho klesla rýchlosť sondy o /s, čo stačilo na to, aby planéta svojou gravitáciou pritiahla sondu na výstrednú eliptickú dráhu. 29. marca sonda začala snímkovanie povrchu planéty v oblasti južného pólu okolo kráteru "Debussy". 16. júna 2011 sonda uskutočnila prvú korekciu tejto dráhy, čím sa dosiahlo zníženie najbližšieho bodu k povrchu planéty z pôvodných na približne . MESSENGER postupne zmapoval takmer celý povrch a zbieral tiež údaje o štruktúre povrchu, jeho geologickej histórii, pôvode riedkej atmosféry, magnetosféry a prítomnosti ľadu v oblasti pólov. Jeho širokouhlá kamera vytvárala čiernobiele snímky planéty s rozlíšením /pixel, vytipované oblasti nasnímala kamera s úzkym zorným poľom v rozlíšení až /pixel. Už počas prvých dvoch mesiacov svojej práce na orbite Merkúra vyslala sonda na Zem vyše 40 000 fotografií a milióny nameraných údajov. Vyhodnotenie všetkých získaných údajov potrvá najmenej 5 rokov. V roku 2008 bola sondou vyhotovená širokouhlá farebná snímka planéty. Začiatkom marca 2013 bola zverejnená trojfarebná mapa celej planéty s vysokým rozlíšením až 250 m/pixel.
MESSENGER musel robiť časté úpravy dráhy, pretože jeho obeh veľmi narúšali slapové účinky Slnka a nepravidelnosti v gravitačnom poli samotného Merkúra. V roku 2015 však sonde došlo palivo. 30. apríla 2015 bola jej štvorročná úspešná činnosť zakončená dopadom na povrch.
Aktuálny výskum.
V októbri 2018 agentúra ESA v spolupráci s Japonskou vesmírnou agentúrou (JAXA) vyslala k Merkúru sondu "BepiColombo". Je zložená z dvoch sond: "Mercury Planetary Orbiter (MPO)" a "Mercury Magnetospheric Orbiter (MMO)" a spoločného preletového modulu vybaveného iónovým pohonom. Tieto dve sondy budú nezávisle od seba navedené na rôzne obežné dráhy okolo planéty a ich cieľom je hľadať pôvod magnetického poľa Merkúra, mapovanie magnetosféry a robiť detailné testy všeobecnej teórie relativity. Sondy budú navedené na orbity okolo planéty koncom roka 2025.
Pred príletom k Merkúru sondy urobili niekoľko preletov okolo neho. Prvý vykonali 2. októbra 2021 a zatiaľ posledný, piaty, 2. decembra 2024. Počas tohto preletu bol Merkúr prvýkrát skúmaný infračerveným spektrometrom a rádiometrom MERTIS. Minimálna vzdialenosť od planéty dosiahla hodnotu 37 630 km.
Pôvod názvu a mytológia.
Slovenské meno Merkúr je poslovenčená podoba pôvodného mena rímskeho boha Mercuria. Základ mena pochádza z latinského „merx“ (mzda, odmena) alebo „mercor“ (kupujem, obchodujem). Mercurius bol takmer totožný s gréckym Hermom, bohom obchodu a zisku. Bol spravidla považovaný za syna boha neba Caela a uctievali ho hlavne obchodníci. Podľa mýtov bol najšikovnejší a najvynaliezavejší spomedzi olympských bohov. Stal sa osobným poslom najvyššieho boha Dia (v Ríme Jupitera), ktorý bol podľa gréckej verzie mýtu aj jeho otcom. Bol nielen poslom, ale aj radcom a pomocníkom bohov i ľudí. Prvé pamiatky, ktoré dosvedčujú uctievanie boha Herma už v dávnych dobách, pochádzajú zo 14. až 13. storočia pred Kr. Rimania jeho kult prevzali a so svojím bohom Mercuriom stotožnili v 5. storočí pred Kr.
Slovanské kmene používali vo svojej mytológii označenie "Dobropán". V Číne bol pomenovaný "Šuej-sing" a označovali ho ako „planétu vody“. Severská mytológia spájala Merkúr s bohom Odinom.
Sci-fi.
Merkúr poslúžil ako námet pre množstvo sci-fi diel. Často sa objavuje téma spojená s extrémnou radiáciou na povrchu planéty či pomalou rotáciou. V literatúre sa vyskytujú hlavne dva obrazy Merkúra – planéty, ktorá je z jednej strany chladná a z druhej žeravá. Táto predstava sa vyskytuje hlavne v dielach písaných pred rokom 1965, keď bolo dokázané, že planéta rotuje pomaly. Druhý, modernejší obraz planéty, odráža novšie vedecké poznatky.
Medzi staršie diela popisujúce Merkúr ako nerotujúce teleso patrí napríklad kniha anglického spisovateľa Erica Rückera Eddisona z roku 1922 s názvom "The Worm Ouroboros", ktorá je o večnom boji dvoch národov proti sebe. V knihe nie sú obsiahnuté žiadne do tej doby známe poznatky o Merkúri. Medzi významných autorov sci-fi píšucich o Merkúre patrí aj Isaac Asimov, ktorý na povrch planéty situoval niekoľko svojich poviedok ("Runaround, The Dying Night, Lucky Starr and the Big Sun of Mercury"). V poviedke „Hot planet“ od Hala Clementa je Merkúr vykreslený ako planéta s búrlivou vulkanickou činnosťou vyvolanou slapovými silami Slnka. Všetky boli napísané predtým, ako astronómovia zistili, že planéta nemá viazanú rotáciu, čo je námet, ktorý sa v poviedkach často vyskytuje. Do roku 1965 spadajú aj niektoré diela od Arthura C. Clarka ("Islands in the Sky"), Larryho Nivena ("The Coldest Place"), Hugha Waltersa ("Mission to Mercury") a mnohé ďalšie.
Po roku 1965 sa zmenil koncept diel a Merkúr sa v nich začal objavovať ako rotujúca planéta. Arthur C. Clark ho znovu zaradil do jednej zo svojich kníh s názvom "Rendezvous with Rama" (vyšlo v češtine ako "Setkání s Rámou") vydanej v roku 1973, kde ľudia kolonizovali početné miesta slnečnej sústavy, okrem iného aj Merkúr. V knihe žije na planéte vyše 100 000 obyvateľov. Kolonisti na Merkúre sa živia ťažbou kovov a všetku energiu čerpajú z intenzívneho slnečného žiarenia. Sú opísaní ako húževnatý a technicky vyspelý národ. 
V roku 1986 vyšli novely a poviedky amerického autora Kima Stanleyho Robinsona zaoberajúce sa Merkúrom (hlavne Mercurial) a súčasne sa objavil aj v románe "Modrý Mars". V poviedke Mercurial je hlavným motívom mesto neustále sa posúvajúce po rovníku planéty v tieni a unikajúce pred smrtiacou radiáciou, ktorá dopadá na stranu planéty privrátenú k slnku. Celému mestu vládne autokratívny tyran.
Merkúr sa vyskytuje taktiež vo filmovej tvorbe, napríklad v seriáli "Futurama" či vo filme "Sunshine".

</doc>
<doc id="5842" url="https://sk.wikipedia.org/wiki?curid=5842" title="Studená fúzia">
Studená fúzia

Studená fúzia je jadrová reakcia, pri ktorej dochádza k fúzii atomárnych jadier za nízkych teplôt (dokonca už za izbovej teploty) a tlakov, pričom sa uvoľňuje značné množstvo energie.
Vzhľadom na pravdepodobnostný charakter kvantovej mechaniky je isté, že k fúzii za nízkych teplôt dochádza. Zatiaľ čo priaznivci studenej fúzie ju považujú za perspektívnu cestu, ktorá by vyriešila energetickú krízu ľudstva, väčšina fyzikov experimenty, ktoré by mali dokazovať existenciu javu, odmieta a o reálnosti studenej fúzie pochybuje. Dosiaľ sa nepodarilo takéto experimenty opakovane uskutočniť.
Studená fúzia je preto oficiálne špekulatívnou a nedokázanou teóriou. Prvý pokus, ktorý údajne potvrdzoval existenciu takejto reakcie, uskutočnili v roku 1989 dvaja vedci, Dr. Stanley Pons a Dr. Martin Fleischmann z Univerzity v Utahu. Pri experimentoch s elektrolýzou ťažkej vody D2O namerali prebytok tepla, ktorý bolo možné vysvetliť iba jadrovým procesom. Pokus bol odvtedy mnohokrát zopakovaný, ale podobné výsledky neboli nikdy preukázateľne potvrdené. Vo všeobecnosti sa má za to, že išlo iba o chybu a nepresnosť v meraní. Pons a Fleischmann boli vystavení kritike za úpravu získaných výsledkov tak, aby dokazovali emisiu gama žiarenia, ktoré je typické pre jadrovú fúziu. Výskum možnosti studenej jadrovej fúzie napriek tomu nejaký čas ešte pokračoval kvôli zaujímavým ale nepresným výsledkom a kvôli lákavej možnosti vytvárať relatívne čistú energiu pri bežných teplotách. Odhaduje sa, že v Spojených štátoch sa vynaložilo niekoľko desiatok miliónov dolárov na experimenty so studenou jadrovou fúziou.

</doc>
<doc id="5843" url="https://sk.wikipedia.org/wiki?curid=5843" title="Merkúr (rozlišovacia stránka)">
Merkúr (rozlišovacia stránka)

Merkúr môže byť:

</doc>
<doc id="5844" url="https://sk.wikipedia.org/wiki?curid=5844" title="Merkúr (boh)">
Merkúr (boh)

Merkúr (lat. "Mercurius") bol starorímsky boh obchodu a zisku. Neskôr bol stotožnený s Hermom (poslom bohov). Zobrazuje sa s okrídleným klobúkom alebo sandálmi a žezlom s dvoma hadmi.

</doc>
<doc id="5846" url="https://sk.wikipedia.org/wiki?curid=5846" title="Hviezda">
Hviezda

Hviezda alebo zastarano stálica je plazmové (plynné), približne guľovité teleso vo vesmíre, ktoré má vlastný zdroj viditeľného žiarenia, drží ho pokope jeho vlastná gravitácia a má hmotnosť 0,08 až zhruba 300 hmotností Slnka. Vo hviezdach je sústredená väčšina viditeľnej hmoty vesmíru. Najbližšou hviezdou k Zemi je Slnko, ktoré je zdrojom väčšiny energie našej planéty. Pri vhodných atmosférických podmienkach sú v noci zo Zeme viditeľné aj iné hviezdy. Kvôli obrovským vzdialenostiam vyzerajú ako množstvo nehybných, viac či menej blikajúcich svetelných bodov.
Pod pojmom hviezda sa v starom chápaní myslel takmer každý objekt na nočnej oblohe ako planéta, kométa atď. okrem Mesiaca. V užšom astronomickom význame sú hviezdy len tie kozmické guľovité objekty, ktoré vyžarujú viditeľné žiarenie. Počas veľkej časti svojej existencie prenesene nazývanej "život hviezdy" je zdrojom tohto žiarenia termonukleárna fúzia vodíka na hélium v jadre hviezdy. Tá uvoľňuje energiu, ktorá prechádza vnútrom hviezdy a je vyžiarená do vonkajšieho priestoru. Potom, ako hviezda vyčerpá zásoby vodíka, vznikajú vo hviezde chemické prvky ťažšie ako hélium. Pred koncom života môžu hviezdy obsahovať aj degenerovanú hmotu. Astronómovia zisťujú hmotnosť, vek, metalicitu (chemické zloženie) a mnohé ďalšie vlastnosti hviezd pomocou pozorovania pohybu hviezdy vesmírom, svietivosti a analýzou jej žiarenia. Graf porovnávajúci teplotu hviezd s ich svietivosťou, známy ako Hertzsprungov-Russellov diagram, umožňuje zistiť vek a stav vývoja hviezdy.
Hviezda vyniká ako kolabujúci mrak materiálu zložený hlavne z vodíka, hélia a stopových množstiev ťažších prvkov. Hneď ako dosiahne jadro hviezdy dostatočnú hustotu, vodík sa začne nukleárnou fúziou premieňať na hélium a vyžarovať energiu. Vnútro hviezdy prenáša energiu smerom od jadra kombináciou procesov žiarenia a konvekcie. Tento vnútorný tlak zabraňuje tomu, aby hviezda skolabovala pod vlastnou gravitáciou. Hviezdy s hmotnosťou väčšou ako 0,4 hmotnosti Slnka sa po vyčerpaní vodíka v jadre rozpínajú a stávajú sa červenými obrami. V niektorých prípadoch vznikajú fúziou ťažšie prvky. Potom sa hviezda vyvinie do degenerovaného stavu, keď je časť jej hmoty rozptýlená do medzihviezdneho média, z ktorého neskôr vznikne nová generácia hviezd s vyšším podielom ťažších prvkov. Jadro hviezdy sa zmení na bieleho trpaslíka, neutrónovú hviezdu alebo čiernu dieru.
Dvoj- a viachviezdne systémy sa skladajú z dvoch alebo viacerých gravitačne zviazaných hviezd. Ak obiehajú príliš blízko seba, tak ich vzájomné gravitačné pôsobenie môže výrazne ovplyvniť ich vývoj. Hviezdy tvoria časť omnoho väčších gravitačných štruktúr ako hviezdokopy a galaxie. Zopár z nich sa pohybuje aj medzi galaxiami.
Hviezdy sa na nočnej oblohe voči sebe navzájom zdanlivo nepohybujú, preto sa v minulosti nazývali "stálice" na rozdiel od "bludíc" (planét). V skutočnosti sa vo vesmíre pohybujú obrovskou rýchlosťou až niekoľko sto kilometrov za sekundu, ale vzhľadom na ich obrovskú vzdialenosť sa voľným okom pozorovateľné zmeny v polohách hviezd prejavia až po storočiach či dokonca tisícročiach. Dôsledkom tejto zdanlivej nehybnosti utvárajú veľmi výrazné konfigurácie hviezd na oblohe, ktoré starovekí astronómovia združili do obrazcov tvoriacich základy súhvezdí a asterizmov. Astronómovia tiež pomenovali najjasnejšie hviezdy a vytvorili rozsiahle katalógy hviezd.
Hviezdy patria medzi najpočetnejšie a najľahšie pozorovateľné vesmírne objekty aj bez optických prístrojov. Väčšinu ostatných telies vo vesmíre vidíme len preto, lebo odrážajú svetlo hviezd (napr. planéty), alebo sú budené k svojmu žiareniu žiarením hviezd (napr. emisné hmloviny). Hviezdy môžu byť centrami planetárnych sústav.
Odvetvie astronómie zaoberajúce sa hviezdami sa nazýva stelárna astronómia.
Používané jednotky meraní.
Aj keď sa fyzikálne vlastnosti hviezd dajú vyjadriť v jednotkách SI alebo CGS, omnoho častejšie sa pri udávaní hmotnosti, svietivosti a polomere používajú solárne jednotky, založené na vlastnostiach k Zemi najbližšej hviezdy – Slnka, ktoré je od Zeme vzdialené približne :
Keďže vzdialenosti ostatných hviezd od Zeme sú obrovské, nie je praktické vyjadrovať ich v kilometroch. Často sa vzdialenosti uvádzajú prostredníctvom jednotiek času, za ktorý priletí svetlo z hviezd na Zem. V tomto ohľade je Slnko od Zeme vzdialené asi 8,5 svetelných minút. Druhou najbližšou hviezdou je Proxima Centauri, vzdialená 4,3 svetelného roka. Ďalšou používanou jednotkou na určenie vzdialenosti hviezd je tzv. parsek, ktorý má hodnotu asi 3,26 svetelného roka. Vzdialenosť jednotlivých hviezd od seba vo vesmíre je rôzna. Môže byť od niekoľkých svetelných hodín až po milióny svetelných rokov.
Vlastnosti.
Hviezdy majú rôzne fyzikálne vlastnosti, ktoré sa v určitých medziach líšia.
Žiarenie.
Energiu, ktorú hviezdy produkujú ako následok jadrovej fúzie, vyžarujú do vesmíru buď ako elektromagnetické žiarenie alebo v podobe častíc. Tieto vyžiarené častice tvoria hviezdny vietor, ktorý prúdi z vonkajších vrstiev v podobe voľných protónov a elektricky nabitých alfa a beta častíc. V jadre hviezdy vzniká aj stály prúd neutrín.
Farba hviezdy je daná tou frekvenciou viditeľného svetla, ktorú hviezda vyžaruje najintenzívnejšie. Táto frekvencia závisí od teploty vonkajších vrstiev hviezdy. Okrem viditeľného svetla vyžarujú hviezdy aj iné formy elektromagnetického žiarenia, ktoré je pre ľudské oko neviditeľné. Elektromagnetické žiarenie hviezd pokrýva celé elektromagnetické spektrum, od najdlhších vlnových dĺžok rádiových vĺn cez infračervené žiarenie, viditeľné svetlo, ultrafialové žiarenie po najkratšie röntgenové a gama žiarenie. Tieto frekvencie umožňujú poznávať fyziku hviezd.
Astronómovia dokážu pomocou spektra hviezdy určiť jej povrchovú teplotu, metalicitu a rýchlosť rotácie. Ak je známa vzdialenosť hviezdy, tak sa dá určiť aj svietivosť a na základe hviezdnych modelov sa dá odhadnúť hmotnosť, polomer, povrchová gravitácia a doba rotácie. Zakrivenie okolia hviezdy jej gravitáciou sa využíva na určenie hmotnosti samostatných hviezd. Na základe týchto parametrov je možné odhadnúť aj vek hviezdy.
Svietivosť hviezdy predstavuje množstvo vyžiarenej energie za jednotku času. Závisí od jej povrchovej teploty a polomeru. Udáva sa v jednotkách výkonu. Hviezdy väčšinou nevyžarujú energiu rovnomerne celým povrchom. Napr. rýchlo rotujúca hviezda Vega má väčší energetický tok na póloch ako pozdĺž rovníka.
Oblasti povrchu s teplotou a svietivosťou nižšou ako priemerné hodnoty hviezdy sú známe ako hviezdne škvrny. Vo všeobecnosti majú malé hviezdy ako Slnko na disku len nevýrazné hviezdne škvrny. Väčšie, obrie hviezdy majú výraznejšie škvrny a tiež je na nich pozorovateľné výrazné okrajové tmavnutie, tzn. ich jas klesá smerom k okrajom hviezdneho disku.
Chemické zloženie.
Do objavu spektroskopie v 19. storočí sa nevedelo, z čoho sa hviezdy skladajú. Gustavovi Robertovi Kirchhoffovi sa v druhej polovici 19. storočia podarilo dokázať, že istá tmavá čiara v slnečnom spektre je spôsobená rozžeraveným sodíkom. Bola to prvá indícia objavu, že hviezdy sa skladajú z rovnakých chemických prvkov ako telesá na Zemi. Nakoľko však zároveň všetko napovedalo tomu, že hviezdy sú veľmi horúce, tieto prvky sa vyskytujú väčšinou voľne a teda nie sú viazané v početných chemických zlúčeninách ako to poznáme na Zemi. Len najchladnejšie hviezdy majú na svojom povrchu niektoré jednoduché chemické zlúčeniny, napríklad TiO, CH a CN (na Slnku napr. OH, MgH, SiH). V dôsledku vysokej teploty je veľa atómov tiež ionizovaných. Zmes voľných elektricky nabitých častíc (iónov) a neutrálnych častíc sa nazýva plazma.
V jadrách hviezd, kde je teplota najvyššia a dosahuje minimálne 7 miliónov stupňov, je existencia akejkoľvek chemickej zlúčeniny nemožná. Hmota hviezd v týchto častiach je v stave atómových jadier a voľných leptónov. Niektoré záverečné štádiá hviezd nie sú zložené z plazmy, ale z tzv. degenerovaného plynu.
Jednotlivé prvky sa v spektre hviezdy prejavujú ako čiary. Podľa ich meraní je najzastúpenejší chemický prvok vo všetkých plazmových hviezdach vznikajúcich v našej Galaxii vodík (71 %). Po ňom nasleduje hélium (27 %). Ostatné prvky tvoria oproti vodíku a héliu len nepatrnú prímes, ktorej množstvo nie je pri všetkých hviezdach rovnaké. Podiel ťažkých prvkov sa zisťuje prostredníctvom obsahu železa v hviezdnej atmosfére, pretože železo je bežný prvok a jeho absorpčné (tmavé) čiary sa merajú relatívne ľahko. Keďže molekulárne mračná, z ktorých vznikajú hviezdy, sa postupne obohacujú o ťažšie prvky z výbuchov supernov, môžeme chemické zloženie použiť aj na odvodenie veku hviezdy a toho, koľkú generáciu hviezd od vzniku vesmíru hviezda predstavuje. Staršie hviezdy majú menšie zastúpenie ťažších chemických prvkov ako mladšie. Podiel ťažkých prvkov môže taktiež naznačovať, že hviezda má planetárny systém. Chemické zloženie hviezd sa časom mení v dôsledku termonukleárnych reakcií, ktoré menia prvky na iné prvky.
HE 1327-2326 je hviezdou s najnižším odmeraným obsahom železa. Obsahuje len 1/200 000 železa, ktoré sa nachádza v Slnku. Naopak, μ Leonis obsahuje takmer dvojnásobok železa v porovnaní so Slnkom a hviezda 14 Herculis s planetárnym systémom ho obsahuje až trojnásobok. Existujú aj hviezdy so zvláštnym chemickým zložením a vykazujú vyššie množstvá niektorých prvkov, hlavne chrómu a prechodných kovov.
Hmotnosť.
Najvýznamnejšou charakteristikou hviezd je ich hmotnosť, ktorá určuje ich štruktúru a vývoj. Stredná hmotnosť hviezd je polovica hmotnosti Slnka. Predpokladá sa, že v mladšom vesmíre vznikali hmotnejšie hviezdy, než pozorujeme dnes. Súčasné hmotnosti pozorovaných hviezd sa riadia tzv. "Salpeterovým zákonom" pomenovanom po astronómovi Edwinovi Salpeterovi, ktorý ho sformuloval. Zákon hovorí, že hviezdy s nízkou hmotnosťou sú oveľa početnejšie než hviezdy s vysokou hmotnosťou. Hviezdy s nízkou hmotnosťou sa totiž v súčasných podmienkach v galaxiách ľahšie formujú a ich život je oproti hmotnejším hviezdam tiež dlhší, pretože termojadrové reakcie v nich prebiehajú menej intenzívne a ich jadrové palivo teda dlhšie vydrží.
Určiť hmotnosť hviezdy, pokiaľ tá nie je zložkou hviezdnej sústavy, je náročné. Jedna z metód je analýza jej spektra, ďalšia meranie svietivosti, ktorá je priamo závislá od hmotnosti hviezdy. V prípade dvojhviezdy astronómovia určia jej hmotnosť pozorovaním vzájomného obehu zložiek pomocou Keplerových a Newtonových zákonov.
Hraničná hmotnosť.
Množstvo hmoty tvoriacej hviezdy je fyzikálnymi zákonmi obmedzené. Pri nízkej metalicite majú najmenšie hviezdy majú asi 8,3 % hmotnosti Slnka, čo je zhruba 87-násobok hmotnosti najhmotnejšej planéty slnečnej sústavy – Jupitera. Teoretické minimum hmotnosti hviezdy s rovnakou metalicitou, akú má Slnko, je 75-násobok hmotnosti Jupitera. Hviezdy s menšou hmotnosťou ako tento limit nemôžu existovať, pretože teplota a tlak v ich jadre by boli príliš nízke na zapálenie termojadrových reakcií. Telesá približujúce sa k spodnému limitu tejto hmotnosti sa nazývajú hnedé trpaslíky. Najmenšia známa hviezda, ktorá ešte spaľuje v jadre vodík, je AB Doradus C s hmotnosťou 93-násobku hmotnosti Jupitera.
Na hornom hmotnostnom limite sa však teoretici nevedia zjednotiť. Väčšina odhadov sa pohybuje okolo 100 – 120 hmotností Slnka, pretože sa predpokladá, že väčšiu hviezdu by silný tlak žiarenia v jej vnútri roztrhal skôr, ako by dosiahla hlavnú postupnosť (pozri nižšie). Tomuto zodpovedajú aj pozorovania – pokiaľ sa niekedy pozorovala "hviezda" s väčšou hmotnosťou, podrobnejší rozbor ukázal, že ide minimálne o dvojhviezdu alebo hviezdokopu. Iné odhady horného limitu hovoria o 130 – 170 hmotnostiach Slnka. Zo skúmania hviezdokopy Arches vyplýva, že 150-násobok hmotnosti Slnka predstavuje v súčasnej ére vesmíru hornú hranicu hmotnosti hviezd pri ich vzniku z hmloviny. Niektorí stelárnici však nevylučujú ani hviezdu, ktorá by mohla byť 1000-krát hmotnejšia než Slnko. Najhmotnejšie hviezdy sú nadobry spektrálnych typov O2 a O3. Príkladom extrémne hmotnej hviezdy je hviezda Éta Carinae. Éta Carinae váži 100-150-krát viac ako Slnko a dĺžka jej života je len niekoľko miliónov rokov. Hviezda R136a1 vo hviezdokope RMC 136a však váži podľa meraní 265-krát viac ako Slnko. Hviezdy ťažšie ako 150-násobok hmotnosti Slnka vznikajú podľa štúdie kolíziami a splynutím ťažkých hviezd v tesnom systéme dvoch hviezd, z ktorých každá mala menej ako 150 hmotností Slnka. Prvé hviezdy, ktoré vznikli po Veľkom tresku, však mohli mať podľa výpočtov viac než 300 hmotností Slnka.
Hustota.
Priemerná hustota hmoty v hviezdach sa pohybuje od 1/10 000 000 (červené nadobry) až do 1 000 000 gramov (jednej tony) na cm3 (biele trpaslíky). Objekty ako neutrónové hviezdy a kvarkové hviezdy sú ešte podstatne hmotnejšie. Ich hustota hmoty dosahuje až 100 miliónov ton na cm³. Teplota a hustota plynov smerom dovnútra hviezdy rýchlo narastá.
Veľkosť.
Okrem Slnka sú všetky hviezdy na oblohe kvôli obrovským vzdialenostiam viditeľné len ako mihotavé svetelné body. Slnko je tiež hviezda, ale je dostatočne blízko na to, aby sme ju videli ako disk. Hviezdou s najväčšou zdanlivou veľkosťou po Slnku je R Doradus s uhlovým priemerom iba 0,057 uhlovej sekundy.
Disky väčšiny hviezd sú veľmi malé na to, aby sa dali priamo pozorovať dnešnými pozemskými teleskopmi. Na vytváranie obrázkov sa používajú interferometre. Ďalšou technikou merania uhlovej veľkosti je tzv. zákryt, kedy sa uhlová veľkosť dá vypočítať z presných meraní zmeny jasu hviezdy pri zákryte Mesiacom.
Rozsah veľkostí hviezd je obrovský. Kolíše v rozhraní od veľkosti 20 –  u neutrónových hviezd (najmenšia hviezda by sa zmestila do Liptovskej Mary) až do veľkosti stonásobkov priemeru Slnka (nadobry – napríklad Betelgeuze v súhvezdí Orión, s priemerom 650-krát väčším ako priemer Slnka ~ ). Polomery hviezd môžu byť až 3000-krát väčšie než je polomer Slnka. Vo všeobecnosti platí, že so vzrastajúcim priemerom hviezdy klesá jej hustota.
Vek.
Vek väčšiny hviezd je medzi 1 – 10 miliardami rokov. Najstaršou objavenou hviezdou je HE 1523-0901, ktorej vek sa odhaduje na 13,2 miliardy rokov.
Čím je hviezda ťažšia, tým má kratšiu životnosť, pretože v jadrách ťažkých hviezd je väčší tlak, čo spôsobuje rýchlejšie spaľovanie vodíka. Najťažšie hviezdy žijú v priemere len pár miliónov rokov, zatiaľ čo najľahšie spaľujú svoje palivo pomaličky a vydrží im na desiatky až stovky miliárd rokov.
Premennosť.
Nijaká hviezda nežiari od svojho vzniku až po zánik konštantne. Tie hviezdy, ktoré však menia svoju jasnosť rýchlo (rádovo počas hodín až desaťročí) alebo o výrazné hodnoty sa označujú ako premenné. Príčina premennosti je u rôznych hviezd rôzna. Je to spôsobené buď tým, že ich zakrýva temnejší objekt (zákrytové hviezdy) alebo má premenlivosť fyzikálne príčiny od samotnej hviezdy, napr. pulzujúce hviezdy menia svoj priemer v určitom rozpätí a časovom úseku. Eruptívne premenné hviezdy prechádzajú náhlym nárastom svietivosti následkom erupcií a výronov hmoty. Do tejto skupiny patria protohviezdy, Wolfove-Rayetove hviezdy a vzplanujúce hviezdy. Kataklizmatické alebo explozívne premenné hviezdy prechádzajú dramatickými zmenami svojich vlastností. Táto skupina obsahuje novy a supernovy. Expandujúce hviezdy menia svoj priemer náhle obrovskými výbuchmi (supernovy pri výbuchoch zvýšia svoju jasnosť až 100-miliónkrát). Väčšina zmien jasností však nebýva taká dramatická, mnohé zmeny sú voľným okom nezachytiteľné. Hviezdy majú väčšie sklony k fyzikálnym zmenám jasnosti na začiatku (hviezdy typu T-Tauri) a na konci (Cefeidy, Miridy, supernovy…) svojho vývoja. Niektoré hviezdy zase mierne menia svoju jasnosť kvôli extrémnym škvrnám na svojich povrchoch. 
Rotácia.
Rotácia hviezdy sa dá zistiť pomocou spektroskopických meraní alebo presnejšie sledovaním rotácie hviezdnych škvŕn. Mladé hviezdy rotujú rýchlejšie, niekedy je rýchlosť rotácie na rovníku vyššia ako /s. V týchto prípadoch odstredivá sila na rovníku silne vydúva hmotu hviezdy. Rotačná rýchlosť hviezdy typu B, Achernar, je /s a preto je jej rovníkový polomer o 50 % väčší ako polárny polomer. Takéto hodnoty rýchlosti rotácie sú tesne pod hranicou /s, za ktorou by sa hviezda rozpadla. Slnko sa otočí okolo svojej osi s rýchlosťou /s raz za 25 – 35 dní. Magnetické pole a hviezdny vietor spôsobujú významné spomalenie rotácie hviezd počas ich vývoja na hlavnej postupnosti.
Degenerované hviezdy sa vyvinuli do stavu kompaktnej hmotnosti, čo má za následok vysoké rotačné rýchlosti. Tieto rýchlosti sú však nízke v porovnaní s rýchlosťami predpokladanými na zachovanie momentu hybnosti – tendencie rotujúceho telesa vyrovnávať zmenšenie veľkosti zrýchlením rotácie. Veľká časť momentu hybnosti hviezdy sa stratí následkom straty hmotnosti prostredníctvom hviezdneho vetra. Napriek tomu pulzary dosahujú vysoké rýchlosti rotácie, napríklad, v prípade Krabieho pulzaru, 30 otáčok za sekundu.
Teplota.
Povrchová teplota hviezd hlavnej postupnosti závisí od rýchlosti produkcie energie v jadre a jeho okolí. Zvyčajne je daná efektívnou teplotou, čo predstavuje teplotu ideálneho čierneho telesa, ktoré vyžaruje energiu s rovnakou svietivosťou povrchu ako hviezda. Efektívna teplota nie je reprezentatívna hodnota, pretože teplota sa smerom do jadra zvyšuje. Teplota v jadre hviezdy je niekoľko miliónov kelvinov.
Teplota hviezdy ovplyvňuje proces ionizácie rozličných prvkov, výsledkom toho sú charakteristické absorpčné čiary v spektre. Povrchová teplota hviezdy, absolútna magnitúda a absorpčné vlastnosti sa používajú na klasifikáciu hviezd.
Veľké hviezdy hlavnej postupnosti dosahujú povrchovú teplotu 50 000 K. Menšie hviezdy ako Slnko majú povrchové teploty niekoľko tisíc K. Najnižšie teploty, okolo 3 600 K, dosahujú červené obry, ale vďaka svojmu obrovskému povrchu majú vysoké svietivosti.
Magnetické pole.
Magnetické pole hviezdy vzniká vnútri hviezdy, v oblastiach, v ktorých prebieha konvekčná cirkulácia. Tento pohyb horúcej, vodivej plazmy funguje ako dynamo, generuje magnetické polia presahujúce hviezdu. Sila magnetického poľa sa mení s hmotnosťou a zložením hviezdy. Množstvo magnetickej aktivity na povrchu závisí od rýchlosti rotácie hviezdy. Táto povrchová aktivita vytvára hviezdne škvrny. Hviezdne škvrny sú oblasti so silným magnetickým poľom a teplotou nižšou ako normálna povrchová teplota. Koronárne slučky sú vypuklé magnetické polia vychádzajúce z aktívnych oblastí – miest s výraznými javmi na povrchu hviezdy – do vysokej hviezdnej atmosféry, koróny. Erupcie sú výtrysky vysoko energetických častíc vyžiarených rovnakou magnetickou aktivitou.
Mladé, rýchlo rotujúce hviezdy majú zvyčajne vyššiu úroveň povrchovej aktivity. Magnetické pole môže pôsobiť na hviezdny vietor a postupne spomaliť rotáciu hviezdy. Preto staršie hviezdy, ako napr. Slnko, rotujú omnoho pomalšie a majú nízku povrchovú aktivitu. Úroveň aktivity starších hviezd sa zvyčajne cyklicky mení a na určité obdobia môže úplne ustať.
Vnútorná stavba hviezdy.
Vnútro stabilnej hviezdy je v stave hydrostatickej rovnováhy: sily pôsobiace na hocijaký malý objem sa takmer presne vyrovnávajú. Medzi tieto sily patrí gravitačná sila, ktorá neustále stláča hviezdu, a tlak spôsobený vznikajúcou energiou následkom fúzie, ktorý pôsobí smerom von. Tlakový gradient je daný teplotným gradientom plazmy: vonkajšie časti hviezdy sú chladnejšie ako jadro. Teplota jadra hviezdy hlavnej postupnosti alebo obrov je min. 107 K. Výsledná teplota a tlak v jadre hviezdy hlavnej postupnosti spaľujúceho vodík je dostatočný na udržanie jadrovej fúzie a produkuje dostatok energie na to, aby zabránil ďalšiemu kolapsu hviezdy.
Hviezdy hlavnej postupnosti majú vo svojom vnútri veľmi podobnú stavbu. Rozdiely sú len v teplotách, od ktorých závisí aj to, aký typ jadrovej reakcie v hviezde prebieha. Vrstvy hviezdy smerom z vnútra von sú:
Vznik energie.
Na to aby sa teleso dalo charakterizovať ako hviezda, musia v jeho vnútri prebiehať termojadrové reakcie alebo muselo fázou termojadrových reakcií prejsť v minulosti. Termojadrová reakcia je reakcia, pri ktorej sa jadrá atómov ľahkých chemických prvkov zlúčia za vzniku ťažšieho prvku. Keďže jadrá atómov sú kladne nabité a navzájom sa silne odpudzujú, na spustenie termojadrovej reakcie je potrebná veľmi vysoká teplota a tlak, ktoré tieto odpudivé sily prekonajú.
U veľkej väčšiny hviezd (tzv. hlavnej postupnosti) vstupujú do reakcie jadrá najľahšieho známeho chemického prvku vodíka a výsledným produktom je hélium. Premena ľahkého vodíka na hélium môže prebiehať dvoma odlišnými spôsobmi a to protón-protónovým cyklom alebo uhlíkovo-dusíkovo-kyslíkovým cyklom (nazývaným aj CNO cyklus podľa chemických značiek prvkov, ktoré sa ho zúčastňujú). Na to, ktorý z týchto cyklov v jadre hviezdy prevláda, má vplyv hlavne teplota v jadre. Do 16 miliónov stupňov je dominantný protón-protónový cyklus, nad touto hranicou prevláda CNO cyklus. Pre fungovanie CNO cyklu je nevyhnutná tiež prítomnosť týchto troch prvkov v jadre hviezdy. Čistá váha novovzniknutého atómového jadra v termojadrovej reakcii je menšia ako súčet hmotností pôvodných jadier. Pri obidvoch cykloch sa zhruba 1/140 hmoty premení na čistú energiu v súlade s Einsteinovou rovnicou E = mc². Proces fúzie vodíka je veľmi citlivý na teplotu, takže aj mierne zvýšenie teploty jadra spôsobí značný nárast v rýchlosti fúzie. Preto sú teploty v jadrách hviezd hlavnej postupnosti v rozpätí od 4 miliónov kelvinov pre malé hviezdy triedy M po 40 miliónov kelvinov pri ťažkých hviezdach triedy O.
V Slnku, pri teplote 10 miliónov kelvinov, prebieha fúzia vodíka protónovo-protónovým cyklom:
41H → 22H + 2e+ + 2νe (4,0 MeV + 1,0 MeV)
21H + 22H → 23He + 2γ (5,5 MeV)
23He → 4He + 21H (12,9 MeV)
Sumárom týchto reakcií je:
41H → 4He + 2e+ + 2γ + 2νe (26,7 MeV)
kde e+ je pozitrón, γ je fotón gama žiarenia, νe je neutríno a H a He sú izotopy vodíka a hélia. Energia uvoľnená v tejto reakcii je rádovo v miliónoch elektrónvoltov, to je len maličké množstvo energie. Keďže však neustále prebieha obrovské množstvo týchto reakcií, množstvo energie je dostatočné na udržanie výstupu žiarenia hviezdy.
V jadrách s teplotou 100 miliónov K a hmotnosťou 0,5 – 10 hmotností Slnka môže hélium vytvárať uhlík v 3-alfa reakcii, kedy sa ako pomocný krok využíva berýlium.
4He + 4He + 92 keV → 8*Be
4He + 8*Be + 67 keV → 12*C
12*C → 12C + γ + 7,4 MeV
Celková reakcia je:
34He → 12C + γ + 7,2 MeV
Hviezdy spaľujú vo svojich jadrách aj iné chemické prvky ako vodík. V protohviezdach počas ich vzniku postupne so vzrastajúcou teplotou a tlakom dochádza najprv k spaľovaniu ťažkého vodíka (deutéria), lítia, berýlia a bóru s vodíkom, kým dôjde na spaľovanie čistého ľahkého vodíka, ktorého je v jadre najviac. Výsledným produktom všetkých týchto reakcií je hélium. V starších hviezdach, ktoré sú blízko svojho zániku, však nastáva spaľovanie hélia a ďalších prvkov, ktorého výsledkom sú iné produkty (rôzne chemické prvky až po železo, ktoré vznikne spaľovaním kremíka). Fúzia môže pokračovať ďalej len pomocou procesu spotrebúvajúceho teplo a dodatočnú energiu môže dodať iba gravitačný kolaps. Prvky ťažšie ako železo preto vznikajú len v supernovách. Tieto druhy reakcií majú veľký význam z hľadiska vzniku života vo vesmíre a terestrických planét vôbec, pretože jadrá starších hviezd sú jediným miestom, kde tieto chemické prvky vznikajú (nepočítajúc prvky, ktoré sú produktom samovoľného rozpadu ťažších jadier).
Príklad nižšie popisuje čas, za ktorý hviezda s hmotnosťou 20 hmotností Slnka spotrebuje všetko jadrové palivo. Ako hviezda hlavnej postupnosti triedy bude 62 000-krát svietivejšia ako Slnko a jej priemer bude 8-krát väčší ako priemer Slnka.
Mladé hviezdy predtým, než dosiahnu hlavnú postupnosť, získavajú energiu gravitačnou kontrakciou podobne ako niektoré veľké planéty alebo hnedé trpaslíky. Gravitačná kontrakcia umožní vznikajúcej hviezde zvýšiť teplotu a tlak vo svojom vnútri natoľko, aby sa spustili termojadrové reakcie. Staré hviezdy po ukončení fázy jadrových reakcií môžu svietiť z nažiarených zásob. V oboch prípadoch (nedospelá aj stará hviezda) však tieto hviezdy vo viditeľnom spektre dosahujú len malý zlomok žiarivého výkonu, ktorý majú hviezdy s prebiehajúcimi termojadrovými reakciami.
Fine-tuned universe.
Hviezdy sú pre život dôležité v dvoch ohľadoch: v ich vnútri sa vyprodukovali ťažšie prvky (prvky za vodíkom, héliom a lítiom) a sú zdrojom energie. Ich existencia a stabilita záleží na rovnováhe medzi gravitačnou silou a tlakom žiarenia z termonukleárnych reakcií v ich vnútri. Produkcia uhlíka a kyslíka (základných prvkov potrebných pre komplexný život) je úzko spojená s nastavením silnej interakcie. Zmena tejto sily o cca 0,4% znemožní súčasnú produkciu týchto dvoch prvkov a tým by sa vyradil absolútne prevládajúci mechanizmus ich tvorby vo vesmíre.
Bolo odvodených viacero rovníc, ktoré určujú len úzku oblasť hodnôt rôznych fyzikálnych konštánt pre stabilnú existenciu hviezd – mimo neho hviezdy nemôžu existovať. V súčasnosti sa vedú diskusie, ako definovať veľkosť celkového parametrického priestoru, ktorý treba brať do úvahy.
Vznik a vývoj.
Vznik hviezdy.
Hviezdy vznikajú z pôvodne chladných, riedkych a studených mračien medzihviezdnej hmoty. Hustota týchto mračien je vyššia ako hustota medzihviezdneho média, ale stále nižšia ako hustota vnútri vákuovej komory. Tieto oblasti sa nazývajú molekulárne mračná a sú zväčša tvorené vodíkom s ~23 – 28 % hélia a malým percentom ťažších prvkov. Príkladom takejto oblasti, v ktorej vznikajú nové hviezdy je hmlovina v Orióne. Z molekulárnych mračien tu vznikajú obrovské hviezdy, ktoré osvetľujú tieto mračná a tiež ionizujú vodík a tak vznikajú svietiace hmloviny nazývané oblasti H II. Tieto mračná sa nachádzajú hlavne v ramenách špirálových galaxií, v šošovkových a nepravidelných galaxiách. Práve v týchto miestach je preto hviezdotvorba najpočetnejšia.
Chladné, prachoplynové mračno sa začne väčšinou pod vplyvom nejakého vonkajšieho faktoru (výbuch supernovy, zrážka s iným mračnom, zrážka galaxií) zmršťovať. Hneď ako oblasť dosiahne dostatočnú hustotu hmoty a splní kritérium Jeansovej nestability, tak začína kolabovať pod vlastnou gravitáciou.
Počas kolapsu mraku vytvárajú jednotlivé zhluky hustejšieho prachu a plynu tzv. Bokove globuly. Počas kolapsu globúl a rastu hustoty, sa gravitačná energia premieňa na teplo a teplota stúpa. S nárastom teploty stúpa tiež rýchlosť rotácie mraku. V mračne sa začínajú tvoriť hustejšie oblasti, zárodky samotných hviezd. Tieto zárodky s hmotnosťou až desať tisíc slnečných hmotností ďalej kolabujú. Postupne začína voľnému gravitačnému rúteniu brániť vnútorný tlak. Keď mrak dosiahne zhruba stabilný stav, vzniká jadro tzv. protohviezdy. Protohviezdy sú búrlivé, svietiace, nestabilné objekty, ktoré sa naďalej scvrkávajú. Tieto hviezdy pred hlavnou postupnosťou často obklopuje disk prachu a plynu, tzv. protoplanetárny disk a sú poháňané hlavne uvoľňovaním gravitačnej energie. Obdobie gravitačného kolapsu trvá zhruba 10 – 15 miliónov rokov. Mladé hviezdy s hmotnosťou menej ako 2 M⊙ sa nazývajú hviezdy T Tauri. Hviezdy s väčšou hmotnosťou sa nazývajú Herbig Ae/Be hviezdy. Tieto mladé hviezdy vyžarujú pozdĺž svojej osi rotácie prúdy plynu, čo môže znížiť moment hybnosti vznikajúcej hviezdy, v podobe malých hmlovinovitých oblastí známych ako Herbigove-Harove objekty. Tieto prúdy v kombinácii so žiarením blízkych masívnych hviezd môžu rozohnať okolitý mrak, v ktorom hviezda vznikla.
Napokon teplota a tlak v jadre protohviezdy vzrastú natoľko, že sa zapália termojadrové reakcie. Gravitačná sila sa vyrovná s tlakom žiarenia prichádzajúceho z jadra, hviezda sa prestane ďalej zmenšovať a usadí sa na hlavnej postupnosti, kde strávi až 90 % svojho života.
Prvé hviezdy, ktoré vznikali vo vesmíre, boli pravdepodobne dosť odlišné od súčasných. Išlo o nesmierne hmotné a žiarivé objekty s hmotnosťami najmenej 15 hmotností Slnka. Prvé hviezdy taktiež neobsahovali prvky ťažšie než hélium, pretože tieto prvky ešte neexistovali. Ich životnosť však bola krátka, necelý milión rokov. Hviezdy vznikajú aj v súčasnosti.
Ďalší vývoj.
Na začiatku života hviezdy T Tauri nasledujú Hayashiho čiaru – zmenšujú sa a klesá ich svietivosť, teplota zostáva zhruba rovnaká. Ľahšie T Tauri hviezdy prechádzajú do hlavnej postupnosti, zatiaľ čo ťažké hviezdy pokračujú Henyeyho stopou. To, ako dlho hviezda zotrvá v pomerne stabilnej fáze hlavnej postupnosti, závisí od jej počiatočnej hmotnosti. Hmotnejšie hviezdy paradoxne žijú kratšie, pretože termojadrové reakcie v ich jadrách prebiehajú omnoho búrlivejšie ako v málo hmotných hviezdach. Život hviezdy s hmotnosťou Slnka trvá celé miliardy rokov, život oveľa hmotnejších obrov a nadobrov len milióny alebo dokonca len státisíce rokov. Od začiatku hlavnej postupnosti sa zvyšuje podiel hélia v jadre hviezdy, rýchlosť jadrovej fúzie pomaly narastá spolu s teplotou a svietivosťou hviezdy. Odkedy Slnko dosiahlo hlavnú postupnosť pred 4,6 miliardami (4.6 × 109) rokov, jeho svietivosť sa podľa výpočtov dodnes zvýšila o 40 %.
Pre väčšinu hviezd je množstvo hmoty stratenej prostredníctvom hviezdneho vetra zanedbateľné vzhľadom na ich hmotnosť. Slnko stratí 10−14 hmotností Slnka každý rok alebo 0,01 % svojej celkovej hmotnosti počas celého života. Veľmi ťažké hviezdy však môžu stratiť 10−7 až 10−5 hmotností slnka každý rok, čo výrazne ovplyvňuje ich vývoj. Hviezdy, ktoré mali na začiatku viac ako 50 M⊙, môžu počas hlavnej postupnosti stratiť až polovicu celkovej hmotnosti.
Dĺžka obdobia, ktoré hviezda strávi na hlavnej postupnosti, závisí predovšetkým od množstva paliva, ktoré ma hviezda k dispozícii a rýchlosti fúzie, spaľovania toho paliva, tzn. pôvodnej hmotnosti a svietivosti hviezdy. Odhadovaná dĺžka života Slnka je zhruba 10 miliárd (1010) rokov. Ťažké hviezdy spotrebúvajú palivo veľmi rýchlo a ich život je krátky. Ľahké hviezdy naopak míňajú palivo veľmi pomaly. Hviezdy ľahšie ako 0,25 M⊙, tzv. červené trpaslíky, dokážu na fúziu využiť takmer všetku ich hmotnosť, zatiaľ čo hviezdy s hmotnosťou ~1 M⊙ využijú ako palivo len 10 % svojej hmotnosti. Kombinácia nízkej spotreby a relatívne veľkých použiteľných zásob paliva, umožňuje podľa výpočtov hviezdam s hmotnosťou ~0,25 M⊙ existovať zhruba trilión (1012) rokov, a najľahším hviezdam spaľujúcim vodík (0,08 M⊙) dokonca 12 triliónov rokov. A keďže životnosť takýchto hviezd je dlhšia ako súčasný odhadovaný vek vesmíru (13,8 miliardy rokov), pravdepodobne ešte žiadne hviezdy ľahšie ako 0,85 M⊙ neopustili hlavnú postupnosť.
Prvky ťažšie ako hélium zohrávajú popri hmotnosti veľmi dôležitú úlohu vo vývoji hviezdy. V astronómii sa všetky prvky ťažšie ako hélium považujú za kovy (ang. metal), koncentrácia týchto prvkov sa volá metalicita. Metalicita môže ovplyvniť dĺžku spaľovania paliva hviezdy, vznik magnetických polí a vplýva aj na intenzitu hviezdneho vetra. Staršie hviezdy II populácie majú kvôli zloženiu molekulárneho mračna, z ktorého vznikli, podstatne nižšiu metalicitu ako mladšie hviezdy I populácie. Časom sa obsah ťažších prvkov v týchto mračnách zvyšuje, pretože zomierajúce hviezdy rozptýlia tieto prvky do okolia.
Zánik hviezd.
Najpočetnejšie hviezdy vo vesmíre, červené trpaslíky, zanikajú nenápadne – po vyhorení všetkého paliva pozvoľna chladnú až napokon úplne zhasnú. Hviezdy s hmotnosťou aspoň 0,4 M⊙ sa po vyčerpaní zásob vodíka v jadre nafúknu a ochladia. Vznikne červený obor. Zhruba o 5 miliárd rokov, keď Slnko vstúpi do tejto fázy, sa jeho polomer zväčší na zhruba 1 AU (150 mil. km). To predstavuje 250-násobný nárast. Slnko vo fáze obra stratí približne 30 % svojej hmotnosti.
V červených obroch do 2,25 M⊙ pokračuje spaľovanie vodíka vo vrstve obklopujúcej jadro. Nakoniec v jadre vzrastie tlak natoľko, že začne fúzia hélia. Priemer hviezdy sa odvtedy postupne zmenšuje a povrchová teplota stúpa. Pri väčších hviezdach jadro prejde priamo zo spaľovania vodíka na spaľovanie hélia.
Po spotrebovaní hélia v jadre pokračuje fúzia vo vrstve okolo horúceho jadra z uhlíka a kyslíka. Hviezda potom vo vývoji pokračuje cestou paralelnou s pôvodnou fázou červeného obra, ale s vyššou povrchovou teplotou. S postupným zmenšovaním hviezdneho jadra narastá intenzita žiarenia z jeho povrchu, čo vytvorí taký tlak žiarenia na vonkajšie vrstvy plynov, že ich doslova odhodí a vytvorí planetárnu hmlovinu. Ak má jadro po odvrhnutí vonkajšej atmosféry hmotnosť menšiu ako 1,4 M⊙, tak sa zmrští na pomerne malý objekt veľký približne ako Zem – biely trpaslík. Ten už nie je dostatočne ťažký na ďalšie stláčanie materiálu. Biely trpaslík však ešte dlho svieti z nažiarených zásob a postupne, veľmi pomaly, vybledne na čierneho trpaslíka.
Veľmi ťažké hviezdy s hmotnosťou viac ako 9 M⊙ počas fázy horenia hélia expandujú a vytvárajú červeného nadobra. Potom, ako vyčerpajú palivo v jadre, pokračujú v spaľovaní ťažších prvkov. Jadro sa zmenšuje, až kým teplota a tlak nie sú dostatočné na fúziu uhlíka. Tento proces pokračuje ďalšími fázami, v ktorých je palivo najskôr neón, potom kyslík a kremík. Tesne pred koncom života fúzia pokračuje v sérii vrstiev podobných cibuli. Každá vrstva spaľuje iný prvok.
Posledná fáza nastáva, keď hviezda začne produkovať železo. Keďže jadro železa je pevnejšie viazané ako hociktoré iné ťažšie jadro, fúzia železa nevytvára žiadnu energiu – a proces, naopak, spotrebúva energiu. Z rovnakého dôvodu sa energia nedá získať ani štiepením železa. V relatívne starých a veľmi ťažkých hviezdach sa v jadre naakumuluje veľké množstvo nereaktívneho železa. Ťažké prvky v týchto hviezdach sa môžu dostať na povrch, a tak vznikne objekt známy ako Wolfova-Rayetova hviezda s hustým hviezdnym vetrom. Keď železné jadro dosiahne hmotnosť &gt;1,4 M⊙, už viac nedokáže vzdorovať vlastnej gravitácii. Jadro náhle kolabuje, elektróny sa kombinujú s protónmi a vytvárajú neutróny, neutrína a gama žiarenie. Nárazová vlna vyvolaná kolapsom spôsobí výbuch hviezdy, ktorý označujeme ako explózia supernovy. Supernovy sú také jasné, že na krátky okamih presvietia celú vlastnú galaxiu. Ak sa vyskytli v našej Galaxii, dali sa pozorovať voľným okom. Ešte mohutnejšie sú explózie hypernov.
Väčšina hmoty hviezdy je rozmetaná výbuchom supernovy (tak vznikajú hmloviny ako napr. Krabia hmlovina) a to, čo zostane, je neutrónová hviezda (ktorá sa niekedy prejavuje ako pulzar) alebo v prípade najväčších hviezd (dostatočne veľkých, aby zanechali hviezdny zostatok ťažší ako ~4 M⊙) vznikne čierna diera. Pri neutrónovej hviezde je hmota v stave známom ako degenerovaná neutrónová hmota, prípadne môže v jadre obsahovať ešte exotickejšiu formu hmoty tzv. QCD hmotu. V prípade čiernej diery je hmota v stave, ktorému v súčasnosti nerozumieme.
Hmota, ktorá je hviezdou vyvrhnutá v podobe planetárnej hmloviny alebo zvyškov po výbuchu supernovy, sa neustále rozpína, mieša sa s medzihviezdnou hmotou a vracia sa tým do obehu, takže o nejaký čas z nej môžu vzniknúť nové hviezdy. Odvrhnuté vonkajšie vrstvy umierajúcich hviezd obsahujú ťažké prvky, ktoré po zrecyklovaní ďalšou generáciou hviezd umožňujú vznik kamenných planét.
Modely života hviezd sú len teóriami – vzhľadom na veľkú dĺžku života aj tých najkratšie žijúcich hviezd ľudstvo ešte nemalo možnosť sledovať nejakú hviezdu od jej vzniku až po zánik. Tieto modely vychádzajú z pozorovania hviezd s odlišnými vlastnosťami – hviezd hlavnej postupnosti, obrov, bielych trpaslíkov a podobne, pričom sa predpokladá, že počas dlhého časového obdobia dochádza k postupným premenám hviezd z jednej pozorovanej formy na druhú.
Skupiny hviezd.
Okrem samostatných hviezd, akou je napríklad Slnko, existujú viachviezdne systémy tvorené dvomi alebo viacerými gravitačne zviazanými hviezdami, ktoré sa navzájom obiehajú. Najčastejším príkladom viachviezdneho systému je dvojhviezda, ale systémy troch a viacerých hviezd sú tiež bežné. Takéto viachviezdne systémy sú často z dôvodu stability obežných dráh hierarchicky organizované súbory vzájomne sa obiehajúcich hviezd. Existujú aj väčšie skupiny tzv. hviezdokopy.
V molekulárnych mračnách vznikajú hviezdy v skupinách, ktoré zostávajú minimálne po určitý čas gravitačne viazané. V okolí Slnka vznikajú hviezdy v útvaroch zvaných otvorené hviezdokopy. Sú to pomerne voľné skupiny desiatok až stoviek mladých hviezd, ktoré sa časom rozpadajú. V minulosti v našej Galaxii vznikali hviezdy aj v oveľa hustejších a kompaktnejších útvaroch obsahujúcich až milióny hviezd. Tieto zoskupenia sa nazývajú guľové hviezdokopy, v súčasnosti však guľové hviezdokopy v našej Galaxii už nevznikajú. Hviezdy v guľových hviezdokopách sú silnejšie gravitačne viazané ako členovia otvorených hviezdokôp a často zostávajú spolu až do svojho zániku. Priestorovo ohraničená skupina určitého typu hviezd spoločného pôvodu, voľnejšia ako otvorená hviezdokopa, sa nazýva hviezdna asociácia.
Hviezdy v rámci hviezdokôp, ale aj hviezdy, ktoré sa už v hviezdokopách nenachádzajú, väčšinou vytvárajú oveľa bližšie a stabilnejšie konfigurácie. Najčastejším prípadom je dvojhviezda, kedy dve približne rovnako staré hviezdy obiehajú okolo spoločného centra, alebo, v prípade, že jedna zložka je oveľa hmotnejšia ako druhá, menej hmotná zložka obieha okolo hmotnejšej
podobne ako planéty obiehajú okolo Slnka. Voľným okom vidíme na oblohe takúto dvojicu ako jeden bod. Niektoré dvojhviezdy možno rozlíšiť už malými ďalekohľadmi, niektoré len mohutnejšími prístrojmi a niektoré sú pri sebe tak blízko, že ani pri najvyššom dostupnom rozlíšení sa ich nepodarí pozorovať ako dve oddelené hviezdy. To sú takzvané spektroskopické dvojhviezdy.
Niekedy obiehajú spoločné ťažisko tri hviezdy. V takomto prípade hovoríme o trojhviezde. Najčastejšie tvorí trojhviezdnu formáciu centrálna dvojica hmotnostne viac-menej vyrovnaných hviezd, ktoré obiehajú spoločné ťažisko a okolo nich v oveľa väčšej vzdialenosti obieha menej hmotná tretia zložka. Takýto systém utvára napríklad Slnku najbližšia sústava Alfa Centauri. Ak spoločné ťažisko obiehajú štyri hviezdy, hovoríme o štvorhviezde. Príkladom štvorhviezdy je Epsilon Lyrae, ktorú tvoria dve dvojice hviezd obiehajúce okolo spoločného ťažiska. Gravitačne tesne viazaných hviezd môže byť aj viac ako štyri. Hviezdne systémy s viac ako dvoma zložkami sa označujú súhrnným názvom viacnásobné hviezdy. Známou viacnásobnou hviezdou je napríklad Trapéz v súhvezdí Orióna. Dlho prevažoval názor, že väčšina hviezd sa vyskytuje v gravitačne zviazaných viachviezdnych systémoch. To je čiastočne pravda, najmä pri obrovských hviezdach triedy O a B, kde sa pravdepodobne až 80 % hviezd vyskytuje v takýchto systémoch. Podiel samostatných hviezd sa zvyšuje s klesajúcou hmotnosťou hviezd, a tak iba u 255 červených trpaslíkov je známa existencia hviezdneho spoločníka. A keďže 85 % všetkých hviezd sú práve červené trpaslíky, väčšina hviezd v Galaxii je pravdepodobne samostatná od narodenia.
Takmer všetky hviezdy tvoria spolu s medzihviezdnou hmotou a obrovskými množstvami tmavej hmoty gigantické kompaktné systémy – galaxie. Hviezda, ktorá je súčasťou nejakej galaxie, obieha okolo jej jadra. Aj hviezdy zdanlivo vytrhnuté z galaxií (napríklad pri vzájomných kolíziách galaxií) zrejme spadajú pod gravitačný vplyv nejakej galaxie. Všetky hviezdy viditeľné na oblohe voľným okom a menšími ďalekohľadmi patria do našej GalaxieMliečnej cesty. Typická galaxia obsahuje stovky miliárd hviezd a v pozorovateľnom vesmíre sa nachádza viac ako 100 milliárd (1011) galaxií. Odhad počtu hviezd z roku 2010 hovorí, že vo viditeľnom vesmíre existuje 300 sextiliónov (3×1023) hviezd.
Vzdialenosti medzi hviezdami.
V dvojhviezdach a viacnásobných hviezdach sú vzdialenosti medzi ich zložkami relatívne malé, niekedy porovnateľné so vzdialenosťami planét od Slnka, inokedy o niečo väčšie. Omnoho väčšie sú však vzdialenosti, aké majú od seba jednotlivé nesúvisiace viachviezdne systémy alebo osamelé hviezdy typu Slnko. Najbližšou hviezdou k Slnku je Proxima Centauri vzdialená 39,9 trilióna km alebo 4,2 svetelného roka. Trvalo by 150 000 rokov, kým by sme sa k nej dostali rýchlosťou, akou kozmická stanica ISS obieha okolo Zeme (/s – /h). Takéto vzdialenosti sú bežné pre vnútro galaktického disku. Kvôli pomerne veľkým vzdialenostiam medzi hviezdami nie sú vzájomné zrážky hviezd časté. Hviezdy sú k sebe omnoho bližšie v centre galaxií alebo v guľových hviezdokopách, kde sa medzi nimi vyskytuje aj viac kolízií, ale aj omnoho ďalej, napr. v galaktickom halo.
Pohyb hviezd.
Pohyb hviezdy vzhľadom na Slnko môže poskytnúť informácie o pôvode a veku hviezdy, a tiež o jej štruktúre a vývoji jej galaktického okolia. Pohyb hviezdy popisujú dve zložky: radiálna rýchlosť, čo je rýchlosť v smere ku alebo od Slnka, a uhlový pohyb po nebeskej sfére, ktorý sa nazýva aj vlastný pohyb.
Radiálna rýchlosť sa určuje Dopplerovým posunom spektrálnych čiar hviezdy. Ak sú posunuté smerom k modrému koncu spektra, hviezda sa k nám približuje, ak k červenému koncu spektra, hviezda sa od nás vzďaľuje. Jej rýchlosť sa udáva v kilometroch za sekundu, km/s. Vlastný pohyb hviezdy sa určuje pomocou presných astrometrických meraní a udáva sa v mili-uhlových sekundách (mas) za rok. Vlastný pohyb sa dá prostredníctvom hviezdnej paralaxy premeniť na jednotky rýchlosti. Hviezdy s vysokou hodnotou vlastného pohybu sa nachádzajú relatívne blízko Slnka.
Z týchto dvoch parametrov možno vypočítať rýchlosť hviezdy vzhľadom na Slnko alebo pri jej pohybe v galaxii. Pozorovania zistili, že vo všeobecnosti majú hviezdy I populácie nižšie rýchlosti ako staršie hviezdy II populácie. Tie majú eliptické obežné dráhy naklonené k rovine galaxie. Porovnanie pohybov blízkych hviezd viedlo k objavom hviezdnych asociácií. To sú skupiny hviezd so spoločným miestom pôvodu v jedinom obrovskom molekulárnom mračne.
Triedenie hviezd.
Podľa teploty a svietivosti.
Hlavným zdrojom informácií o hviezdach je ich svetlo rozložené do spektra. Charakter spektra hviezdy určuje predovšetkým teplota hviezdnej atmosféry. Súčasný systém klasifikácie hviezd má pôvod na začiatku 20.-teho storočia. Vtedy sa hviezdy klasifikovali od A po Q na základe sily čiar vodíka. V tom čase nebolo známe, že hlavným faktorom ovplyvňujúcim silu tejto čiary je teplota. Čiara dosahuje maximum pri 9 000 K a slabne pri vyšších aj nižších teplotách. Po zoradení klasifikácie podľa teploty už pripomínala súčasnú schému.
Podľa spektra čiže teploty delíme hviezdy do ôsmich hlavných tried (W, O, B, A, F, G, K a M) a 5 zriedkavých tried (Q, R, N, S, C). V rámci tejto klasifikácie rozoznávame hviezdy raného spektrálneho typu (O, B, A) a hviezdy neskorého spektrálneho typu (G, K, M, C, S). O sú veľmi horúce hviezdy. Teplota postupne klesá až po M, čo sú také chladné hviezdy, že v ich atmosférach môžu vznikať molekuly. Niekoľko netradičných spektrálnych typov má špeciálnu klasifikáciu, medzi najbežnejšie patria L a T, označujúce po poradí najchladnejšie hviezdy a hnedé trpaslíky. Každé písmeno má 10 podkategórií, očíslovaných od 0 po 9 s postupne klesajúcou teplotou. Tento systém zlyháva pri extrémnych teplotách: hviezdy triedy O0 a O1 nemusia existovať. Biele trpaslíky majú vlastnú triedu označenú písmenom D. Tá sa ďalej delí na DA, DB, DC, DO, DZ, a DQ, podľa prevažujúcich čiar v spektre. Za tým nasleduje číselná hodnota označujúca teplotu.
Hviezdy zakreslené do grafu podľa spektrálnej triedy a absolútnej veľkosti (svietivosti) dávajú tzv. Hertzsprungov-Russellov diagram. Hertzsprungov-Russellov diagram ukazuje, že hviezdy sa zoskupujú do dvoch vetiev, a to hlavnej vetvy a vetvy obrov. V tomto diagrame je zreteľné delenie hviezd na:
Hertzsprungov-Russellov diagram ukazuje aj vývojovú cestu hviezd.
Svietivosť nielenže zodpovedá polomeru hviezd, ale má vplyv aj na ich spektrálne čiary. Väčšina hviezd leží na hlavnej postupnosti tvorenej hviezdami spaľujúcimi vodík. V grafe zobrazujúcom ich absolútnu hviezdnu veľkosť a spektrálny typ ležia v úzkom páse pozdĺž mierne zakrivenej línie smerujúcej z ľavého horného do pravého spodného rohu diagramu. Slnko je hviezdou hlavnej postupnosti typu G2, žltou hviezdou s priemernou teplotou a bežnou veľkosťou.
Prídavné kategorizovanie v podobe malého písmena za spektrálnym typom sa používa na označenie špeciálnej vlastnosti spektra, napr. "e" znamená prítomnosť emisnej čiary, "m" znamená nezvyčajnú úroveň kovov a "var" znamená premennú hviezdu.
Sprievodné telesá.
Okolo niektorých hviezd sa dokázala existencia temných sprievodcov, ktorí sa nedajú pozorovať ďalekohľadmi a nie sú ani spektroskopickými dvojhviezdami. Napriek tomu títo neviditeľní spoločníci gravitačne pôsobia na hviezdu. Môžu nimi byť bývalé plazmové hviezdy, ktoré sa stali malými degenerovanými hviezdami a preto sú nepozorovateľné. Ide o bielych trpaslíkov, neutrónové hviezdy, alebo čierne diery. Iné hviezdy majú zase oveľa menej hmotných spoločníkov, čo sú buď hnedé trpaslíky alebo planéty. Až do 90.-tych rokov 20. storočia astronómovia nevedeli, či aj iné hviezdy majú planéty. V poslednom desaťročí sa však začalo objavovať množstvo planét obiehajúcich okolo iných hviezd a k októbru 2018 ich poznáme už viac ako 3850.
Názvy a označenie.
Už v minulosti dávali ľudia hviezdam rôzne mená. Podobne ako s niektorými súhvezdiami a samotným Slnkom, aj s jednotlivými hviezdami sa spájala mytológia. Mená hviezd popisovali ich vzhľad (napríklad Rutilicus – žltkastý), časť súhvezdia (Phacd – stehno) alebo ich úlohu v mytológii (Alcyone – jedna z mýtických Plejád). Dnes používané mená pochádzajú väčšinou zo staroarabčiny, gréčtiny, prípadne z latinčiny. Zhruba každá šiesta hviezda viditeľná voľným okom na oblohe má svoje vlastné meno, ale bežne sa používa len okolo 100 mien. Novodobé pomenovanie hviezd vlastným menom je zriedkavé. Jednou z novodobo pomenovaných hviezd je napríklad Regor.
Koncept súhvezdí existoval už počas Babylonskej civilizácie. Starovekí astronómovia si všimli, že hviezdy tvoria výrazné obrazce a spojili ich s prírodnými úkazmi a mytológiou. Dvanásť z týchto formácií, ktoré ležia pozdĺž roviny ekliptiky, vytvorilo základ astrológie.
S objavom ďalekohľadu sa zvyšovalo množstvo pozorovateľných hviezd a tak sa začali vytvárať a používať rôzne hviezdne katalógy. Autorom prvého hviezdneho katalógu bol Hipparchos, ktorý zaviedol aj hviezdnu veľkosť (magnitúdu). Zhruba okolo roku 1600 sa začali názvy súhvezdí používať na pomenovanie nebeských telies v určitej oblasti oblohy. Pre najjasnejšie hviezdy oblohy sa zvyčajne používa Bayerovo označenie. Pozostáva z gréckeho písmena za ktorým nasleduje genitív latinského názvu súhvezdia, v ktorom sa hviezda nachádza. Hviezdy sú označené od alfy až po omegu zvyčajne (nie však vždy) od najjasnejšej (alfa) až po najslabšiu (omega). Pokiaľ jasná hviezda viditeľná voľným okom nemá meno ani Bayerovo označenie, používa sa väčšinou Flamsteedovo označenie. Použil ho John Flamsteed v katalógu hviezd vo svojej knihe "Historia coelestis Britannica". Je podobné Bayerovmu s tým rozdielom, že namiesto písmena gréckej abecedy je arabská číslica. Kritériom, podľa ktorého sú hviezdy s Flamsteedovym označením zoradené, nie je ich jasnosť ale rektascenzia. Slabšie hviezdy nepozorovateľné voľným okom majú pridelené čísla v rozličných katalógoch napr. SAO, HD a iné. Čísla v týchto katalógoch majú síce pridelené všetky hviezdy do určitej limitnej magnitúdy, ale v prípade jasných hviezd sa na označenie väčšinou používa vlastné meno či jedno z vyššie uvedených označení.
Osobitný princíp označenia platí pre hviezdy vo viacnásobných systémoch. Najhmotnejšia zložka systému má za svojim katalógovým označením písmeno A, menej hmotná B a tak ďalej. Napríklad Alfa Centauri A je najhmotnejšia hviezda systému (v tomto prípade trojhviezdneho) Alfa Centauri, Gliese 165 B je druhá najhmotnejšia hviezda systému Gliese 165, Polárka C je tretia najhmotnejšia hviezda systému Polárka.
Jedinou medzinárodne uznávanou autoritou pre pomenovávanie nebeských telies je Medzinárodná astronomická únia (IAU). Niekoľko súkromných spoločností napriek tomu predáva mená hviezd. IAU sa dištancuje od týchto komerčných praktík a takto pridelené mená neuznáva ani nepoužíva.
Pozorovanie.
Za jasnej noci môžeme voľným okom vidieť pri ideálnom rovnom horizonte asi 3 000 hviezd. Už malým ďalekohľadom ich uvidíme oveľa viac. Všetky hviezdy viditeľné voľným okom alebo malým ďalekohľadom patria do našej Galaxie. Prvé samostatné hviezdy boli v cudzích galaxiách pozorované až v 20. storočí.
Polohu hviezd na oblohe určujeme súradnicami. Vzhľad hviezdy na oblohe je vždy bodový, a to aj v najväčších ďalekohľadoch (výnimkou sa v nedávnej minulosti stali hviezdy Betelgeuze a Mira). Prechodom svetla hviezdy atmosférou Zeme dochádza ku scintilácii (trblietaniu hviezd) a k refrakcii. Vďaka scintilácii bezpečne môžeme rozoznať hviezdy od planét, u ktorých k scintilácii nedochádza.
Hviezdy na oblohe majú rôznu jasnosť. Tá závisí od žiarivosti hviezdy, od jej vzdialenosti od Zeme a od vplyvu zemskej atmosféry, cez ktorú jej svetlo prechádza. Rôzna vzdialenosť hviezd od nás spôsobuje, že niektoré hviezdy sú pri pozorovaní zo Zeme jasnejšie (Vega, Sírius, Toliman…) ako iné hviezdy, ktoré sú oveľa žiarivejšie, ale nachádzajú sa vo väčšej vzdialenosti (Rigel, Antares, Polárka…). Jasnosť hviezd na oblohe určujeme tzv. vizuálnymi magnitúdami. Čím má vizuálna magnitúda menšie číslo, tým je hviezda jasnejšia a naopak čím vyššie číslo tým nižší jas. Magnitúdy najjasnejších hviezd majú negatívne hodnoty. Najjasnejšia hviezda Sírius má magnitúdu -1,43, Vega 0,03, Polárka 2,13 a Slnko -26,7. Najslabšie hviezdy, ktoré pri dobrých pozorovacích podmienkach ešte vidíme voľným okom, majú magnitúdu 6 a najslabšie hviezdy zachytené ďalekohľadmi na fotografických doskách majú magnitúdu až do 30. Hranica najslabších pozorovateľných hviezd sa zdokonaľovaním pozorovacej techniky neustále posúva k vyšším magnitúdam.
Skutočná alebo absolútna magnitúda hviezdy priamo súvisí so svietivosťou hviezdy a predstavuje zdanlivú magnitúdu hviezdy vo vzdialenosti 10 parsekov (32,6 svet. roka) od Zeme.
Stupnice oboch magnitúd, zdanlivej a absolútnej, sú logaritmickými jednotkami: rozdiel magnitúdy o jedno celé číslo predstavuje približne 2,5 násobný (5. odmocnina zo 100 alebo cca 2,512) rozdiel v svietivosti. To znamená, že hviezda prvej magnitúdy (+1,00) je približne 2,5-krát jasnejšia ako hviezda druhej magnitúdy (+2,00) a 100-krát jasnejšia ako hviezda šiestej magnitúdy (+6,00). Rozdiel v jasnosti (ΔL) dvoch hviezd vypočítame tak, že od magnitúdy menej jasnej hviezdy (mf) odrátame magnitúdu jasnejšej hviezdy (mb) a tento rozdiel sa použije ako exponent základného čísla 2,512. Príklad:
formula_1
formula_2
Absolútna magnitúda hviezdy (M) a zdanlivá magnitúda (m), vzhľadom na svietivosť a vzdialenosť od Zeme nie sú ekvivalentné.
Napríklad Sírius so zdanlivou magnitúdou -1,44 má absolútnu magnitúdu +1,41.
Zdanlivá magnitúda Slnka je −26,7, ale jeho absolútna magnitúda je len +4,83. Sírius, najjasnejšia hviezda na našej oblohy, je zhruba 23-krát jasnejší ako Slnko, zatiaľ čo Canopus, druhá najjasnejšia hviezda na oblohe, s absolútnou magnitúdou −5,53, je zhruba 14 000-krát jasnejší ako Slnko. Napriek tomu, že Canopus je omnoho jasnejší ako Sírius, Sírius je zdanlivo jasnejší, pretože Sírius sa nachádza 8,6 svetelného roka od Zeme a Canopus je omnoho ďalej, ~310 ly.
Najjasnejšia známa hviezda s najvyššou absolútnou magnitúdou −14,2 je LBV 1806-20. Táto hviezda je prinajmenšom 5 000 000-krát jasnejšia ako Slnko. Najmenej žiarivé hviezdy, aké sú momentálne známe, sa nachádzajú vo hviezdokope NGC 6397. Najmatnejší červený trpaslík v hviezdokope má magnitúdu +26 až +28. Jas týchto hviezd sa dá prirovnať k sviečke na narodeninovej torte na Mesiaci pozorovanej zo Zeme.
Pohľady filozofov.
Anaximandros.
Anaximandros tvrdí, že sa látka plodiaca od večnosti teplo a chlad pri vzniku tohto sveta oddelila a že z nej okolo vzduchu, ktorý obklopuje zem, vyrástla akási ohnivá guľa ako kôra okolo stromu. Keď sa potom táto guľa roztrhla a rozdelila do rozličných kruhovitých pásov, vznikli Slnko, Mesiac a hviezdy.

</doc>
<doc id="5847" url="https://sk.wikipedia.org/wiki?curid=5847" title="Kozmológia">
Kozmológia

Kozmológia skúma pôvod, začiatok a možný osud vesmíru. Fyzikálna kozmológia vedecky skúma pôvod, vývoj, štruktúru, dynamiku a konečný osud vesmíru a tiež prírodné zákony, ktoré ovládajú vesmír. Religiózna kozmológia (alebo mytologická kozmológia) je súbor názorov, ktoré sa zakladajú na historickej, mytologickej, náboženskej a ezoterickej literatúre a tradícii stvorenia a eschatológii.
Fyzikálnu kozmológiu skúmajú vedci, napr. astronómovia a teoretickí fyzici a akademickí filozofi ako napr. metafyzici, filozofi fyziky a priestoru a času. V modernej kozmológii dominuje teória Veľkého tresku, ktorá sa pokúša zjednotiť astronomické pozorovania a časticovú fyziku.
Aj keď slovo kozmológia vzniklo nedávno (použité prvýkrát v roku 1730 Christianom Wolffom v knihe Cosmologia Generalis), tak skúmanie vesmíru má dlhú históriu zahŕňajúcu vedu, filozofiu, ezoteriku a náboženstvo. Príbuzný výskum zahŕňa kozmogóniu, ktorá sa zameriava na pôvod vesmíru a kozmografiu, ktorá mapuje vlastnosti vesmíru. Kozmológia tiež súvisí s astronómiou.
Disciplíny.
Fyzika a astrofyzika zohráva hlavnú úlohu v tvorení nášho porozumenia vesmíru pomocou vedeckých pozorovaní a experimentov. Fyzikálna kozmológia využíva tiež matematické a pozorovacie analýzy celého vesmíru. Všeobecne sa za začiatok považuje Veľký tresk takmer okamžite nasledovaný kozmickou infláciou – rozpínanie priestoru, z ktorého vznikol vesmír zhruba pred 13,798 ± 0,037 miliardou rokov.
Kozmológovia tvrdia, že história vesmíru je kompletne riadená fyzikálnymi zákonmi. Medzi oblasťami náboženstva a vedy sa nachádza filozofická perspektíva metafyzickej kozmológie. Táto starobylá oblasť výskumu hľadá intuitívne závery o povahe vesmíru, človeka a nadprirodzeného stvoriteľa a ich vzájomné vzťahy na základe faktov zo spirituálnych zážitkov alebo pozorovaní.
Náboženské mýty o stvorení vesmíru vysvetľujú existenciu a povahu reality. Názory na pôvod (kozmogóniu) a konečný stav (eschatológiu) vesmíru tvoria základné prvky náboženského pohľadu na úlohu ľudstva vo vesmíre.
Náboženská a mytologická kozmológia.
Náboženská a mytologická kozmológia považuje svet za súhrn priestoru, času a všetkých javov. Historicky mala veľmi široký záber a v mnohých prípadoch sa zakladala na náboženstve.
Moderná metafyzická kozmológia sa snaží zodpovedať otázky ako:
Fyzikálna kozmológia.
Fyzikálna kozmológia je časťou fyziky a astrofyziky, ktorá skúma fyzikálny pôvod a vývoj vesmíru. Tiež skúma povahu vesmíru v najväčších mierkach. V najstaršej forme predstavovala to, čo dnes poznáme ako nebeská mechanika, skúmanie neba. Grécki filozofi Aristarchos zo Samosu, Aristoteles a Ptolemaios predložili rozličné kozmologické teórie. Geocentrický Ptolemaiovský model bol akceptovanou teóriou, popisujúcou pohyb na nebi, až do 16. storočia kedy Mikuláš Kopernik a neskôr Johannes Kepler a Galileo Galilei predstavili heliocentrický model.
Problém nebeského pohybu konečne vyriešil až Isaac Newton publikovaním jeho knihy Principia Mathematica v roku 1687. Newton poskytol fyzikálny mechanizmus pre Keplerove zákony a svoj zákon univerzálnej gravitácie. Základným rozdielom medzi Newtonovskou kozmológiou a jej predchodcami bol Kopernikov princíp, tzn. že pre telesá na zemi platia rovnaké zákony ako pre nebeské telesá. To bola kľúčová myšlienka pre pokrok fyzikálnej kozmológie.
Za začiatok modernej kozmológie sa považuje publikovanie poslednej Einsteinovej úpravy všeobecnej relativity v roku 1917 v publikácii "Cosmological Considerations of the General Theory of Relativity". Všeobecná relativita prinútila kozmologistov ako Willem de Sitter, Karl Schwarzschild a Arthur Eddington skúmať astronomické následky teórie, čo ešte viac pomohlo možnosti pozorovať čoraz vzdialenejšie objekty. Predtým fyzici predpokladali, že vesmír je statický a nemenný.
Súčasne vrcholila dlhodobá debata o štruktúre vesmíru. Harlow Shapley, astronóm observatória Mount Wilson, bol špecialistom na model kozmu tvoreného iba Mliečnou cestou, zatiaľ čo Heber D. Curtis tvrdil, že špirálové hmloviny sú samostatné galaxie -ostrovy vo vesmíre. Rozdiely v myšlienkach vyvrcholili vo Veľkej debate na stretnutí Národnej akadémie vied 26. apríla 1920 vo Washingtone. Riešenie tejto diskusie priniesol Edwin Hubble a objav novy v galaxii Andromeda v rokoch 1923 a 1924. Výpočet vzdialenosti potvrdil, že Androméda sa nachádza veľmi ďaleko za hranicami Mliečnej cesty.
Nasledujúce modely vesmíru skúmali možnosť, že kozmologická konštanta, predstavená Einsteinom v roku 1917, povoľuje expanziu vesmíru, v závislosti na jej hodnote. Na základe toho vytvoril Belgičan Georges Lemaitr v roku 1927 model Veľkého tresku, ktorý neskôr v roku 1929 potvrdil Edwin Hubble objavom červeného posunu a ďalej, Arno Penzias a Robert Woodrow Wilson, objavom kozmického mikrovlnného pozadia v roku 1964. Tieto objavy predstavovali prvý krok k vylúčeniu niektorých alternatívnych kozmologických teórií.
Súčasné pozorovania žiarenia kozmického mikrovlnného pozadia satelitmi COBE a WMAP efektívne, v očiach mnohých vedcov, zmenili kozmológiu z vysoko špekulatívnej vedy na vedu, ktorá poskytuje reálne predpoklady. Tieto pozorovania sa zhodujú s predpokladmi teórie Kozmickej inflácie. Práve pre tieto objavy mnoho vedcov označuje súčasnosť ako zlatý vek kozmológie.
Historické kozmologické modely.
Poznámky k tabuľke: termín statický znamená neexpandujúci a nesťahujúci sa, Symbol G = Newtonova gravitačná konštanta, Λ (lambda) = kozmologická konštanta.

</doc>
<doc id="5851" url="https://sk.wikipedia.org/wiki?curid=5851" title="Algoritmus">
Algoritmus

Algoritmus je postupnosť presne definovaných inštrukcií na splnenie určitej úlohy. Algoritmus je elementárnym pojmom informatiky – nie je ho možné popísať pomocou ešte elementárnejších pojmov – tak ako napr. pojmy bod a číslo v matematike. Algoritmus nazývame čiastočne správny, ak v prípade že skončí, dáva vždy správne výsledky. Algoritmus nazývame konečný, ak pre ľubovoľné vstupné údaje skončí v konečnom čase. Algoritmus, ktorý je čiastočne správny a konečný, sa nazýva správny. Algoritmizácia je schopnosť aktívne vytvárať algoritmy určené pre nemysliace zariadenie. Je nevyhnutná pri vytváraní počítačových programov. Program je algoritmus napísaný v programovacom jazyku.
Vlastnosti algoritmov.
Vzhľadom na svoju dlhú históriu predstavuje slovo algoritmus veľmi všeobecný pojem, ktorý nemá jednoznačnú formálnu definíciu. Preto sa jeho súčasná neformálna definícia v informatike obmedzuje vlastnosťami, ktoré musí spĺňať, aby sa dali algoritmy podrobiť vedeckému skúmaniu. Neexistuje jednoznačná zhoda na jedinej správnej formálnej definícií, a preto existuje niekoľko rôznych neformálnych charakterizácií. Niekedy sa tieto definície líšia len zápisom, že niektoré vlastnosti sú spojené, inak nazvané, alebo zahrnuté do samotnej definície pojmu algoritmus.
Vlastnosti podľa Donalda Knutha.
Algoritmus je definovaný ako „konečná množina pravidiel, ktorá popisuje postupnosť operácií na riešenie určitého typu problému“. Zároveň spĺňa nasledovné vlastnosti:
Každý algoritmus musí skončiť po vykonaní "konečného" počtu krokov. Tento počet krokov môže byť ľubovoľne veľký (podľa rozsahu a hodnôt vstupných údajov), ale pre každý jednotlivý vstup musí byť konečný. Postupy, ktoré túto podmienku nespĺňajú, sa môžu nazývať "výpočtové metódy". Špeciálnym príkladom nekonečnej výpočtovej metódy je "reaktívny proces", ktorý priebežne reaguje s okolitým prostredím.
Každý krok algoritmu musí byť "jednoznačne" a "presne" definovaný; v každej situácii musí byť úplne zrejmé, čo a ako sa má vykonať, ako má vykonávanie algoritmu pokračovať. Pretože bežný jazyk zvyčajne neposkytuje úplnú presnosť a jednoznačnosť vyjadrovania, boli pre zápis algoritmov navrhnuté programovacie jazyky, v ktorých má každý príkaz jasne definovaný význam. Vyjadrenie algoritmu v programovacom jazyku sa nazýva program.
Algoritmus zvyčajne pracuje s nejakými "vstupmi", veličinami, ktoré sú mu odovzdané pred začatím jeho vykonávania, alebo v priebehu jeho činnosti. Vstupy majú definované množiny hodnôt, ktoré môžu nadobúdať.
Algoritmus má aspoň jeden "výstup", veličinu, ktorá je v požadovanom vzťahu k zadaným vstupom, a tým tvorí odpoveď na problém, ktorý algoritmus rieši.
Všeobecne požadujeme, aby algoritmus bol "efektívny", v tom zmysle, že požadujeme, aby každá operácia požadovaná algoritmom, bola dostatočne jednoduchá na to, aby mohla byť aspoň v princípe prevedená v konečnom čase iba s použitím ceruzky a papiera.
Knuth poznamenáva, že v praxi samotná podmienka konečnosti nestačí a algoritmus by mal skončiť po „veľmi konečnom“, teda rozumnom počte krokov. Uvádza ako príklad algoritmus, ktorý zistí, či biely vždy môže vyhrať šachovú partiu, pokiaľ neurobí chybu. Tento algoritmus je síce konečný, ale jeho vykonanie presahuje dĺžku ľudského života. V praxi nás preto zaujímajú len "dobré" algoritmy, ktoré spĺňajú rôzne kritéria. Jedným z nich je počet krokov potrebných na vykonanie algoritmu, ďalšie napr. jednoduchosť, či elegancia.
Vlastnosti podľa Algoritmizácia a úvod do programovania.
Algoritmus je definovaný ako "návod na vykonanie činnosti, ktorý nás od (meniteľných) vstupných údajov privedie v konečnom čase k výsledku.". Zároveň splňa nasledovné vlastnosti:
Výpočet (činnosť vykonávaná podľa algoritmu) vždy skončí po vykonaní konečného počtu krokov,
Algoritmus vždy vydá po konečnom počte krokov výsledok.
Postup je zostavený tak, že v každom momente jeho vykonávania je jednoznačne určené, aká činnosť má nasledovať, alebo či sa už postup skončil.
Postup je zložený z krokov, ktoré sú pre vykonávateľa (počítač, človek) "zrozumiteľné". Každý postup môže byť zapísaný viacerými spôsobmi. Pri jeho navrhovaní treba dbať na to, aby jednotlivé inštrukcie boli pre adresáta "zrozumiteľné, jednoduché a jednoznačné."
Výpočet sa uskutočňuje v čo najkratšom čase a s využitím čo najmenšieho množstva prostriedkov (časových i pamäťových). 
Avšak aj neefektívny algoritmus je algoritmom.
Algoritmus nerieši jeden konkrétny problém (napr. „ako vypočítať 3×7“), ale rieši všeobecnú triedu podobných problémov (napr. „ako vypočítať súčin dvoch celých čísel“). 
Existujú však špeciálne algoritmy na určitý problém a niekedy ani nie je možné vytvoriť všeobecný algoritmus. Táto vlastnosť je preto len užitočná a nepokladá sa za nutnú.
Pri bližšom pozorovaní vidíme, že Knuthova vlastnosť vstupu je obsiahnutá v definícií algoritmu, vlastnosť výstupu je rezultatívnosť a Knuthova efektivita je obsiahnutá pod pojmom elementárnosť. V skutočnosti sa spomenuté dve definície líšia len vo vlastnosti efektívnosti (v zmysle počtu krokov algoritmu) a všeobecnosti, ktoré tu však tiež nie sú považované za nutné vlastnosti algoritmov. V skutočnosti sú tak tieto dve definície algoritmov totožné a líšia sa len zápisom.
Etapy algoritmizácie úloh.
Spracovanie informácií predstavuje proces, v ktorom sú konkrétne vstupné údaje pretvárané do výsledkov, ktoré možno použiť na riadenie a rozhodovanie. Ak chceme riešiť akúkoľvek úlohu na počítači, treba ju rozdeliť na celý rad prípravných prác – etáp.
Algoritmizácia úloh má tri základné etapy:
Formulácia úlohy
Prvým predpokladom, aby sme danú úlohu mohli riešiť na počítači, je jej jasná a jednoznačná formulácia a identifikácia, ako aj ujasnenie cieľa, ktorý sledujeme riešením príslušnej úlohy. Za tým nasleduje tzv. formulácia problému, napr. matematickými prostriedkami (modelom), čiže problém musíme formalizovať pomocou nejakej sústavy vzťahov medzi premennými a konštantami. Formalizovanie konkrétnej úlohy si spravidla vyžaduje individuálny prístup, adaptáciu štandardných postupov, príp. nový typ modelu. Na formalizáciu možno použiť aj iný spôsob ako matematický, môže to byť napr. grafický model. Pre riešenie úloh na počítači je však matematická formulácia najvhodnejšia.
Analýza úlohy
V tejto etape je potrebné nájsť algoritmus riešenia úlohy. Zisťuje sa, či úloha je riešiteľná, či má jedno alebo viac riešení, načrtávajú sa možnosti riešenia a rozhoduje sa o druhu metód. Vytypovaná metóda riešenia musí zabezpečovať dosiahnutie požadovaných výsledkov (výstupné informácie), ale zároveň musí presne určiť, ktoré vstupné údaje budú potrebné. Úloha sa zovšeobecňuje a uskutočňuje sa prvá predstava o algoritmickej riešiteľnosti.
Zostavenie riešiaceho algoritmu
Po správnej formulácii a analýze úlohy nasleduje etapa syntetickej činnosti, v ktorej sa popíše logika a postup riešenia úlohy. Výsledkom tejto etapy je riešiaci algoritmus.
Do tejto etapy môžeme zahrnúť aj programovanie úlohy. Pod pojmom programovanie rozumieme činnosť, pomocou ktorej sa uskutočňuje prevod úlohy z ľudského vedomia do formy vhodnej pre spracovanie na počítači. Výsledkom tejto činnosti je program. Program je algoritmus v takej forme, ktorej rozumie počítač, t. j. program je zápis algoritmu v niektorom programovacom jazyku.

</doc>
<doc id="5852" url="https://sk.wikipedia.org/wiki?curid=5852" title="Saturn">
Saturn

Saturn je šiesta planéta Slnečnej sústavy v poradí od Slnka, po Jupiteri druhá najväčšia z planét. Je známa i z prehistorického obdobia. Pomenovaný bol podľa rímskeho boha Saturna, ktorý je obdobou gréckeho Krona. Astronomický symbol pre Saturn je ♄.
Saturn patrí medzi joviálne planéty, to znamená, že nemá pevný povrch, ale len hustú atmosféru, ktorá postupne prechádza do plášťa. Atmosféra je tvorená prevažne vodíkom, ktorý tvorí 96,3 % jej objemu. Viditeľný povrch planéty tvorí svetložltá vrstva mrakov s nejasnými pásmi rôznych odtieňov, ktoré sú rovnobežné s rovníkom. Teplota v hornej oblačnej vrstve dosahuje −140 °C. Hmotnosť planéty je približne 95-krát väčšia ako hmotnosť Zeme, má však zo všetkých planét najmenšiu hustotu: len 0,6873 g/cm³ a ako jediná planéta v slnečnej sústave je ľahšia než voda. Saturn je známy najmohutnejšou sústavou prstencov zo všetkých planét slnečnej sústavy. Jeho hlavné prstence, ktoré sú označené veľkými písmenami, možno pozorovať zo Zeme už aj malým ďalekohľadom. Okolo planéty obieha tiež početná rodina mesiacov, z ktorých najväčší je Titan, jediný mesiac v slnečnej sústave s hustou atmosférou.
Jeden obeh Saturna okolo Slnka trvá 29,46 pozemského roka. Je ľahko pozorovateľný voľným okom ako žltý neblikajúci objekt jasnosťou porovnateľný s najjasnejšími hviezdami. Od ekliptiky sa nikdy nevzdiali na väčšiu uhlovú vzdialenosť ako 2,5°. Prechod jedným zvieratníkovým znamením mu trvá viac než dva roky.
Okolo Saturna preletelo niekoľko kozmických sond, iba jedna ho však dlhodobo skúmala z obežnej dráhy. Bola to sonda Cassini medzi rokmi 2004 a 2017. Priniesla mnoho poznatkov o sústave tejto planéty, jej prstencoch a mesiacoch. Saturn je najvzdialenejšou planétou od Slnka, ktoré skúmala kozmická sonda obiehajúca okolo neho (ešte vzdialenejšie objekty slnečnej sústavy boli skúmané iba preletom okolo nich). 
Fyzikálne vlastnosti.
Vďaka nízkej hustote a veľkej rýchlosti rotácie je najvýraznejšie sploštenou planétou. Jeho rovníkový priemer je asi o 10 % väčší ako polárny priemer (rovníkový priemer je , polárny priemer je ). Možným vysvetlením tohto javu je rýchla rotácia a skôr tekutá ako pevná fáza vodíka v jadre, ktorá sa pôsobením vnútorných tlakov nezmení až do teploty 6 727 °C. (7 000 K). Podobne ako Jupiter, aj Saturn vyžaruje väčšie množstvo energie, ako dostáva od Slnka. 
Zloženie.
Planéta sa, podobne ako Jupiter, skladá zo 75 % vodíka a 25 % hélia so stopami metánu, vody a amoniaku, podobne ako pôvodná hmlovina, z ktorej vznikli všetky planéty. Jadro je pravdepodobne z kovového vodíka (je tu taký veľký tlak, že inak plynný vodík sa správa ako kov) a má teplotu asi 11 727 °C (12 000 K). Podľa údajov zo sondy Voyager 1 je pomer vodíka k héliu v Saturnovej atmosfére 9:1.
Dráha a rotácia.
Saturn obieha Slnko v strednej vzdialenosti 1 426,9 milióna km, čo je približne dvojnásobok vzdialenosti Jupitera od Slnka a takmer desaťnásobok vzdialenosti Zeme od Slnka. Odklon jeho osi od kolmice na ekliptiku je 26,7°, zhruba o 4 stupne viac, ako sklon Zeme. Sklon osi rotácie voči obežnej dráhe má veľký význam z hľadiska viditeľnosti Saturnovho prstenca. Dráha Saturna je eliptická, blízka kruhovej. Jeho obežná rýchlosť je /s (/h), vďaka čomu je treťou najpomalšie obiehajúcou planétou (po Uráne a Neptúne).
Jedna otočka Saturna okolo svojej osi trvá 10,66 hodín, čím sa radí medzi planéty s najkratším dňom. Rýchlejšiu rotáciu má už len Jupiter. Rotácia je diferenciálna a jej rýchlosť klesá od rovníka smerom k pólom. Na 57° šírky trvá jedna otočka okolo osi 11 hodín 7,5 minút.
Vznik a vývoj.
Predpokladá sa, že Saturn vznikal rovnakým procesom ako Jupiter v protoplanetárnom disku pred 4,6 až 4,7 miliardami rokov. Existujú dve hlavné teórie, ako sa mohli veľké plynné planéty sformovať: Teória akrécie a teória gravitačného kolapsu. Teória akrécie hovorí, že v protoplanetárnom disku sa postupne zliepali prachové častice do čoraz väčších celkov, až sa nabalili do veľkosti niekoľko tisíc kilometrov. Tieto železnokamenné zárodky planét sa tvorili aj v miestach obrích planét a je možné, že k ich vzniku došlo ešte skôr než k vzniku zárodkov terestrických planét. Pretože mali veľkú gravitáciu, začali strhávať zo svojho okolia plyn a prach, ktorý sa postupne nabaľoval na pevné jadrá, až dorástli do dnešnej veľkosti. Najpodrobnejšie výpočty ukazujú, že Saturn sa sformoval o niečo bližšie k Slnku, vo vzdialenosti asi 7,3 AU. Vplyvom gravitačných porúch Jupitera sa postupne vzdialil (migroval) na dnešných 9,5 AU.
Úniková rýchlosť /s ďaleko prevyšuje tepelnú rýchlosť molekúl, preto si Saturn ponechal pôvodné zloženie atmosféry, ktoré nadobudol už pri svojom vzniku z protoplanetárneho disku. 
Podľa teórie gravitačného kolapsu veľké planéty nevznikli postupným zliepaním, ale pomerne rýchlym zmrštením sa zhluku v zárodočnom disku podobným spôsobom, akým vznikajú hviezdy. Podľa teórie niekoľkých gravitačných kolapsov, ktorej autorom je Alan Boss z Carnegie Institution of Washington bol vznik joviálnych planét krátky proces a v prípade Saturna trval len niekoľko storočí.
Vznik veľkých Saturnových mesiacov prebiehal pravdepodobne rovnakým spôsobom, ako vznik kamenných planét. Keďže Saturn je od Slnka dosť vzdialený, podľa modelových výpočtov v nijakej fáze jeho vzniku teplota nestúpla na také vysoké hodnoty, ako teplota Jupitera. Následkom toho sa ani ľahko taviteľné látky z pôvodného disku okolo vznikajúcej planéty nemohli vypariť. Preto je podstatnou zložkou jeho mesiacov ľad a voda vo forme ľadu sa mohla uchovať aj u najbližšie obiehajúcich mesiacov. Menšie a retrográdne obiehajúce mesiace môžu byť zachytenými planetezimálami.
Magnetosféra.
Magnetické pole Saturna objavila sonda Pioneer 11 v roku 1979. Má oveľa menšiu intenzitu ako magnetické pole Jupitera a je najslabšie zo všetkých magnetických polí plynných obrov. Na rovníku má hodnotu 21 μT a je len o málo silnejšie než magnetické pole Zeme. Má však v porovnaní so Zemou výraznejší dvojpólový charakter a magnetická os je takmer rovnobežná s rotačnou osou. Orientácia magnetického poľa je rovnaká ako u Jupitera. Magnetické pole je generované pravdepodobne hydromagnetickým dynamom, ktoré je o niečo hlbšie pod povrchom ako u Jupitera. Magnetosféra siaha ďaleko do priestoru (na strane privrátenej k Slnku do vzdialenosti 1,5 milióna km, na odvrátenej strane je natiahnutá do chvosta s neznámou dĺžkou) a pohybujú sa v nej všetky väčšie mesiace aj častice prstencov. Tvar magnetosféry pravdepodobne súvisí s prítomnosťou prstencov. Magnetosféra, resp. nabité častice v nej, obiehajú planétu podobnou rýchlosťou, akou ona rotuje okolo svojej osi. V oblasti dráhy Titanu je to až /s, takže častice mesiac pri jeho obehu dokonca predbiehajú. Atómy vodíka v prstenci však nie sú ionizované a preto sa nezúčastňujú pohybu častíc magnetosféry.
Vďaka existencii magnetosféry sa v prítomnosti pólov príležitostne vyskytujú polárne žiary, ktoré sú viditeľné v ultrafialovej časti spektra. V optickej oblasti spektra zatiaľ neboli pozorované, čo môže súvisieť s tým, že sú slabšie ako u Jupitera a ich pozorovanie ruší odrazené a rozptýlené svetlo na prstencoch. Siahajú až do výšky nad oblačnú vrstvu. Chemici sa domnievajú, že energia polárnych žiar napomáha vzniku zložitých uhľovodíkov, ktoré potom spôsobujú rôznofarebné odtiene. Sledovaním zmenšovania sa a zväčšovania sa polárnej žiary môžu astronómovia na diaľku sledovať atmosféru planéty a jej magnetické pole. Novšie štúdie polárnej žiary opierajúce sa o pozorovania sondou Cassini a Hubblovým ďalekohľadom ukázali, že polárna žiara Saturna je odlišná od polárnych žiar iných planét. Polárny prstenec často nie je spojený (má tvar neúplného kruhu) a udrží sa dlhšie ako na Zemi. Výskyt polárnych žiar v stredných šírkach na osvetlenej pologuli je zatiaľ nevysvetlený.
Z prítomnosti magnetosféry logicky vyplýva prítomnosť radiačných pásov planéty, čiže oblastí okolo rovníka, v ktorých sa zachytávajú častice slnečného vetra. Žiarenie z radiačných pásov je také slabé, že na rozdiel od žiarenia z pásov Jupitera nie je merateľné zo Zeme. V blízkosti prstencov a mesiacov radiačné pásy nie sú spojité, pretože ich častice dokonale pohlcujú elektricky nabité častice slnečného vetra. Najmenšie čiastočky prstenca však po zrážke s nabitou časticou radiačného pásu opúšťajú prstenec a pridávajú sa k stacionárne rotujúcim časticiam magnetosféry.
Atmosféra.
Atmosféra Saturna pozostáva takmer výlučne z vodíka a hélia. Najväčšie zastúpenie má molekulárny vodík (96,3%), nasleduje hélium (3,25%). Malý obsah hélia sa vysvetľuje tým, že ťažšie hélium klesá cez vodíkovú vrstvu bližšie k jadru. V jej horných vrstvách sa nachádza aj kryštalický amoniak. Okrem toho atmosféra obsahuje aj malé množstvo metánu a ďalšie uhľovodíky. Keďže atmosféra Saturna je chladnejšia ako atmosféra Jupitera, nachádzajú sa v nej komplexnejšie molekuly ako v Jupiterovej atmosfére. Sú to napríklad etán a iné deriváty metánu.
Ionosféra, extrémne riedka ionizovaná vrstva atmosféry Saturna, siaha až po prstenec C. Najvrchnejšia vrstva atmosféry absorbuje ultrafialové žiarenie, čo vedie k vzniku hmlistého oparu. Hmla vzniká na pologuli, ktorá je práve priklonená k Slnku. V horným mrakoch dosahuje teplota približne −140 °C (133 K). S hĺbkou postupne rastie, čo ovplyvňuje skupenstvo rôznych chemických zlúčenín v atmosfére a má za následok vznik mrakov rôzneho zloženia v rôznych výškových hladinách. Najvyššiu vrstvu tvoria kryštáliky čpavkového ľadu. Pod nimi sa nachádza vrstva mrakov zo siričitanu amónneho. Predpokladá sa, že najnižšiu vrstvu tvoria mraky z vodného ľadu. K jadru planéty padajú kvapky héliového dažďa. Premena ich pohybovej energie na tepelnú má za následok, že Saturn vyžaruje približne dvojnásobné množstvo energie, aké dostáva od Slnka. Vyžarovaniu energie do okolia pravdepodobne pomáha ešte aj iný mechanizmus, gravitačný kolaps, (tzv. Kelvinov-Helmhotzov mechanizmus), podobne ako v prípade Jupitera. Najchladnejšou časťou atmosféry sú póly, ale Voyagery prekvapivo namerali nízke teploty aj v strede rovníkového pásu.
Žltá farba planéty je spôsobená odrazom slnečného svetla od vrchných mrakov. Na podrobných záberoch zo sondy Cassini sa však atmosféra zobrazuje ako modrá. Bob West z Jet Propulsion Laboratory, člen zobrazovacieho tímu Cassini, prehlásil: „Boli sme veľmi prekvapení. Saturn by mal byť žltý.“ Pri pozorovaní z nižších vrstiev atmosféry by sa obloha Saturnu javila ako modrá. Modrá farba je pravdepodobne spôsobená rozptylom slnečného svetla, tzv. Rayleighovým rozptylom na molekulách atmosféry podobne ako v prípade Zeme. Zatiaľ čo v prípade Zeme sa svetlo rozptyľuje na molekulárnom dusíku a kyslíku, v atmosfére Saturna sa rozptyľuje na molekulárnom vodíku. Stále však zostáva nejasné, prečo je severnejšia pologuľa oveľa výraznejšie modrá než južná. Podľa jednej hypotézy je to spôsobené tým, že južná pologuľa obsahuje oveľa viac mrakov, ktoré sa podieľajú na žltej farbe planéty.
Počasie a atmosférické útvary.
V Saturnovej atmosfére vanú v zóne okolo rovníka vetry rýchlosťami až /s, v porovnaní so /s na Jupiteri. Vo väčších výškach rýchlosť prúdenia vetrov neprekročí /s. Prevažná časť vetrov veje východným smerom a predbieha rotáciu jadra. V západnom smere vanú len slabšie vetry v severných šírkach. Vetry sa prejavujú pohybom mrakov a vytváraním tmavších pásiem oblakov rovnobežných s rovníkom a svetlejších pásiem medzi nimi. V dôsledku metánového zákalu vo veľkých výškach však nie sú také kontrastné ako na Jupiteri.
Polárne sploštenie spôsobilo vznik striedavo svetlejších a tmavších pruhov v atmosfére, ktoré obiehajú rovnobežne s rovníkom. Rôzne sfarbenie pruhov je spôsobené rozdielmi v ich chemickom zložení a rozdielnou hrúbkou oblačnosti. Atmosférické pásy sú menej výrazné ako u Jupitera a v oblasti rovníka sú tiež širšie. Podľa iného zdroja sú pásy naopak tenšie a majú zložitejšiu, i keď nevýraznejšiu štruktúru ako pásy Jupitera.
Výraznými atmosférickými útvarmi sú svetlé škvrny podobné tlakovým nížam na Zemi, ale tiež sú omnoho väčšie. Utvárajú ich konvektívne prúdy v atmosfére Saturna. Rýchlo menia tvar a po čase miznú. Biele škvrny sú pravdepodobne veľké výbuchy plynov zvnútra planéty. Ďalšie prejavy konvekcie sú vlnové reťazce.
V decembri roku 1994 objavil Hubblov vesmírny ďalekohľad biely búrkový vír v tvare klinu, jeden z najväčších pozorovaných búrkových útvarov v atmosfére Saturna. Búrka sa nachádzala tesne nad jeho rovníkom a spôsoboval ju prúd prehriateho vzduchu stúpajúceho z nižších vrstiev atmosféry. Novšie snímky zobrazili jej pohyb a detailné zmeny prebiehajúce v útvare. Biele búrkové mraky boli vytvorené z kryštálikov amoniaku.
V júli až septembri 2004 vedci pozorovali intenzívne rádiové emisie z útvaru, ktorý dostal meno "Dračia búrka". Generátorom rádiového žiarenia boli silné výboje statickej energie. Tento gigantický hurikán bol poháňaný energiou, ktorú produkovali dynamické procesy v hlbších vrstvách atmosféry. Dračia búrka sa nachádza v páse nazývanom "Alej búrok".
Polárne útvary.
4. februára 2004 objavili Glenn S. Orton a Padma Yanamandra-Fisherová pomocou prístroja Long Wavelength Spectrometer na Keckovom observatóriu žeravý polárny vír – prvý prípad žeravej polárnej čiapočky v slnečnej sústave. Ide o najteplejšie miesto na planéte. Polárne víry na Zemi, Jupiteri, Marse a Venuši sú chladnejšie než ich okolie, polárny vír v južných šírkach Saturna je však oveľa teplejší než okolie. Neobvyklá je celá teplejšia kompaktná oblasť na póle planéty. Na Zemi je tento efekt len veľmi krátkodobý, ale na Saturne ide o dlhodobý jav. Z pozorovaní sa zistilo, že teplota výrazne stúpa na 70° južnej šírky a opäť na 87°. Toto náhle zvýšenie teploty bude pravdepodobne spôsobovať koncentrácia častíc v okolí južného pólu, ktoré absorbujú slnečné svetlo a teplo.
Okolo severného pólu Saturna obieha záhadná štruktúra v tvare šesťuholníka (). Nasnímali ju už sondy Voyager 1 a 2, podrobnejšie snímky prišli zo sondy Cassini. Z časovo veľmi vzdialených pozorovaní vyplýva, že šesťuholník s priemerom je stabilný. Jeho strany a uhly sú pravidelné. Tento útvar do istej miery pripomína atmosférické krútňavy nad zemskými pólmi, planetológov však zaráža, že nemá okrúhly tvar. Šesťuholník je vnorený do atmosféry a zachováva si svoj tvar minimálne do hĺbky. V čase činnosti sondy Cassini bol tento útvar zahalený do tmy polárnej noci, preto ho Cassini neskúmala opticky, ale infračerveným mapovacím spektrometrom. 
Ročné obdobia.
Na Saturne nastáva leto, keď je naklonený k Slnku tak, že je Slnko v rovine s prstencami Saturnu a lúče dopadajú na povrch pod menším uhlom ako v zime. Tieto dve ročné obdobia sa na Saturne striedajú približne raz za 15 rokov. Na planéte sa však ročné obdobia nijako neprejavujú, čo je spôsobené vplyvom atmosféry a pôsobením vnútra Saturnu. Vo výskyte mohutných búrkových útvarov sa však prejavuje istá periodicita. Medzi výskytom troch najväčších doteraz pozorovaných útvarov uplynulo vždy približne 57 rokov, čo sú 2 obehy Saturna okolo Slnka. Pozorovaní je však zatiaľ príliš málo na to, aby mohli vedci tvrdiť, že výskyt veľkých búrok je pravidelný a súvisí s príchodom leta na severnej pologuli planéty.
Vnútro planéty.
So vzrastajúcou hĺbkou teplota aj tlak vo vnútri Saturna rastie. Medzi atmosférou, povrchom, plášťom a jadrom nie sú zreteľné hranice. Už pod vrcholkami mrakov vodík prechádza do kvapalného skupenstva a vytvára globálny oceán vodíka. Bližšie ku stredu planéty nadobúda čoraz viac vlastností kovu. Asi 25 000 pod vrchnými mrakmi začína vrstva tekutého kovového vodíka, ktorá má hrúbku približne . Kovový vodík je tekutá molekulárna látka so zvláštnymi vlastnosťami, medzi ktoré patrí aj dobrá elektrická vodivosť. V tomto rozsiahlom objeme kovového vodíka sa vytvára magnetické pole. Jadro planéty má priemer pod a tvorí ho pravdepodobne nielen skalnatý materiál, ale aj ľad. Teplota vo vnútri jadra je podľa odhadov 12 000 °C. Jadro je asi 2,5-krát väčšie ako Zem a jeho hmotnosť je 25-násobkom hmotnosti Zeme. 
Mesiace.
Saturn má k marcu 2025 až 274 známych mesiacov, čo z neho robí planétu s ďaleko najväčším počtom mesiacov v slnečnej sústave. Objav najnovších 128 mesiacov prebehol v krátkom období zhruba posledného roka a pričinili sa oň vedci pracujúci s ďalekohľadmi CFHT a Subaru na Havajských ostrovoch. Pred letmi sond Voyager ich bolo známych iba 9. Najbližší objavený mesiac Saturna Pan obieha vo vzdialenosti od planéty, najvzdialenejší pomenovaný Ymir vo vzdialenosti . Len 4, prípadne 6 najväčších z nich, má guľatý tvar, ostatné sú nepravidelné. So zdokonaľovaním prístrojov a pozorovacích techník počet známych mesiacov neustále pribúda. Počas posledných 20 rokoch sa viac ako zdvojnásobil, len v máji 2023 bolo objavených celkom 62. Tieto mesiačiky sú však maximálne niekoľkokilometrové, nepravidelné telesá.
Najväčším, najznámejším a prvým objaveným mesiacom Saturna je Titan. Jeho polomer je , čo je viac ako polomer Merkúra. Titan obklopuje vlastná veľmi hustá atmosféra zložená hlavne z molekulárneho dusíka a metánu. Po Ganymede je to druhý najväčší mesiac slnečnej sústavy. Jeho povrch je pevný, ale na sú na ňom už potvrdené rieky, jazerá a moria z tekutých uhľovodíkov. Povrchové teploty na Titane dosahujú asi −178 °C a tlak 160 kPa. Titan bol prvým a doposiaľ jediným mesiacom, mimo nášho Mesiaca, na ktorého povrchu pristála sonda – Huygens.
Druhý najväčší mesiac Saturna je Rhea, najväčší známy mesiac bez atmosféry. Skladá sa zo zmesi vodného ľadu a kremičitanov. Je možné, že má malé kamenné jadro. Spolu s mesiacom Japetus sú viditeľné aj malými ďalekohľadmi. Japetus je zvláštny tým, že má jednu pologuľu svetlú a druhú tmavú. Podobný zvláštny jav vykazuje aj ďalší veľký mesiac Dione, u ktorého je odrazivosť pologule v smere jeho pohybu až o 30 – 40 % väčšia ako odrazivosť opačnej pologule. Na povrchu mesiaca Mimas sa nachádza obrovský kráter "Herschel", ktorý sa radí k najväčším impaktným kráterom v pomere k veľkosti telesa.
Enceladus s priemerom má najväčšie albedo zo všetkých mesiacov slnečnej sústavy. Je to mesiac so sopečnou aktivitou, pričom sopky namiesto magmy chrlia vodu. Teplo potrebné na vulkanizmus mu dodávajú slapové sily okolitých mesiacov a Saturna. Okolo mesiaca sa tiež nachádza veľmi riedka atmosféra. Pozoruhodný mesiac je aj Tethys, ktorý zdieľa dráhu s ďalšími dvoma malými mesiacmi Telesto a Calypso. Tieto mesiačiky obiehajú v libračných bodoch Tethysu, v 60° vzdialenostiach od neho. Podobne aj mesiace Helene a Dione majú spoločnú obežnú dráhu. Dvojica mesiacov Prometeus a Pandora obieha z opačných strán prstenca F a ich gravitačné pôsobenie udržuje častice v prstenci, preto sa im hovorí aj „pastierske mesiace“.
Prstence.
Saturn má najvýraznejšiu sústavu prstencov zo všetkých planét. Pôvodne boli známe jedine Saturnove prstence a planéta Saturn bola týmito prstencami význačná. Až v roku 1977 boli objavené nevýrazné prstence aj okolo planéty Urán a následne aj pri Jupiteri a Neptúne. Prstence Saturna sú však výrazne jasnejšie.
Prstence sú tvorené množstvom drobných čiastočiek (veľkosti prachu, či väčšie s rozmermi desiatok metrov). Pravdepodobne sú to kúsky hornín obalené ľadom. Každá častica obieha planétu samostatne okolo rovníka a pri obehu sa riadia Keplerovými zákonmi. Znamená to, že najbližšie častice obiehajú Saturn najrýchlejšie (raz za 4,9 hodiny) a najvzdialenejšie najpomalšie (raz za 2 dni). Prelety sond ukázali, že hlavné prstence sú tvorené množstvom malých, jemných prstencov. Pôvod prstencov dodnes nie je celkom známy. Podľa jednej teórie sa sformovali prirodzene z pôvodného materiálu protoplanetárneho disku, podľa inej ide o rozpadnutý mesiac.
Celkovo sa prstence delia smerom od planéty na D C B A F G E. Jednotlivé prstence od seba oddeľujú medzery. Ani v medzerách však nie je prázdny priestor, vypĺňa ich množstvo tenkých riedkych prstencov. Komplex tvorený prstencami je široký približne , ale jeho hrúbka je maximálne , väčšinou ešte oveľa menšia. Ich hmotnosť predstavuje len 1 % hmotnosti Mesiaca. Medzera medzi najvýraznejšími prstencami A a B viditeľnými aj zo Zeme sa nazýva "Cassiniho delenie". Najbližšie mesiace Saturna obiehajú vo vnútri Saturnových prstencov, napríklad obežná dráha mesiaca Pan je situovaná v "Enckeho medzere". Najvnútornejší prstenec D siaha od oblačnej vrstvy planéty do vzdialenosti 1,21 RS (polomerov Saturna, pričom 1 RS = ). Je tvorený len časticami mikroskopických rozmerov. Prstenec C leží vo vzdialenosti 1,21 až 1,53 RS a jeho častice majú rozmer až do 10 metrov. 
Prstenec B sa rozprestiera vo vzdialenostiach medzi 1,53 až 1,95 RS a od prstenca A ho oddeľuje Cassiniho delenie. Častice v prstenci majú veľkosť asi až . V tomto prstenci sa nachádzajú tmavé lúčovité škvrny (angl. "spokes"), ktoré rotujú ako spice na kolesách, čo na prvý pohľad odporuje zákonom nebeskej mechaniky. Pravdepodobne ide o častice podliehajúce vplyvu magnetického poľa planéty. Objavené boli na snímkach zo sond Voyager, ale pravdepodobne sú pozorovateľné aj zo Zeme ďalekohľadom s minimálne objektívom.
Prstenec A je tvorený zhruba 5-krát väčšími časticami, ako sú častice prstenca B, a rozprestiera sa vo vzdialenosti 2,01 až 2,26 RS. Prstence F a G sú tenké, tvorené mikroskopickými časticami. Najvzdialenejší prstenec E končí vo väčšej vzdialenosti od planéty, ako je vzdialenosť Mesiaca od Zeme, čo je zhruba 8 polomerov Saturna. Obieha v ňom mesiac Enceladus, ktorého vulkány do neho dodávajú drobné ľadové čiastočky.
Iné telesá pod gravitačným vplyvom.
Saturn je jedinou plynnou planétou slnečnej sústavy, ktorá do súčasnosti (poslednému dňu roka 2024) nemá objaveného žiadneho Trójana, čiže planétku, ktorá by s ním zdieľala rovnakú obežnú dráhu a nachádzala by sa v uhle 60° od planéty. Naproti tomu Jupiter má takých telies známych až 14 471.
Pozorovanie.
História pozorovaní.
Keďže Saturn je ľahko viditeľný voľným okom, bol známy od nepamäti. Prvé historicky doložené pozorovanie planéty spadá do obdobia okolo roku 650 pred Kr. a pochádza z oblasti Mezopotámie. V zachovanom texte sa spomína zákryt planéty Mesiacom. V najstarších modeloch nebeskej sféry, ktoré boli geocentrické, bol najvzdialenejšou planétou od Zeme, a obiehal ju medzi obežnou dráhou Jupitera a konečnou sférou hviezd.
Galileo Galilei ďalekohľadom ako prvý spozoroval neobvyklý tvar planéty. Nedokázal však rozlíšiť, že ide o prstence. Predpokladal, že ide o trojplanétu pretože jeho ďalekohľad s 32-násobným zväčšením a nedokonalými šošovkami zobrazoval prstence ako menšie kotúčiky po jeho bokoch. Pri ďalších pozorovaniach si všimol ich pravidelné „miznutie“. Spôsobil to meniaci sa sklon prstencov voči rovine zorného uhla, Galilei si však túto záhadu nevedel do konca života vysvetliť.
K záveru, že ide o prstence okolo planéty, prišiel až Christian Huygens (1656). Saturn začal pozorovať ďalekohľadom vlastnej výroby s 50-násobným zväčšením v roku 1655. V apríli toho istého roku objavil Saturnov najväčší mesiac Titan a podarilo sa mu pomerne presne určiť aj jeho obežnú dobu. V 70. a 80. rokoch 17. storočia boli objavené 4 mesiace Saturna (Japetus, Rhea, Tethys a Dione). V roku 1675 Giovanni Domenico Cassini objavil tmavú medzeru v prstenci, ktorú na jeho počesť pomenovali Cassiniho delenie. Pierre Simone de Laplace predpokladal, že prstenec je tvorený sústavou do seba zapadajúcich obručí, ale James Clerk Maxwell v roku 1857 dokázal, že prstenec je obrovská sústava samostatne obiehajúcich telies.
V roku 1789 zmeral William Herschel sploštenie planéty. Pomer rovníkového priemeru k polárnemu odhadol na 11:10. Od 18. storočia boli v atmosfére pozorované biele škvrny. V roku 1796 si ich všimli Johann Hieronymus Schröter a jeho asistent Karl Ludwig Harding na observatóriu v blízkosti Brém, pretože boli veľmi nápadné. Škvrny sa vyskytovali príležitostne aj v 19. a 20. storočí (v rokoch 1876, 1903, 1930, 1960 a 1990). Z neskorších pozorovaní vyplýva, že sa objavujú každých 27 – 30 rokov, čo korešponduje s obežnou dobou Saturnu (približne 29 a pol roka).
Súčasné pozorovania.
Saturn býva na nočnej oblohe veľmi dobre pozorovateľný aj voľným okom, je takmer taký jasný ako Jupiter a má žltú farbu. Jeho zdanlivá hviezdna veľkosť sa pohybuje, v závislosti od aspektu, od 1,5 do -0,5 magnitúd, čím je porovnateľný s jasnejšími hviezdami. Na rozdiel od hviezd, Saturn, rovnako ako iné planéty, nebliká. Istú úlohu v jeho jasnosti zohráva aj natočenie prstenca voči Zemi. Saturn sa od ekliptiky nikdy nevzďaľuje viac ako o 2,5°, z čoho vyplýva, že v súčasnosti na 48. rovnobežke (zemepisná šírka južného Slovenska), pri hornej kulminácii nikdy nemôže stúpnuť viac ako 68° a klesnúť menej ako 16° nad obzor. Za jeden deň sa na oblohe priemerne posunie o uhol 0,0333°.
Považuje sa za poslednú planétu, ktorú možno pozorovať voľným okom. Jasnosť Urána sa však pohybuje na hranici pozorovateľnosti a za veľmi vhodných podmienok je možno teda vidieť aj vzdialenejší Urán. Prstence Saturna voľným okom nie sú viditeľné, zobrazia sa však už v menšom ďalekohľade (za predpokladu, že je planéta vhodne naklonená) spolu s jeho najjasnejším mesiacom Titanom. Dobre viditeľný je pri vhodnom sklone aj tieň prstencov na planéte. Na samotnom povrchu Saturna možno pozorovať atmosférické pásy a zriedkavo biele jasné škvrny, ktoré sa objavili napríklad v rokoch 1933 a 1990. Medzi amatérskymi pozorovateľmi sú veľmi obľúbené zákryty Saturna Mesiacom.
Planéta sa pohybuje po oblohe najpomalšie zo všetkých planét viditeľných voľným okom, čo vyplýva z tretieho Keplerovho zákona. Ako všetky ostatné planéty, aj Saturn niekedy pri svojom pohybe na hviezdnom pozadí „spomaľuje“, „zastane“ a istý čas sa dokonca pohybuje spätne. Tieto nerovnomernosti v pohybe sú spôsobené pridaním pohybu Zeme k Saturnovmu takmer rovnomernému obehu okolo Slnka. Za jeden siderický obeh Saturn vykreslí na oblohe 28,5 slučiek.
Momentálne (marec 2025) sa Saturn nachádza v súhvezdí Vodnár. Priemerne sa v jednom súhvezdí zdržuje viac než 2 roky. Pozorovateľný je každý rok vždy v tom období, v ktorom je viditeľné aj "jeho momentálne" súhvezdie.
Okrem amatérskych a profesionálnych astronómov vykonáva pozorovania Saturna aj Hubblov vesmírny ďalekohľad (HST) z obežnej dráhy Zeme. Predmetom jeho pozorovaní sú hlavne atmosférické zmeny, ale aj polárne žiary. Ďalekohľad objavil tiež niekoľko nových mesiacov a pomohol určiť maximálnu hrúbku jeho prstencov. Pri zákryte hviezdy GSCC5249-01240 20-21. novembra 1995 určil podrobnejšiu štruktúru prstencov. Pri maximálnom sklone prstencov v roku 2003 urobila kamera Wide Field Planetary Camera 2 s použitím 30 filtrov v širokom pásme vlnových dĺžok snímky Saturna, na ktorých sa dosiahlo doteraz najlepšie spektrálne pokrytie Saturna v dejinách jeho pozorovania. Fotografie v rôznych spektrách umožňujú vedcom lepšie študovať dynamické procesy odohrávajúce sa v atmosfére a prípadne aj modely sezónnych zmien.
Saturn a jeho sústavu skúma aj Vesmírny ďalekohľad Jamesa Webba.
Z pozemských observatórií pozorujú Saturn napríklad Európske južné observatórium (ESO) a observatórium na Mauna Kea, ktoré v rokoch 2000 až 2003 objavili niekoľko malých, retrográdne obiehajúcich mesiacov.
Opozície Saturnu a jeho najmenšie vzdialenosti od Zeme v rokoch 2001 – 2020*
Výskum sondami.
Saturn je prvou planétou od Slnka, na ktorej výskum už kozmické sondy nemôžu byť dostatočne zásobované energiou z fotovoltaických panelov. Všetky sondy na výskum Saturna boli preto vybavené rádioizotopovými generátormi. Ako prvá navštívila planétu kozmická sonda Pioneer 11 v roku 1979. K Saturnu dorazila po štyriapolročnom prelete medziplanetárnym priestorom. Štúdium tejto planéty a jej okolia sa začalo 2. augusta 1979. Po riskantnom, ale úspešnom prelete rovinou Saturnových prstencov 1. septembra 1979 (hrozilo možné nebezpečenstvo zrážky s časticami týchto prstencov, ktoré mohli sondu ťažko poškodiť) sonda v ten istý deň preletela pericentrom saturnocentrickej dráhy vo výške nad hladinou mrakov. Sledovanie planéty sonda ukončila 15. septembra 1979 a pokračovala v lete do vonkajších častí slnečnej sústavy.
V novembri 1980 preletel nad Saturnom Voyager 1. Najväčšie priblíženie nastalo 13. novembra 1980, ale už tri mesiace predtým začala s jeho fotografovaním. Vzniknuté fotografie priniesli mnoho nových poznatkov. Urobila tiež snímky mesiacov Mimas, Tethys, Dione, Enceladus, Rhea a Titan. Okolo Titanu preletela 12. novembra 1980 vo vzdialenosti . Počas preletu nazbierala množstvo údajov o zložení atmosféry a teplote. Mimo iného zistila, že 7 % objemu hornej atmosféry tvorí hélium a takmer celý zvyšok pripadá na vodík.
O necelý rok neskôr potom nasledoval prelet sondy Voyager 2. Najbližšie priblíženie k Saturnu nastalo 25. augusta 1981. Počas preletu okolo Saturnu začala sonda s výskumom horných vrstiev atmosféry planéty pomocou radaru. Radarové merania priniesli poznatky o teplote a hustote atmosféry. Na ich základe sa zistilo, že v najvyšších oblastiach je tlak okolo 7 kilopascalov s teplotou −203 °C a v najnižších skúmaných oblastiach dochádza k nárastu tlaku a teploty až na 120 kilopascalov a −130 °C. Severný pól vykazoval súčasne rozdielnu teplotu ako obdobné oblasti na juhu. Severné oblasti boli o 10 °C chladnejšie, čo sa následne interpretovalo ako následok sezónnych javov. Počas priblíženia sondy k planéte bolo vyhotovených a odoslaných na Zem okolo 16 000 fotografií.
Cassini-Huygens.
Všetky predchádzajúce misie však boli iba prelety, čiže sondy neboli navedené na obežnú dráhu planéty. Až v roku 1997 odštartovala k Saturnu sonda Cassini vyvinutá NASA, ktorá sa stala prvou umelou družicou Saturna. Na obežnú dráhu bola navedená 1. júla 2004. 25. decembra sa od sondy oddelil pristávací modul Huygens, navrhnutý a vyrobený Európskou kozmickou agentúrou. Modul po oddelení začal trojtýždňovú samostatnú cestu. 14. januára 2005, počas tretieho obehu sondy Cassini okolo Saturna, modul Huygens úspešne pristál na mesiaci Titan. Počas jeho pristávania slúžila sonda Cassini ako retranslačná stanica pre predávanie vedeckých a technických dát zo sondy Huygens na Zem. Huygens pristál na zmrznutom titanovom „bahne“ tvorenom zmesou kremičitanových hornín a tuhého metánu. Nad očakávania vedcov prežil pristátie o viac ako 4 hodiny a spojenie medzi ním a materskou sondou Cassini preposielajúcou signál na Zem bolo prerušené až 2 hodiny po pristátí, keď sa Cassini stratila za obzorom. 
Sonda Cassini viac než 12 rokov pokračovala z obežnej dráhy v skúmaní Saturnu rovnako ako aj jeho mesiacov. Na jej palube bolo 12 vedeckých prístrojov na snímkovanie, mapovanie, meranie chemického zloženia, teploty, magnetického poľa a štúdia zloženia telies. S blížiacim sa koncom niekoľkokrát predĺženej misie sa vedci odvažovali posielať Cassiniho do čoraz riskantnejších miest, napríklad cez výtrysky Saturnovho mesiaca Enceladus či do priestoru medzi Saturn a jeho prstence. Sonda zanikla 14. septembra 2017 potom, ako bola úmyselne navedená do Saturnovej atmosféry.
Misia Cassini-Huygens bola spoločný projekt americkej organizácie NASA, západoeurópskej organizácie ESA a talianskej kozmickej agentúry ASI. Medzi hlavné úspechy tejto misie patrí objav uhľovodíkového jazera "Ontario" a impaktných kráterov na povrchu Titanu, potvrdenie atmosféry okolo mesiaca Enceladus, blízke snímky vzdialeného a retrográdne obiehajúceho mesiaca Phoebe, objav nových mesiacov, prieskum oblasti medzi Saturnom a jeho prstencom a ďalšie. Analýza údajov z tejto sondy však pokračovala aj v rokoch po skončení misie, takže nové objavy prichádzali aj po ukončení misie.
Budúce misie.
Plány na sondy na výskum Saturna a vzdialenejších telies od Slnka v súčasnosti čelia problému s nedostatkom plutónia 238, ktoré sa používa ako palivo ich rádioizotopových generátorov. Tento izotop vznikal ako vedľajší produkt výroby atómových zbraní, preto ho bolo počas studenej vojny dosť, ale v súčasnosti už nie je. Sonda, ktorá by sa vo výskume zaoberala priamo planétou Saturn, sa zatiaľ neplánuje; zvažuje sa skôr vyslanie orbitálnej sondy okolo Uránu, ktorá ešte nebolo takýmto typom sondy skúmaná. Podobne ako v prípade Jupitera, aj u Saturna sa však pripravuje a zvažuje niekoľko misií, ktoré by boli zamerané na štúdium jeho mesiacov. V roku 2024 bola schválená misia s názvom "Dragonfly", (anglicky vážka), sondy v podobe dronu lietajúcej v atmosfére Titanu. Podľa vedeckého tímu Zity Martinsovej, astrobiologičky z Instituto Superior Técnico, je však ešte zaujímavejším cieľom budúceho výskumu Enceladus. Zatiaľ nepomenovaná misia na tento mesiac by mohla podľa informácie z roku 2024 odštartovať začiatkom 40.-tych rokov 21. storočia. Aj kvôli problémom s nedostatkom plutónia však boli najskôr vyslané sondy k podobne zaľadnenému Jupiterovmu mesiacu Európa, hoci Enceladus je vedecky zaujímavejší.
Možnosť života.
Plynný obry, medzi ktoré zaraďujeme aj Saturn, nemajú pevný povrch, a preto by sa život mohol vyvíjať len v jeho atmosfére, v oblastiach, kde sú kvapôčky vody a dostatok slnečného žiarenia. Objavili sa špekulácie, v ktorých sa tvrdilo, že by v takomto prostredí dokázali žiť dokonca i viacbunkové organizmy. Na Zemi sa však nenašli žiadne organizmy adaptované výhradne na život v mrakoch, dokonca ani na miestach, kde sú mraky prítomné fakticky neustále. Analogicky môžeme rovnakú situáciu predpokladať pre všetky telesá slnečnej sústavy s atmosférou a teda i pre Saturn. Naopak, za najväčších kandidátov pre mimozemský život v slnečnej sústave sa považujú (popri Marse a Jupiterových mesiacoch Európa a Ganymedes) jeho mesiace Titan a Enceladus. Zloženie atmosféry Titanu pripomína zloženie atmosféry Zeme v raných štádiách jej vývoja. Uvažuje sa tiež o možnosti vzniku jednobunkových organizmov. Po pristátí sondy Huygens však Francois Raulin, jeden z expertov projektu, vyslovil domnienku, že život na Titane je veľmi nepravdepodobný z dôvodu neprítomnosti vody na povrchu mesiaca.
Mesiac Enceladus zase vedcov prekvapil prítomnosťou vody v kvapalnom skupenstve, ktorú chrlia gejzíry na jeho povrchu. Tým sa zaradil medzi telesá, na ktorých sa budú pravdepodobne v budúcnosti hľadať stopy primitívneho života.
Planéta v kultúrnych dejinách.
Mytológia.
Saturnus, po ktorom je planéta pomenovaná, bol starý rímsky boh roľníctva. Neskôr ho začali stotožňovať s gréckym Kronom, bohom času. Na rozdiel od Krona, ktorý kvôli požieraniu vlastných detí nemal veľkú obľubu medzi starými Grékmi, Saturnos mal u Rimanov veľkú vážnosť a úctu. Podľa mýtov naučil ľudí obrábať pôdu, pestovať rastliny a stavať obydlia. O dobe jeho údajného panovania sa hovorilo ako o „Zlatom veku ľudstva“ a na pamiatku jeho vlády sa konali slávnosti zvané saturnálie. V čase týchto slávností dostávali otroci na krátky čas slobodu, pretože v zlatom veku neboli páni ani otroci. Saturnovi sa po stotožnení s Kronom začali pripisovať Kronove deti, medzi nimi aj Zeus, Rimanmi nazývaný Jupiter, ktorý ho nakoniec zvrhol z trónu.
Astrológia.
V astrológii je Saturn pokladaný za nepriaznivú planétu, kvôli tomu, že jeho pohyb je najpomalší zo všetkých voľným okom viditeľných telies (okrem Urána). Má symbolizovať formovanie a istotu; zákony času a priestoru; štruktúru, poriadok, pravidlá a hranice; starobu, nepriazeň a smrť. Za kladné vlastnosti pripisované účinkom Saturna sa pokladajú stálosť, praktickosť, hospodárnosť, vytrvalosť a systematickosť, k nepriaznivým patrí chlad, upätosť a izolácia, nedôvera a pesimizmus, frustrácie a depresie. Klasická astrológia sa na neho díva ako na „Otca času“, pretože ľudský život je údajne po troch obehoch tejto planéty zverokruhom naplnený. Súčasne ho považuje za životného učiteľa, a symbol otca, preto je tiež symbolom skúsenosti a zodpovednosti.
Planéta v súčasnej kultúre.
Sci-fi.
Saturn sa stal podobne ako ďalšie planéty slnečnej sústave námetom niektorých sci-fi kníh. Okrem samotného Saturnu je dej často situovaný na jeho mesiac Titan, ktorý sa často popisuje ako „čerpacia stanica“ pre budúce kozmické lety či ako surovinová základňa pre dobývanie vzdialených častí slnečnej sústavy. Saturn sa objavil napríklad v diele bratov Strugackých v roku 1962, ktorí publikovali svoju knihu Tachmasib letí k Saturnu. Ďalšou knihou, v ktorej je oblasť okolo Saturna hlavným motívom, je román Arthura C. Clarka . Príbeh rozpráva o prvej ľudskej výprave k Saturnu, presnejšie k jeho mesiacu Japetus. Absolvovala ju päťčlenná posádka ma kozmickej lodi "Discovery". Keď sa napokon posledný preživší účastník výpravy dostane na obežnú dráhu okolo Japeta, objaví na jeho povrchu tajomný čierny monolit, ktorý je v skutočnosti hviezdnou bránou. V pokračovaní tejto knihy () sa však už nijaká výprava k Saturnu nespomína a misia lode "Discovery" bola pozmenená na cestu k Jupiteru. Mesiac Titan sa spomína napríklad v knihe českého autora Jiřího Kulhánka Stroncium. Z novších knižných diel hrá Saturn hlavnú úlohu napríklad v románe "Misia Saturn" od Johna Sandforda, kde sa záhadný mimozemský objekt v Saturnových prstencoch stane cieľom kozmických pretekov medzi Spojenými štátmi a Čínou.
Okrem literárneho spracovania sa Saturn stáva aj námetom filmu "Saturn 3", ktorý rozpráva príbeh o malej vedeckej stanici na povrchu mesiaca Titan, kde sa dvojica vedcov dostáva do kontaktu s ďalšou osobou a jej robotom.

</doc>
<doc id="5853" url="https://sk.wikipedia.org/wiki?curid=5853" title="Christiaan Huygens">
Christiaan Huygens

Christiaan Huygens (* 14. apríl 1629, Haag – † 8. júl 1695, Haag) bol holandský fyzik, matematik a astronóm. Narodil sa v rodine vzdelaného diplomata. Položil základy vlnovej teórie svetla, vysvetlil dvojlom svetla, zostrojil okulár, zaoberal sa teóriou kyvadla, zostrojil kyvadlové hodiny a objavil Saturnov prstenec. Vytvoril ďalekohľad, ktorým v roku 1655 objavil Saturnov mesiac Titan. Patrí medzi zakladateľov počtu pravdepodobnosti.
Matematické práce.
Vo vedeckých kruhoch sa stal Huygens známym dvoma matematickými prácami: "Teorémy o kvadratúre hyperboly, elipsy a kruhu a ťažiská ich častí" (1651) a "Objavy o veľkosti kruhu" (1654).
K jeho najvýznamnejším prácam patrí "Prehľad slávnych úloh" (1654). Toto dielo sa zaoberá riešením úloh formulovaných Descartom, Fermatom, Pappom, ale i antickými matematikmi.
Titan.
V roku 1655 objavil Christiaan Huygens najväčší mesiac planéty Saturn Titan. Objav zverejnil o rok neskôr.
Kyvadlové hodiny.
16. júna 1657 Huygens obdržal patent na kyvadlové hodiny.
Dostredivé zrýchlenie.
V roku 1658 vydáva Huygens spis "Horologium", o rok neskôr ďalší, v ktorom pojednáva o existencii Saturnových prstencov. Pri štúdiu kruhového pohybu objavil vzťah pre dostredivé zrýchlenie:
formula_1 
na základe ktorého prepočítaval Newton zrýchlenie vyvolané Zemou vo vzdialenosti Mesiaca, a tým určoval i zakrivenie jeho dráhy.
Vlnová teória svetla.
Christiaan Huygens sa zaoberal predovšetkým vlnovou teóriou svetla. V roku 1678 vydal "Pojednanie o svetle". Z predstavy pozdĺžneho vlnenia odvodil pomocou konštrukcie vlnoplôch priamočiare šírenie svetla a zákon odrazu a lomu svetla, a to nielen pre izotropné telesá, ale i pre islandský vápenec, ktorého dvojlom vysvetľoval pôsobením dvoch vlnoplôch, z ktorých je jedna guľou ako v izotropických telesách, druhá rotačným elipsoidom.

</doc>
<doc id="5857" url="https://sk.wikipedia.org/wiki?curid=5857" title="Tatry">
Tatry

Tatry () sú geomorfologický celok Fatransko-tatranskej oblasti a tvoria najvyššiu časť Karpát. Nachádzajú sa v severnej časti Slovenska na hranici s Poľskom. Pohorie sa rozprestiera na ploche , z toho na Slovensku . Ich alpský charakter zvýrazňuje 30 štítov a veží s výškou nad 
Etymológia.
Pôvod a význam názvu Tatry nie je doteraz spoľahlivo objasnený. Historici ho pripisujú obyvateľom, ktorí sídlili na území Slovenska ešte pred príchodom Slovanov. Odvodzujú ho od árijského slova "tamtra", "tâtra" s významom „temný“ alebo „tmavý“, pripisujú mu význam odvodený z ľudového slova "tatra" v zmysle kamenistej, neúrodnej zeme. Ako najpravdepodobnejšiu možno akceptovať mienku, že názov Tatry pochádza zo slovanského slova "trtri", čo znamená "bralá" 
Prvá zmienka tohto názvu je z roku 999, kedy české knieža Boleslav II. na svojej smrteľnej posteli spomína na dobu, keď České kniežatstvo siahalo až po "Tritri montes". Samotný názov "Tatry" sa prvýkrát spomína v roku 1086 v donačnej listine nemeckého cisára Henricha IV., ktorý ohraničil Pražské biskupstvo aj horami "Tritri".
Prvú veľmi stručnú zachovanú správu o pohorí "Turtur", zachytil vo svojom historickom rukopise anonymný pisár uhorského kráľa Bela III.. Kronika, ktorú nazval "Gesta Hungarorum" a vznikla až po Belovej smrti, snaží sa oslavným spôsobom podávať dejiny maďarských výbojov siahajúcich až po naše hory. Obsahuje mnoho vybájených a skreslených správ, ale na druhej strane aj konkrétne informácie o živote slovanského obyvateľstva, konkrétne v údolí "Vag" (Váh) a v stolici "Zepis" (Spiš). 
Pod súčasným názvom, v transkripcii "Tatri", sa Vysoké Tatry po prvý raz spomínajú v latinskej kronike o Čechoch – "Chronica Boemorum", napísanej v rokoch 1119 až 1125. Napísal ju český kronikár Kosmas (ok. 1045 – 1125), kanonik a dekan pražskej kapituly. Kronika cituje text tzv. zakladacej listiny pražského biskupstva s opisom severných hraníc Slovenska, prípadne Uhorska a pritom spomína aj Tatry a Považie (provincia Vag).
Keď Slovensko obsadili maďarské jazdecké družiny, stal sa prvým oficiálnym majiteľom Tatier uhorský panovník. Ten ich neskôr rozdal svojim obľúbencom. Najstaršou známou donáciou z roku 1209 získal spišský prepošt Adolf aj so svojou sestrou, manželkou komesa Rutkera (Rudigera), bývalou dvornou dámou kráľovnej Gertrúdy, darom od Ondreja II. rozsiahly majetok na území Spiša aj s oboma Studenými dolinami, Skalnatou dolinou a priľahlými vrchmi, vrátane Lomnického štítu. Pôvodná listina sa nezachovala. Jej overený opis je uložený v Maďarskom ústrednom archíve v Budapešti vo fonde Berzevici pod signatúrou D1 – 68752. Opisuje hranice lomického panstva, ktoré smerujú k „ad priores niveos montes“ (čiže na hrebene Tatier). Veľká Lomnica bola sídlom najstaršieho panstva, historicky doložená 1257, súčasne aj s Huncovcami. Potomkami Rutkera a jeho ženy boli spišskí šľachtici Berzeviciovci.
Geografia.
Veľhory sú obklopené zo severu Podtatranskou brázdou, západne susedia Chočské vrchy, južným smerom leží rozsiahla Podtatranská kotlina a východným smerom nadväzuje hornatá Spišská Magura.
Reliéf Tatier je dielom vodných tokov a horských ľadovcov, ktoré rozčlenili pohorie na viacero rázsoch a rozoklaných chrbtov. Boli identifikované tri doby ľadové a dve medziľadové. Stopy najstaršieho známeho zaľadnenia sa našli v podobe veľmi zvetranej morénovej akumulácie pod ústím Studenej doliny v priestore nad Horným Smokovcom. Morény predposledného zaľadnenia sa vyskytujú častejšie. Ľadovec v Bielovodskej doline sa končil asi vo výške , bol dlhý a hrubý. V Javorovej doline bol dlhý. V čase najväčšieho rozsahu mali ľadovce vo Vysokých Tatrách plochu asi a po ich rozpustení zostali vo Vysokých Tatrách, ale aj v iných častiach Tatier, sedimenty a jazerá. Najväčšie sú na severnej, poľskej strane Tatier. 
Územie Tatier patrí k úmoriu Čierneho mora (rieky Váh a Orava) a Baltského mora (Dunajec a Poprad).
Hlavný hrebeň Tatier má dĺžku a ťahá sa od Hutianskeho sedla () na západe po sedlo Pod Príslopom na východe (). Jeho najzápadnejším vrcholom je Sivý vrch (), najvýchodnejším Muráň (). Z hlavného tatranského hrebeňa vybiehajú rázsochy.
Geomorfologický celok Tatry sa člení na dva podcelky: Západné Tatry a Východné Tatry, oddelené Ľaliovým sedlom (). Podcelok Východné Tatry sa člení na dve Vysoké a Belianske Tatry, oddelené Kopským sedlom (). Hrebeň Vysokých Tatier meria a začína sa na západe Ľaliovým sedlom. Prvým končiarom na západe je Svinica, posledným na východe Jahňací štít. Vápencový hrebeň Belianskych Tatier meria takmer a Široké sedlo ho rozdeľuje na dve časti. Západná časť má silný členitý reliéf, východná časť má povrch členitý menej.
Rozdelenie.
Západné Tatry
Východné Tatry
Štíty a vrcholy.
Najvyššie štíty Západných Tatier.
V Západných Tatrách je 29 štítov s nadmorskou výškou viac ako , viac ako majú vrcholy: 
Doliny.
Tatranské doliny sú protipólom tatranských hrebeňov. Najväčší vplyv na ich formovanie mali vysokohorské ľadovce. Bielovodská dolina, najdlhšia dolina celých Tatier, je jedinou dolinou pohoria alpského rázu. Doliny v Západných Tatrách sú menej strmé ako vo Východných.
V Západných Tatrách je 150, vo Vysokých 135, v Belianskych 24 a v poľských Tatrách 90 dolín, kotlín a žľabov.
Významné doliny v Západných Tatrách.
Významné doliny na poľskej strane Tatier:
Jaskyne.
Na území Tatier sa pôsobením vody vytvorilo množstvo jaskýň, v súčasnosti ich je zmapovaných okolo 330. Sú prevažne krasové s kvapľovou výzdobou a jazierkami, no väčšina z nich je pre verejnosť uzavretá. Väčších jaskýň je v poľských Tatrách 33, v Belianskych 2, vo Vysokých 4 a v Západných Tatrách 37. Nie všetky sú verejnosti prístupné. Nové jaskyne boli objavené v oblasti Javorinskej Širokej.
Osady Vysokých Tatier.
Na území Tatier sa nachádza mesto: Vysoké Tatry, ktoré je súčasťou okresu Poprad. Je zložené z troch katastrálnych území, ktoré sa ďalej skladajú z 15 osád:
Osady Nový Smokovec, Štrbské Pleso a Tatranské Matliare majú štatút kúpeľov, v ostatných osadách sa nachádzajú liečebné ústavy.
V TANAP-e leží aj Tatranská Štrba, Štôla a Tatranská Javorina (okres Poprad) a časť Pribyliny – Podbanské z okresu Liptovský Mikuláš.
Doprava.
Do Vysokých Tatier sa dá dostať:
Prírodné podmienky.
Geológia.
Tatry patria do vonkajšej časti Tatransko-fatranského pásma jadrových pohorí. Sú budované horninami troch významných geologických megajednotiek: Tatrikum ako podklad tvoria kryštalinické horniny a ich sedimentárny obal, cez ktoré sú presunuté subtatranské príkrovy, spodný krížňanský (fatrikum) a vrchný chočský (hronikum). Príkrovy sú tvorené hlavne druhohornými karbonátmi – vápencami a dolomitmi. Tatry sa geologicky delia na dve zóny, južnú prevažne kryštalinickú roháčsko-vysokotatranskú a severnú subtatranskú zónu, budovanú druhohornými príkrovmi.
Najstaršie kryštalinické celky tatrika vystupujú hlavne v západnej časti pohoria. Predstavujú ich dve litotektonické jednotky, vrchná viac metamorfovaná (baranecký komplex) je tvorená migmatitmi a granitmi, spodná (jalovecký komplex) menej metamorfovaná viditeľná iba v tektonickom okne (Liptovské Tatry) je tvorená svormi a rulami, premenenými flyšovými horninami. Obe metamorfované jednotky sa stýkajú pozdĺž strižnej zóny, ktorej vek sa odhaduje na devón až karbón, čo zodpovedá neskorohercýnskym pohybom. Na kryštalinikum nasadá kontinentálna obalová tomanovská jednotka. Prítomné sú aj čiastkové príkrovy Červených vrchov, Giewontu a Širokej. V Západných Tatrách vystupuje jednotka Osobitej, ktorá má na rozhraní jury a kriedy vyvinuté bázické vulkanity – limburgity.
Príkrovy fatrika a hronika boli na tatrikum nasunuté vo vrchnej kriede. Príkrovy tvorené hlavne vápencami a dolomitmi sú zachované najmä na severnej a východnej strane Tatier. Krížňanský príkrov (fatrikum) tu tvorí niekoľko čiastokých príkrovov – bujačiansky, bobrovecký a čiastkový príkrov Suchego Wierchu. Z vyššieho chočského príkrovu (hronikum) je v Tatrách prítomná len bielovážska sekvencia. V paleogéne došlo k pohybom pozdĺž zlomových porúch, ktoré spôsobili poklesy Liptovskej a Podhalskej kotliny. V neogéne, najmä v spodnom a strednom miocéne došlo pri záverečných fázach alpínskeho vrásnenia k pohybom hornín, ktoré mali za následok vznik asymetrickej hraste v oblasti východotatransko-ružbašského a západotatransko-kôprovského zlomu. Tatry sa v tomto období vyzdvihli o 1 000 až oproti svojmu okoliu, pričom východná časť sa zdvihla viac ako západná. Kinematika týchto pohybov je dodnes predmetom odborných diskusii. Tatry sú obklopené mladými súvrstviami podtatranskej skupiny.
Veľhorský charakter reliéfu pohoria, najmä z východnej strany, je zapríčinený činnosťou horských ľadovcov, ktorých činnosť sa prejavovala počas viacerých ľadových dôb v priebehu pleistocénu. Najlepšie zachované sú však stopy najmä dvoch posledných ľadových dôb (ris a würm). Bolo tu dohromady 41 horských ľadovcov, ktoré stekali dolinami, pričom sa zarezávali do podložia a vytvorili tak charakteristické doliny tvaru U, tzv. trógy. Najväčší z nich bol až dlhý, nachádzal v Bielovodskej doline. Uloženiny tohto obdobia dosahujú miestami hrúbky okolo . Niekde možno v korytách potokov pozorovať zaujímavé geologické javy, tzv. obrie hrnce. Na viacerých miestach sú viditeľné ľadovcami nesené nevytriedené morénové valy, skladajúce sa z materiálu rôznej veľkosti, od obrovských balvanov, štrku, hliny až po jemnozrnný íl. Po oteplení začiatkom holocénu došlo k roztopeniu ľadovcov. Na niektorých miestach došlo k vzniku ľadovcových jazier – plies.
Geologické procesy mali výrazný vplyv na morfológiu a reliéf. V nižšej západnej časti došlo k vzniku hladko modelovaných dolín a chrbtov s tzv. hôľnym reliéfom, vo východnej časti, kde bolo zaľadnenie intenzívnejšie bol preformovaný do prevažne bralnatého glaciálneho reliéfu.
Tatranské nerasty.
V niektorých súdobých cestopisných, botanických a prírodovedných dielach sú zmienky o rudných výskytoch v tatranských dolinách alebo na skalných masívoch. Niektoré boli najmä v 17. a 18. storočí prakticky využívané. Nešlo však o ložiská. Tie v Tatrách dodnes neboli objavené. Išlo o rudné výskyty, ktoré boli v minulosti sporadicky využívané, a to len vo veľmi malých množstvách na úrovni doby. Prvé zmienky o baníckej činnosti sú z 13. storočia. Vtedajší panovníci, ktorí boli majiteľmi nerastného bohatstva vydávali povolenia na kutanie. Prvá zmienka o konkrétnej banskej činnosti v oblasti Kriváňa je z rokov 1387 – 1437. Za kráľa Mateja I. Korvína boli v prevádzke štôlne podniku Glücksrad okolo Škaredého žľabu, kde ťažil Jakub Fuger.
Pri Štrbe boli bane na železnú rudu a na Patrii, ktorú nazývali Kupfenberg boli medené bane, ktoré patrili benediktínskemu kláštoru v Štôle. V 16. storočí sa o rudné výskyty zaujímali baníci zo Spiša i z poľskej strany Tatier. V Bielovodskej doline dolovala od roku 1524 spoločnosť s poľského Podhalia na čele s Michalom Spisom z Nového Targu.
Väčšie rozmery mali aktivity v oblasti Kriváňa, kde sa vyskytovala antimónová ruda, na ktorú bolo viazané i zlato. Výťažok z baní nebol veľký. Preto sa striedali majitelia s nádejou, že objavia výdatné ložiská. Zakrátko sa však neperspektívnej činnosti snažili zbaviť.
Po mnohých vedeckých a geologických výskumoch možno konštatovať, že rudné výskyty majú len mineralogický význam a nezodpovedajú kritériám ložiska nerastných surovín. 
Medené rudy.
Ich známym výskytom sú Predné a Zadné Meďodoly. Zarudnenie je v Kopskom sedle a na severných zrázoch Jahňacieho štítu. Ide o drobné žilky kremeňa s chalkopyritom a pyritom. Podobné výskyty sú na severných úbočiach Veľkej Svišťovky a v lokalite Bielych plies. Medená ruda sa dobývala i v okolí Zlatinskej veže a v Mengusovskej doline.
Železné rudy.
Ide o hydrotermálny typ zarudnenia siderit meďnatých rúd, v ktorých sa sporadicky vyskytuje i minerál tetraedrit a pyrit. Takéto výskyty sú v Javorovom sedle na Jahňacom štíte, Prednej a Zadnej žeruchovej veže, v okolí Lomnického štítu a to v Ľadovom sedle a Baraních rohoch. Malé zvyšky sú i v Malej Studenej doline. Všetky sú z praktického hľadiska nevýznamné. 
Antimónové rudy.
Ide o zrudnenie, ktoré je známe v oblasti Kriváňa. Reprezentované je hlavne antimonitom, ktorý vždy viaže určité množstvo zlata.
Zlaté rudy.
Zlato bolo najväčším lákadlom prítomnosti baníkov v Tatrách. V literatúre je popisovaný výskyt zlata na Sedielku, v Medených lávkach a v Malej Studenej doline. Vyskytuje sa v oblasti Kriváňa. Ide o žilky kremeňa v mylonitoch. V žilkách vystupuje antimonit, galenit, sfalerit, arzénopyrit a rýdze zlato. 
Vodstvo.
Vodné toky.
Tatry sú súčasťou rozvodia medzi Čiernym a Baltským morom. Prietoky kulminujú v máji a júni. Najvýznamnejšou horskou bystrinou Tatier je Belá, ktorá odvodňuje Kôprovú, Tichú, Kamenistú, Bystrú, Račkovú a Jamnícku dolinu. Pri Liptovskom Hrádku potom vteká do Váhu. Okrem nej sú to aj Oravica a Studený potok, ktoré vtekajú do Oravy.
Ďalšími sú horské toky, ktoré tečú do rieky Poprad: Mlynica, Velický potok, Studený potok, Kežmarská Biela voda a Biela. Dunajec zásobujú vodou Biela voda podúplazská a Javorinka.
Plesá.
Jazerá ľadovcového pôvodu v Tatrách majú svoje vlastné pomenovanie, na Slovensku "pleso" a v Poľsku "staw". Nachádza sa tu viac ako 200 plies, najmä vo vyšších polohách, kde sa väčšinou utvorili v ľadovcových kotloch, alebo nižšie v zníženinách obklopených morénami. Najväčšie je Morské oko (poľ. "Morskie oko") v Poľsku s rozlohou , hĺbkou , ležiace vo výške . Na Slovensku sú najväčšie Veľké Hincovo pleso (, , ) v Mengusovskej doline ale aj Nižné a Vyšné Temnosmrečinské pleso, no najznámejšími sú Štrbské pleso (), Popradské pleso (), Zelené pleso a Skalnaté pleso.
Vodopády.
Medzi najznámejšie vodopády patria:
Flóra.
V Tatrách evidujeme okolo 1400 druhov rastlín, medzi nimi aj relikty a endemity.
Väčšina územia TANAP-u a TPN-u je pokrytá ihličnatými lesmi, vo vysokých polohách kosodrevinou ("Pinus mugo") a v najvyšších sa už žiadne lesy nevyskytujú.
Fauna.
V Tatrách žije množstvo živočíšnych druhov, ktoré nájdeme aj inde, ale aj endemity. 
Z veľkých šeliem rys ostrovid ("Lynx lynx"), vlk obyčajný ("Canis lupus"), medveď hnedý ("Ursus arctos"), mačka divá ("Felis silvestris"). Medzi dravé vtáctvo patrí orol skalný ("Aquila chrysaetus"), sokol sťahovavý ("Falco peregrinus"), sokol myšiar ("Falco tinnunculus"). Zo sôv sa tu vyskytujú kuvik vrabčí ("Glaucidium passerinum"), výr skalný ("Bubo bubo"), sova lesná ("Strix aluco").
Z riečnych živočíchov tu nájdeme vydru riečnu ("Lutra lutra") a iné. V tatranských potokoch sa vyskytuje aj pstruh riečny ("Salmo trutta").
Všetky rastliny a živočíchy sú na území TANAP-u celoročne prísne chránené.
Dňa 19. novembra 2004 zasiahla Tatry víchrica o rýchlosti 165 až /h, ktorá vyvrátila rozsiahle územia lesa od Podbanského po Tatranskú Kotlinu na rozlohe asi a bola najväčšou katastrofou v Tatrách od roku 1936.
Podnebie.
Podnebie má prevažne horský až vysokohorský ráz, je teda chladné a vlhké, pričom je výrazne ovplyvnené členitosťou reliéfu. Snehová pokrývka v oblasť pretrváva 180 (v údoliach) až 250 (v najvyšších oblastiach) dní v roku. Miestami sa najmä na tienistých severných svahoch a žľaboch udržuje sneh po celý rok. Vo vyšších polohách dosahuje vrstva snehu hrúbky bežne 100 – . V členitom teréne preto dochádza k častým zosuvom lavín. K najvýdatnejším zrážkam dochádza v dôsledku prevládajúcich západných vetrov na západných a severných svahoch.
Pre Tatry je po celý rok typické veterné počasie (až 300 dní v roku). Na južnej strane dochádza často k tzv. padavým vetrom, ktoré spôsobujú vývraty a rozsiahle polomy, k akým došlo napríklad po víchrici 19. novembra 2004. Turisti musia počítať s jeho náhlymi zmenami, hlavne pri výstupoch na štíty či prechodoch dlhými dolinami, ktoré trvajú zvyčajne 8 – 10 hodín. Priemerná ročná teplota vo výške okolo je 5 °C, v júli 15 °C. Najvhodnejším obdobím pre turistické výstupy v Tatrách je jeseň, kedy je počasie najstabilnejšie a vďaka nižším teplotám je aj výborná viditeľnosť.
Osídlenie Tatier.
Neandertálske stopy.
Prvú stopu po pravekých osídleniach Spiša zanechali neandertálci, ktorí sa usídlili v blízkosti prameňov minerálnej vody, ktorá nezamŕzala ani v najtuhších zimách. Svedčia o tom rozmanité archeologické nálezy z travertínovej kopy Hrádok, z čias neandertálcov spred vyše 100 tisíc rokov. Okrem výliatku mozgovne, ktorý sa našiel v travertínovej kope v Gánovciach, zostali po nich kamenné pracovné nástroje, štiepaná industria, z ktorej vyrábali nože, rydlá, hroty šípov a oštepov. V poľských Pieninách, len na skok od Vysokých Tatier, v neveľkej jaskyni na kopci Obłazowa sa našli kamenné nástroje podobné spišským. V niektorých jaskyniach v Belianskych Tatrách, okolí Tatranskej Javoriny Samuel Roth, priekopník speleoarecheológie, zaznamenal paleontologické nálezy vrátane medveďa jaskynného a mnohých iných zvierat z obdobia pleistocénu, napríklad v jaskyni pod Úplazom, v jaskyni na vrchu Nový, v Medvedej jaskyni, Muránskej jaskyni, Kamzičej pukline. Kolekciu štiepanej industrie našli archeológovia na Žltej stene, neďaleko Tatranskej Polianky. Najbližšie k nej bola vyvýšenina "Burich" medzi Dolným Smokovcom a Veľkým Slavkovom, kde bola doložená prítomnosť neskoropaleolitického táboriska świderiénskej kultúry spred 12 tisíc až 10 tisíc rokov. Jej nositelia sa pokladajú za typických lovcov sobov, ktorí prekročili hrebeň Karpát zo súčasného poľského územia a na "Burichu" a inde v Popradskej kotline zakladali táboriská. Výskum v jaskyni Suchá diera pri Spišskej Teplici ukázal, že lovili nielen soby, ale aj kamzíky. Aj ďalšie archeologické nálezy v okolí Starého Smokovca, kde sa našlo obsidiánové jadro, polotovar na výrobu nástrojov a rovnaké obsidiánové nálezy Burichu a ďalších neskoropaleoliotických lokalitách na Spiši či v neďalekom Poľsku, svedčia o prítomnosti človeka. V súčasnosti pribúdajú nálezy zo strednej doby kamennej z okolia Spišskej Belej, Spišskej Teplice, Štrby. Po ústupe ľadovcov nič nebránilo paleolitickým lovcom vyberať sa do vysokohorského prostredia. 
Prvé roľnícke usadlosti.
Počas mladšej doby kamennej sa koristnícke hospodárstvo vtedajšieho obyvateľstva postupne menilo na hospodárenie produktívne. Pravekí ľudia sa postupne domestikovali a chovali domáce hospodárske zvieratá. Klíma atlantického obdobia bola približne o 2 až 3°C vyššia v porovnaní s dnešnou a aj vlhkejšia. Hranica lesa vo Vysokých Tatrách bola pravdepodobne vyššia ako dnes. Produkcia náradia, stavba obydlí v osadách pod Tatrami i klčovanie lesov pre zakladanie pastvín zakladanie polí si vyžadovali výrub rozsiahlych plôch lesa. Predpokladá sa, že najstarší spišskí roľníci prišli do podtatranského kraja spoza severných Karpát – z územia dnešného Poľska cez priesmyky Vysokých Tatier. Jedna z komunikačných vetiev prechádza cez Pieniny, čo potvrdzuje rozbor kamenných surovín na výrobu sekier, neraz zhotovených z adhezitu pochádzajúceho z tamojšieho pohoria Wdżar. Ojedinelé neolitické čriepky kultúry s mladšou lineárnou keramikou sa našli na Hradisku neďaleko Dolného Smokovca – osady Pod lesom. Usudzuje sa však, že toto osídlenie bolo krátkodobé, lebo bolo začlenené do nehostinnej a neúrodnej krajiny. 
Nález vo Veľkej Studenej doline.
Nezáujem o vysokohorskú tatranskú prírodu sa zmenil v závere doby kamennej v eneolite. Pravekí ľudia stále viac využívali farebné kovy na zhotovovanie tepaných šperkov a iných ozdôb. Z medi vyrábali nástroje, sekeromlaty a sekery s krížovým ostrím. Bolo to v období spred asi 5800 – 5500 rokov, kedy bol Spiš riedko osídlený. Prekvapujúci je nález ťažkého medeného nástroja (sekery, sekeromlatu?), pôvodne azda zbrane a žezla zároveň, ktorý objavil neďaleko Zbojníckej chaty v 60. rokoch 20. storočia vo Veľkej Studenej doline vtedajší chatár František Kelle. Nástroj s krížovým ostrím je dlhý a je najvyššie položeným pravekým nálezom. Podľa profesorky Márie Novotnej, špecialistky na kovovú industriu z neskorej doby kamennej a doby bronzovej slúžil na získanie medenej suroviny. Nevylučuje sa, že obyvatelia kraja pod Vysokými Tatrami mohli získavať medenú rudu, ktorú príležitostne spracovávali. Môže však to byť aj votívny predmet, artefakt venovaný bohom.
Eneolitické osady.
V 3. tisícročí pred Kristom si eneolitickí obyvatelia založili riadne opevnenú osadu Hradisko, južne pod Starým Smokovcom, juhozápadne od Dolného Smokovca. Kopec je z poslednej doby ľadovej. Leží na strategicky výhodnom mieste, osem až desať metrov nad úrovňou potoka. Osadu obopínala kamenná hradba. Dodnes vidieť dve vozové cesty, ktoré vedú k osade po úbočí. Našla sa tu rozdrobená keramika badenskej kultúry a málo štiepanej industrie. Našla sa aj jediná kamenná sekera, zlomky hlinených cedidiel, hlinené prasleny. Ojedinelé nálezy svedčia o sezónnom osídlení. Pravdepodobne podobných eneolitických osád pod Vysokým Tatrami bolo viac.
Prišelci zo Sedmohradska.
Spiš bol husto osídlený počas doby bronzovej – staršej, strednej, mladšej i neskorej. Archeológovia ich označujú kultúrnymi skupinami. Najvýraznejšou je otomanská (füzesabonyská) kultúra, ktorá bola dokladovaná počas výskumov v Gánovciach či v Spišskom Štvrtku. Ľud tejto kultúry žil na sídlisku Burbrich pri Veľkej Lomnici. Jeho obyvatelia, ktorých bohatstvo plynulo z diaľkového obchodu, prenikli do podtatranskej oblasti zo Sedmohradska. Prešli cez Košickú a Hornádsku kotlinu do Podtatranskej a údoliami severoslovenských riek dokonca prešli na opačný koniec Karpát (Karpatská Trója v poľskej Trzcinici, v gmine Jaslo ). Najbližšie k Tatrám sa našla keramika otomanskej kultúry v Matejovciach. Nevedno či ľudia tejto kultúry obsadili územia v bezprostrednej blízkosti Vysokých Tatier. Do úvahy pripadá jedine Žltá stena pri Tatranskej Polianke. Doposiaľ sa vo Vysokých Tatrách nenašli ani čo i len malé doklady o prítomnosti ľudí z mladšej doby bronzovej. Možno ich však očakávať.
Huta pod Novým Smokovcom.
Prvé jasnejšie stopy života pravekého človeka v ťažko dostupných Vysokých Tatrách sa viažu k dobe železnej. Archeológovia našli neďaleko Nového Smokovca zvyšky pravekej železnej huty.V teréne vedúcom do Velôickej doliny skúmali zvyšky cesty, ktorá údajne mohla slúžiť na dopravu rudy. Geologické výskumy však nepotvrdili že sa tam nachádza vo väčšom množstve. Nie je však isté či huta vznikla v dobe železnej alebo v rímskych časoch. Poukazuje na to datovanie nálezov raz do doby laténskej inokedy rímskej. Okrem taviacej pece kruhového pôdorysu, pod veľkou kamennou nákovou, medzi bochníkmi vytaveného železa, blízko grafitovej odlievacej formy a nedbalo vypálenej keramiky, zhotovenej v ruke, kostenej ihlice a kamenného dláta, ležala aureliánska minca. Nevedno ani to či táto minca (denár?) predstavovala Antonina Pia (138-161), Marka Aurélia (161-180) alebo Aureliana (270-275). Železné trosky sa našli aj na Žltej stene pri Tatranskej Polianke. Archeológovia predpokladajú, že tu sídlil a spracovával železo ľud púchovskej kultúry. Iné nálezy na Hradisku, pod Burichom, na Zámčisku pri Poprade, Spišskej Teplici vo Veľkej Lomnici a ďalšie dokazujú prítomnosť ľudí, ktorí tu žili od staršej doby železnej až do predpúchovského horizontu doby železnej. 
Nositeľmi púchovskej kultúry, boli pravdepodobne keltsky hovoriaci Kotíni. Kotíni, podľa rímskeho historika Publia Cornelia Tacita pracovali pre Sarmatov a Kvádov v baniach na železo. Preto sídlili v rudonosnej oblasti stredného a severného Slovenska, vrátane podtatranského Spiša. Za markomanských vojen Germánov proti Rímskej ríši, za Marka Aurélia, Kotíni (asi v roku 172) nepomohli Rimanom proti Markomanom, preto ich cisár najskôr do roku 180 presťahoval do Dolnej Panónie. Koncom 2. storočia púchovská kultúra zanikla a celý podtatranský kraj sa vyľudnil. Uvažuje sa, v tejto súvislosti, že minca nájdená pod Novým Smokovcom mala podobizeň Marka Aurélia. Avšak aj o tom sú pochybnosti, lebo zánik púchovskej kultúry vo víre markomanských vojen je problematický. Nemožno si predstaviť, že by pod Vysoké Tatry prišli rímske légie a násilne vysťahovali púchovské obyvateľstvo do Dolnej Panónie. Nálezy z podstatného obdobia mladšej doby rímskej pod Tatrami chýbajú. Rímske mince sa pod Vysoké Tatry dostávali spolu s inými komoditami dokonca aj za severný hrebeň Karpát na územie dnešného Poľska. Mohli byť upomienkovými predmetmi alebo žoldom vojakov v cudzích službách. Ďaleko od svojej domoviny sa mohli dostávať na počiatku sťahovania sa národov na prelome 4. a 5. storočia. Takto sa datujú pamiatky severokarpatskej skupiny, ktorá sa zvykne pripisovať germánskemu kmeňu Vandalov. Nevylučuje sa, že práve oni prenikli spoza Karpát na takmer neobývaný Spiš. Boli to práve oni, ktorí pod Vysokými Tatrami v lokalite pri Matejovciach (Lósy nad Matejovcami) koncom 4. storočia pochovali svojho veľmoža (Hrobka je vystavená v Podtatranskom múzeu v Poprade).
Starí Slovania.
Severoslovenské územie bolo pred polovicou 5. storočia opäť vyľudnené. Výskumy počas stavby diaľnice v okolí Spišského Štvrtka a Iliašoviec poodhalili prítomnosť starých Slovanov pražskej kultúry z prelomu 6. a 7. storočia. Pravdepodobne prišli opäť spoza severnej strany Karpát, z dnešného južného Poľska. Neusídlili sa však priamo pod Vysokými Tatrami. Vyhľadávali úrodnejšie nižšie položené časti Spiša. Preto o ich prítomnosti priamo pod Vysokými Tatrami neboli zatiaľ objavené žiadne stopy. Najstaršie však boli zaznamenané v okolí Popradu, prináležia do 8. storočia. V chotári Veľkej Lomnice sa našli železné sekerovité hrivny, pokladané za predmonetárne platidlá. Dominujú tu nálezy z veľkomoravakého obdobia s rámcovým datovaním do 9. a 10. storočia. Mnohé kovové artefakty dokladajú neprerušené osídlenie podhoria Vysokých Tatier od predveľkomoravského obdobia až do vzniku stredovekých osád. O nich už sú prvé písomné zmienky.
História turistiky.
V roku 1565 vykonala Beata Laska, kežmarská hradná pani (pôvodom Poľka a nemanželská dcéra kráľa Žigmunda), prvý známy výlet do Vysokých Tatier v sprievode kežmarských mešťanov (pravdepodobne k Zelenému plesu).
Prvý tatranský výstup vykonali roku 1615 kežmarskí študenti na čele s Davidom Frölichom, pravdepodobne na Kežmarský štít. Kazateľ Juraj Buchholtz z Veľkej Lomnice napísal prvé dielo, ktoré sa zaoberalo výlučne Tatrami. Roku 1664 ešte ako študent vystúpil na Slavkovský štít. Tatry v monarchii preslávili aj jeho synovia. Výstupov do Tatier pribúdalo, francúzsky zemepisec Baltazar Hacquet, škótsky lekár Robert Townson (prvý doložený výstup na Lomnický štít) a zo Španielska Karol Gimbernat si začali vyberať svojich sprievodcov zo vzdelanejších vrstiev – správca Zakopanských železiarní Otto, kňazi T. Mauksch a J. Ursíny a statkár G. Berzevicz. Švédsky botanik G. Wahlenberg si so sebou vzal Maukscha i zlatokopa D. Fábryho. Nosičmi boli prostí obyvatelia spod Tatier. Na Kriváň vystúpil roku 1840 saský kráľ Fridrich August II., ktorého viedol lesmajster Juraj Münster.
Kriváň sa stal symbolom Slovákov, pretože bol dlho považovaný za najvyšší vrchol Tatier. O národných výstupoch naň písal už spisovateľ Gašpar Fejérpataky-Belopotocký – výstup "„milovníkov reči a literatúry slovenskej“" z Liptovského Mikuláša na "„Kriváň Liptowský“", ktorý sa konal 24. septembra 1835. Neskôr nadobudli výstupy na Kriváň masový charakter.
K rozvoju turistiky prispelo aj vybudovanie Košicko-bohumínskej železnice roku 1871, ktorá mala a má svoje stanice v Štrbe a Poprade. Významné zintenzívnenie nastalo po vzniku ČSR. Postupne začali v Tatrách vznikať horské chaty a útulne, z ktorých sa neskôr vyvinuli dnešné osady.
Turistika dnes.
Dnes Tatrami okrem hlavnej cestnej spojnice – "Cesty Slobody" vedie aj "Tatranská elektrická železnica – TEŽ" – z Popradu do Starého Smokovca a odtiaľ do Tatranskej Lomnice resp. Štrbského Plesa a "Ozubnicová železnica" z Tatranskej Štrby na Štrbské Pleso.
Centrom Západných Tatier je Liptovský Mikuláš a centrom poľských Tatier Zakopané. Dnes sú Tatry popretkávané množstvom chodníkov. Pozdĺž celých Tatier prechádza Tatranská magistrála (turistický chodník), jednotlivé tatranské chodníky prechádzajú dolinami a končia buď na štítoch, plesách, horských chatách či v dolinách alebo priesmykmi vedú na druhú stranu Tatier. 
Na Slovensku sú trate v Tatrách nad horskými chatami zatvorené od 1. novembra do 15. júna. Pre porušenie zákazu hrozby finančného trestu. V Poľsku sú chodníky otvorené po celý rok.
V Tatrách aj v podhorí sa nachádza množstvo hotelov, penziónov a privátnych ubytovní. Vysoké Tatry sú rovnako centrom zimných športov, v roku 1970 tu boli majstrovstvá sveta. Najznámejšími centrami zimných športov sú Štrbské Pleso a Zakopané, možnosti na lyžovanie či beh na lyžiach však nájdeme aj v Starom Smokovci, Tatranskej Lomnici, Ždiari a vo viacerých podtatranských dedinách.
Najvyšší bod v horách, na ktoré sa môžete dostať označeným chodníkom, sú Rysy, najťažšia cesta je Orlia prť.
Národné parky.
Na území Tatier ležia dva národné parky:
Ochranársky najhodnotnejším je pás Tatier o dĺžke a šírke . Dĺžka Tatier je asi .

</doc>
<doc id="5859" url="https://sk.wikipedia.org/wiki?curid=5859" title="Mars">
Mars

Mars je štvrtá planéta slnečnej sústavy v poradí od Slnka. Je to druhá najmenšia planéta (po Merkúre). Pomenovaná je po Marsovi, starorímskom bohovi vojny. Jeho dráha sa nachádza až za dráhou Zeme. Z toho dôvodu panujú na jeho povrchu nízke teploty, ktoré iba veľmi výnimočne vystúpia nad 0°C. Ide o planétu terestriálneho typu, to znamená, že má pevný horninový povrch pokrytý impaktnými krátermi, vysokými sopkami, hlbokými kaňonmi a ďalšími útvarmi. Je obklopený veľmi riedkou atmosférou tvorenou z prevažnej väčšiny oxidom uhličitým. Obiehajú ho dva mesiace nepravidelného tvaru pomenované Fobos a Deimos. 28. septembra 2015 bola potvrdená existencia tekutej vody na Marse.
V období, keď je Mars v opozícii (nachádza sa na opačnej strane oblohy ako Slnko), je viditeľný na oblohe po celú noc. Prvé písomné záznamy o planéte a jej pozorovaní pochádzajú z obdobia prvých civilizácií. Všetky veľké staroveké civilizácie, Egypťania, Babylončania a Gréci, vedeli o tejto „putujúcej hviezde“ a dávali jej svoje pomenovania. Považovali ju za symbol ohňa a krvi, pretože horniny, pôda a obloha na planéte majú červený, alebo ružový odtieň. Nazývali ju „Červený objekt“, „Nebeský oheň“, „Hviezda smrti“ alebo „Boh vojny“.
Vyše 20 úspešných kozmických sond od 60. rokov 20. storočia umožnilo detailné skúmanie planéty. V súčasnosti (február 2021) je na obežnej dráhe Marsu sedem funkčných sond: Mars Odyssey, Mars Express, Mars Reconnaissance Orbiter, MAVEN, Mars Orbiter Mission, ExoMars Trace Gas Orbiter a Al-Amal (Emirates Mars Mission) a štyri na povrchu: Curiosity (vozidlo), InSight (pristávací modul), Perseverance (vozidlo) a Ingenuity (prototyp prvého mimozemského vrtuľníka). Tieto sondy poskytujú údaje, umožňujúce mapovať väčšiu časť povrchu, definovať základné historické obdobia, či porozumieť základným javom odohrávajúcim sa na planéte. 
Fyzikálna charakteristika.
Veľkosť povrchu Marsu je oproti Zemi štvrtinová a jeho hmotnosť desatinná (1,448×108 km2 a 6,4185×1023 kg). Okolo Slnka obehne raz za 687 dní. Jeho vzdialenosť od Slnka sa mení od 207 miliónov do 249 miliónov kilometrov (stredná vzdialenosť je 228 miliónov km). Jednu otočku okolo svojej osi ("Sol") vykoná raz za 24 hodín 39 minút 35,244 sekúnd. Dĺžka dňa na Marse sa podobá dĺžke pozemského dňa najviac spomedzi všetkých planét slnečnej sústavy.
Presné zloženie planéty zatiaľ nepoznáme, ale na základe astronomických pozorovaní a prieskumu niekoľkých desiatok meteoritov z Marsu, ktoré sa na Zemi našli, sa predpokladá, že povrch Marsu je tvorený prevažne z bazaltov.
Chemické analýzy vykonané vozidlami Pathfinder, Spirit a Opportunity ukázali, že sú niektoré oblasti obohatené o alkalickú a silikátovú zložku podobajúcu sa pozemským andezitom. Pri pozorovaní je planéta červenkastá, čo je spôsobené tým, že celý povrch planéty je pokrytý oxidom železitým.
Obežná dráha a rotácia.
Mars obieha okolo Slnka po výstrednejšej elipse ako Zem, vo vzdialenosti medzi v perihéliu a v aféliu. Doba jedného obehu okolo centrálnej hviezdy je 686,9601 pozemského dňa. Sklon jeho rotačnej osi ku kolmici na ekliptiku 25,19° je porovnateľný so sklonom 23,44°, ktorý má Zem. Vďaka tomuto sklonu sa tu vyskytujú ročné obdobia, podobné tým na Zemi, aj keď sú takmer dvakrát tak dlhé, lebo „marťanský rok“ je 1,88-násobok pozemského roku. Vzdialenosť od Zeme kolíše v priebehu obehu po dráhe v rozmedzí od 55 miliónov do 400 miliónov kilometrov.
Vznik.
Mars vznikol podobne ako ostatné terestriálne planéty v slnečnej sústave približne pred 4,5 miliardami rokov akréciou z plyno-prachového disku, ktorý obiehal okolo rodiacej sa centrálnej hviezdy – praslnka. Zrážkami plynov a prachových častíc sa začali formovať malé telesá, ktoré svojou gravitáciou priťahovali ďalšie častice a okolitý plyn. Vznikli tak prvé planetezimály, ktoré sa vzájomne zrážali a formovali väčšie telesá. Na konci tohto procesu vznikli v sústave prvé terestrické protoplanéty. Planéty blízko k Slnku sú tvorené ťažšími prvkami, vzdialenejšie sú tvorené ľahšími prvkami podobne ako Mars. V porovnaní s ostatnými má Mars – najvzdialenejšia z terestrických planét – najväčšie zastúpenie ľahkých prvkov ako kremík, hliník, či síra.
Po sformovaní protoplanéty dochádzalo k masívnemu bombardovaniu povrchu zvyšným materiálom po vzniku planét, čo malo za následok jeho neustále pretváranie a pretavovanie. Je dokonca možné, že celý povrch sa roztavil do podoby tzv. magmatického oceánu, ktorého tepelná energia spoločne s teplom uvoľneným diferenciáciou plášťa a jadra sa dodnes kumuluje vo vnútri planéty a umožňuje existenciu vulkanizmu a tektonických procesov.
Magnetické pole a radiácia.
Mars má slabé magnetické pole, jeho ochranná funkcia je však neporovnateľne menšia ako funkcia zemského magnetického poľa. Merania sondy Mars Global Surveyor priniesli dôkazy, že krátko po vzniku planéty mal Mars dynamickejší povrch, ktorý sa viac podobal na povrch Zeme. Meranie magnetometrom ukázalo magnetické pruhy, čo svedčí o silnejšom magnetickom dyname, ktoré pracovalo niekoľko miliónov rokov po vzniku. Neznáma udalosť (možno dopad asteroidu) však toto pole narušila.
Zo zistení vedcov z amerického Úradu pre letectvo a vesmír (NASA), ktorí analyzovali získané dáta zo sondy Mars Odyssey, vyplýva, že radiácia na obežnej dráhe Marsu je 2,5-krát väčšia ako na Medzinárodnej vesmírnej stanici a dosahuje tak limit pre bezpečný pobyt. NASA považuje tento problém za zvládnuteľný s pomocou tienidiel a systému varovania pred vyšším žiarením zo Slnka.
V okolí Marsu sa nevyskytuje silné magnetické pole, ale niektoré oblasti planéty vykazujú, že v minulosti boli zmagnetizované. Toto podporuje hypotézu, že historické magnetické pole malo globálny charakter. Už zmieňované pozorované magnetické anomálie mohli súvisieť s tvorbou novej oceánskej kôry. Podobný proces sa odohráva na Zemi v oblastiach stredooceánskych chrbtov.
Atmosféra a klimatické podmienky.
Mars má dnes veľmi riedku atmosféru, ktorá nie je schopná zadržiavať tepelnú výmenu medzi povrchom a okolitým priestorom. To má za následok veľké tepelné rozdiely počas dňa a noci. Tlak na povrchu sa pohybuje medzi 600 až 1 000 Pa, čo je približne 100 až 150-krát menej ako na Zemi alebo ako približne nad povrchom Zeme. Pred 4 miliardami rokmi mal však hustú atmosféru s tlakom viac ako 0,5 bar (50 000 Pa). Podobne ako na Zemi aj na Marse dochádza k malým zmenám v atmosfére v závislosti na sezónnych výkyvoch. V zime 25 – 30 % atmosférického oxidu uhličitého zmrzne na póloch, zatiaľ čo v lete opäť sublimuje a vráti sa do atmosféry.
Atmosféra je tvorená prevažne z oxidu uhličitého (95,32 %), no obsahuje aj dusík (2,7 %), argón (1,6 %), kyslík (0,13 %), oxid uhoľnatý (0,07 %) a vodné pary (0,03 %) vznikajúce sublimáciou ľadu z polárnych čiapočiek. V atmosfére sa tiež v menšom množstve vyskytuje neón, kryptón, xenón, ozón a metán.
Priemerná teplota pri povrchu planéty je okolo −56 °C. Na rovníku sa teploty bežne pohybujú od −90 do −10 °C, a nad nulu sa dostanú iba výnimočne. Oproti tomu teplota povrchovej vrstvy pôdy môže niekedy dosiahnuť až +30 °C. Aj napriek týmto občasným priaznivým teplotám nemôže kvapalná voda na povrchu existovať, pretože by sa začala vplyvom nízkeho tlaku okamžite vyparovať. Podľa najnovších poznatkov voda existuje aj v kvapalnom skupenstve, ale nasýtená soľami, čo zabezpečí jej nižší bod mrazu (vďaka kryoskopickému efektu) a teda tekutosť. Zároveň vďaka ebulioskopickému efektu sa zníži jej možnosť odparovania. Vo výške okolo 40 až sa nachádza vrstva riedkych plynov, ktorá má stálu teplotu. Následne vo výške približne začína ionosféra a vodíková koróna planéty siaha až do výšky .
Podrobné informácie o zložení atmosféry, jej zmenách a o dlhodobejších klimatických podmienkach boli získané na základe údajov z niekoľkých sond, ktoré na povrchu pristáli (napr. Viking 1 a 2, Spirit, Opportunity atď.), resp. skúmali atmosféru z obežnej dráhy okolo Marsu. Na základe meraní sa zistilo, že aj na Marse je prítomný tzv. skleníkový efekt, ktorý otepľuje planétu približne o 5 °C a zadržuje okolo 30 % tepelnej energie. Výškovo sa atmosféra delí na "nižšiu" (do ), "strednú" (do ) a "vyššiu" (nad ).
Oblačnosť.
Napriek tomu, že je planéta studená a suchá, má veľmi dynamické počasie. Na Marse bola pozorovaná aj oblačnosť, ktorá je pravdepodobne tvorená kryštálikmi oxidu uhličitého. Prejavujú sa tu aj ďalšie procesy, ktoré spolu tvoria marťanské počasie. V atmosfére planéty sa často vyskytujú prachové búrky, ktoré majú niekedy celoplanetárny charakter. Vyskytujú sa tu aj malé vzdušné víry v podobe prašných vírov (tzv. diablov).
Počas búrok môžu vetry na povrchu planéty dosahovať rýchlosť až okolo /h. Tieto vetry vynášajú do atmosféry prachové častice s obsahom magnetitu, ktoré v konečnom dôsledku spôsobujú žltkastú až červenú farbu marťanskej oblohy. Priemerná rýchlosť vetra je však len 35 až /h. Kvôli redšej atmosfére vietor nemá takú silu ako vietor s rovnakou rýchlosťou na Zemi.
Povrch.
V 50. až 60. rokoch 20. storočia sa všeobecne usudzovalo, že marťanské polárne čiapočky sú zložené zo zamrznutej vody. V priebehu výskumu kozmickými sondami sa ale ukázalo, že Mars má atmosféru zloženú hlavne z oxidu uhličitého, len s malou prímesou vody. Na základe tohto zistenia bol vytvorený model atmosféry, z ktorého vyplýva, že teplota bola dosť nízka na to, aby samotný oxid uhličitý na póloch desublimoval a zamrzol. Kvôli striedaniu ročných období na Marse dochádza tiež k významnej zmene atmosférického tlaku počas roka. Na základe týchto pozorovaní a ďalšieho skúmania sa ukázalo, že póly sú pokryté vodným aj suchým ľadom. Prvotné pozorovania boli vysvetlené pomocou tenkej vrstvičky zamrznutej vody nanesenej na ľade z oxidu uhličitého.
Pre vzdialených pozorovateľov má Mars prevažne červenú farbu, presnejšie bledo oranžovú alebo ružovú s dvoma bielymi polárnymi ľadovými čiapočkami. Na červených oblastiach sa nachádzajú rozličné svetlé a tmavé plochy so zelenkastou farbou. Tmavé plochy nie sú oceány vody, ako si prví pozorovatelia mysleli, pretože sa na povrchu Marsu nemôže vyskytovať voda v tekutom stave kvôli nízkemu atmosférickému tlaku (~600 Pa). Tieto zmeny v jasnosti povrchu spôsobuje rozdielny druh povrchového materiálu: červená farba je prach a piesok bohatý na oxid železitý; tmavšie plochy sú spravidla viac kamenisté a skalnaté oblasti. Oxid železitý je hlavnou zložkou minerálu hematit. Práve drobné zrniečka hematitu, ktorých veľkosť nepresahuje 10 mikrometrov, majú červenkastú farbu. Prítomnosť hematitu na povrchu Marsu je považovaná za jeden z vážnych dôkazov toho, že na tejto planéte bola kedysi voda – na Zemi totiž hematit vzniká oxidáciou práve za jej prítomnosti. Prítomnosť tohto minerálu na Marse dokázala sonda Mars Global Surveyor. Náhodné silné vetry, ktoré sa tu vyskytujú, presúvajú prach a menia rozmery a tvar svetlejších a tmavších plôch.
Povrch Marsu je rôznorodý. Južná pologuľa s viac menej hornatou krajinou je pokrytá krátermi, zatiaľ čo na severnej pologuli sú obrovské rovné pláne zaliate lávou. Vo všeobecnosti je povrch Marsu pokrytý skalnatými a kamenistými útvarmi, ktoré sú miestami prekryté prachom a piesočnými dunami.
Na Marse sa nachádza značné množstvo kráterov, korýt, kaňonov a sopiek. Je tu aj najvyššia známa hora slnečnej sústavy, sopka Olympus Mons, ktorá dosahuje výšku nad nulovou výškou povrchu. V rovníkovej oblasti Marsu sa nachádza obrovský kaňon Valles Marineris, dlhý a hlboký . Objavila ho sonda Mariner 9 mapujúca Mars v rokoch 1971 – 1972, podľa ktorej bol kaňon pomenovaný. V oblasti náhornej plošiny Tharsis sa nachádza viacero podobne veľkých sopiek, medzi najvyššie patrí aj Ascraeus Mons s výškou (podľa meraní družice Mars Global Surveyor).
Sonda Mars Express zaznamenala dôkazy o prítomnosti veľkej plochy zmrznutej vody na planine zvanej Elysium. Rozmery ľadového mora sú cca ×, priemerná hĺbka je . Na Marse sa nachádzajú aj vyschnuté riečne korytá, ktorými tiekla voda pravdepodobne pred niekoľkými miliardami rokov. Nedávno však boli objavené útvary podobné prameňom a od nich sa tiahnúce ryhy, ktorými tiekla voda aj v súčasnosti.
Atlas.
Pomenovanie povrchových útvarov Marsu je zložitejšie než v prípade Merkúra a Venuše, pretože názvoslovie vznikalo viac ako sto rokov už od prvých pozorovaní, ktoré robil taliansky astronóm Giovanni Schiaparelli v roku 1877. Ten v priebehu pozorovaní začal pre útvary používať mená známe z Európy, Ázie a Afriky, ktoré spájal s mytologickými názvami. V práci, ktorú Schiaparelli začal, pokračoval aj Eugene Antoniadi. V oboch prípadoch však boli pomenované len výrazné albedové útvary, ktoré celkom nezodpovedali objektom na povrchu. Po roku 1973 došlo k podrobnému zmapovaniu povrchu Marsu pomocou sondy Mariner 9, čo prinieslo veľkú revíziu názvov a ich úpravu, na ktorej je postavené súčasné názvoslovie.
Poznámky.
Pomerne časté sú aj záporné hodnoty pre miesta pod nulovou výškou.
"Interaktívna mapa Marsu, kliknite na požadovanú oblasť"
Stratigrafia planéty.
Stratigrafia Marsu je vedný odbor planetárnej geológie, ktorý sa snaží rozčleniť základné stratigrafické jednotky na Marse. V súčasnosti sa skladá z troch základných jednotiek, ktoré boli vyčlenené na základe fotografií sondy Viking zo 70. rokov 20. storočia. V súčasnosti vzhľadom na stále pribúdajúce údaje zo sond z posledného desaťročia prechádzajú podstatnou revíziou. Vzhľadom na to, že zatiaľ nie je možné získať geologické vzorky priamo z hornín na povrchu, je celá stratigrafia založená na pozorovaní vrchnej vrstvy kôry, respektíve na prejavoch impaktov cudzích telies na povrch.
Pozorovaním kráterov boli vyčlenené tri základné jednotky noachian, hesperian a amazonian.
Voda.
Na Marse existuje tečúca voda. V roku 2015 to potvrdila aj NASA. Voda na Marse je veľmi slaná. Predpokladá sa, že povrch Marsu bol zaplavený oceánom v období noachianu. Vplyvom ochladzovania planéty v hesperianu však došlo k zamrznutiu povrchovej vody a časť z nej zrejme unikla aj do kozmického priestoru. Následné erozívne procesy možno pochovali časť zamrznutého ľadu pod povrch Marsu. Vedľa týchto zatiaľ nepreskúmaných zdrojov vody sa na póloch nachádzajú polárne čiapočky, ktoré sú tvorené čiastočne vodným a čiastočne suchým ľadom. Predpokladá sa, že voda sa vyskytuje aj vo forme permafrostu, ktorý by mal zasahovať až do oblastí okolo 60° areografickej šírky. V roku 2007 NASA odhadla množstvo vody zachytenej v južnej polárnej čiapočke. Podľa modelu by všetka voda zaplavila celý Mars do výšky 11 metrov.
Vďaka novým podrobným snímkam boli na povrchu Marsu rozlíšené areomorfologické pozostatky vodnej činnosti v podobe riečnych korýt, sedimentov, pozostatkov zaplavených oblastí, či relikty po rýchlom úniku vody z kryosféry Marsu vplyvom vulkanickej aktivity.
Predpokladá sa, že jeden podobný obrovský únik vytvoril aj údolie Valles Marineris, ktoré vzniklo v dávnej histórii Marsu. Ďalším príkladom môže byť Cerberus Fossae, kde sa predpokladá vznik pred 5 miliónmi rokov. Prelomenie vyvrhlo vodu do oblasti Elysium Planitia, kde vytvorila ľadové more viditeľné dodnes. Neprítomnosť tekutej vody na povrchu v súčasnosti môže byť jeden z dôvodov, že tu nedochádza k doskovej tektonike ako na Zemi, aj keď niektoré teórie pracujú s myšlienkou, že tomu bolo pred 4 miliardami rokov inak a že aj Mars mal pohyblivú kôru.
Podľa štúdie publikovanej v roku 2020 v časopise Nature Geoscience, boli údolia na Marse vytvorené vodnou eróziou spod topiacich sa ľadovcov pred 3,8 miliardami rokov.
Vnútorné zloženie.
Začiatkom roka 2019 sonda InSight začala seizmometrom merať otrasy na povrchu. Analýzou seizmických vĺn sa zistilo, že marťanská kôra je hrubá 24 až 72 km. Pod kôrou je plášť s litosférou z pevných hornín siahajúci do hĺbky 400 až 600 km (pre porovnanie zemská litosféra má cca 100 km). Hrúbka litosféry pravdepodobne súvisí s tým, že na Marse nie je platňová tektonika a planéta má iba jednu litosférickú platňu. Planetárny plášť je mineralogicky podobný zemskému, obsahuje však viac železa. Jadro má priemer asi a je tekuté. Je však ľahšie (ako zemské), má hustotu 5,7 to 6,3 g/cm3. Okrem železa a niklu ho tvorí väčší podiel síry, kyslíka, uhlíka a vodíka. 
Jadro je obklopené kremičitanovým (silikátovým) plášťom, ktorý spôsoboval väčšinu tektonickej a vulkanickej činnosti na planéte. V súčasnosti je táto aktivita minimálna, ale v hlbších častiach plášťa môže plášťová konvekcia stále prebiehať. 
Boli pozorované dôkazy, ktoré potvrdzujú aj geofyzikálne modely, že pod oblasťou Elysium Planitia sa nachádza aktívny plášťový chochol s priemerom . Výsledky štúdie naznačujú, že vnútro Marsu je dnes geodynamicky aktívne a vulkanizmus bol poháňaný plášťovými chocholmi.
Mesiace.
Okolo planéty obiehajú dve prirodzené družice – Fobos ("Strach") a Deimos ("Hrôza"). Obidve telesá majú viazanú rotáciu, čo znamená, že sú k Marsu stále otočené tou istou stranou. Veľmi nápadne sa chemickým zložením a tvarom podobajú telesám, ktoré tvoria pás planétok medzi Marsom a Jupiterom, čo viedlo k teórii, že ide o planétky, ktoré Mars svojou gravitáciou zachytil. Pre definitívnu podporu tejto všeobecne prijímanej teórie však bude nutné získať vzorky z povrchu mesiacov.
Obe obežnice objavil Asaph Hall v roku 1877 a pomenoval ich podľa synov boha Marsa. Zaujímavosťou je, že existencia mesiacov bola predpovedaná v knihe "Guliverove cesty" už v roku 1726, teda v čase, keď neexistoval dostatočne silný ďalekohľad, ktorým by ich bolo možné pozorovať.
Fobos obieha planétu rýchlejšie ako sa ona sama otáča, čo spôsobuje spomaľovanie jeho obehu a znižovanie vzdialenosti od povrchu Marsu. Odhaduje sa, že za 50 miliónov rokov Fobos do planéty narazí. 
Pri pohľade z povrchu Marsu by Fobos mal uhlový priemer 12′, zatiaľ čo Deimos asi 2′. Uhlový priemer Slnka je asi 21′, takže na Marse nikdy nemôže nastať úplné zatmenie Slnka jedným z jeho mesiacov.
Prirodzené satelity Marsu:
Pozorovania.
Každých 16 rokov nastáva najpriaznivejšia opozícia planéty pre pozorovanie a pre vysielanie kozmických sond (tzv. veľká opozícia). Vďaka tomu, že sa Mars približuje alebo vzďaľuje od Zeme, dochádza súčasne k poklesu jeho hviezdnej veľkosti. Tá sa pohybuje medzi 1,6m až −2,8m a zdanlivý priemer od 4″ do 25″. Táto nepravidelnosť má za následok, že v niektorých obdobiach je Mars štvrté najjasnejšie teleso na oblohe po Slnku, Mesiaci a Venuši a inokedy je menej jasný ako Jupiter.
Historické pozorovania.
Keďže je Mars viditeľný aj voľným okom, prvé pozorovania planéty sú známe už z obdobia prvých civilizácií. V prvej polovici 17. storočia astronómovia využili prvé skonštruované ďalekohľady na pozorovania, ktoré im umožnili rozoznať na povrchu planéty tmavé a svetlé plochy, z čoho sa usúdilo, že na Marse sú polárne čiapočky.
V roku 1877 sa prvýkrát v mapách povrchu Marsu objavili nové útvary, tzv. kanály, ktoré však boli len optickým klamom zapríčineným zlými rozlišovacími schopnosťami ďalekohľadu a predstavivosťou talianskeho astronóma Giovanni Schiaparelliho, ktorý ich pozoroval ako prvý. Čiastočne pod vplyvom nesprávneho prekladu talianskeho slova „canale“ znamenajúceho okrem umelého kanálu aj prírodné „koryto“ došlo k mylnej predstave, že útvary sú umelého charakteru. Správa o pozorovaní sa rýchlo rozniesla a následne objav začali potvrdzovať aj z ďalších pozorovacích miest a vytvárať veľké množstvo podrobných máp neexistujúcich kanálov (spolu s nimi začali vznikať teórie o ich umelom pôvode a umierajúcej civilizácii na vysychajúcej planéte). V skutočnosti sú kanály iba optický klam, ktorý vzniká reťazcom tmavých škvŕn. Ich existencia bola po 50 rokoch pozorovaní vyvrátená, ale časť verejnosti ich stále pokladala za existujúce dielo. Až fotografie z kozmických sond jednoznačne túto teóriu vyvrátili.
Pri pozorovaní Marsu zo Zeme ďalekohľadom nie je možné vidieť žiadne významné detaily povrchu okrem polárnych čiapočiek a albedových útvarov. Podrobné preskúmanie povrchu planéty vykonali až kozmické sondy, ktoré k nej lietajú od 60. rokov 20. storočia.
Súčasné pozorovania.
Mars je vďačným pozorovacím objektom amatérskych astronómov, ktorí pozorujú a niekedy aj zakresľujú zmeny albedových útvarov na jeho povrchu. Najlepšie podmienky na pozorovanie nastávajú počas veľkej opozície, kedy má Mars na oblohe najväčší priemer, pretože sa nachádza v blízkosti perigea. Posledná veľká opozícia Marsu nastala v roku 2003, kedy bola najmenšia vzdialenosť Zeme a Marsu 55,757 milióna kilometrov.
Opozície Marsu a jeho najmenšie vzdialenosti od Zeme v rokoch 2001 – 2020
&lt;br&gt;
Prieskum zblízka.
Mars bol jedna z prvých planét, ktorú v začiatkoch vesmírneho prieskumu skúmali sondy viacerých štátov. Spočiatku vysielali k červenej planéte sondy Spojené štáty americké a Sovietsky zväz, neskôr sa k nim pridali Európska únia a Japonsko. S cieľom získať dáta o geologickom zložení planéty, vlastnostiach jej povrchu, hľadania vody a skúmania klímy sondy spočiatku obiehali okolo planéty alebo dopadali na jej povrch. V neskorších fázach výskumu (v druhej polovici 70. rokov 20. storočia, no najmä od 90. rokov 20. storočia) sa podarili aj úspešné pristátia modulov, v ktorých sa nachádzali diaľkovo ovládané vozidlá, ktoré po povrchu Marsu jazdili niekoľko mesiacov.
Minulosť.
Prvá úspešná misia bola americká Mariner 4 vypustená v roku 1964. Nasledoval symbolický úspech dvoch sovietskych sond Mars 2 a Mars 3 vypustených v roku 1971, ktoré pristáli na jeho povrchu, ale kontakt s nimi sa stratil niekoľko sekúnd po dosadnutí. V prieskume pokračoval americký program Viking, ktorý sa skladal z dvoch orbitálnych sond, pričom každá obsahovala aj pristávací modul. Obidva pristávacie moduly úspešne pristáli na povrchu v roku 1976 a po dobu 6 (Viking 1), respektíve 3 (Viking 2) rokov uskutočňovali pozorovania. Pristávacie moduly odvysielali na Zem tiež prvú farebnú fotografiu povrchu Marsu a orbitálne sekcie vyhotovili detailné fotografie povrchu v takom rozlíšení, že niektoré z nich sa používajú ešte aj dnes. V roku 1988 boli vyslané dve sovietske sondy Fobos 1 a 2, ktoré mali študovať Mars a jeho dva mesiace. Kvôli technickej poruche sa Fobos 1 odmlčal už na ceste k Marsu, zatiaľ čo Fobos 2 úspešne vyhotovil fotografie Marsu a jeho mesiaca Fobosu, ale neskôr došlo k poruche, ktorá znemožnila vyslanie dvoch pristávacích modulov na povrch mesiaca.
Po zlyhaní sondy Mars Observer v roku 1992 sa v roku 1996 k Marsu dostala sonda Mars Global Surveyor, ktorá úspešne mapovala povrch planéty až do roku 2006, keď sa po treťom predĺžení misie spojenie so sondou stratilo. Mesiac po vyslaní sondy Surveyor bola vypustená ďalšia sonda Mars Pathfinder, ktorá mala za úlohu vysadiť na povrchu malé pojazdné vozidlo, ktoré by skúmalo okolie pristávacieho modulu v oblasti Ares Vallis. Táto misia priniesla veľké množstvo snímok z povrchu planéty.
V roku 2003 sa k Marsu vydali dve rovnaké vozidla NASA v rámci projektu Mars Exploration Rover – Spirit (MER-A) a Opportunity (MER-B). Obidve vozidlá úspešne pristáli na povrchu v januári 2004 a začali skúmať miesta pristátia, pomocou mechanického ramena očisťovať vzorky a analyzovať ich. Medzi najväčšie objavy patrí objav sadrovca a hematitov a goethitov vo forme, v akej sa vyskytujú len po pôsobení vody, čo je dôkaz, že na Marse kedysi skutočne bola tekutá voda, a to v obidvoch oblastiach, kde sondy pristáli. Vozidlá mali hlavnú misiu naplánovanú na 90 dní, ale vďaka silnému vetru a prachovým vírom, ktoré čistia solárne panely roverov, boli zariadenia stále funkčné. Spirit v máji 2009 zapadol do sypkého materiálu a 25. mája 2011 bola misia oficiálne ukončená. Opportunity, po výrazne predĺženej misii, skončil po 15 rokoch v roku 2019. 
25. mája 2008 úspešne pristála na Marse nepohyblivá americká sonda Phoenix, ktorá bola na svoju cestu vyslaná 4. augusta 2007. Miesto jej pristátia sa nachádza v blízkosti severnej polárnej čiapočky. Sonda bola vybavená robotickou rukou, ktorá je schopná odobrať vzorky až do vzdialenosti 2,5 metra a dostať sa až 1 meter pod marťanský povrch. Medzi vybavenie sondy patrila mikroskopická kamera, ktorá je schopná vyhotoviť fotografie predmetov s veľkosťou jednej tisíciny hrúbky ľudského vlasu.
Komunikáciu so Zemou jej zabezpečovali sondy na obežnej dráhe Marsu "Mars Odyssey" a "Mars Reconnaissance Orbiter". Plánovaná dĺžka misie bola cca 3 – 4 mesiace, kým nenastala na severnej pologuli zima, čo malo za následok úbytok a nedostatočný prísun svetla pre solárne panely sondy. Vedci neočakávajú, že by Phoenix prežil zimné obdobie, kedy teploty klesajú až na −100 °C. Vo vzorke odobratej 30. júla 2008 bola dokázaná prítomnosť vody, čím bola jednoznačne potvrdená nielen prítomnosť vody na Marse, ale aj hypotéza o polárnom ľade, ktorý sa nachádza v polárnych oblastiach pod niekoľkocentimetrovou vrstvou prachu. Sonda prestala vysielať údaje 2. novembra 2008, kedy slabnúce slnečné svetlo v polárnej oblasti Marsu už nedostačovalo na zabezpečenie funkcie jej systémov. 10. novembra bola misia Phoenixu vyhlásená za ukončenú.
Na rok 2009 bola naplánovaná rusko-čínska misia Fobos-Grunt, ktorá si kládla za cieľ dopraviť späť na Zem vzorky z mesiaca Fobos. Štart sa ale nepodaril. 
Súčasnosť.
V roku 2001 NASA úspešne vyslala sondu Mars Odyssey, ktorá je stále na orbite planéty. Pomocou gama spektrometra objavila známky vodíka vo vrchných metroch marťanského regolitu. Predpokladá sa, že tento vodík je viazaný vo vodnom ľade, ktorý sa nachádza pod povrchom.
O dva roky neskôr v roku 2003 sa k planéte vydala európska sonda Mars Express, ktorá sa skladala z dvoch častí, orbitálneho modulu Mars Express a pristávacieho modulu s označením Beagle 2. Táto misia bola úspešná iba čiastočne, keďže pristávací modul z nezistených príčin zlyhal počas pristávacieho manévru a následne vo februári 2004 bol vyhlásený za stratený. Na začiatku roku 2004 bol pomocou planetárneho fourierovho spektrometra pracujúceho s infračerveným žiarením ohlásený nález metánu v atmosfére Marsu. Nález metánu potvrdilo aj neskôr vyslané vozidlo Curiosity, ktoré našlo jeho stopy v hornine starej 3 miliardy rokov. V júni 2006 ESA vydala správu, že objavila polárnu žiaru.
12. augusta 2005 bola vyslaná ďalšia americká sonda Mars Reconnaissance Orbiter, ktorá sa na obežnú dráhu planéty dostala 10. marca 2006. Hlavnou úlohou vedeckej misie je zmapovať povrch Marsu a študovať počasie, aby sa mohlo vybrať vhodné miesto pre ďalšie sondy, ktoré by mali na povrchu pristáť. Sonda obsahuje telekomunikačné zariadenie s vyššou prenosovou rýchlosťou ako všetky predchádzajúce sondy dohromady.
V roku 2011 z Cape Canaveral odštartovala sonda Curiosity, ktorá mala rýchlosť až /h (Phoenix dosahoval rýchlosť /h). Ide o väčšiu a vylepšenú verziu vozidiel misie Mars Exploration Rovers. Okrem iného laboratórium hľadá na Marse organické zlúčeniny, či stopy života.
Mars Orbiter Mission z Indickej vesmírnej výskumnej organizácie (ISRO) vypustená 5. novembra 2013 sa stala štvrtou agentúrou po Sovietskom vesmírnom programe, NASA a ESA, ktorá dosiahla Mars.
V roku 2004 vyhlásil americký prezident George W. Bush dlhodobý plán "Vision for Space Exploration", podľa ktorého sa USA pripravujú vyslať na Mars pilotovanú loď a na jeho povrch vysadiť človeka. Podobné plány má i ESA, ktorá by chcela dostať človeka na Mars medzi rokmi 2030 až 2035. Okrem NASA a ESA má svoje ambície aj Rusko.
V októbri 2016 dorazila na obežnú dráhu Marsu európsko-ruská sonda TGO (Trace Gas Orbiter). Je súčasťou programu ExoMars.
Pri príležitosti priblíženia Marsu k Zemi v roku 2020 odštartovala sonda Emirates Mars Mission nazývaná tiež Al-Amal alebo Hope (nádej). Je to prvá planetárna sonda Spojených arabským emirátov. Obežnú dráhu okolo Marsu dosiahla 9. februára 2021. Má obiehať okolo Marsu po veľmi vysokej dráhe a zamerať s najmä na výskum marťanskej atmosféry.
Pri tomto priblížení planéty k Zemi 30. júla 2020 prebehol z Kennedyho vesmírneho strediska aj štart misie Mars 2020. Misiu tvorí rover Perseverance a prototyp marťanskej helikoptéry menom Ingenuity. Perseverance je v mnohom zdokonalením svojho predchodcu Curiosity. Úlohou robota je okrem iného hľadať stopy mikrobiálneho života na Marse. Tomu je prispôsobené aj miesto jeho pristátia – kráter s menom Jazero, ktorý bol v dávnej minulosti deltou veľkej rieky. 18. februára 2021 misia úspešne pristála na marťanskom povrchu. Úlohou helikopréty (drona) je testovanie letových systémov. 
Tretia misia, ktorá bola vyslaná počas zatiaľ posledného priblíženia sa Marsu k Zemi, je čínska misia Tchien-wen-1. Skladá sa z troch častí: z orbitálnej (orbitera), pristávacej (landera) a pohyblivej (rovera), čo sa pri misiách k Marsu doteraz neuskutočnilo. Misia odštartovala 23. júla 2020 a 10. februára 2021 bola zostava navedená na obežnú dráhu okolo Marsu. 15. mája 2021 sa od sondy oddelil zostupový modul, ktorý obsahoval pristávaciu plošinu a rover s pomenovaním Ču-žung (Zhurong). Lander úspešne pristál a Zhurong 22. mája zišiel na povrch planéty.
Budúcnosť.
NASA chce najskôr v roku 2026 poslať do vesmíru misiu Mars Sample Return (MSR), ktorá má priniesť z Marsu prvé vzorky. Misia sa bude skladať zo stacionárnej pristávacej plošiny, rakety pre spiatočný návrat puzdra so vzorkami, robota pre dopravu vzoriek, ktoré mu zanechá robot Perseverance (misia Mars 2020). Osobitne poletí orbitálna časť, ktorá umožní puzdru so vzorkami opustiť obežnú dráhu Marsu a zamieriť k Zemi. Tento orbiter bude tiež slúžiť ako spojovacia družica pre komunikáciu s pristávacou časťou. 
Možnosť života.
Súčasné poznanie histórie Marsu nasvedčuje, že sa po jeho vzniku na povrchu nachádzala hustá atmosféra a kvapalná voda, ktorá možno tvorila aj celoplanetárny oceán pokrývajúci prevažnú časť severnej pologule. Podľa súčasnej teórie o vzniku života tým bola splnená základná podmienka, ktorá mohla vytvoriť obývateľnú zónu na povrchu a umožniť tak vznik primitívneho života. Na druhej strane proti vzniku života hovorí fakt, že priaznivé podmienky boli iba dočasné a v súčasnosti sa Mars nachádza mimo obývateľnej zóny Slnka, čo má za následok zmrznutie vody. Predpokladá sa, že by pre prípadný vznik života museli byť k dispozícii iné energetické zdroje (napr. vulkanizmus), ako energia Slnka.
Slabá magnetosféra, extrémne tenká atmosféra, veľké výkyvy teplôt, ukončenie vulkanickej činnosti a bombardovanie povrchu meteoritmi nedávajú v súčasnosti príliš veľa nádejí, že by život, ak sa vyvinul, mohol prežiť do dnešných dní, aj keď vedci na Zemi sú neustále prekvapovaní podmienkami, za ktorých život môže prežívať (rádioaktivita, život bez svetla, bez dýchateľného kyslíka atď.)
Pre potvrdenie alebo vyvrátenie teórie o živote na Marse zatiaľ chýbajú jasné dôkazy. Existujú síce niektoré náznaky, ktoré nasvedčujú tomu, že na Marse život skutočne bol, ako napríklad štruktúry pripomínajúce pozostatky činnosti organizmov v meteorite ALH84001, ktoré však rovnako dobre môžu byť anorganického pôvodu. Na povrchu planéty niekoľko sond (napr. Viking) uskutočnilo experimenty, ktoré mali objaviť dôkazy života, ale tieto pokusy nepriniesli žiadny dôkaz potvrdzujúci život na planéte teraz ani v minulosti.
Pre nebezpečenstvo zavlečenia pozemského života na Mars sú sondy určené na pristátie na Marse starostlivo sterilizované (aj keď na začiatku výskumu neboli všetky sondy sterilizované príliš dôkladne). Na jasnú odpoveď, či na planéte skutočne život vznikol alebo či ide iba o vedeckú fikciu, je potrebné počkať, dokiaľ nebude dôkladne ľuďmi preštudovaná väčšia časť povrchu planéty.
Obývateľnosť.
Obývateľnosť Marsu je limitovaná jeho malou veľkosťou. Planéta si nedokáže udržať prchavé látky, hlavne vodu. Medzi gravitáciou a zložením izotopov draslíka je vzájomný vzťah. Výskumom marťanských meteoritov (draslík má strednú prchavosť) s rôznym vekom sa zistil stupeň prchavosti, ktorý sa dá odvodiť aj na iné telesá.
Kolonizácia Marsu.
Ľudská kolonizácia Marsu je cieľom mnohých špekulácií aj serióznych štúdií, ktoré sa objavujú po celý čas výskumu tejto planéty. Povrchové podmienky, relatívna blízkosť planéty a ľahká dostupnosť vody robia z Marsu planétu s pravdepodobne najvyššími šancami na osídlenie v slnečnej sústave okrem Zeme. Pokiaľ bude ľudská expanzia pokračovať aj na iných kozmických telesách, Mars bude pravdepodobne jej ďalším cieľom.
Mars vyžaduje menej energie na jednotku hmotnosti (delta-v) k jeho dosiahnutiu zo Zeme ako ktorákoľvek iná planéta s výnimkou Venuše. S využitím Hohmannovej obežnej dráhy trvá let k Marsu 6 – 7 mesiacov, počas ktorých bude posádka vystavená stavu beztiaže. Existuje aj možnosť rýchlejšieho letu, ale pri ňom sa spotrebuje viac paliva.
Trvalým cieľom kolonizácie planéty by malo byť vytvorenie stálej obývateľnej základne (angl. Mars base) a postupné osídľovanie povrchu planéty. Otvorenou otázkou zostáva, či ľudstvo, pokiaľ sa pokúsi osídliť Mars, bude odsúdené na Marse žiť v uzavretých základniach, kde sa bude umelo udržovať atmosféra, alebo či sa podarí premeniť povrch planéty na obývateľný pomocou terraformovania.
Ľudská misia na Mars bola cieľom už von Brauna, po dosiahnutí Mesiaca. V súčasnosti najreálnejšiu predstavu a najucelenejší projekt predstavuje plán miliardára Elona Muska, zakladateľa spoločnosti SpaceX. Očakávaná dosiahnuteľnosť jeho cieľov podnietila začiatkom 21. storočia aj ďaľšie aktivity, napr. Mars One, ktorá ale nadhodnotila svoje sily a reálnosť termínov. Prínosom, ale bol výber kandidátov na prvých osadníkov Marsu, ktorý preukázal veľký záujem o možnosť kolonizovať Mars a to napriek tomu, že bola ponúknutá len jednosmerná letenka. Súčasne sa popularizovali koncepty obývateľnej základne, vrátane všetkých systémov, od zdroja energie, cez podporu života, zdrojov jedla až po radiačnú a protimeteorickú ochranu.
Terraformovanie.
Terraformovanie Marsu je hypotetický súbor procesov, ktoré by mali v konečnom dôsledku umožniť človeku žiť na povrchu Marsu bez nutnosti používať ochranné prostriedky pred okolitým prostredím. Jeho výsledkom by tak mal byť vznik planéty podobnej Zemi. Teoretický proces, ktorý by mohol zmeniť celú planétu, by prebiehal minimálne desiatky či stovky rokov od najjednoduchších organizmov cez rastliny až po prvé živočíchy.
Keďže je Mars rozdielny a má menšiu gravitáciu, podmienky nebudú nikdy celkom zhodné s tými pozemskými. V súčasnosti ide skôr o fikciu, keďže neexistuje žiadna dostupná technológia, ktorá by túto premenu zvládla, aj keď sa už občas objavujú nápady, ako povrch Marsu premeniť.
Mars v kultúre.
Meno planéty.
Mars je pomenovaný po rímskom bohu vojny a krviprelievania. Stretávame sa s ním v rímskej mytológii (pozri Mars). V Babylónskej astronómii bola planéta pomenovaná po Nergalovi, božstve ohňa, vojny a ničenia, pravdepodobne vďaka jeho červenej farbe. Keď Gréci spojili Nergala so svojím bohom vojny Areom, pomenovali planétu "Areos aster", alebo „Areova hviezda“. Potom bol Ares tiež prepojený s rímskym Marsom, a tak sa do latinčiny dostala planéta ako „Stella Martis“, čiže „Martova hviezda“, resp. „Mars“. Gréci označovali planétu aj ako "Pyroeis", čo znamená približne "horiaci". V hinduistickej mytológii je Mars známy ako Mangala alebo v sanskrite tiež ako "Angaraka" podľa boha vojny, ktorý vlastní znaky kozorožca a škorpióna a učí okultné vedy. Starí Egypťania túto planétu nazývali „Horus Červený“. Hebrejci mu zase hovorili "Ma'adim" „tá, ktorá sa začervenáva“; tu je tiež pôvod mena jedného z najväčších kaňonov Marsu – Ma'adim Vallis. Mars je známy aj ako "al-Mirrikh" v arabčine aj v perzštine, v turečtine sa mu hovorí "Merih". Etymológia "al-Mirrikh" je zatiaľ neobjasnená. Starí Peržania hovorili Marsu "Bahram" podľa zoroastrijského boha osudu. Starí Turci ho nazývali "Sakit". Číňania, Japonci, Kórejci a Vietnamci planétu označovali za "ohnivú hviezdu", menom založeným na starom čínskom mýtickom cykle o Piatich elementoch.
Symbolom Marsu je malé koliesko so šípkou smerujúcou nahor a von. Je to štylizované znázornenie štítu a kopije, používaných rímskym bohom Marsom, ktorý bol nielen bohom vojny, ale aj patrónom vojakov. Symbol sa používa aj v biológii pre označenie mužského pohlavia a v alchýmii na označenie prvku železa, o ktorom sa predpokladalo, že bol ovládaný Marsom, vďaka charakteristicky červenej farbe oxidu železitého. ♂ označuje znak Unicode na pozícii U+2642.
Význam v astrológii.
Za vlády Chaldejcov v južnej Mezopotámii došlo k významnému rozvoju astrológie a k zavedeniu systému siedmich "planét" (k vládnucemu páru Slnko, Mesiac pridali ešte Merkúr, Venušu, Mars, Jupiter a Saturn), ktorým boli taktiež priradené príslušné božské princípy. V prípade Marsu to bol babylonský boh moru Nergal, ku ktorému boli neskôr asociovaní egyptský Hor, hindský Mangal, grécky Ares a rímsky boh vojny Mars.
Siedmim tradičným astrologickým planétam zodpovedá sedem dní v týždni, kde je Mars spojený s utorkom, z ktorého vychádza aj pomenovanie pre tento deň v románskych jazykoch (napr. v španielčine "martes", v taliančine "martedì" a vo francúzštine "mardi"). Podľa Pytagora 7 planetárnych sfér okolo Zeme svojim otáčaním vyludzuje tzv. hudbu sfér – staršiu hudobnú stupnicu. Preto boli stupnice sedemtónové.
Mars vo zverokruhu vládne I. a VIII. nebeskému domu, t. j. denný dom je pre neho Baran a nočný Škorpión, povýšenie zažíva v Kozorožcovi, pád v Rakovi a zničenie vo Váhach a v Býkovi. Problémy tomuto systému priniesol objav trpasličej planéty Pluto, v ktorej prospech niektorí moderní astrológovia odoberajú Marsu znamenie Škorpióna. Konzervatívni astrológovia naproti tomu radšej ponechávajú Pluto bez domicilu.
Pôvodne predstavoval božský princíp Marsu (muža) harmonický protiklad k Venuši (žene) a tomu zodpovedal aj jeho vtedajší symbol ♁ (v súčasnosti ide o symbol Zeme), neskorším zdôraznením agresívnych prvkov však došlo k deformácii kríža do uhlopriečneho šípu, t. j. k prechodu do dnešného symbolu ♂.
Astrologická povaha Marsu vychádza z mytológie a je spájaná so sebaistotou a sebapresadzovaním, agresivitou, sexualitou, energiou, silou, ambíciami a výbušnosťou, teda historicky chápanými samčími vlastnosťami. Tieto vlastnosti zároveň svedčia o duchu ovládanom nižšími potenciami (hmotou), čo sa odrážalo aj v predtým zmienenom pôvodnom symbole ♁ (kríži hmoty nad kruhom ducha).
Podľa astrológov by sa mal vplyv Marsu uplatňovať v povolaniach ako sú vojaci, chirurgovia, či športovci. Francúzsky psychológ a štatistik Michel Gauquelin vykonal v 60. rokoch 20. storočia veľkú štúdiu nazvanú „Mars Effect“, ktorá dávala významnú koreláciu medzi dátumom narodenia športových šampiónov a dominantným postavením Marsu. Test na vzorke šampiónov zostavenej inak však priniesol negatívny výsledok.
V súčasnej astrológii Mars vládne prvému a ôsmemu domu; tradične však Mars vládol tretiemu a desiatemu domu.
Inteligentní Marťania.
Obľúbená predstava, že je Mars obývaný inteligentnými Marťanmi, sa traduje od 19. storočia, kedy sa naplno rozbehlo mapovanie marsovských "kanálov", ktoré propagoval predovšetkým taliansky astronóm Giovanni Schiaparelli. V spojení s knihou od Percivala Lowella o postupne umierajúcej planéte, ktorá vysychá a chladne s prastarou civilizáciou, ktorá sa snaží vytvoriť sieť zavlažovacích kanálov, sa rýchlo začala šíriť myšlienka, že na Marse existuje inteligentný život.
Pozorovanie neexistujúcich kanálov na Marse sa šírilo medzi vtedajšími astronómami ako Marsovská horúčka, ktorá prinášala čoraz podrobnejšie a presnejšie mapy zavlažovacích kanálov. V roku 1899 počas prieskumu atmosférického rádiového šumu zachytil vynálezca Nikola Tesla opakujúci sa signál, o ktorom neskôr vyhlásil, že by mohlo ísť o rádiovú komunikáciu z inej planéty, pravdepodobne Marsu. Teslova teória sa čoskoro dočkala podpory Lorda Kelvina, ktorý navštívil Spojené štáty americké v roku 1902 a pri tejto príležitosti mal prehlásiť, že Tesla zachytil Marťanské rádiové vysielanie určené pre Spojené štáty. V roku 1901 vyšiel článok v New York Times, že riaditeľ Harvard College Observatory Edward Charles Pickering dostal telegram z Lowell Observatory v Arizone ohľadom možného pokusu zachytenej komunikácie Marsu so Zemou.
Ako však ukázali kozmické sondy v 20. storočí, na Marse žiaden inteligentný život v súčasnosti nie je.
Sci-fi.
Mars bol a je častým predmetom sci-fi príbehov, ktoré ho v histórii popisovali ako živý svet inteligentných tvorov a neskôr ako vyprahnutú planétu, ktorú sa človek snaží podmaniť. Jeho magická červená farba a chybná predstava o rozsiahlych kanáloch na jeho povrchu inšpirovala mnohých spisovateľov, aby svoje príbehy zasadili do tohto sveta. Azda najznámejšou knihou z ranej histórie sci-fi žánru je Wellsova kniha Vojna svetov z roku 1898, ktorá opisuje inváziu Marťanov z umierajúcej planéty na Zem a následnú vojnu s ľudstvom. Kniha sa stala hitom a dočkala sa aj rádiového vysielania 30. októbra 1938. Vysielanie bolo natoľko presvedčivé, že mnohí poslucháči, ktorí si zapli rádio neskôr, sa domnievali, že ide o skutočnú udalosť, čo spôsobilo paniku a chaos.
Ďalším slávnym dielom je Marťanská kronika od amerického spisovateľa Raya Bradburyho, ktorá opisuje skazu marťanskej civilizácie nešťastnou náhodou spôsobenou ľuďmi a neschopnosť ľudí sa z tejto chyby poučiť. V 60. rokoch 20. storočia o Marse písali Edgar Rice Burroughs a Robert A. Heinlein.
Mars sa v literatúre vyskytoval už dávnejšie pred vznikom modernej sci-fi. Napríklad spisovateľ Jonathan Swift vo svojej knihe Gulliverove cesty v devätnástej kapitole popisuje dva mesiace Marsu, približne 150 rokov pred tým, ako boli skutočne objavené astronómom Asaphom Hallom.
Pred vyslaním sond Mariner a Viking, ktoré priniesli prvé podrobné snímky skutočného povrchu Marsu bez známok života, sa väčšina kníh zaoberala témou inteligentných Marťanov a ich vzťahov s ľuďmi. Keď sa však ukázalo, že život na Marse nie je a že možno ani nikdy nebol, témy kníh o Marse sa zmenili. Začali sa zaoberať blízkou ľudskou budúcnosťou, v ktorej sa ľudstvo pokúsi na Marse pristáť, vytvoriť na ňom trvalú základňu a následne ho osídliť. Pravdepodobne najznámejšia a najviac prepracovaná sága o kolonizácii a boji za slobodu Marsu je Trilógia o Marse od Kima Stanleyho Robinsona.
Snímky z Marsu však nevyvrátili všetky pochybnosti a niektoré paradoxne záujem sci-fi autorov ešte podporili. Najznámejším útvarom zo snímok sond Viking sa stala tzv. Tvár na Marse – hora pripomínajúca ľudskú tvár obrátenú do vesmíru (neskoršie podrobné mapovanie ukázalo, že ide o prírodný útvar vzniknutý zvetrávaním). Tento a podobné výjavy na Marse spôsobili, že Mars je pre spisovateľov vedeckofantastickej literatúry aj po zmapovaní povrchu stále zaujímavý.
Ďalším obľúbeným námetom sa stal boj marťanskej kolónie za nezávislosť od Zeme, ktorý sa objavuje v dielach Grega Beara alebo už spomínaného Kima Stanleyho Robinsona. Na rovnakom základe stavia film Total Recall a televízny seriál Babylon 5.
Legendy.
Už niekoľko rokov koluje formou e-mailu hoax, že 27. augusta nedefinovaného roku „"budú Zem a Mars tak blízko seba, ako ešte nikdy v dejinách ľudstva... Bližšie k našej planéte bude Mars až v r. 2287... v túto noc bude Mars vidno na oblohe najjasnejšie a bude najväčší... Pri pozorovaní voľným okom sa bude zdať taký veľký, ako Mesiac pri splne... Okolo 27. augusta ho budeme môcť pozorovať už po západe Slnka až do 00:30... od začiatku augusta sa bude objavovať na východnej oblohe..."“ Všetky informácie uvedené v tejto správe sú nepravdivé. Nijaká planéta nemôže nikdy na oblohe dosiahnuť uhlovú veľkosť, ani jasnosť Mesiaca v splne. Takisto všetky uvedené údaje sú buď úplne nereálne, alebo sa nevyskytli 27. augusta uplynulých niekoľko rokov.
Prieskum sondami Viking priniesol aj snímky spomínanej oblasti Cydonia Mensae, na ktorých sa objavil zvláštny útvar pripomínajúci ľudskú tvár obrátenú k nebu. Tento skalný útvar sa neskôr začal označovať ako „Tvár na Marse“ a považoval sa za umelé dielo mimozemskej civilizácie. Kvalitnejšie snímky ale ukázali, že išlo iba o hru svetla a tieňov na obyčajnom erodovanom skalnom masíve.

</doc>
<doc id="5862" url="https://sk.wikipedia.org/wiki?curid=5862" title="Pravdepodobnosť">
Pravdepodobnosť

Pravdepodobnosť (hovorovo "šanca"; značka je P z anglického "probability") je hodnota vyčísľujúca istotu resp. neistotu výskytu určitej udalosti. Inak povedané: je to počet pravdivých udalostí k počtu možných udalostí. Napr.: pravdepodobnosť že učiteľ vyvolá jedného konkrétneho žiaka (napr. Adama) z desiatich je jedna ku desiatim (značí sa 1:10). Skúma ju teória pravdepodobnosti. Pravdepodobnostnú hodnotu nadobúdajú náhodné premenné.
Definície.
Pravdepodobnosť možno definovať niekoľkými takmer ekvivalentnými definíciami.
Klasická definícia (Pierre Simone de Laplace).
Pravdepodobnosť = Počet relevantných prípadov/Počet všetkých možných prípadov.
Inými slovami: Podiel počtu situácií, v ktorých sa stane to čo nás zaujíma, na súčte počtu situácií, v ktorých sa stane to čo nás zaujíma, a počtu situácií, v ktorých sa nestane to čo nás zaujíma. 
Príklad.
Otázka: „Aká je pravdepodobnosť, že konkrétneho človeka v Bratislave v daný deň zrazí auto?“ (inými slovami: „Aký je očakávaný podiel počtu zrazených ľudí (za deň) na všetkých ľuďoch prítomných v Bratislave?“)
Riešenie: 
 Počet relevantných = počet zrazených ľudí v Bratislave za deň (napríklad priemer podľa historických záznamov polície, čísla pozri b) = 97,25
 Počet všetkých možných prípadov = počet ľudí prítomných v Bratislave (napríklad priemerný počet obyvateľov + počet turistov + počet ľudí dochádzajúcich za prácou podľa historických záznamov, čísla pozri b) = 507 250 
Výsledok:
 P = 97,25 / 507250 = 0,000192 (čiže 0.0192%)
Štatistická definícia (Richard von Mises).
Táto definícia je vlastne len akési upresnenie klasickej definície. 
Pravdepodobnosť = číslo (presnejšia limita), ku ktorému sa pri mnohonásobnom opakovaní „pokusu“ blíži relatívna frekvencia javu (t. j. pomer počet relevantných prípadov / počet všetkých možných prípadov)
Príklad.
Otázka: „Aká je pravdepodobnosť, že v Bratislave za deň niekoho zrazí auto?“ 
Riešenie:
Urobíme nasledujúci „výpočet“ (v ideálnom prípade pre veľmi veľa dní) so zadanými údajmi o počte havárií a Bratislavčanov:
Výsledok:
Teraz by sme mali teoreticky podľa tejto tabuľky vypočítať (alebo nakresliť graf „relatívna frekvencia -- počet ľudí v Bratislave“ a v ňom nájsť) číslo, ku ktorému sa blíži relatívna frekvencia.
Zjednodušene sa však väčšinou jednoducho počíta tzv. "priemerná relatívna frekvencia", čiže:
 P = (85 + 96 + 105 + 103) / (490000 + 510000 + 530000 + 499000) = 0,000192 (čiže 0,0192%)
K číslu 0,0192 % by sme dospeli, aj keby sme počítali P = priemer počtu zrazených ľudí / priemer počtu ľudí v Bratislave, a to je vlastne klasická definícia pravdepodobnosti.
Pravdepodobnosť ako miera presvedčenia (Thomas Bayes).
Táto definícia hovorí, že pravdepodobnosť je číslo medzi 0 a 1, ktoré je mierou nášho presvedčenia o realizácii nejakého javu alebo presvedčenia o pravdivosti nejakého tvrdenia. Pod realizáciou javu tu môžeme mať na mysli napríklad výhru domácich vo futbale, pod pravdivosťou nejakého tvrdenia zase pravdepodobnosť, že hmotnosť Saturnu sa nachádza v nejakom dopredu zvolenom intervale. Zvlášť druhá spomínaná možnosť je pri fyzikálnom výskum častá (experimentálne hľadáme hodnoty rôznych konštánt, hmotnosti elementárnych častíc, atď.), no z frekvencionistického pohľadu nemá žiadny zmysel. So Saturnom totiž nemôžeme urobiť viac pokusov - jeho hmotnosť je daná a v danom intervale buď leží alebo neleží - problém je iba v tom, že my nepoznáme odpoveď.
Axiomatická definícia (Andrej Nikolajevič Kolmogorov).
Pravdepodobnosť formula_1 náhodnej udalosti formula_2 je v tomto prípade reálna funkcia, ktorá každej náhodnej udalosti formula_2 priradí určité reálne číslo formula_1, pričom platia tieto axiómy:
formula_9
Pravdepodobnosť je tu definovaná pomocou niekoľkých axióm ako objektívna vlastnosť náhodnej udalosti. Táto definícia však nedáva jednoznačný návod na jej výpočet.

</doc>
<doc id="5864" url="https://sk.wikipedia.org/wiki?curid=5864" title="Pierre-Simon Laplace">
Pierre-Simon Laplace



</doc>
<doc id="5865" url="https://sk.wikipedia.org/wiki?curid=5865" title="Pierre Simone de Laplace">
Pierre Simone de Laplace

Pierre Simon de Laplace (* 23. marec 1749, Beaumont-en-Auge, Francúzsko – † 5. marec 1827, Paríž) bol francúzsky matematik, fyzik, astronóm a politik.
Zaoberal sa matematickou analýzou, teóriou pravdepodobnosti a nebeskou mechanikou.
Je autorom Kantovej-Laplaceovej teórie o vzniku slnečnej sústavy.

</doc>
<doc id="5866" url="https://sk.wikipedia.org/wiki?curid=5866" title="Mars (rozlišovacia stránka)">
Mars (rozlišovacia stránka)

Mars môže byť:

</doc>
<doc id="5867" url="https://sk.wikipedia.org/wiki?curid=5867" title="Mars (boh)">
Mars (boh)

Mars bol starorímsky boh vojny a poľných prác. Rimania ho pokladali za otca Romula a Rema. Jeho grécky ekvivalent sa volal Ares.

</doc>
<doc id="5871" url="https://sk.wikipedia.org/wiki?curid=5871" title="Saturn (rozlišovacia stránka)">
Saturn (rozlišovacia stránka)

Saturn môže byť:

</doc>
<doc id="5872" url="https://sk.wikipedia.org/wiki?curid=5872" title="Saturn (boh)">
Saturn (boh)

Saturn alebo Saturnus bol starorímsky boh roľníctva, úrody a času. V starovekom Grécku bol boh času Kronos, s ktorým bol Saturn neskôr stotožňovaný.
Bol synom boha nebies Urána a bohyne zeme Gaie. Obdobie jeho údajnej vlády nad svetom oslavovali Rimania ako "zlatý vek ľudstva" a na jeho počesť sa až do príchodu kresťanstva konali slávnosti zvané saturnálie. Trvali celý týždeň a na ich konci dostávali otroci na jeden deň symbolickú slobodu. Bol zobrazovaný zvyčajne v podobe starého muža s kosákom alebo záhradníckym nožom v ruke. Saturnovou manželkou bola bohyňa Ops neskôr stotožnená s gréckou Rheiou.

</doc>
<doc id="5888" url="https://sk.wikipedia.org/wiki?curid=5888" title="3. jún">
3. jún



</doc>
<doc id="5895" url="https://sk.wikipedia.org/wiki?curid=5895" title="1881">
1881



</doc>
<doc id="5896" url="https://sk.wikipedia.org/wiki?curid=5896" title="25. november">
25. november



</doc>
<doc id="5898" url="https://sk.wikipedia.org/wiki?curid=5898" title="Giuseppe Verdi">
Giuseppe Verdi

Giuseppe Fortunino Francesco Verdi (* 10. október 1813, Le Roncole, Taliansko – † 27. január 1901, Miláno) bol taliansky hudobný skladateľ. Jeho dielo bolo veľmi populárne už za jeho života a zostáva ním dodnes.
Život.
Narodil sa v mestečku Roncole neďaleko Parmy. Prvé hudobné vlohy prejavil ako osemročný, a tak mu rodičia v bazáre kúpili spinet.
Svoje hudobné vzdelanie získal v Bussete, kam sa presťahoval v roku 1824, od Ferdinanda Provesiho. Potom študoval súkromne (na konzervatórium ho v roku 1832 pre „nedostatok talentu“ nevzali) kompozíciu v Miláne u Vincenza Lavigna. V rokoch 18361839 bol dirigentom mestského orchestra a riaditeľom hudobnej školy v Bussete. V roku 1838 Giovanni Ricordi kúpil jeho autorské práva. Ricordiovci vlastnili celý Verdiho život.
Od roku 1839 žil ako slobodný umelec v Miláne, v Paríži a na svojom majetku pri Bussete. O mesiac nato mu zomrel syn a po pár mesiacoch zomrela aj dcéra a manželka. Písal sa rok 1840 a mladý vdovec musel prehltnúť fatálny neúspech svojej druhej opery, ktorú po premiére stiahli z repertoáru. Zdrvený Verdi sa utiahol do súkromia a krízu sa pokúsil vyriešiť prácou. Jeho prvým ozajstným úspechom bola opera "Nabucco" (1842) s premiérou v La Scale a spevom sopranistky Giuseppiny Strepponiovej, ktorá sa stala jeho milenkou a neskôr druhou ženou. Táto biblická opera s nezabudnuteľným židovským zborom v závere tretieho dejstva z neho spravila národného skladateľa číslo jeden.
V posledných rokoch života sa venoval revízii starších diel a celkom úspešne sa pokúsil vykročiť zo sveta opery svojím "Requiem" a sakrálnymi skladbami "Te Deum" a "Stabat mater". Vlastenecké námety prvých opier ho spojili s hnutím za zjednotenie Talianska, preto zomrel ako národný hrdina.
Zomrel 27. januára 1901 na následky komplikovaného infarktu. Komorný smútočný obrad sa konal presne podľa jeho želania „Bez hudby a spevu“. Ulice Milána v deň pohrebu zaplnilo asi štvrť milióna Talianov.
Charakteristika tvorby.
Stredobodom jeho opier je človek. Jeho estetickým krédom bola jednoduchosť, prirodzenosť a pravdivosť. Bol realistom, volil pravdivú charakteristiku a napriek zdanlivo naivným a konvenčným prostriedkom strhuje pravdivosť citového zážitku pátosom, silou vášne a ušľachtilosťou hudobnej krásy. Operná tvorba G. Verdiho vychádza z dvestoročnej tradície talianskej opery. Používal tradičné, uzavreté formy. Faktúra jeho orchestra nikdy neprerástla do symfonických rozmerov.
Verdi chcel svoju hudbu založiť na pravdivosti pocitov a vernosti ich melodického vyjadrenia. Bol špecialista na melódiu, dramatickosť a orchestrálnu farebnosť. V jeho dielach všetko stojí na ľudskom hlase, nikdy nedovolil dominovať orchestru. Zaujímal ho predovšetkým človek – a keď mu cenzúra v "Maškarnom bále" zakázala historický rámec deja, Verdi jednoducho spravil zo švédskeho kráľa bostonského guvernéra a podstate opery to vôbec neublížilo.
Jeho tvorba sa delí do troch období:
Diela.
Opery.
Veľké opery:

</doc>
<doc id="5900" url="https://sk.wikipedia.org/wiki?curid=5900" title="Aggiornamento">
Aggiornamento

Aggiornamento (výslovnosť IPA: [addʒornaˈmento]; v preklade z tal. „aktualizácia, modernizácia“) je súhrnné označenie vývojových tendencií katolíckej cirkvi po druhom vatikánskom koncile, ktoré vychádzajú z požiadavky pápeža Jána XXIII. prispôsobiť cirkev v istých oblastiach požiadavkám dnešnej doby (obrady, právo ap.).

</doc>
<doc id="5925" url="https://sk.wikipedia.org/wiki?curid=5925" title="Iowa">
Iowa

Iowa je štát USA. Do únie vstúpil 28. decembra 1846 ako 29. v poradí a je pomenovaný po indiánskom kmeni Ajovov (Iowa). Hlavným mestom je Des Moines. V Iowe je veľký dôraz kladený na poľnohospodárstvo. Na veľmi úrodnej pôde sa pestuje najmä kukurica, sója a chová sa dobytok. Pýchou Iowy je bejzbalový tým Iowa Cubs.
Dejiny.
Prvými Európanmi na území Iowy boli francúzski objavitelia Louis Joliet a Jacques Marquette. Popísali Iowu ako sviežu, zelenú a úrodnú zem. Pôvodne žilo na území Iowy niekoľko indiánskych kmeňov, z ktorých tu dodnes ostali len Líščí indiáni (Meskwaki) a Sókovia (Sauk). Prví americkí osadníci prišli oficiálne do Iowy v júni 1833. Išlo o rodiny z Illinois, Indiany a Missouri. Chicagská a Severozápadná železnica dosiahla v roku 1867 mesto Council Bluffs, ktoré sa tak stalo východnou konečnou stanicou pre Union Pacific Railroad. V priebehu Americkej občianskej vojny bojovalo 75 000 Iowanov, z ktorých 13 001 zomrelo, väčšinou kvôli chorobám. Zo všetkých štátov Únie mala v občianskej vojne najväčšie percento vojakov práve Iowa (60 % mužov). V priebehu druhej svetovej vojny Iowa zažívala značný rozvoj poľnohospodárstva, najmä chovu dobytka a prasiat a pestovania kukurice. Po vojne sa ale ekonomická situácia farmárov značne zhoršila. Poľnohospodárska kríza 80. rokov 20. storočia sa odrazila na znížení pôrodnosti nielen v Iowe, ale aj na celom Stredozápade USA.
Geografia.
Iowa hraničí na severe s Minnesotou, na západe s Nebraskou a Južnou Dakotou, na juhu s Missouri a na východe s Wisconsinom a Illinois.
Východnou hranicou štátu prechádza rieka Mississippi. Hranicu na západe od Sioux City tvorí rieka Missouri. Na sever od Sioux City je to rieka Big Sioux River. Najväčšími jazerami sú Spirit Lake, West Okoboji Lake a East Okoboji Lake nachádzajúce sa na severozápade štátu. Umelými nádržami sú Lake Odessa, Saylorville Lake, Lake Red Rock a Rathbun Lake.
Krajina je rovinatá. Menšie kopce sa nachádzajú pri západnej hranici štátu. Na severovýchode, pri rieke Mississippi, sa nachádza vrchovina nazývaná Driftless Zone, pokrytá ihličnanmi, nezvyklými pre Iowu.
Najnižším bodom je Keokuk na juhovýchode Iowy (). Najvyšším bodom je Hawkeye Point () nachádzajúci sa severne od Sibley na juhozápade štátu. Priemerná nadmorská výška štátu je Rozloha štátu je .
Iowa je rozdelená na 99 politických celkov, zvaných „"counties"“. Hlavným mestom je Des Moines, ktoré sa nachádza v Polk County.
Prírodnými rezerváciami, ktoré sú v jurisdikcii „National Park Service“, sú:
Podnebie.
V Iowe prevláda kontinentálne podnebie s teplotnými extrémami. Priemerná ročná teplota (Des Moines) je 10 °C. V zime tu sneží, ale snehové zrážky sú malé. S jarou prichádzajú aj vyššie teploty. Iowské leto je známe vďaka svojim subtropickým teplotám dosahujúcim viac ako 40 °C (priemer 37,8 °C) a značným zrážkam, prejavujúcimi sa prudkými búrkami.
Demografia.
V roku 2010 dosahovala populácia Iowy 3 046 355 osôb, čo predstavuje nárast o 120 031 osôb, alebo 4,1% od roku 2000.
Podľa úradu pre sčítanie obyvateľstva populácia Iowy zahŕňala približne 97 000 osôb cudzieho pôvodu, čo predstavuje 3,3 % všetkých obyvateľov.
Etnické zloženie.
Najvýznamnejšie rodové línie v Iowe: 
Predkovia väčšiny Iowanov pochádzajú zo severnej Európy. Žije tu veľa obyvateľov nemeckého pôvodu (jeden z troch Iowanov sa pri sčítaní obyvateľstva v roku 2000 hlásil k nemeckému pôvodu), rovnako ako obyvateľov s predkami z Anglicka, Škandinávie alebo Holandska.
Ženy tvoria približne 50,9 % obyvateľstva.
Ekonomika.
Hrubý národný produkt Iowy za rok 2003 dosiahol vyše 103 miliárd dolárov. Príjem na hlavu v rovnakom roku činil 28 340 dolárov. Medzi najvýznamnejšie poľnohospodárske produkty patrí chov ošípaných, dobytka a nadväzujúci mliekarenský priemysel, pestovanie kukurice, sóje a ovsa. Významná priemyselná produkcia zahŕňa výrobu potravín, strojov, elektrických zariadení, chemických produktov a spracovanie kovov. Iowa je v USA najväčším producentom etanolu. Des Moines je centrom poisťovníctva.

</doc>
<doc id="5926" url="https://sk.wikipedia.org/wiki?curid=5926" title="28. december">
28. december



</doc>
<doc id="5927" url="https://sk.wikipedia.org/wiki?curid=5927" title="Des Moines">
Des Moines

Des Moines je hlavné mesto federálneho štátu Iowa v Spojených štátoch amerických. Má rozlohu 200,1 km² a žije v ňom 203 433 obyvateľov (2010). V celej metropolitnej oblasti Des Moines žije 562 906 (2010) obyvateľov.

</doc>
<doc id="5951" url="https://sk.wikipedia.org/wiki?curid=5951" title="Sionizmus">
Sionizmus

Sionizmus je politické ideové hnutie presadzujúce založenie a udržiavanie židovského štátu v Palestíne. Bolo založené koncom 19. storočia Theodorom Herzlom, rakúsko-uhorským novinárom židovského pôvodu, ktorý v roku 1896 okrem iného pod dojmom tzv. Dreyfusovej aféry napísal dielo "Židovský štát" ("Der Judenstaat"), v ktorom ako jediné východisko pre Židov ak sa chcú vyhnúť antisemitizmu našiel založenie si vlastného štátu. Názov je odvodený od pahorku Sion v Jeruzaleme, na ktorom biblickí proroci očakávajú príchod Hospodina.
V rámci sionizmu sa rozlišuje viacero prúdov. Od vzniku hnutia koncom 19. storočia až do začiatku 30. rokov 20. storočia bol dominantným prúdom všeobecný resp. liberálny sionizmus, založený na trhovej ekonomike, demokratických a ľudskoprávnych princípoch. Tento smer si naďalej udržiava silný vplyv v súčasnom Izraeli. Vo východnej Európe sa sformoval robotnícky resp. socialistický sionizmus, ktorý je inšpirovaný socialistickými myšlienkami a vyznačoval sa najmä zakladaním kibucov. Tento prúd mal dominantné postavenie pri vzniku Izraela až do parlamentných volieb v roku 1977. V 20. a 30. rokoch 20. storočia sa sformovala nacionalistická vetva sionizmu označovaná ako revizionistický sionizmus. Časť zástancov tohto prúdu sa uchýlila k teroristickým akciám proti britským cieľom v mandátnej Palestíne, v snahe urýchliť založenie židovského štátu. Náboženský sionizmus je kombináciou sionizmu a ortodoxného judaizmu a stavia sionizmus na princípoch Tóry. Medzi súčasné prúdy patrí tiež zelený sionizmus, ktorý sa zameriava na environmentálne otázky. S oslabením (etnického) nacionalizmu v Izraeli v poslednej štvrtine 20. storočia došlo k nástupu postsionizmu, ktorý presadzuje opustenie koncepcie budovania Izraela ako štátu Židov (tzn. ide nanajvýš o formu občianskeho nacionalizmu).
Vznik a história sionizmu.
Sionizmus sa člení na viacero politických smerov a skupín spojených hlavnou myšlienkou. Sionizmus nie je všeobecne prijímaný ani medzi Židmi, významné skupiny ortodoxných Židov (napr. chasidi) myšlienku sionizmu odmietajú a na palestínske/izraelské územie sa odmietajú vracať.
Rezolúcia OSN č. 3379.
V roku 1975 Valné zhromaždenie Organizácie Spojených národov schválilo rezolúciu č. 3379, ktorá sionizmus označila za formu rasizmu. Vznik štátu Izrael bol pritom súčasťou tzv. "Plánu OSN pre rozdelenie Palestíny" (Rezolúcie VZ OSN č. 181) z roku 1947. K prijatiu rezolúcie prispela sovietska protiizraelská propaganda po Šesťdňovej vojne v roku 1968 a arabský ropný bojkot po Jomkipurskej vojne v roku 1973. Rezolúcia č. 3379 bola v roku 1991 anulovaná.
Sionizmus v dnešnom Izraeli.
Na ideách sionizmu sú založené tie prúdy politického života v Izraeli, ktoré podporujú napr. osídľovanie okupovaných území (Západného brehu Jordánu a východného Jeruzalema) židovskými osadníkmi a stavbu kontroverzného ochranného múra na palestínskom území.

</doc>
<doc id="5952" url="https://sk.wikipedia.org/wiki?curid=5952" title="Theodor Herzl">
Theodor Herzl

Theodor Herzl (* 2. máj 1860, Budapešť – † 3. júl 1904, Edlach) bol židovský novinár, politik a publicista pôsobiaci vo Viedni, ktorý sa pokladá za zakladateľa sionizmu. (Niekedy sa za prvého sionistu v modernom zmysle slova považuje Moses Hess.)

</doc>
<doc id="5953" url="https://sk.wikipedia.org/wiki?curid=5953" title="Spišská Stará Ves">
Spišská Stará Ves

Spišská Stará Ves (, , , gor. Iglōv) je mesto na Slovensku na severe Spiša, centrum oblasti nazývanej Zamagurie. Je tretím najmenším mestom na Slovensku.
Geografia.
Mesto leží medzi Spišskou Magurou a hraničnou riekou Dunajec. Po západnej strane sa vinie hranica s Poľskom. Na východnej strane je národný park Pieniny. Mesto je centrom celého Zamaguria, ktoré pozostáva z 19 katastrálnych území.
Mestské časti.
Spišská Stará Ves má dve časti:
V Lysej nad Dunajcom je hraničný priechod s Poľskom, ale bez hraničnej kontroly, lebo od 21. decembra 2007 sú Slovensko a Poľsko súčasťou schengenského priestoru. Nachádza sa tu len pár domov. Pôvodne obec vznikla ako majer Červeného Kláštora. Samostatnou obcou sa stala až v 19. storočí po dosídlení nemeckými kolonistami (nem. Kahlenberg – Lysá hora, gor. Goľembarg).
Dejiny.
Prvá písomná zmienka o meste je z roku 1309 (latinský názov: "Antiqua Villa"). Mesto pravdepodobne existovalo už pred tatárskym vpádom v 13. storočí. V 14. storočí bolo za kolonizačnej činnosti šľachticov z Brezovice dosídlené. V r. 1337 sa dostalo do zemepánskej závislosti Červeného Kláštora a lechnických kartuziánov. Ich nástupcom mesto patrilo až do 19. storočia.
V histórii sa tu niekoľkokrát stretli uhorskí a poľskí králi na mierových rokovaniach. V r. 1423 sa tu zišiel uhorský kráľ Žigmund a poľský kráľ Vladislav, r. 1474 uhorský kráľ Matej Korvín a Kazimír Jagelovský.
Mesto ležalo na významnej obchodnej ceste, konali sa tu pravidelné utorkové jarmoky, jeho obyvatelia boli oslobodení od platenia cla a mýta. Vzhľadom na to obec získala r. 1399 výsady zemepanského mesta s právom dovážať, skladovať a vyvážať pivo, víno a iné nápoje. V 15. storočí bola sužovaná husitmi, epidémiami a hladomormi, v 16. a 17. storočí zase bojmi medzi reformáciou a protireformáciou. 
Neskôr, ešte ako súčasť Uhorska, sa stala centrom okresu. Spišská Stará Ves upadla po roku 1920, keď celá západná časť vtedajšieho okresu pripadla Poľsku (14 obcí). Okresom zostala až do roku 1960, keď bola včlenená do okresu Poprad; od roku 1997 je súčasťou okresu Kežmarok.
Dnešná podoba mesta sa sformovala po mohutnom požiari roku 1878.
Obyvateľstvo.
S počtom obyvateľov 2228 (r. 2011) je tretím najmenším slovenským mestom. Po roku 1989 sa stáva centrom turistického ruchu v Zamagurí. 
V súčasnosti 60% dospelého obyvateľstva aktívne ovláda goralské nárečie, a 40% ho ovláda pasívne. Medzi deťmi 25% aktívne, zvyšných 45% pasívne.
Nezamestnanosť.
Spišská Stará Ves sa nachádza v okrese Kežmarok, ktorý patrí medzi najmenej rozvinuté okresy SR. V roku 2014 dosahovala v okrese miera evidovanej nezamestnanosti hodnotu 25,59 % a v meste Spišská Stará Ves sa nezamestnanosť pohybovala na úrovni 16,5 %. Ľudia zvyknú za prácou dochádzať do okolitých miest za Spišskou Magurou, do zahraničia alebo vykonávajú podnikateľskú činnosť.
Kultúra a zaujímavosti.
Mestské kultúrne stredisko.
V centre mesta je Mestské kultúrne stredisko (MsKS), kde sa konajú kultúrne podujatia. V budove sa nachádza aj kino.
Kostol.
V centre mestečka stojí gotický rímskokatolícky Kostol Nanebovzatia Panny Márie zo 14. storočia s presbytériom zo 14. storočia a hlavným oltárom z r. 1765, ako aj tri prícestné kaplnky (Najsvätejšej Trojice, Premenenia Pána a sv. Šebastiána, všetky z 18. storočia). V kostole sa nachádza prekrásna krstiteľnica z červeného mramoru, ozdobená reliéfom sv. Juraja. Kostol s vežou pripomína svojím tvarom pevnosť.
Rybníky.
Medzi Spišskou Starou Vsou a Lysou nad Dunajcom sa nachádzajú malé rybníčky, hneď pri Dunajci, vhodné na prechádzky a oddych.
Pltníctvo na Dunajci v Pieninách.
Zaujímavou atrakciou je splav Dunajca na tradičných goralských drevených pltiach. Začiatok vyhliadkovej plavby je v Spišskej Starej Vsi po výstupište v Lesnici v dĺžke 14 km. Splav je dopĺňaný výkladom o histórii kraja a jednotlivých útvarov v prielome Dunajca, a tiež goralskou muzikou. Pltnícka sezóna sa začína 1. mája a končí 30. októbra.
Prechádzky.
Určite zaujímavou je prechádzka od budovy colnice popri cintoríne po starej poľnej ceste pozdĺž hranice s Poľskom na "Ševčíkovu samotu". Je to komplex drevených hospodárskych budov a usadlosť obklopená lesmi, ležiaca hneď pri hranici s Poľskom. Na okolitých kopcoch sa v lete pasú ovce, treba si dávať pozor pred napadnutím psami, ktoré sa tam niekedy pohybujú nekontrolované pastiermi.
Šport.
Pôsobí tu futbalový klub TJ Dunajec Spišská Stará Ves.
Ubytovanie.
Ubytovať sa je možné v hoteli Eland a v penziónoch.

</doc>
<doc id="5968" url="https://sk.wikipedia.org/wiki?curid=5968" title="Katharine Everette Gilbertová">
Katharine Everette Gilbertová



</doc>
<doc id="5981" url="https://sk.wikipedia.org/wiki?curid=5981" title="Slovenská koruna">
Slovenská koruna

Slovenská koruna (skratka je Sk, kód ISO 4217 je SKK) bola oficiálna mena, menová jednotka a zákonné platidlo Slovenska pred zavedením eura.
Bola zavedená 8. februára roku 1993, keď nahradila korunu česko-slovenskú. Ako mena zanikla 1. januára 2009 po zavedení eura ako novej meny na Slovensku, ako zákonné platidlo pri hotovostných peňažných platbách zanikla až 17. januára 2009 (po skončení tzv. duálneho obehu).
Koruna sa delila na 100 halierov (nemá oficiálnu skratku). Bankovky boli v nominálnych hodnotách 20 Sk, 50 Sk, 100 Sk, 200 Sk, 500 Sk, 1000 Sk a 5000 Sk. Mince existovali pre hodnoty 10 halierov, 20 halierov, 50 halierov, 1 koruna, 2 koruny, 5 korún a 10 korún. 31. decembra 2003 boli z obehu stiahnuté mince hodnoty 10 halierov a 20 halierov.
Dejiny.
Národná banka Slovenska (NBS) začala zverejňovať denný kurzový lístok od roku 1993 so vznikom samostatnej meny – slovenskej koruny. Prvý denný kurzový lístok zverejnila ku dňu 4. januára 1993. Začiatok existencie samostatnej slovenskej koruny sa datuje na 8. februára 1993, kedy NBS prevzala po zániku Česko-Slovenska systém určovania kurzu slovenskej koruny k voľne vymeniteľným menám, ktorý sa používal v bývalej Štátnej banke československej. Znamená to, že bol zachovaný päťzložkový menový kôš (USD, DEM, ATS, GBP, FRF) a systém denného fixovania kurzu SKK. Kurz slovenskej koruny bol centrálnou bankou určený ako pevný (fixovaný). 
Od 14. júla 1994 do 2. októbra 1998 bola koruna napojená na menový kôš už len dvoch mien, v ktorom 60 % tvorila nemecká marka a 40 % americký dolár, čo percentuálne odrážalo menovú štruktúru realizovaného zahraničného obchodu SR.
Fluktuačné pásmo, teda priestor, v rámci ktorého sa mohol kurz SKK pohybovať bez administratívneho zásahu centrálnej banky, bol spočiatku stanovený na ± 0,5 % a postupne sa rozširoval na ± 7 % od centrálnej parity. Zmena kurzu bola navyše brzdená ďalším významným obmedzením, jeho denná zmena nemohla presiahnuť 0,1 %. 
2. októbra 1998 bolo zrušené fluktuačného pásma a tiež naviazanie na menový kôš a bol zavedený voľne plávajúci kurz koruny (až do 25. novembra 2005), ktorý sa určuje na základe ponuky a dopytu na medzibankovom devízovom trhu.
Prechod na euro.
Koruna po siedmich rokoch 25. novembra 2005 ukončila režim plávajúceho kurzu a vstúpila do pásma ERM II, kde zotrvala dva roky, čím splnila jedno zo štyroch Maastrichtských kritérií na zavedenie eura. Bývalý slovenský minister financií Ivan Mikloš spolu s guvernérom Národnej banky Ivanom Šramkom dohodli podmienky vstupu s Európskou centrálnou bankou a ministrami financií ostatných štátov únie 24. novembra 2005. Vláda aj Národná banka pôvodne za termín vstupu do ERM II verejne označovali polovicu roka 2006, najmä kvôli možným špekuláciám sa obe strany snažili zachovať diskrétnosť, čo prikazujú aj pravidlá Európskej menovej únie. Od pondelka 28. novembra 2006 bol kurz koruny zafixovaný na hodnote 38,455 koruny za euro. Podľa dohody bola koruna na euro naviazaná pomerne voľne, oproti tejto centrálnej parite mohol oslabiť alebo spevnieť až o 15 %, teda kurz mohol kolísať v rozmedzí od 32,69 do 44,22 SKK/EUR.
S účinnosťou od pondelka 19. marca 2007 na základe žiadosti slovenských úradov schválila Európska centrálna banka úpravu stredového kurzu slovenskej koruny voči euru v mechanizme výmenných kurzov (ERM II) na úroveň 35,4424 SKK/EUR, čo bolo 8,5 % pod úrovňou vtedajšej centrálnej parity. Slovenskej mene sa tak v rámci fluktuačného pásma otvoril nový priestor pre posilňovanie, keď novým rozmedzím bola úroveň od 30,126 do 40,758 SKK/EUR.
28. mája 2008 bola centrálna parita opäť posunutá, tentoraz o 15 percent, na 30,126 SKK/EUR, čo bola dovtedy spodná hranica fluktuačného pásma. Novým rozmedzím sa stala úroveň od 25,6071 do 34,6449 SKK/EUR.
3. júna 2008 ministri financií členských krajín Európskej únie na zasadnutí Rady EÚ pre ekonomické a finančné otázky (ECOFIN) v Luxemburgu bez diskusie schválili vstup Slovenska do eurozóny 1. januára 2009.
8. júla 2008 ministri financií krajín Európskej únie rozhodli, že definitívny výmenný kurz slovenskej koruny k euru je 30,126 korún za euro, čo bola súčasná hodnota centrálnej parity a v tomto kurze sa budú meniť všetky ceny po prechode na euro.
1. januára 2009 bolo na Slovensku zavedené euro. Duálny obeh koruny a eura sa skončil dňa 16. januára 2009.
Makroekonomické ukazovatele.
Inflácia.
Inflácia krátko po osamostatnení SR dosahovala hodnoty okolo 25% pri ročnej báze . V priebehu rokov 1994 a 1995 klesala na prijateľnejšiu úroveň pod 10 percent. V ďalších rokoch sa stabilne pohybovala v okolí 7 percent, aj keď za cenu odkladu deregulácie niektorých cien, napríklad plynu, tepla, elektrickej energie atď. Ekonomické reformy prvej vlády Mikuláša Dzurindu, napríklad deregulácia niektorých cien spôsobili v roku 1999 jej rast na úroveň opäť presahujúcu 10 %. V polovici roku 2000 sa pri medziročnej báze opäť vrátila na hodnoty pod 10 %. Blížiace sa voľby v roku 2002 vládnymi rozhodnutiami spomalili dereguláciu a rovnako aj rast cien. Počas väčšej časti tohto roku sa inflácia pohybovala v okolí 3 %.
Voľby umožnili pokračovanie v reformách a počas roku 2003 sa inflácia vyhupla takmer na 10 %. V roku 2004 sa ceny stabilizovali a v roku 2005 Slovensko zažilo rok s rekordne nízkou infláciou. Nič na tom nezmenili ani rekordne vysoké ceny ropy (v priemere bola ropa v roku 2005 o dve pätiny drahšia ako v roku 2004), ktoré sa postupne prenášali do cien pohonných látok a energií.
Priemerná ročná inflácia bola podľa Štatistického úradu bola v roku 2005 2,7 percenta. Bolo to najmenej v histórii Slovenska, pre porovnanie v roku 2004 rástli ceny takmer trojnásobne rýchlejšie.
Výmenný kurz voči iným menám.
Výmenný kurz voči iným menám bol do 25. novembra 2005 úplne voľný, aj keď jeho prudkým výkyvom sa snažila zabrániť NBS. Od tohto dátumu bol naviazaný na euro, aj keď pomerne voľne (presné údaje sú opísané v časti „Prechod na Euro“).
Slovenská koruna voči referenčným menám, na ktoré bola úzko naviazaná (napríklad euro) z dlhodobého hľadiska posilňovala. Podľa názoru ekonómov a centrálnej banky to bolo dané tromi faktormi: 
Slovenská koruna bola silne závislá aj od ostatných mien v regióne – poľského zlotého, českej koruny a maďarského forintu. Centrálna banka očakávala po vstupe do ERM II odtrhnutie od týchto mien, no tieto očakávania sa nepotvrdili. Politické zmeny alebo významné ekonomické udalosti v susedných krajinách silno ovplyvňovali kurz slovenskej koruny voči euru. Spôsobené to bolo najmä tým, že veľká časť zahraničných investorov nakupovala slovenskú menu v jednom balíku spoločne s menami z regiónu, pričom nemali záujem detailnejšie sledovať ekonomickú situáciu na Slovensku a preferovali pohľad na celý región.
Platidlá.
Mince.
Mincová sústava Slovenskej republiky pozostávala z mincí piatich hodnôt: 10 korún, 5 korún, 2 koruny, 1 koruna, 50 halierov, 20 halierov a 10 halierov. Ku dňu 31. december 2003 prestali platiť mince v hodnote 10 halierov vzoru 1993 a mince v nominálnej hodnote 20 halierov vzoru 1993. Pre nominálnu hodnotu 50 halierov existovali dve rôzne verzie:
Autorom výtvarných návrhov všetkých mincí bol Drahomír Zobek. Námet lícnych strán všetkých mincí je rovnaký. Obsahuje štátny znak Slovenskej republiky, pod ním je v dvoch riadkoch uvedený názov štátu. Ešte pod ním sa nachádza rok razby. Značka Mincovne Kremnica „MK“, ktorá mince vyrobila, je pod rokom razby. Pri spodnom okraji mince sa nachádza iniciálka priezviska autora návrhov všetkých mincí: „Z“.
Rubové strany mincí obsahujú okrem nominálnych hodnôt rôzne námety zo života na území Slovenska.
Bankovky.
Prechod na Slovenskú korunu bol riešený dočasným používaním starých okolkovaných česko-slovenských bankoviek kolkom so slovenským znakom. 29. augusta 1993 bol daný do obehu prvý druh bankoviek – nominálnej hodnoty 50 Sk. V priebehu roka 1993 postupne nasledovala emisia ďalších štyroch druhov. Emisia bola ukončená v roku 1995 vydaním 5 000 Sk a 200 Sk bankoviek. V rokoch 1995 sa realizovala dotlač bankoviek hodnoty 20 Sk, 50 Sk a 1 000 Sk. Zároveň boli uskutočnené niektoré drobné úpravy výzoru a farieb bankoviek. Cieľom bolo dosiahnuť lepšie rozlíšenie v peňažnom obehu. V roku 1996 nasledovala emisia bankoviek v hodnotách 100 Sk a 500 Sk, rovnako s mierne zmeneným výzorom, ktorá sledovala rovnaký cieľ.
Ďalšia emisia bankoviek sa uskutočnila v rokoch 1999 a 2000, keď bola zvýšená ochrana bankoviek doplnením nových ochranných prvkov. Okrem vodoznaku bol pridaný ďalší vysokosvetlý vodoznak, na rubovej strane bol papier potiahnutý irizujúcim povlakom potlačeným linkami vytvárajúcimi štylizovaný obraz. Špeciálnu ochranu mala najmä bankovka v hodnote 5 000 Sk, kde nad metalickou fóliou pribudol prvok v tvare polmesiaca. Na lícnej strane 1 000 Sk bankovky bola do papiera vlisovaná vysokoreflexná fólia zlatej farby.
V decembri 1999 boli pri príležitosti príchodu roku 2000 vydané špeciálne pamätné bankovky v limitovanom množstve (v spodnej časti majú aplikovanú metalizovanú striebornú alebo zlatú fóliu so symbolom a textom pripomínajúcim rok 2000).
V peňažnom obehu bolo v koncovom období sedem druhov bankoviek v nominálnych hodnotách 5 000 Sk, 1 000 Sk, 500 Sk, 200 Sk, 100 Sk, 50 Sk a 20 Sk. Autorom výtvarných návrhov všetkých bankoviek bol Jozef Bubák.
Zberateľské pamätné mince.
Zoznam pamätných mincí vydávaných v Kremnickej mincovni od vzniku samostatnej Slovenskej republiky do prijatia eura na Slovensku.
10 000 korunové pamätné mince.
Nasledujúce pamätné eurové mince sa nachádzajú v príslušnej sekcii o Slovenských euro minciach.

</doc>
<doc id="5983" url="https://sk.wikipedia.org/wiki?curid=5983" title="Česká koruna (mena)">
Česká koruna (mena)

Česká koruna () je mena, ktorá bola zavedená v Česku v roku 1993, kedy nahradila česko-slovenskú korunu (Kčs). Jedna koruna sa (formálne) delí na 100 halierov.
Nominálne hodnoty platných obehových mincí sú 1, 2, 5, 10, 20 a 50 korún; nominály platných bankoviek sú 100, 200, 500, 1000, 2000 a 5000 korún. Roku 2003 boli stiahnuté mince s hodnotou 10 a 20 halierov, roku 2008 potom 50 halierov. Stiahnuté boli rovnako bankovky nominálov 20 a 50 korún.

</doc>
<doc id="5984" url="https://sk.wikipedia.org/wiki?curid=5984" title="Americký dolár">
Americký dolár

Americký dolár (označenie: $, kód: USD, tiež skrátené US $, označovaný ako dolár) je oficiálna mena Spojených štátov amerických a jeho územia podľa ústavy Spojených štátov od roku 1792. V praxi je dolár rozdelený na 100 centov (¢), ale príležitostne je rozdelený na 1000 mills (₥) pre účtovníctvo. Obehové papierové peniaze pozostávajú z Federálnych rezervných bankoviek, ktoré sú denominované v amerických dolároch.
Mince.
Názov dolár historicky pochádza z českého Jáchymovského "toliaru". V apríli roku 1792 americký Kongres prijal menový zákon, ktorý určil dolár ako menu nového národa.

</doc>
<doc id="5985" url="https://sk.wikipedia.org/wiki?curid=5985" title="USD">
USD



</doc>
<doc id="5986" url="https://sk.wikipedia.org/wiki?curid=5986" title="Anglická libra">
Anglická libra

Anglická libra (- oficiálne podľa NBS; iné názvy: (tvar uprednostňovaný v prekladoch EÚ) (britská) libra šterlingov, (neoficiálny, ale aj v oficiálnych textoch sa vyskytujúci tvar) britská libra, (hovorové tvary) funt šterlingov či libra; po angl. "pound sterling") je oficiálna mena Spojeného kráľovstva. Štandardný ISO 4217 kód meny je GBP. Značka pre libru je £ (zriedkavo „L“) a dáva sa pred sumu. Pôvodne libra označovala len jednotku hmotnosti (1 libra = 453 gramov), neskôr sa "libra šterlingov" začala používať ako menová jednotka.
V Spojenom kráľovstve sa, ak nie je potrebné odlíšiť jednotky meny a hmotnosti a obe zároveň od ostatných jednotiek rovnakého mena, často "libra šterlingov" skracuje na "libra" alebo niekedy jednoducho na "šterling". V slangu sa oficiálny názov často zamieňa za "quid". Šterling bol pôvodne názov pre strieborný "penny "(=penca) starej hodnoty "1/240" libry. Kvôli inflácii libra časom vystriedala penny ako oficiálnu menu.
Delenie.
Jedna libra sa delí na 100 penci. Symbol pre pencu je dnes „p“.
Pred decimalizáciou (zdesiatkovaním) v roku 1971 bola každá libra rozdelená na 240 pencí – aj keď sa toto rozdelenie zvyčajne vyjadrovalo ako na 20 šilingov, z ktorých každý mal hodnotu 12 pencí. Symbol pre šiling bol „/“ alebo "s" – odvodený nie od prvého písmena, ale od latinského slova "solidus" (napísané s dlhým s "ſolidus"). Starý symbol pre penny bol „d“ z latinského "denarius". (Solidus a denarius boli staré rímske mince.)
Po tzv. "Decimal Day" („Desiatkový deň“) bola teda hodnota jedného penny iná ako pred ním. Prvých niekoľko rokov po 1971 sa nový typ penny všeobecne označoval ako "nový penny" („new penny“). Mince denominálnych hodnôt 1p, 2p, 5p, 10p a 50p boli označované ako „NEW PENCE“ až do roku 1982, keď sa z názvu odstránilo slovo nový (new).

</doc>
<doc id="5987" url="https://sk.wikipedia.org/wiki?curid=5987" title="Švajčiarsky frank">
Švajčiarsky frank

Švajčiarsky frank je mena používaná v Švajčiarsku a Lichtenštajnsku. Vydáva ju Švajčiarska národná banka.

</doc>
<doc id="5989" url="https://sk.wikipedia.org/wiki?curid=5989" title="Francúzsky frank">
Francúzsky frank

Francúzsky frank (skratka F alebo FRF) bola mena (presnejšie v dejinách rad rôznych mien) používaná vo Francúzsku v rokoch 1360 až 2002. 1. januára 2002 bola nahradená eurom.
Dejiny.
Frank prvýkrát zaviedol kráľ Ján II. Dobrý v roku 1360. Názov meny je odvodený od latinského nápisu na minciach "Johannes Dei Gratia Francorum Rex", t. j. „Ján, z milosti Božej kráľ Frankov“; jeho hodnota bola stanovená na 1 libru tournois.
Po nástupe generála de Gaulla do prezidentskej funkcie v roku 1958 sa pristúpilo k ekonomickej reforme, ktorej súčasťou bolo vytvorenie "tvrdého franku". 1. januára 1960 bol daný do obehu "nový frank" a jeho hodnota bola 100 "starých" frankov. Od roku 1963 bol tento nový frank nazývaný jednoducho frank.
Kurz franku bol od 1. januára 1999 pevne viazaný na euro v pomere 1 EUR = 6.55957 FRF. Bankovky a mince prestali oficiálne platiť pre hotovostné platby 17. februára 2002.
Mince: 5, 10, 20, 50 centimov, 1, 2, 5, 10, 20 frankov
Bankovky: 50, 100, 200, 500 frankov

</doc>
<doc id="5990" url="https://sk.wikipedia.org/wiki?curid=5990" title="Euro">
Euro

Euro (ISO 4217 kód EUR; numerický kód 978; obvyklá značka €) je mena a menová jednotka. Je oficiálnou menou v 20 z 27 krajín Európskej únie (takzvanej eurozóne) a v šiestich krajinách mimo EÚ. V ďalších štyroch krajinách a v dvoch menových priestoroch je pevný výmenný kurz k euru. Je to po americkom dolári druhá najdôležitejšia mena v medzinárodnom menovom systéme. Menovú politiku tvorí Európska centrálna banka sídliaca vo Frankfurte nad Mohanom. Od 1. januára 2009 je euro oficiálnou menou Slovenska. Koruny sa zaň začali vymieňať 8. júla 2008 v konverznom kurze 30,1260 Sk/€.
História.
Prípravy na euro.
Prípravy na euro sa začali viac než desaťročie od začiatku jeho uvedenia do obehu. Príprava na Európsku menovú úniu sa dá rozdeliť na tri etapy. V prvej od 1. júla 1990 do konca roka 1993 sa odstraňovali prekážky cezhraničného pohybu kapitálu v krajinách Európskeho spoločenstva. Zároveň sa upevňovala spolupráca centrálnych bánk. Počas rokov 1994 a 1998 sa vytvorili a schválili konvergenčné kritériá a v máji 1998 bolo odsúhlasené samotné euro. Vznik Európskej menovej únie 1. januára 1999 začal tretiu fázu, používania eura v bezhotovostnom styku, voči doterajším menám začal platiť pevný kurz. K tomuto dňu tiež začala činnosť Európska centrálna banka ako tvorca menovej politiky.
Jednotlivé skupiny podrobnejšie.
Oficiálni používatelia mimo eurozóny.
Štáty, ktoré mali menovú úniu s členmi eurozóny (Francúzskom a Talianskom), a ktoré takisto zaviedli euro ako zákonnú menu:
Jednostranní používatelia.
Jednostranne bez dohody s EÚ euro zaviedli
Nemajú právo raziť mince.
Územia členov eurozóny, ktoré nie sú súčasťou EÚ, ale oficiálne používajú euro.
Dohody s EÚ o používaní eura majú uzatvorené aj francúzske územia Mayotte a Saint-Pierre a Miquelon, ktoré nie sú súčasťou Európskej únie ani eurozóny. Tieto územia nemôžu vydávať euromince so svojou vlastnou rubovou stranou. Bez dohody s EÚ sa euro ako mena používa v dvoch neobývaných francúzskych zámorských územiach, v zámorskom teritóriu Francúzske južné a antarktické územie a v súkromnom vlastníctve Francúzska Clippertonov ostrov, ako aj na britských základniach Akrotíri a Dekéleia na Cypre.
Štáty a územia s menami naviazanými na euro.
Dánsko a Bulharsko (od júla 2020)sú členmi európskeho mechanizmu výmenných kurzov (ERM II). Krajiny zapojené do ERM II musia kurzy svojich mien udržiavať v povolenom fluktuačnom pásme ± 15 % od stanoveného stredného kurzu, tzv. centrálnej parity k euru, Dánsko musí dodržiavať užšie fluktuačné pásmo ± 2,25 %. Minimálne dvojročné zotrvanie v ERM II, pri ktorom je dodržiavané povolené fluktuačné pásmo pohybu kurzu a nedôjde k devalvácii centrálnej parity, je pritom jednou z podmienok vstupu krajiny do eurozóny.
Bosna a Hercegovina má svoju menu konvertibilná marka naviazanú na euro od 22. júna 1999.
Kapverdy a Komory majú svoje meny kapverdské escudo a komorský frank pevne naviazané na euro od 1. januára 1999.
14 krajín strednej a západnej Afriky (Čad, Benin, Burkina Faso, Gabon, Guinea-Bissau, Kamerun, Kongo, Mali, Niger, Pobrežie Slonoviny, Rovníková Guinea, Senegal, Stredoafrická republika a Togo) používa CFA frank, ktorý bol predtým naviazaný v pevnom pomere na francúzsky frank. Od 1. januára 1999 je CFA frank pevne naviazaný na euro.
Francúzska Polynézia, Nová Kaledónia a Wallis a Futuna sú územia Francúzska, ale nie sú súčasťou Európskej únie. Používajú CFP frank, ktorý bol rovnako ako CFA frank predtým v pevnom kurze naviazaný na francúzsky frank. Od 1. januára 1999 je CFP frank pevne naviazaný na euro.
Bankovky a mince.
Od roku 2013 je do obehu uvádzaná nová séria eurobankoviek, nazvanej Európa. Do obehu vo všetkých 17 štátoch sa ako prvá dostala od 2. mája 2013 bankovka nominálnej hodnoty 5 €.
Výhody jednotnej meny.
Od 1. januára 2002 sa vo všetkých štátoch Európskej menovej únie začali postupne zavádzať bankovky a mince novej jednotnej meny – euro. Dovtedajšie meny jednotlivých štátov sa začali postupne sťahovať z obehu. V praxi to znamenalo, že banky a veľké obchodné spoločnosti vydávali zásadne eurá. Podobne aj obchodníci prijímali pôvodné peniaze, ale vydávali v eurách. Od 1. januára 2002 sa už všetky bezhotovostné transakcie uskutočňujú v tejto mene. Firmy sídliace v eurozóne používajú od tohto dňa výlučne euro, do eura sa prekonvertovali aj všetky aktíva aj štátne vklady.
Od 1. januára 2002 je možné vyberať eurá aj z bankomatov.
Výmena národných mien za euro nebola riadená centrálne, každý štát si vypracoval vlastný plán výmeny. Národné meny bolo možné vymeniť aj po skončení trvania ich platnosti, ktorú si väčšina štátov stanovila na 28. február 2002.
Zavedenie spoločnej meny zjednotilo finančné trhy členských štátov EÚ a postupne sa vytvára spoločný finančný trh únie. Euro bude vzhľadom na dôveryhodnosť rozsiahleho európskeho finančného trhu stabilnejšie a odolnejšie voči špekuláciám ako boli národné meny jednotlivých členských štátov EÚ. Výhodou zavedenia spoločnej meny pri obchodovaní na finančných trhoch je aj štandardizácia obchodovania a vylúčenie kurzového rizika v dlhodobých zmluvách v rámci subjektov z členských štátov EMÚ.
Zavedením spoločnej meny vznikol aj jeden z najväčších akciových trhov sveta.
Trendy, ktoré by sa mali v budúcnosti ešte viac prehlbovať:
Zavedenie a všestranné použitie eura v praxi odstraňuje aj menové hranice medzi štátmi a vytvára nové možnosti platobných systémov.
Výhody eura pre spotrebiteľov.
Jednotná mena je prínosom pre cestujúcich, ktorí nemusia pri prechádzaní z krajiny do krajiny meniť peniaze, a strácať tak percentá pri každej transakcii. Platby a preprava tovaru v rámci členských krajín EÚ sú rýchlejšie, spoľahlivejšie a lacnejšie. Obchodníkom i spotrebiteľom priniesol prechod na euro viac istoty aj čo sa týka ceny, za ktorú sa tovar predáva. Nová mena mala vplyv aj na zvýšenie konkurencie na jednotnom trhu.
Z hľadiska ochrany spotrebiteľov pri prechode na novú menu prijala Európska rada nariadenie, ktoré okrem iného nedovolilo zneužiť prechod na euro na zmenu zmluvných podmienok, či odstúpenie od zmluvy. Nariadenie stanovilo aj presné pravidlá na zaokrúhľovanie smerom nadol aj nahor pri výmene národných platidiel za eurá a centy a za záväzné výmenné kurzy určilo kurzy platné k 1. januáru 1999.
Krajiny eurozóny pre spotrebiteľov od roku 1999 zaviedli paralelné označovanie cien tovaru v národnej mene a v euro.
Jazykové použitie.
Podľa európskych predpisov sa v nominatíve jednotného čísla vo všetkých úradných či štátnych jazykoch krajín EÚ má používať tvar "euro". V ostatných prípadoch používanie názvu "euro" úplne podlieha pravidlám úradných či štátnych jazykov členských štátov EÚ. Jazykové verzie eura. Podľa pravidiel slovenského jazyka (primárne z kodifikačných príručiek Krátky slovník slovenského jazyka, Príručka slovenského pravopisu a Morfológia slovenského jazyka) je euro slovo ohybné, stredného rodu, skloňované podľa štandardného vzoru mesto, vyslovuje sa ako tri slabiky: e-u-ro. Okrem toho má euro medzinárodnú skratku "EUR" podľa normy ISO, (nezáväznú) značku € a na Slovensku (nezáväznú) skratku Eur.
Názov meny Euro sa tiež dostal do slovenského slangu, kde Slováci používajú hovorovo alebo slangovo éčko, ečko, evri, euri, evry, efri, euráč, euroš, eurák, eurík, eurka, eurko, eurček, euráčik, ojro, očko, jurko, juráš, jurášik, jurík, juroš, juroška)

</doc>
<doc id="5991" url="https://sk.wikipedia.org/wiki?curid=5991" title="Talianska líra">
Talianska líra

Talianska líra bola do zavedenia eura (1. januára 2002) oficiálnou menou v Taliansku, San Maríne a Vatikáne.
Termín má pôvod v hodnote trójskej jednotky hmotnosti (lat. "libra" vysoko čistého striebra a ako taký má rovnaký pôvod ako britská libra šterlingov; v niektorých krajinách ako Cyprus sa slová "lira" a "libra" používajú ako ekvivalenty. Symbolom je "L", niekedy dvakrát prečiarknutá forma "₤".
S pádom Ríma a následnými barbarskými vpádmi sa zvyšovala nepriateľskosť jednotlivých formujúcich sa štátov, obchodné aktivity na západe prakticky zanikli, čo malo za následok zníženie obehu mincí. Toto trvalo do zjednotenia barbarskej populácie Karolom Veľkým (768814) a vytvorenia Francúzska.
Mince: 5, 10, 20, 50, 100, 200, 500, 1000 lír
Bankovky: 1 000, 2 000, 5 000, 10 000, 50 000, 100 000, 500 000 lír
konverzný kurz 1€ = 1936.27 ITL.

</doc>
<doc id="5992" url="https://sk.wikipedia.org/wiki?curid=5992" title="Rakúsky šiling">
Rakúsky šiling

Rakúsky šiling bola od roku 1924 do roku 1999 mena používaná v Rakúsku pred zavedením eura. Od pripojenia Rakúska k Nemeckej ríši bola menou v Rakúsku ríšska marka. Šiling sa delil na 100 grošov. 
Šiling prvej republiky (1925-1938).
Rakúsky šiling, zavedený menovou reformou z 1. marca 1925 nahradil dovtedajšiu, infláciou po Prvej svetovej vojne znehodnotenú, korunu. Mince boli vyrazené v hodnotách 1, 2, 5, 10, 20, 50 grošov, 1, 2, 5, 10, 20, 50 šilingov a bankovky 20, 50, 100, 500, 1000 a 5000 šilingov. 
Po anšluse Rakúska Nemeckou ríšou bol šiling nahradený ríšskou Markou s nevýhodným kurzom 1 RM=1,50 S. 
Šiling druhej republiky (1945-1999).
Po obnovení republiky po vojne boli zavedené mince v hodnote 1, 2, 5, 10, 20, 50 grošov, 1, 2, 5, 10 šilingov a tiež menej používané 20 a 50 šilingy. Šiling pretrval až do zavedenia eura, keď bol kurz šilingu k euru stanovený na 1S=0,07267€ t.j. 1€ = 13,76S.

</doc>
<doc id="5993" url="https://sk.wikipedia.org/wiki?curid=5993" title="Nemecká marka">
Nemecká marka

"Nemecká marka bol spočiatku aj názov meny NDR, pozri Marka (NDR)."
Nemecká marka () skratka DEM alebo DM bola mena používaná v Nemeckej spolkovej republike (do roku 1990 len v Západnom Nemecku) v rokoch 1948–2001. Vystriedala ríšsku marku. V roku 2002 ju nahradilo euro.
Mince:1,2,5,10,50 fenikov,1,5,10 mariek
Bankovky:5,10,20,50,100,200,500,1000 mariek

</doc>
<doc id="5994" url="https://sk.wikipedia.org/wiki?curid=5994" title="Maďarský forint">
Maďarský forint

Maďarský forint je mena Maďarska. Jeho ISO 4217 kód je HUF, v Maďarsku sa obvykle používa skratka Ft. Jeden forint sa skladá zo sto "fillérov". Keďže reálna hodnota fillérov je veľmi nízka, (najnižšia používaná minca je 5 forintov), neexistujú žiadne fillérové mince. 
Názov "forint" je odvodený z mena talianskeho mesta Florencia, kde sa v 13. storočí razili mince s názvom "fiorino d'oro".
Vznik a vývoj.
Meny v Maďarsku pred zavedením forintu sa volali (maďarská) koruna (19181927) a potom maďarské pengő (19271946).
Do obehu bol forint zavedený 1. augusta 1946, teda po druhej svetovej vojne, keď hyperinflácia znehodnotila predošlú menu s názvom pengő. Forinty zaviedla nová komunistická vláda. Výmena starej meny na novú bola realizovaná v pomere 1 forint : 4×1029 pengő. V 60. a 70. rokoch bola hodnota forintu pomerne stabilná, v 80. rokoch a po páde socializmu sa situácia zmenila. Inflácia vzrástla až na 35 % ročne, čiže hodnota meny rýchlo klesala.
Maďarsko vstúpilo 1. mája 2004 do Európskej únie. Jedným zo záväzkov vyplývajúcich z pristúpenia k EU je, že vstupujúci štát po splnení všetkých podmienok zavedie namiesto svojej národnej meny spoločnú európsku menu euro. Maďarsko plánovalo euro zaviesť 1. januára 2010. Väčšina ekonomických štúdií ale predpokladá, že Maďarsko nebude v dohľadnej dobe schopné prijať euro.
Mince.
Súčasné mince majú nominálne hodnoty 5, 10, 20, 50, 100 a 200 forintov. 
Na líci je štátny znak alebo ukážka domácej flóry a fauny, na rube je číslovka nominálnej hodnoty. 
Mince v nominálnej hodnote 1 a 2 forinty boli 1. marca 2008 stiahnuté z obehu kvôli nízkej reálnej hodnote. 
Pamätné mince.
Pamätné mince sú od roku 1989 razené z bežných i drahých kovov. Vyskytli sa aj neobvyklé nominálne hodnoty, ako napríklad 75 forintov k 75. výročiu Maďarskej národnej banky, alebo 750 forintov k MS vo futbale. Niektoré pamätné mince majú neobvyklý tvar, ako napríklad štvorec (minca s hodnotou 500 forintov pripomínajúca šachový stroj Johanna Wolfganga Kempelena alebo Rubikovu kocku), obdĺžnik, ba existujú aj „polené“ pamätné mince. Každoročne sú vydávané aj klasické mince venované slávnym Maďarom. Od roku 1989 bolo vydaných viac než sto pamätných mincí.
Bankovky.
V súčasnosti sú v obehu bankovky s hodnotami 500, 1.000, 2.000, 5.000, 10.000 a 20.000 forintov. Vzory bankoviek sa nezmenili od ich uvedenia 1. januára 1993. Medzi platné bankovky patria aj tri pamätné bankovky. špeciálne vydanie 2.000 forintovej bankovky z 20. augusta 2000, ktorá bola emitovaná pri príležitosti milénia, avšak bežne v obehu sa vyskytuje len zriedkavo. 
Bankovka s hodnotou 200 forintov bola 16. novembra 2009 stiahnutá z obehu.
Na všetkých bankovkách sú na lícnej strane portréty významných Maďarov, na rube je miesto, nejako späté s vyobrazenou osobnosťou. 
Pamätné bankovky.
Maďarská národná banka (MNB) emitovala aj tri pamätné bankovky. Ide o:

</doc>
<doc id="5995" url="https://sk.wikipedia.org/wiki?curid=5995" title="Ruský rubeľ">
Ruský rubeľ

Ruský rubeľ je mena v Ruskej federácii. Základnou menovou jednotkou je 1 rubeľ, ktorý sa delí na 100 kopejok. Podľa ISO 4217 sa označuje skratkou RUB; ktorá nahradila predtým používané RUR. Ruský rubeľ sa okrem Ruskej federácie používa ako platidlo aj v Abcházsku a Južnom Osetsku. Bol zavedený v roku 1992, keď nahradil sovietsky rubeľ.
Mince: 1, 5, 10, 50 kopejok, 1 a 2 ruble
Bankovky: 5, 10, 50, 100, 500, 1000 a 5000 rubľov
Symbol rubľa.
Súčasné Rusko.
Začiatkom 90. rokov 20. storočia, keď sa ruská ekonomika čoraz viac integrovala do svetového obchodu a medzinárodných trhov, stalo sa aj v samotnom Rusku používanie zahraničných mien každodennou záležitosťou. Najpoužívanejšou zahraničnou menou bol americký dolár, neskôr sa k nemu pridalo aj euro. Obidve tieto svetové meny už svoje symboly majú a sú pod nimi ľahko identifikovateľné kdekoľvek na svete. „Potreba“ zaviesť podobný symbol pre ruský rubeľ sa tak stala aj otázkou národnej prestíže. 
Neoficiálne sa najčastejšie používali dva varianty:
V r. 2006 vstúpila do platnosti novela zákona o „Centrálnej banke Ruskej federácie“, podľa ktorej sa práve centrálnej banke poskytla právomoc „určiť grafické označenie rubľa vo forme znaku“ (zákon z 10. júla 2002, kapitola 4, odsek 2.1). Z pôvodných viac ako tisíc návrhov vybrala centrálna banka päť víťazných a v novembri 2013 na svojej internetovej stránke zverejnila anketu, v ktorej mala verejnosť možnosť hlasovaním si zvoliť nový grafický symbol rubľa. Hlasovanie trvalo od 5. novembra do 5. decembra 2013 a zúčastnilo sa ho takmer 280-tisíc respondentov, z ktorých 61 % vybralo víťazný návrh. Oficiálny znak rubľa predstavila predsedníčka Centrálnej banky Ruska Eľvira Nabiullinová dňa 11. decembra 2013.
História.
Rubeľ je tradičným platidlom používaným na území Ruska od 18. storočia. Dnešný ruský rubeľ bol zavedený v decembri 1991 a platil spočiatku paralelne so sovietskym rubľom. 
Menová reforma v roku 1993.
Do 26. júla 1993 platili na území Ruskej federácie všetky bankovky ZSSR (emisie rokov 1961, 1991 a 1992), ako aj bankovky znejúce na novú menu – ruský rubeľ (emisia roka 1992). S cieľom bojovať proti inflácii, stiahnuť z obehu staré sovietske bankovky a oddeliť menový systém Ruskej federácie od menových systémov ostatných krajín bývalého Sovietskeho zväzu bolo rozhodnuté o menovej reforme. 17. júla 1993 Ruská federácia vystúpila z „rubľovej zóny“ Spoločenstva nezávislých štátov, v ktorej sa používal spoločný sovietsky rubeľ.
Od 26. júla 1993 platili na území Ruskej federácie už iba ruské bankovky emisie 1993.
Emisia 1997.
Emisia bankoviek z roku 1997 je platná dodnes. Bankovky boli niekoľkokrát modifikované.
Súčasné bankovky.
Pamätné bankovky.
Prvou a zatiaľ (r. 2013) jedinou pamätnou bankovkou, ktorú vydala ruská centrálna banka, je 100-rubľová bankovka s motívmi zimných olympijských hier v Soči vydaná 30. októbra 2013.

</doc>
<doc id="5996" url="https://sk.wikipedia.org/wiki?curid=5996" title="Kanadský dolár">
Kanadský dolár

Kanadský dolár (CAD, alebo C$) je mena používaná v Kanade. Jeden kanadský dolár má 100 centov.

</doc>
<doc id="5997" url="https://sk.wikipedia.org/wiki?curid=5997" title="Austrálsky dolár">
Austrálsky dolár

Austrálsky dolár (skratka AUD alebo AU$) je od roku 1966 oficiálna mena krajín Austrálskeho zväzu, vrátane Austrálskeho antarktického teritória, Vianočného ostrova, Kokosových (Keelingových) ostrovov, Heardovho ostrova a McDonaldovych ostrovov a ostrova Norfolk, ako aj nezávislých pacifických ostrovných štátov Kiribati, Nauru a Tuvalu. Austrálsky dolár sa delí na 100 centov.
Niekedy sa mu zanietene hovorí „"Aussie battler"“; počas nepriaznivého obdobia v rokoch 2001 a 2002 sa niekedy prezýval „"pacifické peso"“. 
Austrálsky dolár je šiesta najčastejšie obchodovaná mena na svete (po americkom dolári, eure, britskej libre, jene a kanadskom dolári). Približne 4 – 5% celosvetových transakcií je vykonaných v austrálskej mene. Austrálsky dolár je obľúbený vďaka minimálnemu zasahovaniu vlády na zahraničných výmenných trhoch, všeobecne stabilnému ekonomickému a politickému prostrediu. 
Austrálsky dolár bol prvom menou na svete, ktorá zaviedla v roku 1988 polymérové bankovky. Všetky dnešné austrálske bankovky sú z polyméru.
História.
Austrálsky dolár bol zavedený 14. februára 1966. Nahradil austrálsku libru a zaviedol desiatkový systém. V roku 1965 pred zavedením novej meny navrhoval vtedajší predseda vlády Austrálie Robert Menzies pomenovanie "Royal", to sa však nestretlo s pochopením austrálskej verejnosti a tak nová mena dostala pomenovanie dolár. Pri zavedení boli dva doláre vymieňané za jednu libru, prípadne jeden dolár za desať šilingov. Od roku 1983 je austrálsky dolár voľne zameniteľnou menou.
V roku 2001 po prvý raz klesla hodnota austrálskeho dolára pod 50 amerických centov. V súčasnosti sa jeho hodnota pohybuje okolo 75 amerických centov.
Mince.
Všetky mince majú na lícnej strane portrét Alžbety II. a sú razené Kráľovskou austrálskou mincovňou. V rokoch 1990 – 1991 boli z obehu stiahnuté jedno a dvojcentové mince a hotovostné operácie sú odvtedy zaokrúhľované na najbližších päť centov, alebo, so súhlasom obchodníka, zaokrúhlené smerom nadol. Pri príležitosti 40. výročia zavedenia austrálskeho dolára boli v roku 2006 vydané pamätné sady, ktoré obsahovali i 1- a 2-centové mince. V obehu je tiež množstvo pamätných mincí, najmä v hodnote 50 centov, ale i v hodnotách 20 centov a 1 dolár.
Existuje aj množstvo hliníkovo-bronzových a bimetalických päťdolárových mincí a množstvo strieborných a zlatých mincí vyšších hodnôt. Tieto sa zvyčajne nepoužívajú pri platbách, ale sú, rovnako ako v iných krajinách, platným platidlom.
V súčasnosti sú v bežnom obehu 5-, 10-, 20-, a 50-centové a 1- a 2-dolárové mince.
Bankovky.
Austrálske bankovky majú nominálne hodnoty 5, 10, 20, 50 a 100 dolárov. 5–dolárová bankovka bola uvedená až v roku 1967. Pôvodne existovali i 1- a 2-dolárové bankovky, boli však vymenené za mince v rokoch 1984 a 1988.
V roku 1988 pri príležitosti 200. výročia európskeho osídlenia Austrálie bola vydaná polymérová päťdolárová bankovka s priehľadným „okienkom“ s opticky premenlivou podobizňou Jamesa Cooka, ako bezpečnostným prvkom. Austrálska mena bola prvou na svete, ktorá použila takúto bankovku.
Napriek úvodným ťažkostiam, austrálska rezervná banka videla potenciál polymérových bankoviek a dnes je celá sada austrálskych bankoviek z polyméru.
Kurzy austrálskeho dolára k niektorým menám.
Platné k 1. septembru 2023.

</doc>
<doc id="6015" url="https://sk.wikipedia.org/wiki?curid=6015" title="Taekwondo">
Taekwondo

Taekwondo [slovenská výslovnosť: tekvondo alebo tejkvondo] (iné názvy: taekwon-do [slov. výsl.: te(j)kvondo], tekvondo, täkwondo) je pomerne nový kórejský bojový šport a bojové umenie bez použitia zbraní, zameraný najmä na sebaobranu, sebaovládanie a zdravú sebadôveru. Má zaručiť úplné využitie sily a rýchlosti ľudského tela. Charakteristická je hlavne kopacia technika. Od 27. olympijských hier v Sydney je jedným z olympijských športov.
Charakteristika.
Taekwondo sa skladá z vyše 3200 presne opísaných pohybov, kopov, pádov, úchopov, úderov, blokov, sekov a úhybov.
Prevažujú v ňom techniky silných kopancov z otočky a výskoku na horné partie protivníkovho tela. Prebralo veľa prvkov z karate a ďalších bojových umení. Na rozdiel napríklad od kung-fu je každá technika veľmi presne opísaná, takže výuka je značne štandardizovaná.
Pásy.
Stupeň pokročilosti a schopností pretekára taekwondo vyznačuje jeho pás. Existuje 10 učňovských stupňov ("küp"), ktoré sa prideľujú od 10. (najmenší stupeň) po 1., a 10 majstrovských stupňov ("dan"), ktoré sa prideľujú od 1 do 10 (v ITF - pozri dole - do 9). Jednotlivé stupne majú svoj význam:
Technické stupne inštruktorov:
Technické stupne medzinárodných inštruktorov:
Technické stupne pre majstrov:
8. a 9. dan sa udeľuje iba čestne, za prínos pre TaeKwon-Do. A 10. dan sa udeľuje iba vo WTF (World TaeKwonDo Federation) a čestným držiteľom 10. danu vo WTF je aj bývalý americký prezident Bill Clinton.
Teakwondo verzus taekkyon.
Niektorí historici taekwondo zastávajú názor, že tvorcovia tohto športu praktizovali taekkyon (čítaj thäkkjon). Ale techniky "taekkyonu" nemajú veľa spoločného s taekwondom. V taekkyone dominujú techniky slúžiace na to, aby bol súper zbavený rovnováhy, kým v taekwonde prevažujú techniky silných kopancov z výskoku a otočky na horné partie protivníkovho tela.
Názov.
Taekwondo (hangul: 태권도; hanča: 跆拳道) - je národné bojové umenie Kórey. Pôvodne vytvorené na vojenské účely, potom prispôsobené pre civilné potreby. Názov "taekwondo" sa skladá z kórejských slabík "thä" (태/跆) - kop-práca nohou , "kwon" (권/拳) - úder- práca rukou a "do" (도/ 道) čo znamená "cesta" alebo "filozofia života".
Názov "taekwondo" bol prijatý 11. apríla 1955 súhlasom väčšiny kórejských majstrov bojových umení za účelom spojenia veľa rozmanitých štýlov (ako kongsu, taekkyon, Kwonbup, subakdo, tangsudo) pod názvom "taesoodo". Za hlavného tvorcu tohto bojového umenia sa považuje majster Čhwe Hong-hi (최홍희/崔泓熙). On je aj autorom mena "taekwondo", ktorý platí od roku 1957.
Organizácie.
tri najväčšie organizácie taekwonda svetového významu sú: 
Zásady.
Základné prvky taekwonda sú: 

</doc>
<doc id="6018" url="https://sk.wikipedia.org/wiki?curid=6018" title="Sex Pistols">
Sex Pistols

Sex Pistols bola anglická punk rocková hudobná skupina so silným vplyvom. Bola jednou z prvých kapiel, ktoré začali v 70. rokoch 20. storočia hrať punk. Dodnes je pre mnohých fanúšikov tohto hudobného štýlu legendou (spolu s americkou skupinou Ramones). Skupina sa preslávila svojim debutovým a zároveň jediným štúdiovým albumom "Never Mind the Bollocks, Here’s the Sex Pistols".
História.
Pred Sex Pistols.
Korene Sex Pistols siahajú až do roku 1972. Vtedy založili Steve Jones a Paul Cook skupinu The Strand. Zostava, názov a hudobné zameranie sa postupne menilo, až to dospelo k punku, názvu Sex Pistols a pôvodnej uvedenej zostave. Ich manažérom sa stal Malcolm McLaren.
Nástup punku.
Sex Pistols sú často mylne označovaní za prvú punkovú skupinu. V roku 1976 hrali v londýnskom klube 100 Club na punkovom festivale. V auguste sa objavili v televízii, kde uviedli pieseň "Anarchy in the UK". Krátko nato v decembri boli pozvaní do programu Billa Grundyho nazvaného Today. Moderátor o nich nemal vysokú mienku a tak ich s posmeškom vyzval, aby povedali niečo provokatívne. Členovia kapely použili najhrubšie výrazy za čo na druhý deň dostal moderátor výpoveď. Následne kapela podpísala zmluvu so spoločnosťou EMI, ktorá ich ale po pár týždňoch za chovanie vyrazila ale predplatený honorár vo výške 40 000 libier im nechala. Mesiac neskôr podpísali zmluvu so spoločnosťou A&amp;M, firma ich vyrazila po týždni a nechala im už „iba“ polovicu z honoráru vo výške 150 000. O pár mesiacov podpísali zmluvu s Virgin Records. Keď mali Sex Pistols oficialne vydať prvý singel "God Save the Queen," pracovníci továrne sa vyhrážali štrajkom a odmietali vyrobiť platne s obalom, na ktorom bola zobrazená kráľovná so zicherkou v nose. Veľa predajní túto nahrávku odmietlo predávať a britská BBC ju zakázala vysielať. Neskôr odchádza z kapely basák Glen Matlock. McLaren sa vyjadril, že ho vyhodili, lebo mal veľmi rád The Beatles, čo ale on vyvracal tým, že sa mu viac páčili Small Faces. Keďže mali Sex Pistols zakázané hrať, vydali sa na turné pod skrytým názvom SPOTS (Sex Pistols On Tour).
Sid a postupný rozklad.
Glena nahradil Johnnyho kamoš Sid Vicious. V októbri vychádza debut a zatiaľ jediný radový album s názvom Never Mind the Bollocks. Basu nahral na 10 skladbách Steve Jones, na jednej Glen Matlock ("Anarchy In the UK", to ešte bol členom) a jednu Sid ("Bodies"). Roku 1978 sa začína turné po USA. Kapela ako aj turné sú na tom dosť biedne, čo zapríčinila hlavne Sidova heroínová závislosť no i zhoršujúce sa vzťahy v kapele. Posledný koncert zakončil Johnny Rotten legendárnou vetou "Ever get the feeling, you've been cheated?" v preklade "Cítili ste sa niekedy podvedení?" Následne sa SP rozpadli. Sid zomrel v roku 1979.
Rebelanti v "Rock and Roll Hall of Fame".
V novembri 2005 bolo oznámené, že skupina bude uvedená do Rokenrolovej siene slávy. Slávnostná ceremónia sa uskutočnila 14. marca 2006 v New Yorku, na ktorú skupina neprišla. Spolu so Sex Pistols boli ocenené aj skupiny Lynyrd Skynyrd, Blondie, džezový trubkár Miles Davis a skupina Black Sabbath. 
Na svojej internetovej stránke zverejnili Sex Pistols ručne napísané vyhlásenie, v ktorom uviedli, že o túto poctu nestoja. 
Z vyhlásenia: "Vedľa Sex Pistols a rock'n'rollu je táto sieň slávy ako kaluž s močom. Vaše múzeum, to je moč vo víne. My neprídeme. Nie sme vaše opice…". 
O nominácii do Rokenrolovej siene slávy pre Sex Pistols sa uvažovalo už od roku 2001, ale nakoniec boli uprednostnené skupiny The Police, The Clash a Talking Heads.

</doc>
<doc id="6022" url="https://sk.wikipedia.org/wiki?curid=6022" title="Sigma-algebra">
Sigma-algebra

Sigma-algebra alebo formula_1-algebra je v matematike teoretický koncept výberu podmnožín danej množiny, ktorý umožňuje napríklad zaviesť koncept miery, čo sa využíva predovšetkým v matematickej analýze na zavedenie pojmu integrál a v teórii pravdepodobnosti na budovanie teórie pravdepodobnostných priestorov.
Definícia.
formula_1-algebra je usporiadaná dvojica formula_3, kde formula_4 je ľubovoľná množina a formula_5, pričom platí:
Keďže triviálna formula_1-algebra (v ktorej formula_15) má veľmi jednoduché vlastnosti a v niektorých vetách spôsobuje nutnosť ju explicitne vynechať, niekedy sa zvykne v už v definícii vyradiť (podmienkou formula_16).
Na formula_1-algebrách je postavená celá moderná pravdepodobnosť a teória miery.
Vlastnosti.
Nie je ťažké ukázať, že každá formula_1-algebra je uzavretá nielen na nekonečné spočítateľné zjednotenie z definície, ale aj na spočítateľný (konečný i nekonečný) prienik a konečné zjednotenie, teda pre ľubovoľnú formula_1-algebru formula_3 platia nasledujúce tvrdenia:
Z týchto uzáverových vlastností vyplýva, že každá formula_1-algebra je uzavretá na ľubovoľnú množinovú operáciu vyjadrenú pomocou spočítateľného množstva prienikov, zjednotení a komplementov.
Ľahko sa dá aj ukázať, že prienik formula_1-algebier (teda formula_39 pre formula_1-algebry formula_41 a formula_42) je znova formula_1-algebra.
Sigma-algebra generovaná množinou.
Ak máme danú nejakú množinu formula_4, je zrejmé, že s ľubovoľnou množinou formula_5 nemusia tvoriť formula_1-algebru. Má však zmysel sa pýtať, ako vyzerá najmenšia formula_1-algebra obsahujúca celú množinu formula_10.
Formálne, nech je daná (neprázdna) množina formula_4 a množina formula_5. Nech formula_51 (teda formula_52 je prienik všetkých systémov formula_53 podmnožín množiny formula_4, ktoré obsahujú formula_10, a súčasne formula_56 je formula_1-algebra). Potom hovoríme, že formula_1-algebra formula_59 je formula_1-algebra "generovaná množinou" (systémom množín) formula_10.
Významným príkladom formula_1-algebry generovanej množinou je formula_1-algebra borelovských množín.

</doc>
<doc id="6037" url="https://sk.wikipedia.org/wiki?curid=6037" title="Bánovce nad Bebravou">
Bánovce nad Bebravou

Bánovce nad Bebravou sú slovenské okresné mesto v Trenčianskom kraji.
Polohopis.
Mesto sa nachádza v Bánovskej pahorkatine v severnej časti Podunajskej pahorkatiny. Severne od mesta sa krajina mení a nad rovinu vystupujú Strážovské vrchy, západne sa dvíha Považský Inovec. Na území mesta rieka Bebrava priberá Radišu a Dubničku.
Širším centrom vedie cesta I/9 (TrenčínNováky), pre tranzit je južne od mesta vybudovaný obchvat, ktorý bude súčasťou rýchlostnej cesty R2. Juhovýchodným okrajom vedie železničná trať Trenčín – Chynorany. Mesto leží juhovýchodne od Trenčína, západne od Prievidze a severne od Topoľčian.
Dejiny.
Prvá písomná zmienka o Bánovciach je z roku 1232. Už v roku 1376 boli Bánovce povýšené na slobodné kráľovské mesto. História mesta je spojená s veľkou husitskou výpravou v rokoch 14311433 a pustošením Turkami v roku 1633.
V stredoveku boli významným centrom remeselnej výroby ako je obuvníctvo, stolárstvo, súkenníctvo, kováčstvo, mäsiarstvo, tkáčstvo, krajčírstvo. Začiatkom 17. storočia tu bola založená škola pre poskytovanie základného vzdelania.
Aj v ďalších rokoch sa mesto rozvíjalo, budovalo a dosiahlo prostredníctvom svojich obyvateľov úspechy v rôznych oblastiach výrobných odvetví, v kultúre, v školstve a vzdelávaní, v športe a v cirkevnom živote.
Hospodárstvo.
V meste Bánovce nad Bebravou sídlia viaceré firmy ako napríklad potravinárska spoločnosť zameraná na mliečne výrobky Milsy alebo nemecká obuvnícka výrobná spoločnosť Gabor, ďalej textilné závody Eterna a Zornica a nemecká firma Hella.

</doc>
<doc id="6047" url="https://sk.wikipedia.org/wiki?curid=6047" title="Starý zákon">
Starý zákon

Starý zákon alebo Stará zmluva alebo hebrejská Biblia (skratka SZ) je prvá časť kresťanskej Biblie a zbierka kníh vzniknutých v priebehu 1. tisícročia pred Kr., ktoré židovské náboženstvo (pod názvom Tanach alebo Tenach) pokladá za sväté, pochádzajúce od Boha, a ktoré prevzalo aj kresťanstvo (pod názvom Starý zákon ako protiklad k Novému zákonu). 
Keďže tieto knihy hovoria o tom, že Boh uzavrel s človekom zmluvu (berit), často ich nazývajú aj knihami zmluvy (hebr. "sifrej ha-berit"); pozri zmluva (náboženstvo). Názov Tanach je zas odvodený od počiatočných písmen (T-N-K) troch častí hebrejskej Biblie (pozri dolu).
 "Pozri aj: Zoznam kníh Biblie"
Členenie.
Knihy.
Dôvody pre rozličné členenia v rôznych náboženstvách spočívajú v dejinách Starého zákona. Starý zákon je napísaný po hebrejsky (s výnimkou aramejských častí kníh Daniel a Ezdráša). V čase vzniku kresťanstva však bol v obehu v gréckom preklade (tzv. Septuaginta), ktorý vznikal od 3. stor. pred Kr. od čias židovskej diaspóry v Egypte, a ktorý bol rozšírený o ďalšie knihy. Židia sa však postupne aj z dôvodu, že ho používali kresťania, od gréckeho prekladu dištancovali, až nakoniec na konci 1. stor. používanie Septuaginty zakázali a fixovali svoj kánon. Septuaginta, resp. na západe jej preklad do latinčiny, sa naopak neskôr stal kánonom starého kresťanstva. Pokusy Hieronyma vrátiť sa k hebrejskému textu boli neúspešné, ale zmena prišla v čase reformácie, najradikálnejšie v reformovanej cirkvi. Odvtedy katolíci označujú tie knihy Starého zákona, ktoré sa nachádzajú len v Septuaginte, avšak nie sú uvedené v židovskej Biblii, ako "deuterokanonické", zatiaľ čo hebrejské knihy sa označujú ako "protokanonické". Podobne je tomu vo východných cirkvách. Luteránske cirkvi sú v pohľade na tieto knihy niekde uprostred (sú to pre ne nekanonické, ale do určitej miery použiteľné; tzv. apokryfy).
Skupiny kníh.
Židia (Tanach).
Toto trojčlenné delenie sa spomína už v Starom zákone (Predhovor k Sirachovcovi, okolo r. 130 pred Kr.)
Kresťania.
Poznámka*: Dejepisné (historické) knihy židia volajú knihy skorších prorokov, pretože boli inšpirované prorokmi. Sú súčasťou tzv. Deuteronomistickej histórie (tá zahŕňa nasledujúce knihy: Kniha Józue, Kniha Sudcov, 1. kniha Samuelova, 2. kniha Samuelova, 1. kniha kráľovská, 2. kniha kráľovská.). Pôvodne k nim asi patrila aj samotná kniha Deuteronómium. Zachytávajú obdobie od Mojžišovej smrti (1300 alebo 1200 pred Kr.) až po zrútenie Jeruzalema aj s chrámom (586 pred Kr.).
Vznik.
Vznik v poradí prvých kníh.
Starý zákon má veľmi zložitú štruktúru, je overené, že jeho texty pochádzajú z rôznych geografických oblastí, písali ich ľudia od vysoko vzdelaných a vplyvných až po chudobných a bezvýznamných, z rôznych kultúr, počas niekoľkých tisícročí. Preto je veľmi ťažké spoľahlivo ho datovať a posúdiť. Táto problematika je stále živá a napriek tomu, že sa využíva široké množstvo rôznych metód vrátane podpory počítačov, dodnes nie je definitívne rozhodnuté v mnohých sporných a dôležitých otázkach. Existuje široké spektrum názorov na vznik a vývoj týchto textov.
Konzervatívni vedci sa zvyčajne prikláňajú k vyššiemu veku dokumentov a ich historicitu a zachovanosť považujú za veľmi dobrú. Odvolávajú sa na najnovšie výsledky biblickej kritiky, archeológie, lingvistiky, svedectvá starovekých dokumentov susediacich civilizácií a podobne. Domnievajú sa, že väčšina materiálu v knihách Pentateuchu pochádza priamo od Mojžiša (v jeho dobe bolo písmo známe a on sám bol vysoko vzdelaný) a bola v písomnej forme zachytená veľmi skoro, možno skutočne aj ním samotným. Jeho spisy boli pravdepodobne neskôr upravené starovekými židovskými učencami a spojené s ďalšími historickými dokumentami, piesňami, proroctvami. Autorstvo a datovanie týchto ďalších spisov je v niektorých prípadoch všeobecne uznané, pri niektorých je predmetom diskusií. V súčasnosti sa predpokladá existencia tzv. Deuteronomistickej školy-skupiny židovských učencov, ktorí vytvorili alebo aspoň redakčne upravil knihy Józue až 2. knihu kráľov. Celý Starý zákon nadobudol svoju dnešnú podobu pravdepodobne po babylonskom zajatí.
Liberálni vedci sa domnievajú, že príbehy z včasných dejín Izraela napríklad o Abrahámovi, Izákovi a Jákobovi a o odchode Izraelitov z Egypta pod vedením Mojžiša boli spočiatku odovzdávané len ústne z generácie na generáciu. Neskôr štyria rôzni „redaktori“ - tzv. Jahvista, Elohista, Deuteronomista a Kňazský spis, ktorí žili v rôznych obdobiach a regiónoch (možno to boli skôr skupiny redaktorov, než jednotlivé osoby) - spojili túto látku s piesňami, porekadlami a zbierkami zákonov v dobe po babylonskom zajatí. Najstaršie písomné zaznamenanie oveľa staršej hebrejskej ústnej tradície pochádza zrejme z doby kráľa Šalamúna, ktorý vládol jednotnému izraelskému národu medzi rokmi 973 – 931 pred n. l. Najstaršia vrstva Starého zákona, Tóra, (teda učenie, alebo tiež smerovka, podľa teológa O. Havelku s pôvodným presným významom „ukazovateľ cesty na púšti“), grécky Pentateuch (v preklade päť puzdier na zvitky), vznikla na základe hypotézy prameňov zo štyroch tradícií. To je dôvod prečo nájdeme v piatich knihách Mojžišových niektoré rozprávania dvakrát aj viackrát v inom podaní niekedy aj s odchýlkami – napríklad dva príbehy o stvorení, dva príbehy o uzavretí zmluvy medzi Abramom a Hospodinom alebo dokonca trojaké podanie o povolaní Mojžiša. Najstaršia autorská tradícia je jahvistická (podľa označenia Boha - JHVH, čítané Jahve) z 10. stor. pred n. l., mladšia tradícia Elohistická (podľa staroorientálneho označenia Boha – Elohim) vznikla v rozmedzí 9. a 8. stor. pred n. l., ešte mladšia tradícia je potom deuteronomická zo 7. stor. pred n. l. a najmladší je tzv. Kňazský kódex, ktorý vznikol v babylonskom vyhnanstve medzi rokmi 587 až 537 pred n. l. Text Starého zákona vznikal asi od 10. do 3. stor. pred n. l. a opisuje veľké dejiny izraelského národa a Božie zásahy v priebehu dejín spásy v prospech človeka, ktorý bol stvorený na Božie partnerstvo, avšak po páde sa Bohu vzdialil. Prvé texty Starého zákona boli písané pravdepodobne na papyrus dovážaný z Egypta, pergamen alebo zvieracej koži, možno tiež na hlinené tabuľky. Z týchto čias nie sú žiadne priame pozostatky, zachovali sa mladšie prepisy.
Problematika je stále intenzívne skúmaná a nové objavy môžu pomôcť dostať sa bližšie k skutočnému poznaniu vzniku týchto dôležitých historických a náboženských textov.
Ručne písané texty.
Keďže koncom 1. stor. pred Kr. v Palestíne došlo k štandardizácii (palestínsky kánon) textov, sú všetky ručne písané hebrejské verzie rovnaké (až kým sa neobjavili zvitky z Kumránu). Najstaršie kompletné rukopisné texty obsahuje Kódex z Aleppa (10. stor., od roku 1947 sa stratila štvrtina textu) a Codex Leningradensis (1008, je základom Biblie Hebraici od R. Kittela). Najstaršie zachované časti boli dlhý čas z 9. stor., len úlomky sú staršie. 
Až nálezy v Kumránskych jaskyniach a v 19. stor. v Káhirskej synagóge posunuli túto hranicu do 2. stor. pred Kr., čo umožňuje vidieť verzie z doby spred štandardizácie a teda aj ustrnutia. Našli sa úlomky (alebo dokonca celý text) ku všetkým knihám Starého zákona. 
Najstarší rukopis Septuaginty pochádza z 2. stor. pred Kr (úlomky Deuteronómia). Z neskoršej doby existujú ešte nejaké úlomky spred narodenia Krista, ale takmer všetky rukopisy gréckeho Starého zákona sú až z kresťanských čias (napr. Codex Vaticanus - 4. stor., Codex Sinaiticus - 4. stor., Codex Alexandrinus - 5. stor.).
Pre výskum je dôležitý aj Pentateuch Samaritánov, ktorí sa v 2. polovici 5. stor. pred Kr. oddelili od židov, a aramejské preklady (targúmy - Targumim, Targum). Sýrske, latinské a ďalšie preklady sú skôr dôležité pre Nový zákon.

</doc>
<doc id="6074" url="https://sk.wikipedia.org/wiki?curid=6074" title="Staromestská ulica (Bratislava)">
Staromestská ulica (Bratislava)

Staromestská ulica je ulica v Bratislave v mestskej časti Staré Mesto. Vznikla zničením veľkej časti Starého Mesta kvôli výstavbe Mosta SNP (Nového mosta). Začína nájazdom Mosta SNP a končí podjazdom pod Hodžovým námestím.

</doc>
<doc id="6075" url="https://sk.wikipedia.org/wiki?curid=6075" title="Most SNP">
Most SNP

Most SNP (od roku 1993 do 28. augusta 2012 Nový most, prezývaný aj UFO most) je jednopylónový, oceľový, cestný, zavesený most vejárového dizajnu cez Dunaj v Bratislave. Je to jediný most v Bratislave, ktorý nemá žiadny pilier v prúde rieky Dunaj, čím je to bratislavský most s najväčším hlavným rozpätím a tým vo všeobecnosti klasifikovaný ako najväčší v Bratislave. V roku 2001 bol vyhlásený za stavbu storočia na Slovensku v kategórii mostné stavby. Most patrí do asociácie World Federation of Great Towers, pričom je to 28. a najnižšia stavba tejto asociácie a súčasne jediná stavba tejto asociácie, ktorá slúži ako pylón mosta. Od 16. mája 2018 je most národná kultúrna pamiatka.
Dejiny.
V medzinárodnej architektonickej súťaži zvíťazil iný návrh, no z ekonomických dôvodov sa rozhodlo pre návrh, ktorý skončil až na štvrtom mieste. Postavili ho v rokoch 1967 až 1972 spoločnosti Doprastav Bratislava a Hutní montáže Ostrava podľa projektu inžinierov Arpáda Tesára a Jozefa Zvaru a architektov Jozefa Lacka, Ladislava Kušníra a Ivana Slameňa. Do užívania bol daný 26. augusta 1972. V čase projektovania bol zaveseným mostom s najväčším rozpätím poľa na svete, kým ho však dokončili zaradil sa na štvrté miesto.
Z dôvodu jeho výstavby bola zbúraná značná časť bratislavského Podhradia vrátane historicky hodnotných častí Vydrice a synagógy v maurskom štýle. Významne však urýchlil dopravu a tým aj rozvoj petržalského sídliska. 
V rokoch 2005 a 2006 sa z dôvodu veľkého znečistenia na Moste SNP urobil ochranný náter na lávkach pre peších a cyklistov. V roku 2006 sa natreli ochranným náterom aj obidva pylóny.
Parametre.
Most je plechový a zavesený na jednom pylóne vysokom 84,6 m. Celková dĺžka: 430,8 m, hlavná dĺžka medzi piliermi 74,80 m – 303 m – 54 m, šírka 21 m, hmotnosť 7 537 t, celková výška od základov po vrchol 95 m, priemer kupoly 32 m. Merania kladú dôraz aj na výšku od vody ku časti mosta určenej pre chodcov, ktorá bola nameraná pri rýchlosti vetra 24 km/h a pri vodnom stave 321cm, 17,3 m s odchýlkou vo veľkosti jedného kameňa. Na moste sú dve dvojprúdové vozovky pre autá, pod nimi je z každej strany mosta chodník pre peších a cyklistov.
Nový most v kategórii zavesených mostov obsadil po svojom otvorení v roku 1972 hneď štvrté miesto na svete. V užšej kategórii zavesených mostov, teda mosty iba s jedným pylónom a iba s jednou závesnou rovinou, mu svetové prvenstvo zostalo dodnes. Na treťom mieste je medzi mostami so šikmým pylónom.
Zaujímavosti.
Zvláštnou atrakciou je reštaurácia na hlavici pylónu vo výške 85 m (po rekonštrukcii od roku 2005 s názvom "UFO watch.taste.groove.", kedysi pod názvom "Bystrica"). Je spojená s vyhliadkovou plošinou, z ktorej je za dobrého počasia výhľad až do vzdialenosti 100 km. Vedie k nej výťah vo východnom pilieri mosta, zatiaľ čo v západnom pilieri je umiestnené núdzové schodisko so 430 schodmi. UFO je považované za jednu z dominánt mesta a vyhľadávaným cieľom domácich i zahraničných turistov, pričom ročne ho navštívi 200-tisíc návštevníkov.
V moste sa nachádza vodovodné potrubie na zásobovanie Starého Mesta z Petržalky.
Osvetlenie mosta bolo pôvodne riešené 3 000 svietidlami na držadlách zábradlí, v roku 1998 bolo nahradené stožiarovým osvetlením s 52 špeciálnymi svietidlami.
Most SNP slúžil ako predloha pre zavesený most Vanšu tilts v lotyšskom meste Riga na rieke Daugava. Podobnú konštrukciu, avšak symetrickú, má aj menší Hainburský dunajský most.
Most SNP bol ústredným motívom koncertu Jeana Michela Jarra „Most z budúcnosti“, ktorý odohral 12. mája 2024.

</doc>
<doc id="6078" url="https://sk.wikipedia.org/wiki?curid=6078" title="Most Lanfranconi">
Most Lanfranconi

Most Lanfranconi (do roku 2020: Most Lafranconi, do roku 1992: "Most mládeže", "most Mládeže") je prvý betónový most, ktorý preklenul Dunaj v Bratislave. Je to diaľničný most, ktorý bol postavený v rokoch 19851991. Slávnostne ho otvorili v roku 1992. Denne po ňom prejde okolo 41 000 vozidiel.
Charakteristika.
Projekt vzišiel zo siedmich súťažných návrhov v roku 1976. Jeho prioritou bola esteticky čistá stavba nezasahujúca svojím tvarom a konštrukciou do rázu okolitej krajiny, nezabraňujúca vo výhľadoch od mesta a nachádzajúca sa v harmonickom súlade s už stojacim dominantným Mostom SNP.
Most má sedem polí a celkovú dĺžku 761 m. Štvorpruhová vozovka je široká 30 metrov. Najväčšiu hrúbku má konštrukcia pri centrálnom pilieri, kde dosahuje 11 metrov. Do okrajových častí sa postupne vejárovito zužuje až na hrúbku 2,7 metra. Pod vozovkou sa po obidvoch stranách nachádzajú lávky pre peších a cyklistov. V dutej konštrukcii vedie vodovodné potrubie aj plynovod.
Názov.
Pôvodne, t.j. počas výstavby, sa most volal "Most mládeže" (resp. podľa pravopisu platného do roku 1991 "most Mládeže"). Napokon v roku 1992 most dostal meno "Most Lafranconi".
Meno Most Lafranconi vzniklo prevzatím mena študentského internátu Lafranconi resp. okolitej štvrte nazývanej Lafranconi na severnom brehu Dunaja pri moste. Tento internát a štvrť boli pomenované podľa tunajších pozemkov talianskeho architekta Eneu Graziosa Lanfranconiho (18501895), prípadne podľa jeho vily, ktorá v tejto oblasti pôvodne stála a bola pre stavbu mosta asanovaná. Meno rodiny Lanfranconi sa síce prevažne uvádza v tvare Lanfranconi, ale občas sa uvádza aj v tvare Lafranconi); podľa niektorých názorov je tvar Lafranconi chyba. Pri pomenovaní internátu resp. štvrte sa každopádne používal a zaužíval len tvar Lafranconi, čiže tvar bez -n-.
V roku 2020 bola zastávka MHD pri moste premenovaná z Lafranconi na Lanfranconi. Následne v roku 2021 aj Národná diaľničná spoločnosť vymenila dopravné značenie s názvom mosta na tvar "Most Lanfranconi".

</doc>
<doc id="6079" url="https://sk.wikipedia.org/wiki?curid=6079" title="Prístavný most">
Prístavný most

Prístavný most (pôvodne do roku 1993: "Most hrdinov Dukly") je dvojposchodový diaľnično-železničný most v Bratislave cez Dunaj v oblasti bratislavského dunajského nákladného prístavu. Je súčasťou diaľnice D1, pričom ním peážuje aj cesta I/61. Je dlhý . Nachádza sa na ňom aj chodník pre peších, cyklistický pruh, vodovodné, plynovodné a ďalšie vedenia. Výstavba prebiehala v rokoch 19771985, pričom železničná časť bola daná do prevádzky už v roku 1983. Generálnym projektantom bol štátny ústav DOPRAVOPROJEKT Bratislava a stavbu realizoval Doprastav, š.p.
Diaľničnú časť mosta spravuje Národná diaľničná spoločnosť, železničnú časť Železnice Slovenskej republiky a lávky pre peších a cyklistov sú v správe Magistrátu hlavného mesta SR Bratislavy.
Odôvodnenie stavby mosta.
Nevyhovujúci stav Starého mosta na Šafárikovom námestí, ktorý slúžil cestnej a železničnej doprave, úrovňové prejazdy železnice s mestskými komunikáciami a v neposlednom rade plán výstavby diaľničného obchvatu Bratislavy viedli k presmerovaniu osobnej, nákladnej a taktiež železničnej dopravy cez diaľnično-železničný most do Petržalky, čím sa dosiahlo odbremenenie dopravy v centre mesta. Pôvodne bol navrhovaný na 50 000 vozidiel denne, no bežne ním prejde v priemere približne až 120.000 vozidiel každý deň (podľa údajov Národnej diaľničnej spoločnosti z roku 2013).

</doc>
<doc id="6080" url="https://sk.wikipedia.org/wiki?curid=6080" title="Starý most (Bratislava)">
Starý most (Bratislava)

Starý most (do roku 1990 nazývaný Bratislavský most alebo "Most Františka Jozefa)" je most cez Dunaj v Bratislave. Pôvodný Bratislavský most bol v roku 1945 zhodený nacistickým nemeckým vojskom, a nasledovne, na rozkaz Maršála Koneva bol znovu postavený inžiniermi červenej armády v spolupráci s Priemyselným podnikom Československej republiky. Na jeho stavbe sa denne podieľalo približne sto pracovníkov. Nová výstavba sa skončila v roku 1946.
V roku 29. apríla 2014 sa začala jeho rekonštrukcia a v januári 2016 sa uskutočnila kolaudácia jeho novej podoby. Rekonštrukcia pozostávala zo zloženia a demontáže jeho vrchnej časti ktorá sa dodnes používa na iných mostoch, a nasledovného postavenia novej hornej časti, na pôvodných pilieroch.
Staršie názvy.
Pôvodný názov: "Most Františka Jozefa" / (nem.) "Franz-Josephs-Brücke" / (maď.) "Ferencz József-híd", po prvej svetovej vojne: "Štefánikov most", po druhej svetovej vojne: "Most Červenej armády". 
1889 – 1945: Most Františka Jozefa, Štefánikov most.
Odhliadnuc od krátkodobo existujúceho mosta v 15. storočí bol prvým mostom v Bratislave pontónový most Karolíny Augusty, ktorý bol postavený roku 1825 a nachádzal sa na dnešnom Námestí Ľ. Štúra oproti kaviarni Berlinka. Postavili ho potom, ako rôzne drevené mosty neodolali neustálym škodám spôsobeným plávajúcim ľadom. Tento pontónový most vydržal do roku 1891.
Nový most bol postavený v rokoch 1889 – 1890 a bol pomenovaný po vtedajšom rakúskom cisárovi, uhorskom kráľovi, atď. Františkovi Jozefovi I., ktorý sa slávnostného otvorenia osobne zúčastnil. Išlo o kombinovaný most pre cestnú, železničnú a pešiu dopravu. Nachádzal sa na železničnej trati Bratislava – Szombathely, otvorenej v tom istom roku. V čase prvej česko-slovenskej republiky sa volal Štefánikov most a viedla cezeň železničná trať cez Wolfsthal do Viedne (tzv. Viedenská električka), ktorej koľaje boli usadené na cestnej časti mosta a v centre zdieľala trate s bratislavskými mestskými električkami.
Pred oslobodením mesta koncom druhej svetovej vojny (3. apríla 1945) bola ustupujúcou nemeckou armádou oceľová časť zničená a jeden pilier bol poškodený. 
1945 – 2013: Most Červenej armády, Starý most.
Po oslobodení Bratislavy vojskami 7. gardovej armády 2. ukrajinského frontu s rumunským tankovým plukom postavila Červená armáda a jej nemeckí vojnoví zajatci v priebehu pol roka most, ktorý bol uvedený do prevádzky začiatkom roku 1946 a dostal pomenovanie Most Červenej armády. Hoci bol vtedy zamýšľaný ako dočasné riešenie, keďže mu predpovedali životnosť 15 rokov, používal sa tento most až do 2. decembra 2013. Na cestnej časti mosta boli počas výstavby uložené električkové koľaje, pričom trať bola ukončená tesne za mostom pri Sade Janka Kráľa a budovy Divadla Aréna. Po tejto obnovenej trati začala premávať električka až od roku 1951 a plánovalo sa trať predĺžiť až do centra vtedajšej Starej Petržalky, z plánov však nakoniec zišlo a električka premávala po Sad Janka Kráľa až do zastavenia premávky v roku 1961, z dôvodu pomaly sa zhoršujúceho stavu mosta, uplynutia jeho 15-ročnej lehoty, obmedzenia premávky vozidiel s hmotnosťou nad 12 ton a postupného zahusťovania dopravy na dovtedy jedinom dunajskom moste na území vtedajšieho Česko-Slovenska. Zrušenie električky malo byť iba dočasné, avšak doprava sa nakoniec neobnovila. Električkové koľaje boli odstránené z vozovky až na jar 1968, keď sa začala prvá výrazná oprava mosta. Električkovú trať na petržalskej strane iba zaliali vrstvou cestného asfaltu. Status jediného dunajského mosta platil až do roku 1972, keď bol uvedený do prevádzky Most SNP.
Železničná doprava na jednokoľajovej trati železničnej časti mosta slúžila až do roku 1983, keď boli vlaky presmerované na Prístavný most. Pri rekonštrukcii mosta v roku 1984 bola postupne odstránená železničná trať najprv na petržalskej strane, avšak na moste bola zachovaná kvôli pôvodne plánovanej rýchlodráhe, ktorá mala pokračovať po pôvodnej železničnej trati po vtedy zrušenú vlakovú stanicu Bratislava-Nivy. Pri rekonštrukcií mosta sa na cestnej časti vymenila pôvodná mostovka za betónovú a vymenili sa pôvodné mostné polia na staromestskej a petržalskej strane z roku 1890 za nové. V 80. rokoch postupne odstránili na staromestskej strane zvyšnú časť trate od mosta až po miesto bývalej stanice Bratislava-Nivy. Po politickom prevrate v novembri 1989 bol most v roku 1990 premenovaný na súčasný názov – Starý most. 
V priebehu nasledujúcich rokov bol most priebežne udržiavaný vo využívateľnom stave, ale výmena pôvodnej mostovky v roku 1984 za novú betónovú sa stala pre most osudným, keďže pod náporom hustej dopravy začal výrazne klesať. Od 31. decembra 2008 bol uzavretý pre individuálnu dopravu a zostala tu zachovaná len premávka MHD, od 15. mája 2010 sa most pre kritický stav uzavrel aj pre MHD a rovnako aj pre chodcov a cyklistov. V priebehu toho roku začali rekonštrukčné práce, počas ktorých bola vykonaná sanácia mostných pilierov a bola odstránená betónová mostovka z roku 1984 vážiaca 28 ton. V roku 2011 bola vzhľadom na odľahčenie mosta opätovne sprístupnená pešia čast mosta pre chodcov a cyklistov. Koncom novembra 2013 sa začali práce na demontáži mosta, v dôsledku čoho bol most 2. decembra 2013 uzatvorený pre všetku dopravu. 
Pred prestavbou v roku 2016 most pozostával zo železnej konštrukcie vyrobenej vo Vítkovických železiarňach, umiestnenej na kamenných pilieroch. Bol dlhý . Bol na ňom drevený chodník a jednokoľajová železničná trať (ktorá nepokračovala na žiadnom konci mosta). Do roku 2010 tu bola aj dvojpruhová cestná komunikácia. 
Po jeho demontáži bol na jeho mieste vybudovaný nový most, ktorý využíva niektoré z pilierov Starého mosta, ktoré sú však nadstavené. Nový most slúži električkovej, cyklistickej a pešej doprave.
2014 – 2016: Prestavba.
2. decembra 2013 o 8.15 sa most pre verejnosť definitívne uzavrel a započala sa demontáž mosta a dvoch pôvodných pilierov, ako aj výstavba nového piliera. Pôvodný termín ukončenia demontáže, naplánovaný na jar 2014, nebol splnený, keďže na dne Dunaja sa našli objekty, ktoré boli predbežne vyhodnotené ako munícia. V záujme bezpečnosti si preto hlavné mesto objednalo podrobnejší sonarový prieskum dna rieky v oblasti pilierov Starého mosta. Ten však odhalil, že kovové objekty nie sú nevybuchnutými mínami, a tak sa na demontáži mohlo pokračovať. Pôvodný plán sa však neúnosne natiahol a s búraním dvoch pilierov sa začalo až v septembri 2014. Táto skutočnosť čelila obrovskej kritike verejnosti, podľa ktorej došlo k výraznému časovému sklzu, ktorý mohol ohroziť plánované dokončenie stavby mosta a spojazdnenia trate do Petržalky v stanovenom termíne. Koncom januára 2015 stavba meškala už 10 týždňov, a tak mestu hrozilo, že 70-miliónové náklady bude musieť hradiť samo. 85 % rozpočtu pochádzalo z Kohézneho fondu Európskej únie.
S vysúvaním novej konštrukcie mosta sa začalo v marci 2015 z petržalskej strany a most súbežne dostával aj šedo-zelený náter. Predbežný plán dokončenia mosta bol plánovaný na október 2015. Nový most slúži električkovej doprave a v prípade potreby ho môžu využiť aj záchranné zložky. Električková trať je na súčasnú sieť napojená na Šafárikovom námestí (zároveň je zdvojkoľajnená existujúca trať na Štúrovej), na petržalskej strane je vedená v prvej etape po Jantárovú cestu, neskôr, v roku 2025 sa predĺžila na juh petržalky k oblasti Južné Mesto. Električková trať je vybudovaná ako tram-train s dvomi rozchodmi a v budúcnosti by mala umožniť podľa potreby aj prevádzku duálnych vozidiel, ktoré by mohli prechádzať z električkovej siete na železničnú a naopak.
Oficiálne práce na moste sa skončili už 15. decembra 2015, ale na moste sa pracovalo ešte aj potom. Práce na viac než stovke objektov mali byť podľa mesta ukončené 21. januára 2016. Do toho dňa sa začala kolaudácia a uskutočnila sa dynamická skúška mosta. V polovici februára prešla v rámci kolaudácie mostom prvá električka. Most bol otvorený pre verejnosť 19. mája 2016. Sprístupnený bol však zatiaľ iba pre pešiu a cyklistickú dopravu. Električky začali premávať po Starom moste 8. júla 2016.
2016 – súčasnosť.
Od 1. septembra 2021 premáva po moste aj prípadná náhradná autobusová linka v prípade výluky električiek. Od 26. marca 2022 do 29. marca 2024 premávala po moste aj nočná autobusová linka .

</doc>
<doc id="6081" url="https://sk.wikipedia.org/wiki?curid=6081" title="Palisády (ulica)">
Palisády (ulica)

Palisády sú ulica v Bratislave. PSČ je 811 01, 811 03, 811 06.
Okolité ulice.
V blízkosti ulice Palisády sa nachádzajú ulice:
Strom-hrdina.
Pri kozej bráne na rohu dnešnej Kozej ulice a Palisád sa začiatkom 18. storočia nachádzala záhrada pôvodne nazývaná "Lindengarten" ("Lipová záhrada"). Z lipového stromoradia na západnom okraji záhrady sa dodnes zachoval jeden zo stromov.
V roku 1982 vyhlásili lipu malolistú na Palisádach za chránenú, ale v 90-tych rokoch 20. storočia bola zo zoznamu odstránená, keďže veľká časť stromu odumrela. Jej výhonok však prežil a odhaduje sa že strom bol zasadený okolo roku 1767 (±50 rokov). V roku 2003 získala lipa titul „Strom-hrdina roka“, ktorý má upozorniť na stromy odolávajúce vplyvom civilizácie.
Slubekova záhrada.
Záhradu "Lindengarten" odkúpil v prvej polovici 18. storočia barón Ján Jesenák, podľa plánu mesta z roku 1768 sa na rohu nachádzal dom baróna so záhradou. V roku 1838 Jesenákov dom so záhradou odkúpila firma "Slubekov liehovar a likérka" ktorá v záhrade pestovala bylinky do likérov. Zvyšok záhrady bol neskôr prebudovaný na "Detské ihrisko Slubekova záhrada".

</doc>
<doc id="6083" url="https://sk.wikipedia.org/wiki?curid=6083" title="Ústredné daňové riaditeľstvo Bratislava">
Ústredné daňové riaditeľstvo Bratislava

Daňové riaditeľstvo pracovisko Bratislava je orgán štátnej správy, ktorý sídli v Petržalke na Ševčenkovej 32. Na rovnakej adrese sa nachádzajú aj Daňové úrady Bratislava IV a Bratislava V, ako aj pre daňový obvod Bratislava VI. Daňové riaditeľstvo sídli v Banskej Bystrici a má 8 pracovísk (v každom krajskom meste), z ktorého jedno z nich je v Bratislave.
Budova.
Inštitúcie sídlia vo výškovej budove, ktorá bola postavená v roku 1998, má 13 poschodí a patrí medzi najvyššie nebytové budovy v Petržalke. Naprojektovali ju architekti "P. Jančo", "S. Beňačka", "J. Koštia", "P. Štrpka", "M. Štekláčová" a "Z. Čižmárová". Budova sa nachádza v blízkosti Panónskej cesty, na ktorej prebieha intenzívna urbanizácia. Spolu s vedľajším objektom na Panónskej ceste s podobnou architektúrou obe budovy vytvárajú ucelený komplex, v strede ktorého sa nachádza malé námestie.
Dopravné spojenie.
Objekt sa nachádza v blízkosti železničnej stanice Petržalka, ako aj rovnomennej zastávky MHD.

</doc>
<doc id="6086" url="https://sk.wikipedia.org/wiki?curid=6086" title="Slovenská živnostenská komora">
Slovenská živnostenská komora

Slovenská živnostenská komora je právnická osoba, ktorá ovplyvňuje oblasť živnostenského podnikania na Slovensku. Jej úlohou je rozvoj a ochrana malého a stredného podnikania prostredníctvo vzdelávania a odborného dohľadu. Vykonáva skúšky odbornej spôsobilosti pre remeselné živnosti. Členstvo v komore je dobrovoľné.
Bola zriadená na základe zákona č. 126/1998 Z. z. dňa 12. decembra 1998. Sídli v Žiline na ulici Dolné Rudiny 3.

</doc>
<doc id="6087" url="https://sk.wikipedia.org/wiki?curid=6087" title="Venuša">
Venuša

Venuša je druhá planéta slnečnej sústavy (v poradí od Slnka), po Slnku a po Mesiaci najjasnejší objekt viditeľný zo Zeme. Pomenovaná je po starorímskej bohyni lásky a krásy. Pohľad na povrch Venuše je pre pozorovateľa neustále ukrytý pod hustými mračnami kyseliny sírovej, ktoré celú túto planétu zahaľujú.
Jej obežná dráha sa nachádza vnútri dráhy Zeme, to znamená, že nikdy sa na oblohe nevzdiali ďaleko od Slnka. Maximálna uhlová vzdialenosť Venuše od Slnka môže byť až 48°. Je to terestriálna planéta, veľkosťou a zložením veľmi podobná Zemi; niekedy ju preto nazývame „sesterskou planétou“ Zeme. Aj keď orbity všetkých ostatných planét sú elipsovité, orbita Venuše je jediná takmer kružnica, so stredom Slnka iba o 0,7 % mimo skutočného stredu Venušinej obežnej dráhy. Planéta je obklopená veľmi hustou atmosférou, ktorá na jej povrchu udržuje najvyššie teploty spomedzi všetkých planét v slnečnej sústave. Hlavnou zložkou tejto atmosféry je oxid uhličitý, ktorý na planéte vytvára extrémny skleníkový efekt. Hustá atmosféra vyvolá na povrch planéty obrovský tlak, ktorý je ekvivalentný tlaku pod morskou hladinou v hĺbke približne 1 kilometer. Skalnatý povrch tejto planéty je teda neobývateľný.
Pretože je Venuša k Slnku bližšie ako Zem, nájdeme ju na oblohe takmer vždy blízko pri Slnku, takže ju je možné zo Zeme vidieť iba ráno pred východom Slnka alebo večer po západe Slnka. Preto je niekedy označovaná ako „Zornička“ alebo „Večernica“, a keď sa objaví, ide o zďaleka najsilnejší bodový zdroj svetla na oblohe. Výnimočne možno Venušu voľným okom uvidieť aj vo dne.
Venuša bola známa už starým Babylončanom okolo 1600 pred Kr. a pravdepodobne bola známa dlho predtým v prehistorických dobách vďaka svojej jasnej viditeľnosti. Jej symbolom je štylizované znázornenie bohyne Venuše držiacej zrkadlo: kruh s malým krížom pod ním ( v Unicode: 2640). Tento symbol sa používa v biológii na označenie jedincov ženského pohlavia.
Ako najbližšia planéta k Zemi sa Venuša stala už v začiatkoch kozmonautiky cieľom misií množstva kozmických sond z programov Venera, Mariner a Pioneer Venus. Po skončení 80. rokov jej výskum pozvoľna ustal, planétu odvtedy systematicky skúmala len americká sonda Magellan, európska Venus Express a japonská Akacuki, ktorá je aktuálne (september 2025) jedinou sondou obiehajúcou okolo Venuše.
Iné názvy.
V minulosti sa pre svoju jasnosť osvedčovala aj ako orientačný bod na oblohe (často ju využívali napr. moreplavci).
Dráha a rotácia.
Venuša obieha okolo Slnka po dráhe s excentricitou len 0,006 773 rýchlosťou /s. Jej dráha je najmenej eliptická zo všetkých planét Slnečnej sústavy a približuje sa ku kružnici. Najväčšia možná vzdialenosť Venuše od Zeme je 259 miliónov km, najmenšia 40 miliónov km. Nijaká planéta sa nemôže k Zemi priblížiť na menšiu vzdialenosť ako práve Venuša. Štyrikrát za 243 rokov prechádza Venuša medzi Zemou a Slnkom tak, že všetky tri telesá sú presne v jednej rovine. Vtedy vidieť Venušu prechádzať cez slnečný kotúč. Prvým človekom, kto prišiel na to, že Venuša sa môže dostať medzi Zem a Slnko, bol Johannes Kepler. Svoje výpočty si ale nestihol overiť, pretože zomrel rok pred týmto úkazom – v roku 1630. Doteraz posledný prechod Venuše cez Slnko bol 6. júna 2012. Nasledujúci bude v roku 2117.
Zvláštnosťou Venuše je jej nezvyčajný (opačný) smer otáčania sa okolo vlastnej osi vzhľadom na ostatné planéty okrem Uránu. Príčina spätného smeru otáčania dodnes nie je uspokojivo vysvetlená. Venuša je zároveň najpomalšie rotujúcou planétou v slnečnej sústave. Malá rýchlosť rotácie je pravdepodobne následok slapového pôsobenia jej veľmi hmotnej atmosféry. Ďalšie hypotézy hovoria, že za to mohla nejaká udalosť v ranej fáze utvárania sa planéty. Planéta mohla napríklad vzniknúť zrážkou dvoch telies takým spôsobom, že ich rotácie sa vzájomne takmer vyrušili. Ďalšou možnosťou je pôsobenie slapových síl Slnka, ktorých pôsobenie na hustú atmosféru mohlo otáčanie planéty zastaviť.
Dĺžka jej hviezdneho (siderického) dňa je 243 pozemských dní. Venušiansky deň je teda dlhší ako jej rok. Od západu po východ Slnka však uplynie kratšia doba, okolo 117 pozemských dní, čo je spôsobené jej obehom okolo Slnka v protismere rotácie. Slnko vychádza z pozemského hľadiska na západe a zapadá na východe. Pri pohľade zo Zeme Venuša prechádza postupne všetkými fázami od novu až po spln a späť do novu. Jej fázy bežný človek vidí iba ďalekohľadom. Objavil ich Galileo Galilei v 17. storočí.
Okrem neobvyklého spätného pohybu je navyše rotácia Venuše na jej obežnej dráhe synchronizovaná tak, že v dobe najbližšieho priblíženia k Zemi (medzi dvoma dolnými konjunkciami ubehne 5,001 Venušinho dňa) sa k nej natáča vždy rovnakou stranou. Táto vlastnosť môže byť zapríčinená slapovými silami, ktoré ovplyvňujú Venušinu rotáciu, kedykoľvek sa planéty dostanú dosť blízko k sebe, alebo môže ísť iba o zhodu okolností.
Vznik a vývoj.
Predpokladá sa, že Venuša vznikla podobným spôsobom ako všetky ostatné terestriálne planéty z protoplanetárneho disku, ktorý obiehal okolo vznikajúceho Slnka, približne pred 4,5 miliardami rokov. Teplota protoplanetárneho disku v blízkosti praslnka bola vysoká, planéty blízko k Slnku sú tvorené ťažšími prvkami ako vzdialenejšie, čo platí aj v prípade Venuše. Planéta vznikla postupným pomalým nabaľovaním mikroskopických častíc z protoplanetárneho disku, ktoré sa zhlukovali do väčších celkov. Tieto zhluky svojou gravitáciou priťahovali ďalšie častice a zahusťovali sa. Postupne vznikli telesá s priemerom niekoľko kilometrov – planetezimály, ktorých zrážkami za rádovo desaťtisíc rokov vzniklo postupným zliepaním obrovské množstvo telies s rozmermi 500 až – protoplanéty. Zrážkami protoplanét sa utvorili planéty. Poslednou fázou vzniku slnečnej sústavy bolo tzv. intenzívne bombardovanie medziplanetárnou hmotou, ktoré dlho znemožňovalo, aby sa na Venuši utvorila pevná kôra.
Na základe počítačových modelov venušskej klímy a atmosféry, ktoré vypracoval tím Jamesa F. Kastinga z "NASA Ames Research Center" bola Venuša pred 4 miliardami rokov chladnejšia ako dnes. Dôvodom bol nižší žiarivý výkon Slnka v porovnaní so súčasnosťou a tenšia atmosféra planéty s menšími množstvami oxidu uhličitého. Podľa tohto modelu sa v tých časoch mohla na Venuši nachádzať voda v kvapalnom skupenstve. Dôkazom prítomnosti hydrosféry v dávnej minulosti je vysoký obsah deutéria. Chemické zvetrávanie a dažde však uvoľňovali do atmosféry čoraz väčšie množstvá oxidu uhličitého. Ten spolu so stúpajúcou aktivitou Slnka vytvorili superskleníkový efekt a oceány sa začali vyparovať. Vyparená voda zvýšila obsah skleníkových plynov na kritickú hranicu vedúcu k súčasným extrémnym teplotám. Následne voda z oceánov postupne unikla do medziplanetárneho priestoru. 
Magnetosféra.
Na rozdiel od Zeme magnetické pole Venuše nie je indukované v jadre planéty, ale v atmosfére pri interakcii ionosféry s časticami slnečného vetra. Nie je celkom známe, prečo na Venuši neexistuje dvojpólové pole generované jadrom. Keďže sa predpokladá, že podmienky formovania Zeme a Venuše boli podobné, Venuša by mala mať, podobne ako Zem, kovové jadro, v ktorom by malo dochádzať k tzv. termochemickej konvekcii a tým aj ku generovaniu magnetického poľa. Existujú tri základné teórie, ktoré neprítomnosť poľa indukovaného jadrom vysvetľujú. Prvá hovorí, že počiatočné teplo pri formovaní spoločne s teplom vznikajúcom pri rádioaktívnom rozpade nestačili na to, aby sa jadro udržalo v tekutom stave. Tým pádom by bola teplota jadra príliš nízka na termálnu konvekciu, podobne ako v prípade Marsu. Druhá teória vysvetľuje neprítomnosť vnútorne budenej magnetosféry Venuše malým tepelným tokom z jadra. Tretia teória hovorí, že veľmi slabá magnetosféra je dôsledok veľmi pomalej rotácie planéty.
Neprítomnosť magnetického poľa vytváraného jadrom má za následok fakt, že Venuša nie je tak dobre chránená proti časticiam slnečného vetra ako Zem a môže to byť jedna z príčin, prečo sa tieto dve veľkosťou podobné telesá od seba tak líšia.
Indukovaná magnetosféra vznikajúca pod vplyvom častíc slnečného vetra je sformovaná do dlhého chvosta, ktorý sa tiahne smerom od Slnka do vzdialenosti 8 až 12 polomerov Venuše. Na strane obrátenej k Slnku sa vytvára rázová vlna.
Atmosféra.
Súčasná predstava o štruktúre atmosféry Venuše sa zakladá na meraniach uskutočnených kozmickými sondami typu Venera, Mariner, Pioneer-Venus, pozemnými pozorovaniami a teoretickými výpočtami. Venušu obklopuje hustá atmosféra tvorená prevažne oxidom uhličitým, (no aj dusíkom, kyslíkom a vodou) čo vytvára mimoriadne silný skleníkový efekt, ktorý zvyšuje teplotu povrchu na viac ako 400 °C, v oblastiach blízko rovníka dokonca až na 500 °C. Pri takejto teplote by sa nachádzali v tekutom stave napr. cín, olovo či zinok. Venušin povrch je teda teplejší než Merkúrov, aj keď je vo viac ako dvojnásobnej vzdialenosti od Slnka a prijíma teda iba 25 % slnečného žiarenia (2 613,9 W/m² v hornej vrstve atmosféry, ale iba 1071,1 W/m² na povrchu). Vďaka tepelnej zotrvačnosti a prúdeniu v hustej atmosfére sa teplota na dennej a nočnej strane Venuši výrazne nelíšia, aj keď je jej rotácia extrémne pomalá (menej ako 1 otočka počas Venušinho roku; na rovníku rotuje Venušin povrch rýchlosťou iba /h). Vetry v hornej vrstve atmosféry obkrúžia planétu iba za 4 (pozemské) dni a napomáhajú tak rozvodu tepla. Atmosférický tlak na povrchu dosahuje až okolo 9 MPa, čo je 90-krát viac ako na Zemi (je ekvivalentný tlaku na Zemi v hĺbke pod hladinou oceánu). V atmosfére dochádza aj k elektrickým výbojom, aj keď asi 1 000-krát zriedkavejšie ako v zemskej atmosfére.
Vrcholky mrakov majú teplotu približne −45 °C. Oficiálna priemerná teplota povrchu Venuše, ako ju určila NASA, je 464 °C. Minimálnu teplotu majú práve vrcholky mrakov, teplota na povrchu nikdy neklesá pod 400 °C.
Atmosféra končí vo výške okolo 1 000 km nad povrchom planéty, vodíkovou korónou. Pod ňou, v oblasti s hrúbkou 700 km, je oblasť tvorená prevažne héliom. Až pod touto vrstvou nadobúda zmes plynov charakteristické zloženie z okolo 96,5 % oxidu uhličitého, takmer 3,5 % dusíka a 0,1 % kyslíka.
Oblačnosť.
Mraky, ktoré sa skladajú predovšetkým z oxidu siričitého a kvapôčok kyseliny sírovej, celkom obklopujú planétu a skrývajú ľudskému oku všetky detaily povrchu. Slnečné žiarenie je kvôli nim na povrchu Venuše veľmi zoslabené, stále asi také, ako pri celkom zamračenej oblohe na Zemi. Hlavná oblačnosť sa nachádza vo výške približne 50 až nad povrchom. (Na Zemi väčšina oblakov nepresiahne výšku ). Hrubá vrstva mrakov odráža väčšinu slnečného svitu späť do vesmíru. To bráni ďalšiemu zohrievaniu Venušinho povrchu a spôsobuje, že bolometrické albedo dosahuje približne 60 % a albedo vo viditeľnom rozsahu svetla je ešte vyššie. Aj keď je k Slnku bližšie ako Zem, povrch Venuše nie je tak dobre zohrievaný a ešte menej osvetlený. Bez skleníkového efektu by sa teplota povrchu Venuše veľmi podobala Zemi. Bežným nedorozumením ohľadom Venuše je predpoklad, že je to silná vrstva mrakov, ktorá zadržuje teplo. Skutočnosťou je, že povrch planéty by bol omnoho teplejší, keby vrstva mrakov neexistovala. Je to iba ohromné množstvo CO2 v atmosfére, čo spôsobuje zadržiavanie tepla mechanizmom skleníkového efektu.
Vo viditeľnom spektre je vonkajšia štruktúra mrakov pomerne nevýrazná. Kontrastnejšie sa zobrazí na snímkach zhotovených v ultrafialovom alebo infračervenom žiarení.
Atmosférické prúdenie.
V horných vrstvách atmosféry vanú silné vetry s rýchlosťou /h, na povrchu sú však vetry veľmi slabé, ich rýchlosť nepresahuje niekoľko kilometrov za hodinu. Na druhej strane, vzhľadom na vysokú hustotu atmosféry Venuše na povrchu, aj tieto pomalé vetry veľmi silno pôsobia na prekážky.
Rotačná os planéty zviera s kolmicou na ekliptiku len nevýrazný uhol 3°. Slnečné žiarenie teda počas celého roka výraznejšie zohrieva atmosféru na rovníku ako na póloch. Vyžarovanie atmosféry je však napriek tomu rovnaké na všetkých šírkach. Je to preto, lebo medzi pólmi a rovníkom existuje výdatné prúdenie nazývané "Hadleyho bunky". Zohriaty vzduch nad rovníkom stúpa, presúva sa k pólom kde ochladne, klesá k povrchu a vracia sa späť k rovníku. Toto prúdenie prebieha v hlavnej oblačnej vrstve. V smere od východu na západ ho križuje oveľa rýchlejšie prúdenie vyvolané neobyčajne rýchlou rotáciou atmosféry Venuše. Podobný typ prúdenia, ale v oveľa menších výškach, existuje aj na Zemi.
Povrch planéty.
Vďaka tomu, že rádiové vlny prenikajú i cez vrstvu hustých oblakov na Venuši, máme jej povrch dobre zmapovaný. Na rozdiel od Marsu však priamo z povrchu Venuše existuje len málo fotografií. Jediné farebné snímky zhotovili Venera 13 a 14. Ukázali pustú krajinu s doskami sopečných hornín roztrúsených po zrnitom povrchu. Trochu pripomínajú vulkanické planiny známe z úbočí pozemských sopiek.
Približne 60 až 70 % plochy povrchu tvoria nižšie položené rovinaté oblasti, kde rozdiely vo výške terénu takisto nepresahujú 1 km. Ide teda o mierne zvlnený terén. Venuša má na svojom povrchu dve „kontinentálne“ vrchoviny, ktoré sa dvíhajú z nedozerných plání. Výšky povrchových útvarov sa merajú (tak ako na Zemi sa meria nadmorská výška vzhľadom na hladinu mora) vzhľadom na stredný polomer planéty. 
Zo severnej vrchoviny Ishtar Terra (Ištarina zem) sa vypínajú Venušine najväčšie hory Maxwell Montes (Maxwellovo pohorie) (zhruba o vyšší ako Mount Everest) nazvané po Jamesovi Clerkovi Maxwellovi, ktoré obklopujú pláň Lakshmi Planum. Ishtar Terra je veľkosťou porovnateľná s Austráliou. Na rovníku je ešte väčšia Aphrodite Terra (Afroditina zem), veľkosťou rovná Južnej Amerike. Niekedy sa ku kontinentálnym vrchovinám počíta aj Lada Terra (Ladina zem) v regióne južného pólu planéty. Medzi týmito dvoma vrchovinami sa nachádza celý rad širokých priehlbín ako napríklad Atalanta Planitia, Guinevere Planitia a Niobe Planitia. Rozlohou menšie vyvýšeniny, ktorých je na Venuši asi 20, sa označujú ako "Regio". Okrem hôr Maxwell Montes a oblastí Alpha a Beta Regio (ktoré boli nájdené už na radarových snímkach zo Zeme) sú všetky povrchové útvary na Venuši pomenované po skutočných alebo mytologických ženách.
Vďaka Venušinej hustej atmosfére, brzdiacej meteory počas ich pádu k povrchu, sa tu nevyskytujú žiadne impaktné krátery menšie ako v priemere. Krátery na Venuši sú relatívne plytké, napr. kráter s priemerom má hĺbku asi . Svedčí to o intenzívnej erózii alebo endogénnej činnosti. O tektonickej činnosti svedčia aj terénne zlomy veľkých rozmerov.
Povrch Venuše má vek nanajvýš 700 miliónov rokov (udávajú sa však aj oveľa nižšie hodnoty) – z dôvodov, ktoré dodnes nie sú presne známe. Zdá sa, že takmer 90 % Venušinho povrchu tvorí nedávno stuhnutá vrstva bazaltovej lávy, iba výnimočne narušená meteoritickým kráterom. To napovedá, že planéta nedávno podstúpila veľké pretvorenie povrchu. Na Venuši sa nachádza veľké množstvo sopiek. Väčšie sa počítajú na stovky, menších je viac ako stotisíc.
Keďže Venuša zrejme nemá vlastné magnetické pole, slnečný vietor priamo zasahuje Venušinu hornú atmosféru. Uvažuje sa, že Venuša mala pôvodne rovnaké množstvo vody v atmosfére ako Zem, ale v dôsledku bombardovania slnečnými časticami sa voda rozložila na vodík a kyslík. Vodík kvôli svojej nízkej hmotnosti ľahko unikol do priestoru, kyslík sa zlúčil s atómami kôry a zmizol z atmosféry. Pomer vodíka a deutéria (ktoré nemôže unikať tak rýchlo) vo Venušinej atmosfére túto teóriu podporuje. Kvôli suchu sú kamene na Venuši ťažšie a tvrdšie ako na Zemi, čo vedie k prudším horám, útesom a ďalším neobvyklým rysom.
Vnútorná stavba.
Vnútro Venuše je pravdepodobne podobné Zemi: železné jadro s priemerom s roztaveným kamenným plášťom tvoriacim najväčšiu časť planéty. Spodná hranica plášťa leží podľa odhadov v hĺbke asi . Zloženie ani teplota jadra nie sú známe. Predpokladá sa veľké zastúpenie železa, či už čistého, alebo viazaného so sírou vo forme FeS. Na rozhraní jadra a plášťa sa teploty odhadujú na 3 500 °C, v jadre by mali dosahovať až 4 000 °C. Venuša podobne ako Zem prekonala gravitačnú diferenciáciu, obdobie krátko po svojom sformovaní, kedy ťažšie prvky klesali do jej stredu a vytvorili jadro, zatiaľ čo ľahšie stúpali smerom k povrchu. Dôkazom diferenciácie je vznik sekundárnej planetárnej atmosféry, ktorá pri nej vznikla.
Posledné výsledky z gravitačného merania sondy Magellan nasvedčujú, že Venušina kôra je hrubá asi . Kôra je pravdepodobne jednoliata, nie je rozdelená na tektonické dosky ako kôra na Zemi. Keďže planéta nemá tektonické dosky, nemôže uvoľňovať vnútornú energiu ich pohybmi ako Zem. Existuje teória, podľa ktorej namiesto toho v pravidelných intervaloch prekonáva masívnu vulkanickú činnosť, ktorá zalieva jej povrch čerstvou lávou; najstaršie geomorfologické útvary sú staré iba 800 miliónov rokov, zatiaľ čo zvyšok povrchu je mladší (aj keď väčšinou nie menej ako niekoľko stoviek miliónov rokov). Teraz sa predpokladá, že Venuša je stále vulkanický činná v izolovaných geologicky aktívnych bodoch. Priamy dôkaz však dlho chýbal. Až 15. marca 2023 prezentoval Robert Herrick, profesor a výskumník z University of Alaska, svoj objav nedávnej vulkanickej aktivity na povrchu Venuše. Štúdiom snímok zo sondy Magellan našiel dve snímky zo sopky Maat Mons, ktoré s odstupom ôsmich mesiacov ukazovali charakteristické geologické zmeny spôsobené erupciou.
Mesiace.
V minulosti sa predpokladalo, že okolo Venuše krúži mesiac zvaný Neith podľa mýtickej bohyne zo Sais (ktorej závoj žiadny smrteľník nezdvihne), prvýkrát pozorovaný Giovannim Domenicom Cassinim v roku 1672. Sporadické astronomické pozorovania pokračovali až do roku 1892, keď boli spochybnené (išlo iba o slabé hviezdy, ktoré sa na danom mieste náhodne vyskytli). Od tej doby je Venuša známa ako planéta bez mesiacov – akýkoľvek satelit by na jej obežnej dráhe bol slapovými silami spomaľovaný tak dlho, až by sa zrútil na povrch planéty.
Existuje predpoklad, že mesiace mohla mať Venuša aspoň v dávnej minulosti. V roku 2006 Alex Alemi a David Stevenson z California Institute of Technology prezentovali teóriu, ako sa mohol prípadný mesiac sformovať a zaniknúť. Podľa nich bola Venuša v dobe veľkého bombardovania planét zasiahnutá veľkým telesom, a z materiálu vyvrhnutého na obežnú dráhu okolo planéty sa sformoval mesiac. Podľa predpokladov podobne vznikol aj Mesiac Zeme. Po určitej dobe však Venuša prekonala druhý náraz veľkého telesa, ktorý zmenil rotáciu planéty. Po tejto udalosti sa mesiac namiesto predošlého vzďaľovania začal k Venuši naopak približovať, až zanikol dopadom na jej povrch.
Obývateľnosť.
Považuje sa za oveľa nepriaznivejšiu planétu pre existenciu života než Mars. Je to spôsobené najmä jej blízkosťou Slnku a chemickým zložením, takže tam panujú teploty vyše 400 °C, ktoré znemožňujú existenciu komplexného života. Navyše štúdia z Harward-Smithovho centra pre astrofyziku tvrdí, že veľkosť Zeme pravdepodobne leží na spodnej hranici obývateľnosti. Ak by bola menšia, platňová tektonika by nemohla existovať. Hoci Venuša má 85% hmoty Zeme, žiadnu platňovú tektoniku sa nepodarilo objaviť. Navzdory tomu však snímky zo sond Pioneer Venus Orbiter a Magellan ukazujú terén, ktorý vyzerá byť platňovou tektonikou formovaný. Údaje zo sondy Venus Express však naznačujú, že klasickú platňovú tektoniku mohla mať planéta aspoň v minulosti.
Pozorovanie.
Venuša je najjasnejšia vo chvíli, keď je osvetlených 25 % jej kotúča; to sa typicky stáva 37 dní pred jej dolnou konjunkciou (na večernej oblohe) a 37 dní po nej (na rannej oblohe). Jej maximálna magnitúda je -4,4. Aj v minime svojej jasnosti (-3,1 mag.) je však najjasnejšou planétou na oblohe a tretím najjasnejším nebeským telesom hneď po Slnku a Mesiaci. Je 15-krát jasnejšia ako najjasnejšia hviezda nočnej oblohy Sírius. Podobne ako Mesiac vrhá na Zem tieň viditeľný voľným okom. V hornej konjunkcii, keď je kvôli prežiareniu Slnkom pre nás neviditeľná, má uhlový priemer ani nie 10 oblúkových sekúnd, v dolnej konjunkcii má však rozmer viac než jednu oblúkovú minútu.
Od Slnka sa najviac vychýli približne 70 dní pred a po dolnej konjunkcii, v tej dobe je v polovičnej fáze. V týchto dvoch intervaloch je Venuša viditeľná aj za plného denného svetla, pokiaľ pozorovateľ presne vie, kam sa má pozerať. Ako všetky planéty, aj Venuša na svojej dráhe pri pozorovaní zo zeme zdanlivo „zastane“ a istý čas sa pohybuje spätne. Perióda spätného pohybu planéty je 20 dní pred a po dolnej konjunkcii.
Najväčšie elongácie Venuše v rokoch 2001 – 2020*
Historické pozorovania.
Venuša je najnápadnejším astronomickým objektom na rannej a večernej oblohe na Zemi (okrem Slnka a Mesiaca) a bola preto známa odpradávna. Jeden z najstarších dochovaných historických dokumentov, doštičky z Aššurbanipalovej babylonskej knižnice – 21 rokov dlhý záznam pozorovaní Venuše (v rannej Babylonii nazývané "Nindaranna"), umožnil v kombinácii s dnešnými presnými výpočtami správne datovanie niektorých historických udalostí. Starí Sumeri a Babylončania nazývali Venušu "Dil-bat" alebo "Dil-i-pat"; v Akkade to bola zvláštna hviezda bohyne-matky "Ištar"; a v Číne boh "Jin xing".
Pre civilizáciu Mayov bola Venuša vôbec najdôležitejšou „hviezdou“, nazývali ju "Chak ek", „Veľká hviezda“, snáď ešte dôležitejšou ako Slnko. Mayovia sledovali pohyby Venuše veľmi pozorne a pozorovali ju dokonca aj v dennom svetle. Pozícia Venuše a ostatných planét mali ovplyvňovať všetok život na Zemi, takže sa Mayovia a ostatné stredoamerické kultúry snažili vojny a iné dôležité udalosti načasovať s ohľadom na pozorovania. Drážďanský kódex obsahuje kalendár ukazujúci úplný Venušin cyklus viditeľnosti – päť jej synodických obehov po 584 dňoch (dohromady približne 8 rokov), po uplynutí ktorých sa cyklus opakuje.
Starí Gréci mysleli, že večerné a ranné výskyty Venuše na oblohe predstavujú dva odlišné objekty, ktoré nazývali na západnej večernej oblohe "Hesperus" a na východnej rannej oblohe "Phosphorus". Nakoniec vďaka Pythagorovi dospeli k záveru, že obidva objekty sú tou istou planétou. V 4. storočí pred Kr. Heraclides Ponticus vyslovil teóriu, že Venuša a Merkúr obiehajú okolo Slnka a nie okolo Zeme. Meno Venuša pochádza od rímskej bohyne lásky a krásy.
Keďže jej obežná dráha leží medzi Zemou a Slnkom, Venuša pri pohľade zo Zeme vykazuje viditeľné fázy rovnako ako pozemský Mesiac. Galileo Galilei bol prvým, kto v decembri 1610 ďalekohľadom pozoroval fázy Venuše. Z pozorovania fáz bolo zrejmé, že Venuša obieha okolo Slnka a nie okolo Zeme, ako predpokladali staré kozmologické modely, pretože keby tomu tak nebolo, nejavila by všetky fázy. Galileo si tiež všimol zmeny Venušinho viditeľného priemeru, keď sa nachádza v odlišných fázach, čo vysvetľoval väčšou vzdialenosťou od Zeme vo fáze splnu a stále menšou vzdialenosťou počas priebehu ubúdania. Toto pozorovanie silno podporilo Kopernikov heliocentrický model. Venuša (ani Merkúr) nie je v plnej fáze (obdobe mesačného splnu) viditeľná zo Zeme, pretože v tej chvíli je v hornej konjunkcii, keď zapadá a vychádza zároveň so Slnkom a stráca sa v jeho žiari.
Prechody Venuše, keď planéta prechádza presne medzi Zemou a viditeľným slnečným kotúčom, sú veľmi zriedkavé astronomické udalosti. Po prvýkrát pozorovali taký prechod 4. decembra 1639 astronómovia Jeremiah Horrocks a William Crabtree. Prechod v roku 1761 pozorovaný Michailom Vasilievičom Lomonosovom či Maximiliánom Hellom bol prvým dôkazom Venušinej atmosféry a pozorovanie paralaxy v 19. storočí umožnilo prvé presnejšie vypočítanie vzdialenosti medzi Zemou a Slnkom. Ďalšie prechody Venuše sa vyskytli 9. decembra 1874, 6. decembra 1882, 8. júna 2004 a posledný 6. júna 2012. Nasledujúci prechod nastane 11. decembra 2117.
V 19. storočí väčšina pozorovateľov očakávala, že Venuša bude mať periódu rotácie približne 24 hodín. Taliansky astronóm Giovanni Schiaparelli prvý predpovedal výrazne pomalšiu rotáciu, zviazanú slapovými silami Slnka (čo očakával aj pre Merkúr). Aj keď sa podobné úvahy pre niektoré nebeské telesá nepotvrdili, bola to podivuhodne presná predpoveď. Takmer dokonalý súlad medzi jej rotáciou a najväčším priblížením k Zemi tento dojem ešte upevňuje. Rýchlosť rotácie Venuše bola po prvýkrát zmeraná počas konjunkcie v roku 1961 radarom s 26 metrovou anténou v Goldstone v Kalifornii, v Rádiovom observatóriu v Jodrell Bank v Spojenom kráľovstve a v sovietskom vesmírnom zariadení Jevpatorija na južnej Ukrajine. Presnosť sa zlepšuje pri každej nasledujúcej konjunkcii najmä vďaka meraniam v Goldstone a Jevpatoriji. Fakt, že ide o spätnú rotáciu, nebol známy až do roku 1964.
Pred pozorovaniami v rádiovej oblasti v šesťdesiatych rokoch 20. storočia sa všeobecne verilo, že Venuša má prírodné prostredie podobné pozemskému. Veľkosť planéty, vzdialenosť od Slnka a hrubá vrstva oblačnosti chrániaca povrch dávala nádej, že sa tieto očakávania môžu naplniť. Špekulovalo sa o Venuši ako o svete džungle, o jej oceánoch z petroleja alebo karbonizovanej (minerálnej) vody.
Prvý dôkaz proti predpokladom vodného povrchu Venuše sa objavil pri jej prvom spektroskopickom pozorovaní. V roku 1920 pozorovanie observatóriom Mount Wilson nenašlo ani náznak spektrálnej čiary vody. Od roku 1932 spektroskopické výskumy jasne ukazovali, že hlavnou zložkou atmosféry je oxid uhličitý. Pozorovanie v mikrovlnej oblasti, ktoré uskutočnil C. Mayer a iní, už v roku 1956 indikovalo rozsiahle oblasti s vysokou teplotou (600 K). Napodiv pozorovania A. D. Kuzmina na milimetrových dĺžkach ukazovali omnoho menšie teploty. Tento rozpor vysvetľovali dve teórie, jedna predpokladala, že vysoké teploty pochádzajú z ionosféry, druhá naznačovala skôr vysokú teplotu povrchu.
Prieskum sondami.
K Venuši letel už celý rad kozmických sond bez posádky. Niektorým sa podarilo aj mäkké pristátie na povrchu. Kvôli drsným klimatickým podmienkam trvala komunikácia každého pristávacieho modulu na povrchu najdlhšie 110 minút, potom vždy došlo k definitívnemu koncu.
Cesta k Venuši.
Venuša obieha bližšie k Slnku ako Zem, vo vzdialenosti iba 72 % vzdialenosti Zeme. Kozmická sonda teda musí cestovať 41 miliónov kilometrov do slnečnej „gravitačnej studne“, čím výrazne zníži svoju potenciálnu energiu. Uvoľnená potenciálna energia sa mení na kinetickú energiu, čím sa zvyšuje rýchlosť sondy, takže pre tesné priblíženie k Venuši je nutné korigovať dráhu a výrazne znižovať rýchlosť. Je to podobné jazde po ceste dole z vysokého, prudkého kopca, na ktorého úpätí sa cesta napája na inú, kde je nutné sa prispôsobiť pomalšej rýchlosti dopravy.
Prvé prelety.
12. februára 1961 sa Venera-1 z programu Venera stala prvou sondou, ktorá odštartovala k inej planéte. Misia síce kvôli prehriatiu orientačného senzoru nebola úspešná, Venera-1 však už mala všetky vlastnosti potrebné pre medziplanetárne lety: solárne panely, parabolickú anténu, trojosovú stabilizáciu, motor pre korekciu kurzu a uskutočnila prvý štart z obežnej dráhy okolo Zeme.
Prvý úspech na ceste k Venuši zaznamenala americká kozmická sonda Mariner 2, ktorá doletela k Venuši v roku 1962. Zistila, že Venuša nemá magnetické pole a zmerala planetárne emisie žiarenia v mikrovlnej oblasti spektra.
Sovietsky zväz 2. apríla 1964 vypustil sondu Zond 1, ktorá síce dosiahla Venušu, ale v máji toho istého roku s ňou bolo prerušené spojenie.
Prvé pristátie.
1. marca 1966 sovietska vesmírna sonda Venera-3 dopadla na Venušu, čím sa stala prvou kozmickou sondou, ktorá dosiahla jej povrch. Jej sesterská sonda Venera-2 zlyhala kvôli prehriatiu skôr, ako dokončila prelet.
18. októbra 1967 vstúpil do atmosféry Venuše zostupný modul Venery-4. Ako prvý uskutočnil priame merania z inej planéty – meral teplotu, tlak, hustotu a uskutočnil 11 automatických chemických experimentov na určenie zloženia atmosféry. Zistil 95 % oxidu uhličitého, čo v kombinácii s výsledkami meraní sondy Mariner 5 ukázalo, že tlak na povrchu bude omnoho väčší, než sa očakávalo (75 – 100 atmosfér).
Tieto výsledky boli 16. a 17. mája 1969 overené a spresnené misiami sond Venera-5 a Venera-6, aj keď žiadna z nich nedosiahla povrch. Batérie Venery-4 sa počas jej pomalého unášania atmosférou postupne vybili a Venery-5 a 6 boli rozdrvené atmosférickým tlakom nad povrchom.
Prvé úspešné pristátie na Venuši dosiahla 15. decembra 1970 Venera-7. Odvysielala namerané povrchové teploty: 457 – 474 °C. Venera-8, ktorá pristála 22. júla 1972, okrem tlaku a teplotného profilu vďaka svojmu fotometru navyše ukázala, že oblačnosť Venuše sa formuje do vrstvy, ktorá končí nad povrchom. Jej röntgenový spektrometer zanalyzoval chemické zloženie kôry.
Prvá obežnica.
22. októbra 1975 vstúpila na obežnú dráhu sovietska sonda Venera-9, čím sa stala prvým umelým satelitom Venuše. Kamery a spektrometer získali mnoho cenných informácií o atmosférickej oblačnosti, ionosfére a magnetosfére, radar pri preletoch zmapoval povrch.
Od Venery-9 sa oddelil 660-kilogramový zostupný modul, ktorý po pristátí urobil prvé snímky povrchu a analyzoval kôru röntgenovým spektrometrom a hustomerom. Počas pristávania vykonával merania tlaku, teploty, rozptylu svetla, hustoty mrakov a fotometrické merania. Zistil, že oblačnosť Venuše je rozdelená do troch odlišných vrstiev.
25. októbra vykonala Venera-10 podobné merania.
Program Pioneer Venus.
V roku 1978 poslala NASA k Venuši dve kozmické sondy Pioneer. Celá misia sa skladala z dvoch častí, dopravovaných každá zvlášť: Orbiter (obežnica) a Multiprobe (multisonda). Misia Pioneer Venus Multiprobe niesla jednu veľkú a 3 malé atmosférické sondy. 16. novembra 1978 bola vypustená veľká sonda a 20. novembra tri menšie sondy. 9. decembra vstúpili všetky štyri sondy do Venušinej atmosféry nasledované prenosovým zariadením. Aj keď sa neočakávalo prežitie po zostupe atmosférou, jedna zo sond pokračovala v činnosti ešte 67 minút po dosiahnutí povrchu, kým teplota vnútri nevystúpila na 126°C, čo viedlo k poškodeniu batérií a ukončeniu vysielania. 
4. decembra 1978 prešiel Pioneer Venus Orbiter na eliptickú obežnú dráhu okolo Venuše. Tu zaisťoval 17 experimentov, dokiaľ mu nedošlo palivo stabilizujúce jeho orbitu a nebol v októbri 1992 zničený vstupom do atmosféry.
Sovietske úspechy.
V roku 1978 sa priblížili k Venuši aj kozmické sondy Venera-11 a Venera-12, ktoré 21. decembra a 25. decembra vypustili zostupné moduly. Pristávacie zariadenia niesli farebné kamery, vrták do zeme a analyzátor; tieto prostriedky bohužiaľ zlyhali. Obidva moduly vykonali merania nefelometrom, hmotnostným spektrometrom, plynovým chromatografom a chemickým analyzátorom kvapiek v mrakoch používajúcim röntgenovej fluorescencie, ktorý neočakávane objavil okrem síry aj vysoký obsah chlóru. Bola tiež zaznamenaná silná blesková aktivita.
1. a 5. marca 1982 prileteli k Venuši sondy Venera-13 a Venera-14, ktoré vykonali rovnakú misiu ako predchádzajúce dve sondy. V ich prípade farebná kamera a vrták do zeme s analyzátorom fungovali. Röntgenová fluorescencia vzoriek zeminy ukázala hodnoty podobné čadičovej hornine bohatej na draslík.
10. a 11. októbra 1983 vstúpili Venera-15 a Venera-16 na polárnu orbitu okolo Venuše. Venera-15 analyzovala a zmapovala hornú vrstvu atmosféry infračerveným Fourierovým spektrometrom. Od 11. novembra do 10. júla obidva satelity mapovali severnú tretinu planéty pomocou radaru so syntetickou apertúrou (SAR). Výsledky priniesli prvé pochopenie geologických detailov povrchu Venuše vrátane objavu neobvykle masívnych štítov vulkánov pomenovaných "Koróna" alebo "Pavúci". Venuša neprejavuje žiadne známky doskovej tektoniky, prinajmenšom celú severnú tretinu planéty tvorí iba jedna doska.
Sovietske sondy Vega 1 a Vega 2 sa stretli s Venušou 11. a 15. júna 1985. Pristávacie moduly boli zamerané na experimenty zaoberajúce sa zložením a štruktúrou aerosólov v mrakoch. Každý niesol ultrafialové absorpčné spektrometre, časticové analyzátory aerosólov a zariadenia na zber materiálov mrakov a jeho analýzu hmotnostným spektrometrom, plynovým chromatografom a röntgenovým fluorescenčným spektrometrom. Horné dve vrstvy mrakov sú tvorené kvapôčkami kyseliny sírovej, zatiaľ čo dolná vrstva je pravdepodobne zložená zo zriedenej kyseliny fosforečnej. Kôra Venuše bola narušená vrtákom a analyzovaná pomocou spektrometra gama žiarenia.
V rámci misie Vega boli vypustené tiež balónové aerostatické sondy plávajúce asi 46 hodín vo výške , ktoré prešli asi 1/3 cesty okolo planéty. Merali rýchlosť vetra, teplotu, tlak a hustotu oblakov. Stretli sa s väčšími turbulenciami a konvektívnou aktivitou ako sa očakávalo, vrátane občasných prudkých poklesov o 1 – . Sondy Vega sa po deviatich mesiacoch odpútali od Venuše, aby mohli sledovať návrat Halleyovej kométy, ku ktorému boli vybavené ešte 14-timi ďalšími dovtedy nepoužitými prístrojmi a kamerami.
Magellan.
10. augusta 1990 sa americká sonda Magellan dostala na obežnú dráhu okolo planéty a začala detailné radarové mapovanie. 98 % povrchu bolo zmapovaných s presnosťou približne . Po štyroch rokoch práce bola sonda 11. októbra 1994 plánovane navedená do atmosféry, kde sa čiastočne vyparila; predpokladá sa, že niektoré časti museli dopadnúť až na povrch.
Prelety.
Niekoľko kozmických sond prelietalo okolo Venuše po ceste k iným cieľom, používajúc pre zvýšenie svojej rýchlosti metódu gravitačného praku. Patrili medzi nich sonda Galileo smerujúca k Jupiteru, misia Cassini-Huygens na ceste k Saturnu (ktorá prelietavala dvakrát) a BepiColombo na ceste k Merkúru (tiež preletela dvakrát). Cassini počas preletu pátrala po bleskoch vo venušskej atmosfére. BepiColombo monitorovala Venušu počas preletu dvoma kamerami a desiatimi prístrojmi.
V júni 2007 v blízkosti Venuše preletela sonda MESSENGER mieriaca k Merkúru. Pre MESSENGER to bol už druhý prelet okolo planéty. Pred prvým preletom začiatkom októbra 2006 boli aktivované palubné kamery MDIS (MESSENGER Dual Imaging System), ktoré vytvorili niekoľko záberov približujúcej sa planéty. Na snímkach je jasne viditeľná hustá oblačnosť zahaľujúca povrch Venuše. Oba prelety boli spojené s gravitačným manévrom.
Venus Express.
9. novembra 2005 Európska vesmírna agentúra vypustila sondu Venus Express, ktorá študovala Venušu z obežnej dráhy. Po heliocentrickej dráhe doletela 11. apríla 2006 k Venuši, kde bol zapojený približne na dobu 55 minút hlavný motor sondy, ktorý znížil rýchlosť zhruba o /s a dostala sa na jej polárnu obežnú dráhu. Prvé snímky Venuše a ďalšie merania boli urobené už v priebehu prvých dňov misie. Objavila vtedy výrazné zmeny vo venušskej ionosfére, keď 3, a 4. augusta 2010 na 18 hodín veľmi poklesla slnečná aktivita, ktorá horné vrstvy venušskej atmosféry značne ovplyvňuje. Venus Express sa zaoberala štúdiom atmosférických javov planéty, ale aj povrchom. V roku 2010 objavila silné indície čerstvých lávových prúdov a výkyvy obsahu oxidy uhličitého, čo sú silné dôkazy pre to, že vulkanická aktivita na Venuši prebieha aj v súčasnosti. Činnosť sondy skončila 28. novembra 2014, keď jej došlo palivo. Ako neriadené teleso špirálovala do atmosféry Venuše, v ktorej zhorela približne v polovici januára 2015.
Aktuálny výskum.
Momentálne (august 2025) je Venuša zblízka dlhodobo skúmaná jedinou sondou, japonskou sondou Akacuki. Sonda je určená na podrobný prieskum atmosféry, oblačnosti a povrchu planéty Venuše, vrátane hľadania stôp možného recentného vulkanizmu. Kvôli zlyhaniu prvého pokusu o brzdiaci manéver sa sonda dostala na orbitu Venuše až koncom roku 2015, o päť rokov neskôr oproti plánu.
Budúci výskum.
NASA informovala o sonde pracovne zvanej VERITAS (Venus Emissivity, Radio Science, InSAR, Topography, and Spectroscopy). Ako naznačuje názov, mala by byť zameraná na komplexný prieskum Venušinej atmosféry aj povrchu. Predpokladaný termín štartu bol koncom roku 2021, momentálne sa hovorí o štarte v najbližšom desaťročí, pravdepodobne medzi rokmi 2028 a 2030. Sonda bude skúmať planétu z jej obežnej dráhy radarom. Bude hľadať známky tektonickej a vulkanickej aktivity. V pláne je aj zisťovanie typov hornín, ktorými je planéta pokrytá, vďaka mapovaniu infračerveného žiarenia.
Je rozpracovaný aj koncept pristávacieho modulu DAVINCI (Deep Atmosphere Venus Investigation of Noble gases, Chemistry, and Imaging). Počas pristávania by robil snímky a skúmal atmosféru. Bude merať zastúpenie vzácnych plynov a dalších prvkov, ktoré pomôžu vytvoriť lepšiu predstavu o minulom vývoji Venuše. Túto misiu spolu so sondou VERITAS vybrala NASA na realizáciu v roku 2021 a aj jej štart sa predpokladá medzi rokmi 2028 a 2030.
Venus Flagship Mission by mala byť zložená z orbitera, dvoch pristávacích puzdier pre dva rozličné typy terénu a dvoch balónových sond. Iná navrhovaná misia, SAGE (Surface and Atmosphere Geochemical Explorer), by skúmala povrch a podpovrchové vrstvy pomocou laseru. Aj Európska vesmírna agentúra rozpracovala návrh balónovej sondy.
Ďalšou plánovanou misiou je ruská Venera-D, ktorá by ťažila zo skúseností úspešnej série sond z minulosti. Jej realizácia sa navrhuje na roky 2016–2025, je však stále neistá. 
Život na Venuši.
Veľkosť podobná Zemi, existencia atmosféry a vzdialenosť od Slnka naznačujúca vysoké, ale životu stále priaznivé teploty viedla k častým špekuláciám o existencii vyspelého života na planéte Venuša. Anthony Procter roku 1870 napísal:
"Je jasné, že, kvôli kratšej vzdialenosti Venuše od Slnka, stačí málo, aby boli veľké časti jej povrchu neobývateľné bytosťami podobnými pozemským. Kvôli tejto blízkosti budú v tropických oblastiach teploty neznesiteľné, ale v miernych a chladných pásoch môžu pravdepodobne existovať oblasti s podnebím, ktoré by nám dobre vyhovovalo… Nenachádzam žiadny dôvod… zamietnuť, že Venuša môže byť plná stvorení tak vyspelých, ako žijú na Zemi."
O Venušanoch fantazíroval v roku 1686 aj francúzsky vzdelanec a popularizátor prírodných vied Bernard de Fontelle. Podľa jeho slov mali byť malí, čierni, opálení, vtipní, ohniví, vždy zamilovaní a píšuci verše, milujúci hudbu, každý deň poriadajúci festivaly, tance a turnaje.
Výskum kozmických sond naopak ukázal, že vzhľadom na vysoký tlak, skleníkový efekt a povrchové teploty okolo 460 °C nemožno o existencii života pozemského typu na Venuši uvažovať.
Roku 2002 však Dirk Schulze-Makuch a Louis Irwin z texaskej univerzity v El Paso vyslovili teóriu o možnom živote nie na Venušinom povrchu, ale v jej oblakoch. Na základe údajov zo sond Venera, Pioneer Venus a Magellan poukázali na zvláštnosti v zložení vodných kvapiek v mrakoch Venuše, ktoré, podľa ich názoru, možno vysvetliť prítomnosťou mikroorganizmov. Išlo najmä o súčasnú prítomnosť sírovodíka a oxidu siričitého, dvoch plynov, ktoré navzájom reagujú a nevyskytujú sa preto spoločne, pokiaľ ich nejaký jav nedopĺňa. Poukázali tiež na príliš nízke množstvo oxidu uhoľnatého napriek slnečnému žiareniu a bleskom. Možným vysvetlením je prítomnosť mikroorganizmov vznášajúcich sa v oblakoch, ktoré by využívali metabolizmus podobný niektorým raným pozemským organizmom.
V roku 2020 objavili vedci v oblakoch vzácne molekuly fosfánu. Na Zemi sa vytvára iba priemyselne alebo mikróbmi v prostredí bez kyslíka.
Venuša v kultúrnych dejinách.
Mytológia.
Venuša je asociovaná so sumerskou bohyňou Inannou, akkadskou Ištar, asýrskou Mylitou, sýrskou Astarté, fenickou Astarot, egyptskou Aštoret, indickou Šukrou, germánskou Freyou, gréckou Afroditou a rímskou Vénus.
Venuša bola pôvodne bohyňou jari a oživenej prírody, na bohyňu lásky a krásy sa premenila pravdepodobne až pod vplyvom gréckeho kultu Afrodity.
Jej otcom bol boh neba Caelus (v starovekom Grécku Uranos), matka zostáva nejasná. Podľa jedného mýtu sa Venuša zrodila z morskej peny oplodnenej Uranom. Rimania si ju veľmi ctili a vážili. Jej najväčšie rímske chrámy stáli na Caesarovom fóre (chrám Venuše rodičky) a pri Svätej ceste k Rímskemu fóru (chrám Venuše a Romy). Kult Venuše sa udržal až do víťazstva kresťanstva. Zrodenie Venuše bolo námetom mnohých umeleckých diel (Apellés zo 4. storočia pred Kr., Botticelli, Tizian, Rubens, Rembrandt a i.).
Astrológia.
V astrológii sa Venuša považuje za ženskú planétu. Vlastnosti, ktoré sa jej pripisujú, vychádzajú zo starovekých predstáv o bohyni Venuši. Sú to predovšetkým láska, krása, erotika a umelecké nadanie. Podľa Ptolemaia prináša svojim zverencom slávu, česť, duševnú pohodu, blahobyt, telesné zdravie, hojnosť domácich zvierat a dostatok obilia. Osoby pod jej vplyvom sú údajne veselé, príjemné, so vzťahom k umeniu.
V systéme babylonskej astrológie bola zaradená medzi tradičných 7 planetárnych vládcov, chronokratorov (vládnuci pár svetiel Slnko, Mesiac a planéty Merkúr, Venuša, Mars, Jupiter a Saturn).
V rámci sedemdňového týždňa vládne Venuša piatku, z čoho v niektorých jazykoch vzniklo aj pomenovanie tohto dňa (latinsky "dies Veneris", v sanskrte "šukravána"). 
Z Pytagorových kozmologických predstav Zeme obalenej 7 otáčajúcimi sa planetárnymi sférami, vydávajúcimi tzv. hudbu sfér, boli odvozené staršie sedemtónové hudobné stupnice,
v ktorých Venuši patril tón H. 
Z ľudských zmyslov pripadla Venuši chuť,
z kovov meď.
V západnej astrologickej tradícii založenej na ptolemaiovskom systéme vládne Venuše VII. a II. domu, takže jej denný dom zodpovedá vzdušnému znameniu Vah a nočnému zemskému znameniu Býka. Ničí ju protiľahlé (exilové) znamenia Barana a Škorpióna, domy jej konkurenta Marta. Povýšenie zažíva v spirituálne súnáležitých Rybách, pád naopak v rozumovej a kritickej Panne. Niektoré prvky tohto systému mohli byť inšpirované skutočnými astronomickými zvláštnosťami Venuše. V priebehu 5 synodických obehov okolo Slnka vykonáva Venuša z geocentrického pohľadu 5 retrográdnych pohybov v rôznych častiach zverokruhu, ktorých postupnosť tvorí vrcholy päťramennej hviezdy kreslenej jedným ťahom – pentagramu.

</doc>
<doc id="6088" url="https://sk.wikipedia.org/wiki?curid=6088" title="Venuša (rozlišovacia stránka)">
Venuša (rozlišovacia stránka)

Venuša môže byť:

</doc>
<doc id="6089" url="https://sk.wikipedia.org/wiki?curid=6089" title="Venuša (bohyňa)">
Venuša (bohyňa)

Venuša (lat. "Venus") je starorímska bohyňa jari a krásy. Neskôr bola stotožnená s gréckou Afroditou, čím sa stala bohyňou lásky a manželstva. Pôvodne bola Venuša bohyňou jari a záhrad. Časom bola ale spodobnená k gréckej bohyni Afrodite. Jej neskoršou úlohou bolo chrániť manželstvá a mala rolu „Pramatky“ alebo „Rodičky“
V umení.
Už v antike bola námetom umeleckých diel, zachovali sa najmä sochy.
Taktiež v renesancii bola opakovane zobrazovaná, najznámejší je obraz Sandra Botticelliho Zrodenie Venuše.

</doc>
<doc id="6094" url="https://sk.wikipedia.org/wiki?curid=6094" title="Južný oceán">
Južný oceán

Južný oceán, známy aj ako Antarktický oceán, zahŕňa najjužnejšie vody svetového oceánu, ktoré sa všeobecne považujú za vody južne od 60° južnej zemepisnej šírky a obklopujú Antarktídu. S rozlohou sa považuje za druhý najmenší z piatich hlavných oceánskych oblastí: je menší ako Tichý, Atlantický a Indický oceán, ale väčší ako Severný ľadový oceán. 
Maximálnu hĺbku Južného oceánu, podľa definície, že leží južne od 60. rovnobežky, skúmala expedícia Five Deeps začiatkom februára 2019. Multibeam sonar tímu expedície identifikoval najhlbší bod na 60° 28' 46" j. z. š., 25° 32' 32" z. z. d. s hĺbkou 7 434 metrov. Vedúci expedície a hlavný pilot ponorky Victor Vescovo navrhol pomenovať tento najhlbší bod v Južnom oceáne "Factorian Deep", podľa názvu ponorky s posádkou DSV "Limiting Factor", v ktorej 3. februára 2019 prvýkrát úspešne navštívil dno. 
James Cook počas svojich plavieb v 70. rokoch 18. storočia dokázal, že vody obklopujú južné zemepisné šírky zemegule. Geografi sa však často nezhodli na tom, či sa má Južný oceán definovať ako vodná plocha ohraničená sezónne kolísajúcou antarktickou konvergenciou - oceánskou zónou, v ktorej sa miešajú studené, na sever prúdiace vody z Antarktídy s teplejšími subantarktickými vodami, alebo sa nemá definovať vôbec a jeho vody sa majú považovať za južné hranice Tichého, Atlantického a Indického oceánu. Medzinárodná hydrografická organizácia (IHO) túto diskusiu nakoniec vyriešila po tom, ako sa zistil plný význam cirkulácie južného oceánu a termín "Južný oceán" teraz definuje vodnú plochu, ktorá leží južne od severnej hranice tejto cirkulácie. 
Prevratná cirkulácia v Južnom oceáne je dôležitá, pretože tvorí druhú polovicu globálnej termohalinnej cirkulácie, pričom druhú polovicu tvorí oveľa známejšia atlantická meridionálna prevratná cirkulácia (AMOC). Podobne ako AMOC, aj táto cirkulácia bola výrazne ovplyvnená klimatickými zmenami, ktoré zvýšili stratifikáciu oceánu a ktoré môžu viesť k jej výraznému spomaleniu alebo dokonca k prekročeniu kritického bodu a úplnému kolapsu. To by malo nepriaznivý vplyv na globálne počasie a fungovanie morských ekosystémov v Južnom oceáne, ktorý by sa prejavil v priebehu storočí. Okrem toho prebiehajúce otepľovanie už teraz mení morské ekosystémy v Južnom oceáne. 
Definície a používanie.
Hranice a názvy oceánov a morí boli medzinárodne dohodnuté, keď Medzinárodný hydrografický úrad, predchodca IHO, zvolal 24. júla 1919 prvú medzinárodnú konferenciu. IHO ich potom uverejnila vo svojom dokumente "Hranice oceánov a morí", ktorého prvé vydanie vyšlo v roku 1928. Od prvého vydania sa hranice Južného oceánu postupne posúvali smerom na juh; od roku 1953 sa z oficiálnej publikácie vynechali a ponechali sa na miestnych hydrografických úradoch, aby si určili vlastné hranice.
IHO do svojich revízií z roku 2000 zahrnula oceán a jeho definíciu ako vody južne od 60. rovnobežky na juh, ale táto definícia nebola oficiálne prijatá kvôli pretrvávajúcim nezhodám v niektorých otázkach obsahu, ako je napríklad spor o pomenovanie Japonského mora. Definícia IHO z roku 2000 však bola rozšírená v návrhu vydania v roku 2002 a používajú ju niektoré organizácie v rámci IHO a niektoré ďalšie organizácie, ako napríklad "CIA World Factbook" a Merriam-Webster.
Austrálska vláda považuje Južný oceán za oblasť ležiacu bezprostredne na juh od Austrálie.
Národná geografická spoločnosť uznala oceán oficiálne v júni 2021. Predtým ho zobrazovala iným typom písma ako ostatné svetové oceány; namiesto toho na svojich tlačených aj online mapách zobrazuje Tichý, Atlantický a Indický oceán siahajúci až po Antarktídu. Medzi vydavateľov máp, ktorí na svojich mapách používajú výraz Južný oceán, patria spoločnosti Hema Maps a GeoNova.
Geografia.
Južný oceán, geologicky najmladší z oceánov, vznikol približne pred 30 miliónmi rokov, keď sa Antarktída a Južná Amerika od seba vzdialili a otvoril sa Drakeov prieliv. Oddelenie kontinentov umožnilo vznik antarktického cirkumpolárneho prúdu.
Južný oceán so severnou hranicou na 60° j. z. š. sa od ostatných oceánov líši tým, že jeho najväčšia hranica, severná hranica, nesúvisí s pevninou (ako to bolo v prípade prvého vydania knihy "Hranice oceánov a morí"). Namiesto toho sa severná hranica nachádza v Atlantickom, Indickom a Tichom oceáne.
Jeden z dôvodov, prečo ho považovať za samostatný oceán, vyplýva zo skutočnosti, že veľká časť vody Južného oceánu sa líši od vody v ostatných oceánoch. Voda sa v Južnom oceáne pomerne rýchlo premiestňuje vďaka antarktickému cirkumpolárnemu prúdu, ktorý cirkuluje okolo Antarktídy. Voda v Južnom oceáne južne napríklad od Nového Zélandu sa viac podobá vode v Južnom oceáne južne od Južnej Ameriky ako vode v Tichom oceáne.
Južný oceán má typickú hĺbku od 4 000 do 5 000 m na väčšine svojho územia, pričom len v obmedzených oblastiach sa vyskytujú plytké vody. Najväčšia hĺbka Južného oceánu 7 236 m sa nachádza na južnom konci Južnej Sandwichovej priekopy na 60°00' j. z. š., 024° z. z. d. Antarktický kontinentálny šelf sa zdá byť vo všeobecnosti úzky a nezvyčajne hlboký, jeho okraj leží v hĺbke až 800 m v porovnaní s celosvetovým priemerom 133 m.
Od rovnodennosti do rovnodennosti v súlade so sezónnym vplyvom Slnka sa antarktický ľadový príkrov mení od priemerného minima 2,6 milióna km2 (1,0 × 106 km2) v marci po približne 18,8 milióna km2 (7,3 × 106 km2) v septembri, čo predstavuje viac ako sedemnásobný nárast plochy.

</doc>
<doc id="6095" url="https://sk.wikipedia.org/wiki?curid=6095" title="Západný príhon">
Západný príhon

Západný príhon alebo prúd Západných vetrov je najväčší morský prúd Zeme pri 65 stupňoch južnej dĺžky. Obteká v smere hodinových ručičiek Antarktídu.

</doc>
<doc id="6096" url="https://sk.wikipedia.org/wiki?curid=6096" title="Východný príhon">
Východný príhon

Východný príhon je povrchový morský prúd južne od 65 stupňov južnej dĺžky pri pobreží Antarktídy.

</doc>
<doc id="6097" url="https://sk.wikipedia.org/wiki?curid=6097" title="Rossova ľadová bariéra">
Rossova ľadová bariéra

Rossova ľadová bariéra, pôvodne nazývaná aj Veľká ľadová bariéra alebo tiež Veľká Rossova ľadová bariéra, je 200 až 300 metrov hrubá (z toho 35 až 50 metrov nad hladinou) zrázna okrajová stena na konci Rossovho pobrežného ľadu v Antarktíde.
Táto asi 800 (podľa iných prameňov až 950) km dlhá bariéra tvorí v antarktickom lete (januári až marci) hranicu, po ktorú sa môžu plaviť lode. Poloha bariéry sa od jej objavenia sústavne postupne posúva (napr. 18411902 asi za rok na juh, 19021950 asi za rok na sever, 19501980 asi za rok na juh). Od bariéry sa tiež sústavne oddeľujú ľadové kryhy a vznikajú tak o. i. dočasné zátoky (napr. Zátoka veľrýb, z ktorej Roald Amundsen začal svoju expedíciu k južnému pólu).

</doc>
<doc id="6098" url="https://sk.wikipedia.org/wiki?curid=6098" title="Vinkulácia">
Vinkulácia

Vinkulácia ( &gt; ) má viacero významov, ktoré všetky majú (ako sám názov naznačuje) niečo spoločné s viazaním práva. Zrušenie vinkulácie sa nazýva "devinkulácia".
Definícia.
Najvšeobecnejšia definícia je, že ide o viazanie výkonu práva. V rámci tejto definície vinkulácia najčastejšie znamená viazanie dispozičného práva k cennému papieru (alebo k jeho výnosu), k vkladu alebo inej pohľadávke, prípadne k tovaru, na splnenie určitej podmienky - čiže vlastne prevod dispozičného práva na niekoho iného dovtedy, kým nebude splnená určitá podmienka. Môže ísť aj o vinkuláciu v prospech tretej osoby, t. j. prevod dispozičného práva na tretiu osobu dovtedy, kým nebude splnená určitá podmienka. 
Najčastejšie príklady.
Cenný papier.
Vinkulácia cenného papiera môže znamenať premenu cenného papiera na doručiteľa na cenný papier na meno. Vydavateľ (emitent) cenného papiera pri takejto vinkulácii poznamená na plášti cenného papiera prostredníctvom tzv. "vinkulačnej doložky" meno jeho vlastníka. Pritom si ponechá kupónový hárok vrátane talónu a úroky vypláca vlastníkovi na potvrdenie. 
Vinkulácia cenného papiera však častejšie znamená viazanie cenného papiera v takej forme, že tento cenný papier nie je možné bez povolenia vydavateľa previesť na tretiu osobu (t. j. jednoducho povedané: vinkulácia je obmedzenie prevoditeľnosti). Napríklad vinkulované akcie sú také akcie, ktorých prevod najprv musí schváliť samotná obchodná spoločnosť (napr. predstavenstvo), pričom prípadne musia byť splnené aj isté ďalšie podmienky. 
Vklad a pohľadávka.
Vinkulácia je tiež účelové obmedzenie dispozičného práva ku vkladu. Môže to byť obmedzenie, že sa vklad smie použiť len na konkrétny platobný účel (napr. na stavbu domu, kúpu zariadenia domácnosti), alebo že sa vklad vyplatí len po splnení určitých náležitostí, napr:
a iné. 
Predošlý odsek platí analogicky aj pre vinkuláciu akejkoľvek pohľadávky alebo jej časti (veď aj vklad je vlastne len druh pohľadávky vkladateľa voči banke). 
Vinkulácia v prospech tretej osoby.
Poistné plnenie.
Vinkulácia (tzv. vinkulácia poistky) môže znamenať aj viazanie poistného plnenia v prospech tretej osoby (t. j. príkaz vyplatiť poistné plnenie niekomu inému). Najčastejšie ide o vinkuláciu v prospech banky, ktorú musí zabezpečiť ten, kto si od tejto banky vzal úver na financovanie poistených predmetov, až kým nesplatí úver. Takúto vinkuláciu niekedy požadujú banky, ktoré takýto úver na poistené predmety poskytujú. 
Projektové financovanie z fondov EU a štátneho rozpočtu Slovenska (rok 2004).
Tu vinkulácia v prospech účtu, z ktorého bude financovaný projekt, znamená (v prípade, že ide o schému štátnej pomoci, t. j. nie o schému de minimis), že peniaze na účte budú blokované až do dňa podpisu zmluvy medzi žiadateľom o financovanie projektu a platobným orgánom, ktorý bude po vyčerpaní vlastných prostriedkov refundovať náklady na projekt u podnikateľov

</doc>
<doc id="6100" url="https://sk.wikipedia.org/wiki?curid=6100" title="Kvety zla">
Kvety zla

Kvety zla () je básnická zbierka Charlesa Baudelaira, prvýkrát vydaná v roku 1857.
"„Slávni básnici si už oddávna rozdelili najkvetnatejšie kraje básnického domínia. Nuž, videlo sa mi zábavné – a to tým viac, že úloha bola ťažšia – vyťažiť krásu zo zla.“" Tento výrok patrí Charlesovi Baudelairovi po vydaní jeho básnickej zbierky Kvety zla.
Charakteristika a obsah.
Táto zbierka obsahuje mnoho básní s viacerými príchuťami a dimenziami. Už úvodná báseň "Čitateľovi" ("Au lecteur") v sugestívnych obrazoch evokuje ukrutný svet zla a jeho odraz v duši človeka. V "Požehnaní" ("Bénédiction") popisuje autor sám seba ako básnika predurčeného Bohom, no na druhej strane nepochopeného, dokonca odmietaného aj vlastnou matkou. Baudelaire sa verejne obnažil v básni "Šperky" ("Les Bijoux"), čím pobúril veľkú časť meštianstva. Nájdeme tu aj škandalóznu "Mrcinu" ("Une Charogne"), ktorá má prvky naturalizmu. V "Krásnej lodi" ("Le Beau Navire") prekračuje hranicu cudnosti opisujúc ženské vnady. Zbierka je ukončená skladbou "Cesta" ("Le Voyage"), na konci ktorej stojí „Smrť, starý kapitán“ ("„Ô Mort, vieux capitaine“"). Baudelaire sa smrti neobáva, víta ju ako východisko z kráľovstva Zla, no i nádej nového poznania.
Reakcie.
Reakcie na jeho zbierku boli všelijaké, kritika bola veľmi ostrá. Jules Valles v časopise "La Situation" opísal Baudelaira ako „fanfaróna nemravnosti, falošného prašivca, podvodníka, ohavu a pornografa“. Na margo jeho diela sa vyjadril „Je to len jed, nie vôňa.“ Po Baudelairovej smrti kritika vôbec nie je miernejšia, Jules Valles predpovedá básnikovi „dvojročnú nesmrteľnosť“ a praje mu, „nech má Satan jeho dušu“. Figaro hovorí o „skľučujúcej chudobe myšlienok básnika“, jeho poézia je podľa kritikov tohoto časopisu „škrofulózna, škaredá, ľadová, márnicová a bitúnková“, je to vraj „nemocnica otvorená všetkým demenciám ducha, všetkým hnilobám srdca“. Gustave Bourdin, literárny kritik, dokonca spochybňuje jeho mentálne zdravie. V liste ministrovi vnútra píšu o tejto zbierke, ako o „rukavici hodenej do tváre zákona, chrániaceho morálku a náboženstvo a výraz najpoburujúcejšej chlípnosti.“ 
Krátko po vydaní zbierky bol celý náklad 1300 výtlačkov zhabaný, 6 básní ("Léthé, Tej, ktorá je príliš veselá, Lesbos, Šperky, Vampírove metamorfózy, Prekliate ženy") bolo zakázaných, Charles dostal pokutu 300 frankov, jeho nakladateľ musel zaplatiť 100 frankov. Kasačný súd zrušil zákaz týchto básní až v roku 1949. Medzi niektorými známymi spisovateľmi však Baudelaire našiel podporu. Gustave Flaubert mu píše v jednom z listov: "„Úprimne sa mi to páči a okúzľuje ma to. Našli ste prostriedok, ako omladiť romantizmus. Nepodobáte sa nikomu (čo je prvá zo všetkých kvalít). Originálnosť štýlu vyviera z koncepcie. Veta je naplnená myšlienkou až na prasknutie. Mám rád vašu horkosť s jej jazykovými jemnôstkami, ktoré ju zdôrazňujú ako rytiny na jemnej čepeli. Aby som to zhrnul, čo sa mi najviac páči na vašej knihe je to, že v nej prevláda umenie. Ste odolný ako mramor a prenikavý ako anglická hmla.“" Victor Hugo zas napísal autorovi, že vytvoril „nový záchvev“. Sainte-Beuve sa zhodol s Gautierom (ktorému bolo dielo venované), že Baudelaire "„objavil nie na tejto, ale na druhej strane romantizmu celú novú a nepreskúmanú krajinu, akúsi divú a neschodnú Kamčatku a tam kdesi vybudoval kiosk bizarnej architektúry.“"

</doc>
<doc id="6101" url="https://sk.wikipedia.org/wiki?curid=6101" title="Paul Verlaine">
Paul Verlaine

Paul Verlaine (* 30. marec 1844, Metz, Francúzske kráľovstvo – † 8. január 1896, Paríž, Francúzsko) bol francúzsky básnik, predstaviteľ symbolizmu.
Životopis.
Narodil sa v Metz, študoval v Paríži, neskôr sa stal úradníkom na radnici.
Svoju prvú zbierku "Saturnské básne" napísal v období, ktoré sám označuje ako kritické, a v ktorom v sebe po prvýkrát objavil básnika. Prejavuje sa v nich typická citovosť. Uplatnili sa v nej poetické postupy parnasizmu i vplyv Charlesa Baudelaira. No práve v nej sa po prvý raz v sústredenej podobe objavujú básne vyvolávajúce zvukovú predstavu („melodické piesne“). Ide o jemné zvukové i vizuálne vyjadrenie silného citového a zmyslového zážitku z poznávania krajiny a obdivu k nej. Popri lyrických, krajinomalebných polohách sa tu uplatnili aj motívy lásky, smútku, túžby. 
Citovosť sa ešte výraznejšie prejavuje v zbierke "Galantné slávnosti" inšpirovaná Watteauovými rokokovými obrazmi. 
V roku 1870 sa oženil s Matilde Mautéovou a venoval jej ľúbostné básne "Dobrá pieseň". Po komúne 1871 sa spriatelil s Arthurom Rimbaudom. Ich priateľský vzťah postupne prerástol až do intímneho, sprevádzaného búrlivými scénami a žiarlivými výstupmi. 
V roku 1872 sa rozvádza so svojou manželkou, ako jeden z bodov žiadosti o rozvod uviedla, že jej chcel Verlaine zapáliť vlasy a surovo ju udrel do tváre. V Bruseli na Rimbauda Verlaine po jednej z častých hádok opitý vystrelil, trafil ho do ruky, za čo ho odsúdili na dva roky väzenia. 
Vrcholom jeho tvorby a zároveň jeho najmelodickejším dielom je zbierka "Romance bez slov". Táto zbierka znamená zásadný obrat k novým básnickým prostriedkom subjektívnej lyriky. Zbierka zahrňuje viac ako 20 básní rozdelených do štyroch oddielov:
Verlaine na rozdiel od parnasistického kultu formy uplatňoval citovú bezprostrednosť a využitie hudobných prostriedkov verša, čím výrazne zasiahol do metrického a rýmového systému (asonancie).
Potom, ako učil francúzštinu v Anglicku a na katolíckom kolégiu v Paríži sa pokúšal o vedenie farmy. Skrachoval a po roku 1883 upadol do takej biedy, že takmer umrel hladom. Jeho podlomenému zdraviu vôbec neprospieval alkohol, ktorý tak často pil a doslova žobrácke ubytovanie – malá izbička v Latinskej štvrti. Zomrel 8. januára 1896 v Paríži, pochovaný je na cintoríne "Batignolles".
Povedal: "Opíjam sa, aby som si zachoval povesť".
Film.
V roku 1995 nakrútila Agnieszka Holland film s názvom "Úplné zatmenie" ("Total Eclipse") v hlavnej úlohe s Leonardom DiCaprio ako Rimbaudom a Davidom Thewlisom ako Verlainom.

</doc>
<doc id="6102" url="https://sk.wikipedia.org/wiki?curid=6102" title="Symbolizmus">
Symbolizmus

Symbolizmus je:
Symbolizmus v literatúre.
Básnické a umelecké hnutie vzniklo vo Francúzsku v 80-tych rokoch 19. storočia. Ako o básnickom smere píše prvýkrát o symbolizme Jean Moréas, ktorý je spolu s Gustavom Kahnom, zakladateľom revue Symbolisme a autorom Manifestu symbolizmu. 
Už na začiatku 90-tych rokov 19. storočia začína symbolizmus ustupovať, keď sám Moréas uverejnil vo "Figare" manifest novej románskej školy, kde žiada návrat k zrozumiteľnosti a k tradíciám renesančnej a klasicistickej jasnosti. 
Po smrti Stéphana Mallarméa sa epocha symbolizmu považuje za uzavretú a jej oživenie sa považuje buď za úsilie „druhej symbolistickej generácie“ alebo za „neosymbolizmus“. 
Mnohí kritici vidia veľmi malý rozdiel medzi symbolizmom a dekadenciou, takže rovnaké diela a rovnakí autori bývajú často zaraďovaní do iného smeru. 
Symbolizmus sa sociologicky charakterizuje ako výraz krízy európskej duchovnej kultúry a umenia, najmä po porážke Parížskej komúny (1871). Symbolizmus sa spočiatku vôbec nedotýka spoločenských problémov, takisto v otázkach náboženstva nie je jednotný. Verlainove diela sú miestami až silne religiózne, Mallarmého poézia je zasa voči náboženstvu indiferentná, niektoré diela sú úplne ateistické. 
Básnici používali metaforu, alegóriu, inotaj a kládli dôraz na eufóniu verša.
Symbolisti sú v opozícii k pozitivizmu, naturalizmu i parnasizmu. Snažia sa preniknúť až k samotnej podstate bytia. Podľa Mallarméa má básnik skutočnosť vyvolávať, sugerovať a nie pomenúvať, pretože „pomenovať predmet znamená potlačiť tri štvrtiny zážitku, ktorý máme z rozkoše hádania tajomného“. 
Takisto sa symbolizmus líši od impresionizmu. Zatiaľ čo tu pozorujeme cit a nežné zaobchádzanie so slovom, symbolisti sa snažia zo slova urobiť magický kryštál, v ktorom je zoskupených čo najviac významov vrhajúcich na seba vzájomne oslnivé svetlá, zmysel vyplýva práve z tohoto zrkadlenia. 
Symbolizmus má okrem iného aj zásluhu v zblížení poézie s hudbou. Melódia mala podporiť celkový dojem z veršov. Symbolistická poézia bola preto často sprevádzaná rôznymi skladbami, veľmi často od skladateľa Richarda Wagnera. Odtiaľ záujem básnikov o slovo ako o hudobný element a nakoniec aj prozodická revolúcia – nástup voľného verša. 
Na poetiku symbolizmu mali vplyv najmä Baudelairove "Súvislosti" (fr. "Correspondences") a Rimbaudove "Samohlásky". 
V próze a dráme sa so symbolizmom takmer nestretávame, mal byť vpádom poézie na javisko, ostal však často len dialogizovanou lyrikou. Bol najmä reakciou na naturalizmus, ktorá prinášala maximálnu štylizáciu, ale aj nezáživnú abstraktnosť.
Predstavitelia.
Najznámejšími predstaviteľmi symbolizmu boli básnici:
Symbolizmus vo výtvarnom umení.
Vo výtvarnom umení symbolizmus do určitej miery splýva v secesii s impresionizmom a dekorativizmom a využíva mýty, rozprávky a poéziu.

</doc>
<doc id="6103" url="https://sk.wikipedia.org/wiki?curid=6103" title="Prekliati básnici">
Prekliati básnici

Prekliati básnici je voľne používané označenie pre niektorých spoločensky vykorenených básnikov vo Francúzsku v 2. polovici 19. storočia, ako aj (pôvodne) názov rovnomenného súboru básnických podobizní od Paula Verlaina.
Dielo.
Paul Verlaine vydal v roku 1884 a 1888 útlu knižku "Prekliati básnici", súbor kritických esejí o francúzskych básnikoch, v tom čase nedocenených a takmer neznámych. Nazval ich "prekliatymi" vychádzajúc z romantickej koncepcie, že každého básnika, ktorý svojím dielom prevyšuje ostatných, stihne kliatba. Títo prekliati básnici sa vyčlenili zo spoločnosti, verili iba vlastnému snu a odmietali vyšliapané chodníčky poézie. Títo básnici vidia sami seba ako asociálne zjavy. Uvedomujú si, že svojím dielom urýchľujú rozpad už aj tak rozkolísanej a dezorganizovanej spoločnosti. 
Kniha je venovaná:
Jednu stať venuje aj vlastnej tvorbe, je uvedená pseudonymom „Chudák Lelian“, je to anagram jeho mena.

</doc>
<doc id="6104" url="https://sk.wikipedia.org/wiki?curid=6104" title="Jean Nicolas Arthur Rimbaud">
Jean Nicolas Arthur Rimbaud

Jean Nicolas Arthur Rimbaud [re(n)bo] (* 20. október 1854, Charleville – † 10. november 1891, Marseille) bol francúzsky básnik francúzskeho symbolizmu, jeden z tzv. Prekliatych básnikov, jeden zo zakladateľov modernej poézie. Celé svoje dielo vytvoril vo veku 15 – 19 rokov (v rokoch 1869 až 1873).
Život.
Jean Nicolas Arthur Rimbaud sa narodil v Charleville na severe Francúzska. Bol synom kapitána pechoty Frédérica Rimbauda, ktorý opustil rodinu, keď mal malý Arthur 6 rokov. Jeho a ďalších troch súrodencov (brat Frédéric a sestry Vitalie a Isabelle; jeho ďalšia sestra zomrela v roku 1857 krátko po pôrode) vychovávala prísna, lakomá a striktne nábožensky založená matka Vitalie Clifová, dcéra náboženského fanatika Nicolasa Clifa. Podľa niektorých zdrojov jej povaha zatrpkla až po manželovom odchode. So sestrou Isabelle mal veľmi blízky vzťah. Deti mali zakázané vyhľadávať kamarátov. Hrávali sa bez hračiek. Každú nedeľu chodievali na omšu do miestneho kostola. 
Keď mal 8 rokov, napísal do svojho školského zošita toto:
"Slnko, pozemská pochodeň, haslo vysielajúc zo svojho ohnivého telesa posledné a slabé svetlo, ktoré napriek tomu umožňovalo vidieť zelené lístie stromov, malé kvety, ktoré vädli a obrovské vrcholy borovíc, topoľov a storočných dubov… Čerstvý vietor pohyboval lístím stromov šumotom podobným šumotu strieborných vôd potoka, ktorý tiekol okolo mojich nôh… Papradie ohýbalo svoje zelené čelo pred vetrom…".
V tej dobe bol Rimbaud tak hlboko veriaci človek, že keď raz videl, ako sa veľkí chlapci špliechali pri odchode z kaplnky svätenou vodou, vrhol sa na nich a bil a driapal hlava-nehlava. Týmto súbojom si vyslúžil nadávku „ten hajzel pobožný“. 
V roku 1870 prišiel na charlevillské kolégium mladý profesor Georges Izambard, ktorý o Rimbaudovi píše: "Rimbauda, ktorého som vídal, ktorého ešte vidím vo svojej triede, ako sedí v prvom rade s tvárou obrátenou k mojej katedre, to je chlapček Palček, zasnený, drobný a bojazlivý - dôverujte takejto budúcnosti! - žiak rétoriky, slušný a príjemný, s čistými nechtami, so zošitmi bez machúľ, s úlohami obdivuhodne dobrými...,ktorého som naučil rýchlo poznávať, keď ma očakával pri východe, aby ma odprevadil až k mojim dverám, to je skutočný intelektuál... a naivne hrdý, že sa môže ako taký prejaviť tak šťastný, že konečne niekoho našiel, s kým môže hovoriť o veršoch a básnikoch!..." Prvým plodom tohto priateľstva bola školská úloha Karol Orleánsky Ľudovítovi XI. Učiteľ mu predstavil hugovský sen o slobode a antické mýty, diela utopických socialistických spisovateľov. Jeho latinské verše vzbudzovali úžas u profesorov, napísal pre rozličné školské súťaže. Na strednej škole sa mu dostalo takej cti, že jeho latinské verše vyšli v bulletine Akadémie v Douai. V 15 rokoch napísal svoju prvú báseň Novoročné dary sirôt, kde možno vidieť včasné typické vlastnosti rimbaudovej poetiky, ktoré kontrastujú s vtedajšou parnasistickou poéziou. 
V sedemnástich rokoch fajčil a nosil dlhé vlasy. Túžil po centre všetkého literárneho diania – po Paríži. Niekoľkokrát dokonca ušiel z domu a zúčastnil sa na bojoch komunardov v hlavnom meste Francúzska. V tejto súvislosti tiež vypracoval dnes stratený "Projekt komunistickej ústavy". 
Posielal svoje verše Paulovi Verlainovi, ktorého nesmierne obdivoval. Verlaine ho pozval do Paríža a nadviazali intímne styky. Potom čo sa Verlaine rozišiel so svojou ženou, žili s Rimbaudom spolu v Paríži, Anglicku a Belgicku. Ich vzťah bol onedlho na to (1871) poznačený búrlivou hádkou polemického charakteru, ktorá vyústila do fyzickej konfrontácie dvoch básnikov - Verlaine zaútočil na Rimbauda rybou, ktorú údajne odcudzil z prístavu v Marseille. Po tom, čo bola na miesto privolaná hliadka, bola ryba identifikovaná ako 320-kilogramový dva a pol metrový Sumec, neskôr vypustený späť do jeho prirodzeného prostredia. Ku konfrontácii sa neskôr vyjadril aj Charles Baudelaire, ktorý túto násilnú výmenu názorov plne odsúdil. Neskôr na ňu, vďaka jej charakteru, odkazuje aj v básni Človek a more. 
Rimbaud v tom čase obohacoval svoje básnické videnie smelými experimentmi (hašiš, ópium, spal počas dňa a písal v noci). Po škandále v Bruseli roku 1873 (rozchod s Verlainom, ktorý vyústil do postreleniu Rimbauda do ruky) sa vrátil sa do Paríža, cestoval do Londýna a vrátil sa do rodného mesta. Dokončil Sezónu v pekle a potom navždy prestal písať.
V roku 1875 začal cestovať po svete. Hovoril najmenej ôsmimi jazykmi. Bol v Nemecku, Taliansku, v Holandsku vstúpil do koloniálneho vojska, na Jáve dezertoval, s cirkusom Loisset prešiel Švédsko a Nórsko, roku 1880 bol v Egypte, potom na Cypre a vydal sa do Adenu (dnes Jemen) ako obchodný zástupca. Prešiel celú Somálsku púšť, v Harare sa usadil a obchodoval so zlatom a slonovinou. Bol poradcom neguša Menelika II. a skúmal Ogaden.
V roku 1887, keď prišiel do Káhiry, mal už úplne šedivé vlasy (mal 33 rokov). V tomto čase jeho popularita vo Francúzsku rástla, k čomu sa vyjadril s odporom a prehlásil, že jeho básne boli "pomyje, len pomyje." 
V januári 1891 sa uňho objavili bolesti v pravej nohe, preto sa vrátil z Arabského polostrova do Francúzska. V Marseille mu amputovali nohu. Lekári zistili, že išlo o rakovinu, ktorej 10. novembra 1891 v Marseille podľahol. Zatiaľ čo Arthur pomaly a bolestivo umieral v nemocnici, matka sa starala o to, ako naložiť s jeho peniazmi. 
Želal si byť pochovaný v Adene (v Jemene) na brehu mora, na príkaz matky však telo preniesli do Charleville. Pohreb sa konal o desiatej ráno 14. novembra. Jeho bývalý profesor požiadal matku, aby presunuli obrad na neskoršiu hodinu, aby sa na ňom mohli zúčastniť aj Rimbaudovi priatelia a spolužiaci. Odbila ho slovami, že je to zbytočné a tak za jeho truhlou kráčali len dve osoby – jeho matka a jeho sestra Isabela.
Dielo.
Rimbaud za štyri roky svojho tvorivého obdobia napísal básne s tuláckymi motívmi, protivojnové sonety, a satirické básne namierené proti víťazom nad Parížskou komúnou. 
Rimbaud vo svojich básňach a neskorších básnických skladbách reagoval nielen na jazykovú a štylistickú stránku iných básní, ale aj na svoju dobu a jej protirečenia a predovšetkým experimentoval s mnohoznačnými významami slov. 
Jeho dielo tvoria najmä zbierky:
Sám Rimbaud pripravil do tlače iba zbierku „Pobyt v pekle“, ostatné boli zrekonštruované po jeho smrti. Po slovensky vyšli zbierky „Dielo“ a „Opitá loď a iné básne“. 
Jeho najvýznamnejšia báseň je Opitá loď.

</doc>
<doc id="6105" url="https://sk.wikipedia.org/wiki?curid=6105" title="Verlaine">
Verlaine

Verlaine môže byť:

</doc>
<doc id="6108" url="https://sk.wikipedia.org/wiki?curid=6108" title="Rimbaud">
Rimbaud



</doc>
<doc id="6110" url="https://sk.wikipedia.org/wiki?curid=6110" title="Arthur Rimbaud">
Arthur Rimbaud



</doc>
<doc id="6111" url="https://sk.wikipedia.org/wiki?curid=6111" title="Opitá loď">
Opitá loď

Opitá loď alebo "Opitý koráb" (fr. "Le bateau ivre") je najvýznamnejšia báseň Arthura Rimbauda. 
Text Opitej lode sa podobne ako u iných Rimbaudových básní zachoval len z Verlainovho opisu v "Prekliatych básnikoch". 
Ústredným symbolom básnickej skladby je koráb, ktorý sa zmieta po riekach a moriach, tento obraz je rozvíjaný v jednom kuse. Koráb je obrazom samotného básnikovho subjektu. Bezstarostne odpútaná loď vpláva do vzdutých vĺn vnútorného dobrodružstva, jej plavba sa stáva triumfom sna, rozbúreným snímaním pohybu, farieb, rozpútaných živlov, až nakoniec sa búrka utíši, halucinácia prestáva, „vodou opitý vrak“ malátnie a lyrický hrdina túži po návrate. Dochádza k vytriezveniu a precitnutiu. Výbuch oslobodenej imaginácie vedie teda nakoniec k únave, dezilúzii a k rezignovanému úľavnému spočinutiu v každodennej "mláke". 
Toto hľadanie neznámeho sveta, ktoré je zároveň únikom z praktickej reality (hoci ho možno tiež formulovať ako hľadanie slobody, ideálu či zmyslu poézie) vyúsťuje do zistenia nemožnosti „zmeniť život“. Ideál sa stáva ilúziou. Táto báseň je akoby predzvesťou budúceho Rimbaudovho dobrodružného osudu - jeho blúdenie svetom a definitívny návrat k „starým múrom Európy“.
Keďže báseň vznikla 4 mesiace po potlačení Parížskej komúny, nájdeme v nej narážky na hromadné deportácie komunardov - samozrejme, nakoľko bol Rimbaud symbolista, nevie sa to isto.

</doc>
<doc id="6113" url="https://sk.wikipedia.org/wiki?curid=6113" title="Urán">
Urán

Urán môže byť:

</doc>
<doc id="6114" url="https://sk.wikipedia.org/wiki?curid=6114" title="Urán (chemický prvok)">
Urán (chemický prvok)

Urán (lat. "uranium") je chemický prvok v Periodickej tabuľke prvkov, ktorý má značku U a protónové číslo 92. Prvok objavil v roku 1789 Martin Heinrich Klaproth, v čistej forme bol izolovaný v roku 1841 Eugène-Melchior Péligotom. Meno dostal podľa vtedy novoobjavenej planéty Urán, ktorá bola pomenovaná podľa boha Uranos v gréckej mytológii (otec Titanov a prvý boh nebies, manžel všeplodnej bytosti Gaia).
Základné údaje.
Urán je v čistom stave striebrobiely lesklý kov, ktorý na vzduchu postupne tmavne – pokrýva sa vrstvou oxidov. Rozomletý na prášok je samozápalný. Nie je príliš tvrdý a dá sa pri normálnej teplote kovať alebo valcovať. Pri zahrievaní sa stáva najskôr krehkým, pri ešte väčšej teplote je však plastický.
Hustota (špecifická hmotnosť) uránu pri 20 °C je cca  · m−3 (rôzne zdroje uvádzajú údaje v rozmedzí 19 050 –  · m−3; pri teplote varu je hustota uránu cca  · m−3), urán tak patrí k najťažším prvkom vôbec, je o cca 70 % ťažší ako olovo.
Z prvkov vo všeobecnosti je ťažšie napr. osmium ( · m−3), irídium ( · m−3), platina ( · m−3) či rénium ( · m−3); iba o málo menšiu hustotu má volfrám ( · m−3). Vysoká hustota uránu je dôvodom pre mnohé jeho nejadrové využitie (pozri nižšie).
Elektrónová konfigurácia atómu: K: 2, L: 8, M: 18, N: 32, O: 5s-2, 5p-6, 5d-10, 5f-3 P: 6s-2, 6p-6, 6d-1 Q: 7s-2; 
Celková konfigurácia: 1s2 2s2 2p6 3s2 3p6 3d10 4s2 4p6 4d10 5s2 5p6 4f14 5d10 6s2 6p6 5f3 6d1 7s2.
História.
Urán sa už v roku 79 pred Kr. používal na zafarbenie glazúr (nálezy blízko Neapola s 1% výskytom oxidu uránu).
Urán ako prvok bol objavený v roku 1789 lekárnikom a profesorem chémie Martinom Heinrichom Klaprothom (17431817), ktorý objavil alebo spoluobjavil aj niekoľko ďalších prvkov (zirkónium, titán, cér a telúr). Objav oznámil počas prejavu pred Pruskou akadémiou vied 24. septembra 1789. Pomenovaný bol podľa planéty Urán objavenej krátko predtým (1781), pôvodný názov uranit bol v roku 1790 zmenený na uranium. Klaproth analyzoval rudu z bane George Wagsfort vo Wittingshale pri Johanngeorgstadte v Sasku. Vystavil ju pôsobeniu kyseliny a prudko zohrial a získal čierny prášok, urán, ako sa domnieval. V skutočnosti išlo ale iba o jeho oxid, čistý urán sa podarilo získať až v roku 1841 Francúzovi Eugène-Melchior Péligotovi.
Urán sa potom používal na farbenie skla a glazúr (v Jáchymove od roku 1826), ťažil sa v českom Jáchymove a v britskom Cornwalle. Toto využitie podstatne kleslo v 2. polovici 20. storočia.
V roku 1896 zistil Henri Becquerel, že urán je rádioaktívny a – ak nerátame objav röntgenových lúčov krátko predtým – vlastne tým rádioaktivitu objavil. Maria Curieová-Skłodowská so svojim manželom Pierrom Curiem potom z uránovej rudy (jáchymovského smolinca) izolovali 2 nové prvky: najskôr polónium, o niečo neskôr aj rádium. Uránové rudy boli až do 30. rokov (objav umelých izotopov) používané na výrobu rádia v nich obsiahnutého (rádium sa veľmi skoro po objave začalo v malých množstvách používať na lekárske účely). Podľa Františka Běhounka bolo však za celú túto dobu izolovaných iba okolo rádia.
Pre účely jadrového priemyslu sa začal urán využívať až počas (resp. po) druhej svetovej vojny.
Prvá umelá jadrová reťazová reakcia (tzv. Fermiho reakcia) bola spustená 2. decembra 1942 talianskym fyzikom E. Fermim na ihrisku Chicagskej univerzity. Prostredníctvom jadrového reaktora (FBR1) bol po prvýkrát vyrobený elektrický prúd 20. decembra 1951, prvá jadrová elektráreň bola sprevádzkovaná v roku 1954 v ZSSR.
Výskyt a využitie.
V prírode sa urán vyskytuje vo forme zmesi izotopov označovaných ako 238U (99,276 %) a 235U (0,718 %) a iba vo veľmi malom množstve 234U (0,004 %). V prírode je urán v najrôznejších rudách relatívne častý, ale iba v malých koncentráciách 0,43 %.
Najstaršou, najznámejšou a asi najdôležitejšou rudou je uraninit (prípadne uranin, smolinec) alebo nasturan UO2 s prímesami (kubický minerál), zrejme druhou najdôležitejšou je carnotit K2(UO2)2[VO4]2.3H2O. Urán sa nachádza aj v ďalších rudách ako napr. v bröggerite, cleveite, nivenite (Nórsko) alebo v zipperite a johannite. V menšom množstve sa vyskytuje aj v uránových sľudách, vznikajúcich zvetrávaním pôvodných uránových rúd ako podvojné arzeničnany, sírany, fosforečnany a uhličitany. Na milión častíc v zemskej kôre pripadá 2,5 častice uránu (0,025 %). Pripravuje sa aluminotermicky z oxidov, alebo čistý do jadrových reaktorov redukciou fluoridu uraničitého kovovým vápnikom. Urán je čierny kovový prášok, ktorý sa taví na biely lesklý kov s jasnomodrým nádychom. Je hlavnou surovinou na získavanie atómovej energie a ďalšieho jadrového paliva plutónia. Urán sa stal najhľadanejším kovom na svete, pre využitie ako energetický zdroj budúcnosti. Urán je taktiež najpoužívanejšia rádioaktívna látka.
Využitie v jadrovom priemysle.
Dnes sa po tzv. obohatení uránu (zvýšení koncentrácie izotopov 235U) používa ako palivo v jadrových reaktoroch alebo ako náplň atómových bômb. Pre využitie uránu ako jadrového paliva je potrebné zvýšiť koncentráciu izotopu 235U z 0,72 % väčšinou na 68 %. Pre použitie v atómovej bombe je potrebné zvýšiť koncentráciu na hodnotu okolo 90 %.
Ako jadrové palivo sa dá v tzv. ťažkovodných reaktoroch využiť aj 238U, je to však omnoho náročnejšie, preto sa táto možnosť zatiaľ v praxi príliš nevyužíva. Nadkriticky štiepiteľný je aj 234U. Z 1 gramu 235U vznikne úplným štiepením až 75 600 MJ tepelnej energie.
Z izotopu 238U sa v rýchlych množivých reaktoroch dá vyrábať plutónium, ktoré tiež môže slúžiť ako jadrové palivo alebo náplň atómových bômb, tento postup sa však zatiaľ príliš nepoužíva kvôli vysokým investičným nákladom a technologickej náročnosti.
Nejadrové využitie.
Ako odpad po obohacovaní uránu zostane tzv. ochudobnený urán – ochudobnený preto, že bol zbavený podstatnej časti izotopu 235U) využiteľného ako palivo pre jadrové reaktory. V angličtine sa často označuje skratkou "DU (depleted uranium)" alebo zriedkavejšie "tuballoy".
Ochudobnený urán je pre svoju vysokú hustotu využívaný všade tam, kde je potrebná vysoká hmotnosť (vyváženie, nutnosť dosiahnuť vysokú kinetickú energiu pri malom objeme). Tá je potrebná napr. pre výrobu protipancierových projektilov (tzv. šípovej, presnejšie podkalibernej strely – priemer strely je menší ako priemer hlavne, z ktorej je vystrelená). Pôsobí tu síce najmä vysoká kinetická energia strely, účinok však zosilňuje aj to, že po prieniku projektilu za pancier sa tlakom a trením rozžeravené častice uránu vznietia, čo zvyšuje ničivý účinok vo vnútri obrneného priestoru. Na dosiahnutie tohto efektu sa strela musí pohybovať rýchlosťou zvuku. Je potrebné upozorniť na to, že toto použitie ako také nemá absolútne žiadnu súvislosť s jadrovým využívaním uránu, jeho dôvodom je iba vysoká hustota uránu, ľahká vznietlivosť a relatívna lacnosť. Vedľajším účinkom však napriek tomu môže byť rádioaktívne zamorenie, miera jeho neškodnosti alebo škodlivosti nie je dosiaľ doriešená. Veľkú úlohu pritom zohráva síce nízka rádioaktivita ochudobneného uránu, ale jeho veľké rozptýlenie v prostredí a možnosť dostať sa priamo do tela živých organizmov (potravou, pitím alebo vdýchnutím). Takéto strely boli použité spojencami v Iraku v roku 1992, v Srbsku a Čiernej Hore, v Kosove v roku 1999 a pravdepodobne aj v Afganistane v roku 2002.
V staršom, ale ešte používanom Boeingu 747 sa urán používa ako vyrovnávacie závažie. Uvádza sa, že bolo vyrobených okolo 600 exemplárov tohto modelu obsahujúceho ochudobnený urán, pričom jednotlivé exempláre obsahujú 400 ochudobneného uránu (iný prameň uvádza dokonca 400). Podobným spôsobom sa využíva aj v amerických lietadlách McDonnell Douglas DC-10. Ako záťaž sa využíva aj v plachetniciach, rotoroch gyroskopov, ropných vrtných súpravách, údajne dokonca aj vo vozoch Formuly 1. V niektorých amerických tankoch (napr. M1 Abrams) sa používa ako súčasť panciera. Ochudobnený urán môže byť použitý ako tienenie pred rádioaktivitou.
V zlúčenine dvojuránan sodný (Na2U2O7.6H2O) dodnes slúži pod názvom uránová žlť na farbenie skla a glazúr (farbí na žlto až žltozeleno). Asi sa ňou však dá farbiť aj na oranžovo až červeno. Miera tohto použitia sa však oproti minulosti výrazne znížila.
Vo fotografovaní sa zlúčeniny uránu (napr. UO2(NO3)2 – dusičnan uranylu) používajú na zosilnenie negatívov, do tónovacích kúpeľov a ako zosilňovačov svetlotlače. Kvôli chemickej toxicite sa dusičnan uranylu používa na experimentálne vyvolanie patologického stavu obličiek na pokusných zvieratách.
Urán obsahujúci svoj karbid je vhodným katalyzátorom pre syntézu amoniaku Haberovým spôsobom.

</doc>
<doc id="6115" url="https://sk.wikipedia.org/wiki?curid=6115" title="Urán (planéta)">
Urán (planéta)

 
Urán je siedma planéta od Slnka, tretia najväčšia a štvrtá najhmotnejšia planéta v slnečnej sústave. Patrí medzi plynné obry a spolu s Neptúnom aj medzi tzv. ľadové obry. Meno má po gréckom bohovi nebies Uránovi, čo je ojedinelé – ostatné planéty sú pomenované po rímskych bohoch. Symbolom planéty Urán je znak (používaný v astronómii) alebo (používaný v astrológii). Je to najbližšia planéta k Zemi, ktorá nebola ľuďom známa už od staroveku. Aj napriek tomu, že Urán je možné za priaznivých podmienok pozorovať voľným okom na nočnej oblohe, antickí astronómovia ho kvôli pomalej rýchlosti a nízkej jasnosti nepovažovali za planétu, ale za hviezdu. Objav Urána ohlásil William Herschel 13. marca 1781, čím prvýkrát v modernej dobe posunul známe hranice slnečnej sústavy.
Chemickým zložením sa Urán podobá Neptúnu. Obe planéty majú rozdielne celkové zastúpenie prvkov oproti Jupiteru či Saturnu. Urán má podobné zloženie atmosféry ako Jupiter či Saturn. Tvoria ju prevažne plynné formy vodíka a hélia, ale obsahuje aj výrazný podiel vody, amoniaku a metánu so stopami ďalších uhľovodíkov. Atmosféra Uránu je najchladnejšou v slnečnej sústave, minimálne teploty sa pohybujú okolo 49 K. Jej štruktúra je vrstevnatá: v najnižších poschodiach sa nachádzajú mraky vody, vo vrchných poschodiach mraky tvorené hlavne metánom. Vnútro planéty je pravdepodobne zložené predovšetkým z ľadu a kamenia.
Podobne ako ďalšie plynné planéty má aj Urán prstence, magnetosféru a množstvo mesiacov. Zvláštnosťou Urána je sklon jeho rotačnej osi: os leží takmer v rovine, v ktorej planéta obieha. Severný a južný pól sa preto nachádzajú v oblastiach, ktoré sú u iných planét charakteristické pre rovník. Pri pohľade zo Zeme sa preto občas stane, že sa prstence Urána javia ako terč s Uránom v strede.
Planétu skúmala zblízka iba sonda Voyager 2, ktorá okolo nej preletela v roku 1986. Sonda nespozorovala v atmosfére planéty žiadne väčšie množstvo mračien a búrkových systémov, ktoré sú typické pre iné plynné obry. Pozemské pozorovania priniesli náznaky sezónnych zmien počasia, s čím súvisia aj vetry vanúce v atmosfére. Tie môžu dosahovať rýchlosť až /h.
Fyzikálne a chemické vlastnosti.
Urán je približne 14,5-krát hmotnejší ako Zem, takže je najľahší zo všetkých plynných obrov. Jeho hustota je 1,27 g/cm³, čo je druhá najmenšia hodnota z planét v slnečnej sústave po Saturne. Priemer planéty je o málo väčší než priemer Neptúna a je približne 4-krát väčší ako priemer Zeme, ale Urán je ľahší ako menší Neptún.
Jupiter a Saturn sú zložené takmer výhradne z vodíka. Urán na rozdiel od nich obsahuje len 83 % vodíka, ďalej 15 % hélia a stopové množstvá metánu a ďalších látok. Jadrá Urána a Neptúna sa v mnohých smeroch podobajú jadrám Jupitera a Saturna, nemajú však masívnu obálku z tekutého kovového vodíka. Zdá sa, že Urán nemá výrazne diferencované kamenné jadro ako Jupiter a Saturn, ale jeho materiál je viac-menej rovnomerne rozložený. Uránova modrozelená farba je spôsobená absorpciou červeného svetla jeho metánovou atmosférou.
Pomerne rýchla rotácia planéty je príčinou jej zreteľného sploštenia na póloch. Pre opis planéty sa preto používa rotačný elipsoid, u ktorého je povrch umelo definovaný ako miesto, kde sa atmosférický tlak rovná 1 baru. Ako rovníkový polomer sa udáva hodnota  ±, a polárny polomer je  ±. Takto definovaný povrch planéty sa používa ako nulová nadmorská výška.
Dráha a rotácia.
Urán obieha Slnko v strednej vzdialenosti . Planéta sa približuje k Slnku najviac na a vzďaľuje na . Okolo Slnka obehne raz za 84,07 rokov a okolo svojej osi sa otočí za 17 hodín a 14 minút.
Odklon osi.
Jedným z najvýraznejších znakov Urána je sklon rovníka k rovine jeho dráhy o 97,86°, takže planéta rotuje retrográdne (spätne). Rovina obehu Urána je k rovine ekliptiky sklonená len pod uhlom 0,769 86°, preto rotačná os leží takmer v rovine ekliptiky. V dôsledku toho svieti Slnko počas Uránovho roka striedavo na severný a južný pól. Deň na póle trvá 42 rokov a nasleduje po ňom 42 rokov dlhá noc. Iba na dvoch miestach obežnej dráhy, keď je planéta natočená rovníkom k Slnku, Slnko vychádza a zapadá obdobne ako na Zemi. Prstence spoločne s mesiacmi obiehajú v rovine Uránovho rovníka, takže sa celá Uránova sústava v podstate okolo Slnka „valí“.
V čase preletu Voyagera 2 bol Uránov južný pól nasmerovaný takmer presne k Slnku. Samotné označenie tohto pólu je predmetom diskusií. O Uráne možno povedať, že buď má odklon osi rotácie o niečo málo viac ako 90°, alebo že má odklon osi rotácie o niečo málo menej než 90° a rotuje v spätnom smere. Tieto dva opisy presne zodpovedajú skutočnému správaniu planéty; výsledkom odlišných definícií je len určenie, ktorý pól je severný a ktorý južný. Keďže rotačná os nie je presne rovnobežná s rovinou ekliptiky, nachádza sa jeden pól nad rovinou a druhý pod rovinou podobne ako pozemské póly. Vzhľadom na medzinárodnú dohodu sa využíva označenie severný pól pre ten, ktorý sa nachádza nad rovinou ekliptiky bez ohľadu na smer, ktorým sa planéta otáča.
Možným vysvetlením takejto nezvyčajnej orientácie rotačnej osi je teória kolízie Urána s veľkou protoplanétou, ktorá by mohla vysvetliť tiež stratu vnútorného tepla. Simulácie ju však nepotvrdzujú, pretože osi jeho mesiacov nie sú odklonené. Z tohto dôvodu sa uvažuje aj o vplyve hustej atmosféry, ktorá kvôli sklonu osi rotácie cirkuluje zvláštnym spôsobom. Ďalšou možnosťou vysvetlenia je dočasná prítomnosť veľkého mesiaca. Ak by podľa vykonaných simulácií mal Urán v minulosti mesiac s 1 % svojej hmotnosti (teda teleso porovnateľné s veľkosťou planéty Mars), mohol by po 2 miliónoch rokoch skloniť rotačnú os planéty na súčasnú úroveň.
Podľa štúdie z Durham University publikovanej v 2018 do Uránu skutočne narazil objekt vo veľkosti približne dvojnásobku Zeme. Tento náraz vysvetľuje odklon od osi aj extrémne nízke teploty na okraji atmosféry.
Je zrejmé, že Uránov extrémny odklon osi spôsobuje aj radikálne sezónne výkyvy počasia. Počas preletu Voyagera 2 bol pásový vzor atmosféry Urána veľmi jemný a pokojný. Pozorovanie Hubblovho vesmírneho ďalekohľadu vo chvíli, keď Slnko osvetľovalo Uránov rovník (presne nad Uránovým rovníkom bolo Slnko v roku 2007), zase ukazovalo oveľa zreteľnejšie pásovanie.
Vznik a vývoj planéty.
Predpokladá sa, že Urán spolu s ostatnými plynnými obrami vznikol z protoplanetárneho disku pred 4,6 až 4,7 miliardami rokov. Existujú dve hlavné teórie, ako mohli veľké plynné planéty vzniknúť a sformovať sa do súčasnej podoby: teória akrécie a teória gravitačného kolapsu.
Teória akrécie predpokladá, že sa v protoplanetárnom disku postupne zlepovali drobné prachové častice, čím začali vznikať väčšie častice a následne balvany. Neustálymi zrážkami častice rástli, až vznikli telesá s veľkosťou niekoľko tisíc kilometrov. Tieto veľké železokamenité telesá začali vplyvom veľkej gravitácie strhávať do svojho okolia plyn a prach, ktorý sa postupne nabaľoval na pevné jadro, až planéta dorástla do dnešnej veľkosti.
Na druhej strane, teória gravitačného kolapsu predpokladá, že veľké planéty nevznikali postupným zlepovaním drobných častíc, ale pomerne rýchlym zmrštením z nahusteného zhluku v zárodočnom disku podobným spôsobom, ktorý je známy pri vzniku hviezd. Podľa teórie niekoľkých gravitačných kolapsov, ktorej autorom je Alan Boss z Carnegie Institution of Washington, bol vznik plynných obrov krátky.
Je pravdepodobné, že Urán nevznikol na súčasnom mieste, pretože v tejto vzdialenosti od Slnka zrejme nebolo v čase formovania planét dostatočné množstvo zárodočného materiálu. Jeho zrod (či akréciou alebo gravitačným kolapsom) preto prebehol na miestach bližších k Slnku a Urán potom postupne migroval na svoju súčasnú polohu.
Magnetické pole.
Magnetické pole Urána je zvláštne tým, že jeho centrum sa nenachádza v strede planéty, ale o ďalej a je vychýlené takmer o 59° vzhľadom na os rotácie. Magnetická os je posunutá od stredu planéty smerom k južnému rotačnému pólu o jednu tretinu polomeru Urána. Magnetosféra je skrútená rotáciou planéty do dlhého vývrtkovitého tvaru tiahnuceho sa za planétou do vzdialenosti miliónov kilometrov.
Anomálna poloha magnetického poľa spôsobuje silnú asymetriu magnetosféry na rôznych stranách planéty. Na južnej pologuli môže intenzita magnetického poľa pri povrchu dosahovať len 10 μT, na severnej pologuli však môže dosahovať až 110 μT. V priemere má pole silu okolo 23 μT. Pre porovnanie, magnetické pole Zeme je zhruba rovnako silné pri oboch póloch (a porovnateľné svojou intenzitou s poľom Urána), a jej „magnetický rovník“ je približne rovnobežný so zemepisným rovníkom. Magnetický dipólový moment Urána je 50-krát väčší ako v prípade Zeme. Neptún má podobne posunuté a odklonené magnetické pole, čo napovedá, že by mohlo ísť o všeobecný znak ľadových obrov a nie je to následok nezvyčajného sklonu osi Urána. Jedna hypotéza predpokladá, že u ľadových obrov je vznik magnetického poľa spojený s pohybom v menšej hĺbke, ako u terestrických planét a plynných obrov – napríklad v oceáne vody a amoniaku nachádzajúcom sa v oblasti nad jadrom, ale podľa novších poznatkov tento oceán neexistuje.
V iných ohľadoch je však magnetosféra rovnaká ako u iných planét: má rázovú vlnu nachádzajúcu sa 23 polomerov planéty pred Uránom, magnetopauzu vo vzdialenosti 18 polomerov Urána, úplne vyvinutý magnetický chvost a radiačné pásy. Celkovo je štruktúra magnetosféry odlišná od magnetosféry Jupitera a skôr sa podobá magnetosfére Saturna.
Magnetosféra Urána obsahuje nabité častice: protóny a elektróny s malým množstvom iónov H2+. Ťažšie ióny neboli zaznamenané. Väčšina spomínaných častíc pravdepodobne pochádza z horúcej atmosférickej koróny. Energia iónov a elektrónov môže dosahovať 1,2 až 4 miliónov elektrónvoltov. Hustota nízkoenergetických iónov (pod 1 kiloelektrónvolt) je vo vnútornej magnetosfére okolo −3. Množstvo častíc je veľmi ovplyvnené mesiacmi Urána, ktoré vyčistili oblasti okolo svojich dráh, a vytvorili tak medzery. Tok častíc je dostatočne vysoký, aby spôsobil stmavnutie mesačných povrchov za astronomicky relatívne krátku dobu 100 000 rokov, čo môže byť príčinou rovnomerne tmavého sfarbenia mesiacov a prstencov. Urán má pomerne dobre vyvinutú polárnu žiaru, ktorá je viditeľná ako jasný oblúk okolo oboch magnetických pólov. Na rozdiel od Jupitera polárna žiara Urána výrazne neovplyvňuje energetickú bilanciu termosféry.
Atmosféra.
Kvôli výraznému odklonu rotačnej osi prijímajú polárne oblasti od Slnka oveľa viac energie ako rovníkové oblasti. Napriek tomu je teplota v oblasti rovníka rovnaká ako na póloch. Mechanizmus spôsobujúci tento jav zatiaľ vedci nepoznajú.
Vzhľad atmosféry Urána je väčšinu času jednoliaty bez viditeľnej štruktúry ako vo viditeľnom, tak aj ultrafialovom spektre. Jedným z možných vysvetlení je, že Urán nemá takmer žiadne zdroje vnútorného tepla v porovnaní s inými plynnými obrami, a preto je dynamika jeho atmosféry veľmi slabá. Na snímkach sondy Voyager 2 sa zistilo desať nevýrazných svetlých škvŕn, ktoré neskôr pozoroval aj Hubblov teleskop a boli interpretované ako mračná.
V novembri 2018 Hubblov teleskop spozoroval nad severným pólom veľkú svetlú búrku. 
Zloženie.
Atmosféru Urána tvoria prevažne molekulárny vodík a hélium. Mólový podiel hélia, t. j. podiel počtu atómov hélia voči počtu molekúl všetkých plynov, je 0,15 ±0,03 vo vrchnej troposfére, čo zodpovedá hmotnostnému podielu hélia 0,26 ±0,05. Táto hodnota je veľmi blízka množstvu hélia v protohviezdach (0,275 ±0,01), čo naznačuje, že sa hélium nesústredilo do stredu planéty ako u iných plynných obrov.
Tretia najpočetnejšia zložka atmosféry Urána je metán (CH4), ktorý spôsobuje absorpciu viditeľného a infračerveného žiarenia prejavujúcu sa typickou modrastou farbou. Pod metánovou vrstvou mrakov, teda nad hladinou tlaku 1,3 baru (130 kPa), tvoria molekuly metánu 2,3 % molárneho podielu atmosféry. To predstavuje 20-krát až 30-krát väčší podiel uhlíka, ako sa vyskytuje v Slnku. Pomerné zastúpenie je oveľa nižšie vo vrchnej atmosfére kvôli extrémne nízkej teplote, ktorá znižuje mieru nasýtenia a spôsobuje tuhnutie nadbytočného metánu.
Zastúpenie ľahkých prchavých látok, ako napríklad čpavku, vody či sulfánu v spodnej atmosfére nie je známe, bude pravdepodobne vyššie ako v Slnku. Okrem metánu sa v stratosfére Urána vyskytujú aj ďalšie uhľovodíky, pri ktorých sa predpokladá, že vznikli ako výsledok chemického rozkladu metánu vyvolaného slnečným ultrafialovým žiarením. Sú to napríklad látky ako etán (C2H6), acetylén (C2H2), metylacetylén (CH3C2H) či diacetylén (C2HC2H). Spektroskopické merania taktiež odhalili stopy vodnej pary, oxidu uhoľnatého a oxidu uhličitého vo vrchnej časti atmosféry, ktoré môžu pochádzať len z externých zdrojov ako sú kométy či medziplanetárny prach.
Vertikálna štruktúra.
Vrchná atmosféra.
Najvzdialenejšia vrstva atmosféry Urána je tvorená termosférou a korónou, ktorá má jednotnú teplotu medzi 800 až 850 K. Nevieme, čo je príčinou takých vysokých teplôt, keďže ultrafialové ani infračervené žiarenie zo Slnka na to neposkytujú potrebnú energiu. Je možné, že k vysokej teplote prispieva aj slabé vyžarovanie tepla do okolia kvôli prikrývke uhľovodíkov v stratosfére nad hladinou tlaku 0,1 mbar. Okrem molekulárneho vodíka obsahuje termosféra a koróna aj vysoký podiel voľných atómov vodíka. Ich malá hmotnosť spolu s vysokou teplotou sú dôvodom, prečo táto unikátna koróna siaha až do vzdialenosti , čo zodpovedá dvom polomerom planéty. V slnečnej sústave je takýto jav úplne ojedinelý. Koróna odtláča preč malé častice obiehajúce okolo Urána, čo sa prejavuje na prstencoch Urána . Termosféra planéty spolu s vrchnou stratopauzou tvoria ionosféru Urána. Ionosféra sa rozkladá vo výške medzi 2 000 až a je hustejšia ako ionosféra Saturna a Neptúna. Ionosféru vyživuje ultrafialové žiarenie zo Slnka a jej hustotu ovplyvňuje slnečná aktivita. V porovnaní s Jupiterom je polárna žiara vznikajúca týmto spôsobom úplne zanedbateľná.
Stratosféra.
Prostredná vrstva atmosféry Urána je stratosféra, kde teplota vo všeobecnosti klesá s výškou z 800 až 850 K v spodnej časti termosféry na 53 K v tropopauze. Pokles teploty v stratosfére je spôsobený absorpciou ultrafialového a infračerveného žiarenia metánom a ďalšími uhľovodíkmi, ktoré vznikajú v tejto vrstve ako výsledok fotolýzy. Uhľovodíky sa vyskytujú v pomerne úzkej vrstve vo výške medzi 100 až , kde sa tlak pohybuje medzi 10 až 0,1 mbar (1 000 až 10 kPa) a teplota medzi 75 až 170 K. Najhojnejšie uhľovodíky v tejto oblasti sú metán, acetylén a etán s pomerným zastúpením okolo 10−7 vzhľadom na vodík. V týchto výškach je rovnaké aj pomerné zastúpenie oxidu uhoľnatého. Ťažšie uhľovodíky a oxid uhličitý majú pomerné zastúpenie o tri rády nižšie. Priemerný relatívny výskyt vody je okolo 7 × 10−9. Etán a acetylén kondenzujú v chladnejších častiach stratosféry a tropopauzy (keď dôjde k poklesu tlaku pod 10 mbar), čím vzniká zahmlená vrstva, ktorá je čiastočne zodpovedná za nevýrazný vzhľad Urána. Výskyt uhľovodíkov v stratosfére Urána nad hmlistou vrstvou je významne nižší než výskyt uhľovodíkov v stratosfére iných plynných obrov.
Troposféra.
Troposféra je najnižšia a tiež najhustejšia časť atmosféry, charakteristická nárastom teploty s klesajúcou výškou. Teplota stúpa z približne 53 K vo výške na okolo 320 K v spodnej hranici troposféry (výška ). V najchladnejšej vrchnej oblasti troposféry (tzv. tropopauza) sa teplota v súčasnosti pohybuje v rozmedzí 49 až 57 K v závislosti na planetárnej šírke. Oblasť tropopauzy vyžaruje väčšinu dlhého infračerveného žiarenia, ktoré má efektívnu teplotu 59,1 K ±0,3 K.
Predpokladá sa, že v troposfére existujú zložité mračná; vodné mraky sa môžu hypoteticky vyskytovať v oblastiach, kde sa tlak pohybuje medzi 50 až 100 barmi, mračná hydrosulfidu amónneho v rozmedzí 20 až 40 barov, amoniakové či sulfánové mračná medzi 3 až 10 barov a ako posledné boli detegované riedke metánové mračná v oblastiach s tlakom 1 až 2 barov. Troposféra Urána je veľmi dynamická oblasť so silnými vetrami, svetlými mračnami a sezónnymi zmenami.
Klíma.
Atmosféra Urána je menej výrazná než atmosféra Neptúna, inak jej je veľmi podobná. Keď okolo planéty v roku 1986 preletela americká sonda Voyager 2, spozorovala v celej atmosfére iba desať mračien.
Pásmové útvary, vietor a mraky.
V roku 1986 Voyager 2 objavil, že viditeľná južná pologuľa Urána sa dá rozdeliť na dve oblasti: svetlejšia polárna oblasť (tzv. polárna čiapočka) a tmavší rovníkový pás. Hranica medzi týmito dvoma oblasťami je približne na −45. rovnobežke. V úzkom páse medzi −45° a −50° sa potom nachádza najjasnejšia viditeľná oblasť na planéte, ktorá sa nazýva južný „golier“. Čiapočka a golier sú pravdepodobne tvorené hustejšou oblasťou metánových mračien v rozmedzí tlaku 1,3 až 2 bary. Sonda Voyager 2 preletela v blízkosti planéty v čase kulminujúceho leta na južnej pologuli. Z toho dôvodu nemohla sledovať momentálne odvrátenú severnú pologuľu, na ktorej by vedci videli, ako prebieha na planéte zima. Na začiatku 21. storočia však začala byť viditeľná stále väčšia časť severnej pologule, a mohol ju preskúmať aj Hubblov vesmírny ďalekohľad a teleskop Keck. Ani jedno pozorovanie neprinieslo žiadne dôkazy o prítomnosti polárnej čiapočky a goliera na severnej pologuli, čo naznačuje, že Urán je asymetrický: svetlý v oblasti južného pólu a goliera a tmavý severne od goliera. Okrem veľkých útvarov v tvare pásiem pozoroval Voyager 2 desať malých svetlých mračien, z ktorých väčšina ležala severne od goliera. Vo všetkých ďalších ohľadoch sa v roku 1986 Urán javil ako neaktívna planéta.
V 90. rokoch 20. storočia prebehli ďalšie pozorovania svetlých mrakov v atmosfére planéty, ktoré vplyvom rozvoja pozorovacej techniky priniesli vysokokvalitné snímky. Väčšina z mračien bola objavená na severnej pologuli, keď sa naskytla možnosť ich pozorovať. Dávnejšia teória, že svetlejšie mraky je ľahšie objaviť na tmavších severných častiach planéty namiesto svetlejších južných, sa nepotvrdil, keď došlo ku skutočnému nárastu množstva mračien. Existujú však rozdiely medzi mrakmi na oboch pologuliach Urána. Severné mračná sú menšie, ostrejšie a svetlejšie a zrejme ležia vo väčšej výške. Doba životnosti oblakov sa pohybuje v rozmedzí niekoľkých rádov. Niektoré malé mračná zaniknú po niekoľkých hodinách, aj keď jedno sa v oblasti na južnej pologuli vyskytuje už od čias preletu Voyagera. Súčasné pozorovania tiež naznačujú, že mračná na Uráne majú veľa podobných charakteristík s mrakmi na Neptúne. Napríklad tmavé škvrny časté na Neptúne neboli na Uráne pozorované až do roku 2006. Špekuluje sa, že keď sa Urán priblíži k Slnku, začne sa viac podobať Neptúnu.
Pozorovanie pohybov rôznych druhov mračien pomohlo identifikovať zonálne prúdenie vo vrchnej časti troposféry Urána. V oblasti rovníka sa vetry pohybujú retrográdne, čiže prúdia proti rotácii planéty. Ich rýchlosť dosahuje 50 až /s. Rýchlosť vetrov rastie so vzdialenosťou od rovníka, nulovú rýchlosť dosahujú v oblasti okolo ±20° výšky, kde je teplota troposféry najmenšia. Bližšie k pólom sa smer vetra mení na prográdny, t. j. rovnaký ako rotácia planéty. Rýchlosť prúdenia tu rastie až na maximálnu hodnotu okolo ±60° zemepisnej šírky a potom klesá na nulu v oblasti pólov. Rýchlosť vetra v oblasti −40° šírky dosahuje 150 až /s. Vzhľadom na to, že golier je rovnobežný s prúdením vetrov pod ním, nedokážeme zmerať rýchlosť prúdenia vetrov medzi týmto golierom a južným pólom. Na druhej strane, na severnej pologuli je prúdenie možné merať. Maximálna rýchlosť vetra /s bola pozorovaná okolo +50° šírky.
Sezónne variácie.
V krátkom časovom úseku medzi marcom až májom roku 2004 sa objavilo v atmosfére planéty veľké množstvo mračien, ktoré spôsobili, že sa Urán viac podobal Neptúnu. Počas tejto zmeny boli namerané rýchlosti prúdiacich vetrov dosahujúce až /s (/h) a pozorovali sa mohutné búrky. 23. augusta 2006 sa podarilo výskumníkom zo Space Science Institute (Boulder, štát Colorado) a University of Wisconsin na povrchu Urána pozorovať tmavú škvrnu, čo poskytlo astronómom príležitosť lepšie preskúmať jeho atmosféru. Prečo došlo k tomuto náhlemu vzostupu aktivity v atmosfére, nie je dostatočne vysvetlené, ale zdá sa, že je to výsledok extrémneho axiálneho naklonenia, ktoré spôsobuje sezónne variácie počasia v atmosfére. Je ťažké zistiť presný dôvod týchto sezónnych zmien, pretože vedci zatiaľ nemajú údaje o správaní sa atmosféry planéty počas celého jedného jej obehu okolo Slnka.
Fotometria v priebehu polovice Uránovho roka (počnúc 50. rokmi 20. storočia) ukázala pravidelné zmeny v jase v dvoch spektrálnych pásmach s maximami vyskytujúcimi sa v období slnovratu a minimami počas rovnodennosti. Podobné periodické zmeny v čase slnovratu boli zaznamenané aj v oblasti mikrovlnného žiarenia vychádzajúceho zo spodných vrstiev troposféry, ktoré sa meria od 60. rokov 20. storočia. Meranie teploty v stratosfére začalo v 70. rokoch 20. storočia. Maximálna teplota bola zmeraná okolo roku 1986 v období slnovratu.
Existuje viacero náznakov, že aj na Uráne dochádza k sezónnym variáciám atmosféry. Je známe, že južná pologuľa je svetlejšia a severná tmavšia, túto skutočnosť však nemožno vysvetliť modelom sezónnych zmien spomínaným vyššie. V priebehu minulého slnovratu v roku 1944 sa Urán javil v niekoľkých stupňoch jasu, čo naznačuje, že severná oblasť nebola vždy taká tmavá, ako je tomu dnes. Zdá sa, že viditeľný pól sa postupne vyvíja od doby slnovratu po rovnodennosť, kedy je od Slnka najviac vzdialený.
Podrobný rozbor viditeľného a mikrovlnného žiarenia ukázal, že periodické zmeny jasnosti nie sú úplne symetrické okolo slnovratov. V 90. rokoch 20. storočia, kedy sa Urán nachádzal v čase slnovratu, Hubblov vesmírny ďalekohľad a pozemné observatória pozorovali malý pokles svetlosti južnej čiapočky (okrem goliera, ktorý zostal rovnako jasný), v oblasti severnej pologule naopak aktivita narástla. Zvýšila sa tu prítomnosť mračien a zdvihla sa sila veterného prúdenia.
Blízko letného a zimného slnovratu sú pologule Urána striedavo obrátené k Slnku alebo smerom do hlbokého vesmíru. Rozjasnenie privrátenej pologule k Slnku sa vysvetľuje zmenou hmlovej vrstvy v troposfére planéty a hrúbky metánových mračien, s čím je spojená aj existencia svetlého goliera v oblasti −45° šírky. Ďalšie javy prebiehajúce na južnej pologuli sa dajú vysvetliť zmenami v nižších vrstvách mračien. K zmenám v správaní a prúdení môže dochádzať následkom zmien vyžarovania mikrovlnného žiarenia zo stredu planéty, ako aj následkom rovnodennosti.
Vnútorná stavba.
Nízka hustota a hmotnosť Urána naznačuje, že planéta je zložená prevažne z ľahkých prvkov a zlúčenín, ako napríklad vodného ľadu, amoniaku a metánu. Celková hmotnosť ľadu obsiahnutého vnútri Urána nie je presne známa a odhady sa výrazne líšia podľa použitého modelu vnútornej stavby. Mala by však byť medzi 9,3 až 13,5 hmotnosti Zeme. Vodík a hélium tvoria iba malú časť celkovej hmotnosti, asi medzi 0,5 až 1,5 hmotnosti Zeme. Zvyšok materiálu zodpovedajúci 0,5 až 3,7 hmotnosti Zeme pripadá na kamenný materiál.
Štandardný model stavby Urána predpokladá tri oddelené vrstvy: kamenné jadro v strede planéty, ľadový plášť a plynný obal tvorený prevažne vodíkom a héliom. Jadro je relatívne malé s hmotnosťou iba 0,55 hmotnosti Zeme a s polomerom 20 % veľkosti Urána. Hmotnosť plášťa sa odhaduje na 13,4 hmotnosti Zeme a jeho veľkosť na 60 % veľkosti planéty. Vrchná atmosféra planéty váži iba 0,5 hmotnosti Zeme, aj keď zaberá zvyšných 20 % veľkosti. Odhaduje sa, že jadro má hustotu okolo 9 g/cm³, tlak tu dosahuje 8-miliónov barov (800 GPa) a teplota sa pohybuje okolo 5 000 K. Ľadový plášť nie je v skutočnosti z pevného ľadu, ale z hustej kvapaliny tvorenej vodou, čpavkom a ďalšími ľahkými látkami. Vzniknutá kvapalina je silne elektricky vodivá a občas sa nazýva vodo-čpavkový oceán. Odlišné zloženie plášťa v porovnaní s Jupiterom a Saturnom spolu s ďalšími znakmi zaraďuje Urán medzi tzv. ľadové obry.
Vyššie opísaný model nie je jediný, existujú aj ďalšie modely zloženia Urána. Jeden z nich vychádza z iného zastúpenia vodíka v plášti a horninového materiálu zmiešaného s ľadom v plášti. Tým by sa zmenšilo množstvo ľadu vo vnútornej stavbe. V súčasnosti nepanuje jednotný názor na to, ktorý model je správny. Oba modely sa však zhodujú v tom, že Urán nemá pevný povrch a že atmosféra pozvoľna prechádza do kvapalnej celoplanetárnej vrstvy. Teplotu v jadre planéty odhadujeme na 11 000 °C a tlak na 6 × 106 MPa.
Vnútorné teplo.
Vnútorné teplo Urána je zrejme oveľa menšie ako u ostatných plynných obrov; hovorí sa o nízkom tepelnom toku. Neptún, ktorý je veľkosťou a zložením veľmi podobný Uránu, vyžaruje do okolia 2,61-krát viac energie ako dostáva od Slnka. Urán oproti tomu nevyžaruje do okolia skoro žiadnu energiu navyše. Tento jav sa doteraz nepodarilo spoľahlivo vysvetliť. Hypotézy pracujú napríklad s myšlienkou superhmotnej zrážky Urána s iným telesom, ktorá mala za výsledok prevrátenie sklonu rotačnej osi planéty. To mohlo viesť k strate väčšiny primárneho tepla a ochladeniu jadra. Iná hypotéza predpokladá, že vnútri Urána existuje vrstva alebo vrstvy brániace prúdeniu tepla od jadra k povrchu. Konvekcia (prenos tepla prúdením hmoty) by tak prebiehala medzi vrstvami rôzneho zloženia, ktoré by účinne bránili výstupu teplého materiálu smerom k povrchu.
Celková vyžiarená energia Urána v infračervenej (tepelnej) časti spektra je 1,06 ±0,08 násobok slnečnej energie absorbovanej v jeho atmosfére. Tepelný tok Urána je iba 0,042 W/m² ±0,047 W/m², čo je dokonca menej ako tepelný tok Zeme, ktorý dosahuje 0,075 W/m². Najmenšia zaznamenaná teplota 49 K (−224 °C) v Uránovej tropopauze robí z Urána najchladnejšiu planétu v slnečnej sústave.
Mesiace.
Urán má 27 známych mesiacov. Podobne ako aj pri samotnej planéte, ani pri pomenovaní mesiacov Urána sa nedodržala tradícia – nazývajú sa podľa postáv z hier Williama Shakespeara. Najväčší a najhmotnejší Uránov mesiac je Titania. Povrchy veľkých mesiacov sú zložené prevažne z vodíkového ľadu a skalnatého materiálu tmavej farby. Všetky mesiace nie sú natoľko jasné, aby ich bolo možné pozorovať bežnými ďalekohľadmi.
Mesiace sa dajú rozdeliť do troch skupín, ktoré sa zvyčajne nazývajú "rodiny".
Prstence.
Uránov systém prstencov je nezreteľný. Nebol objavený priamym pozorovaním, ale sledovaním zákrytu hviezdy Uránom dňa 10. marca 1977. Skladá sa z 13 doteraz objavených prstencov, ktoré sú veľmi tenké – ich šírka dosahuje iba niekoľko kilometrov. Sú zložené z tmavých balvanov s veľkosťou od do v priemere.
Väčšina prstencov je natoľko tenkých, že by nemohli existovať bez prítomnosti tzv. pastierskych mesiacov. To sú mesiace, ktoré sa pohybujú blízko prstencov, svojou gravitáciou ovplyvňujú častice v nich, a držia tak prstence pohromade. Zatiaľ sa podarilo objaviť dva z pastierskych mesiacov: Cordelia a Ophelia, a predpokladajú sa ďalšie.
V roku 2008 bolo známe, že prstence Urána tvoria 13 jednotlivých dielov. V poradí rastúcej vzdialenosti od planéty sú označené ako 1986U2R/ζ, 6, 5, 4, α, β, η, γ, δ, λ, ε, ν a μ. Ich polomery sa pohybujú od u prstenca 1986U2R/ζ až k u prstenca μ. Prstence sú extrémne tmavé, väčšinou nepriehľadné a odrazivosť častíc, z ktorých sa skladajú, nepresahuje 2 %. Pravdepodobne sú tvorené vodným ľadom obohateným neznámou tmavou organickou látkou. Niektoré prstence vyzerajú byť opticky tenšie: široké a slabé prstence 1986U2R/ζ, μ a ν sú tvorené malými prachovými časticami, kým úzky prstenec λ obsahuje aj veľké telesá. Relatívny nedostatok prachových častíc v prstencoch je spôsobený aerodynamickým odporom častíc vznikajúcich v koróne planéty. Všetky prstence ležia v takmer jednej rovine totožnej s rovníkom planéty.
Pozorovanie.
Za veľmi dobrých pozorovacích podmienok a pri znalosti jeho polohy (od roku 2009 sa nachádza v súhvezdí Ryby) možno Urán vidieť aj voľným okom. V tom čase je jeho hviezdna veľkosť 5,5 mag, ale nie je stála, medzi rokmi 1995 až 2006 sa pohybovala medzi +5,6 až +5,9. Uhlový priemer má v rozmedzí 3,4 a 3,7 oblúkovej sekundy. V čase opozície je Urán viditeľný voľným okom v atmosfére neznečistenej svetelnými zdrojmi; pre pozorovanie v zastavaných oblastiach je nutné použiť minimálne ďalekohľad. Malými teleskopmi s priemermi objektívov v rozmedzí 15 až sa planéta javí ako svetlý azúrový disk s tmavšími oblasťami. Teleskopmi s priemerom objektívu a viac je možné pozorovať mračná a väčšie mesiace planéty, napríklad Titaniu a Oberon.
Objav a pomenovanie.
Planétu objavil v roku 1781 pomocou ďalekohľadu vlastnej výroby anglický astronóm nemeckého pôvodu William Herschel. Urán bol prvou objavenou planétou, ktorá nebola známa už od dávnych čias, a hoci bol pri mnohých príležitostiach pozorovaný už predtým, vždy bol mylne považovaný za ďalšiu hviezdu. Najstaršie zaznamenané pozorovanie sa datuje do roku 1690, keď ho anglický astronóm John Flamsteed skatalogizoval ako 34. hviezdu súhvezdia Býk.
Herschel novoobjavenú planétu pôvodne pomenoval "Georgius Sidus" (Jurajova hviezda) na počesť anglického kráľa Juraja III. Toto meno sa však mimo Británie neujalo. Na návrh Jérômeho Lalanda ho francúzski astronómovia začali nazývať "Herschel", zatiaľ čo Nemec Johann Bode presadil meno Urán po gréckom bohovi oblohy.
Prieskum najstarších vydaní časopisu "Monthly Notices of the Royal Astronomical Society" z roku 1827 dokazuje, že minimálne v tej dobe (a možno aj skôr) bol medzi britskými astronómami názov Urán už bežný. Názov "Georgium Sidus" alebo „the Georgian“ Briti používali aj neskôr. Najdlhšie sa udržal pôvodný názov v "HM Nautical Almanac Office", ktorý začal používať názov Urán až v roku 1850.
Výskum zblízka.
Voyager 2.
Pre veľkú vzdialenosť od Slnka skúmala Urán počas celej histórie kozmických letov iba jediná planetárna sonda. Tá priniesla väčšinu poznatkov, ktoré ľudstvo o tejto planéte má. Bola ňou americká planetárna sonda Voyager 2, ktorá okolo planéty preletela v roku 1986.
Najväčšie priblíženie k Uránu nastalo 24. januára 1986, kedy sa sonda nachádzala nad hornou vrstvou atmosféry Urána. Počas preletu okolo planéty sonda objavila 10 predtým neznámych mesiacov, študovala unikátnu atmosféru planéty, preskúmala jej prstence a podarilo sa jej určiť presnú rotačnú dobu planéty. Sonda odoslala na Zem celkovo okolo 8 000 fotografií Urána. Na základe pozorovaní planéty sa zistilo, že teleso sa otočí okolo svojej osi za 17 hodín a 14 minút a že súčasne ako jediná planéta slnečnej sústavy rotuje s osou rotácie položenou do roviny obehu.
Voyager 2 zároveň zistil, že jeden z najpozoruhodnejších dôsledkov Uránovej polohy na boku je vplyv na chvost magnetického poľa. Chvost magnetického poľa je skrútený rotáciou planéty do tvaru dlhej vývrtky. Pred príletom Voyagera 2 sa o existencii magnetického poľa Urána nevedelo. Sonda pozorovala aj radiačné pásy okolo Urána, ktoré sú veľmi podobné Saturnovým radiačným pásom. Podobne ako pri Jupiteri a Saturne aj tu sonda využila gravitačné pôsobenie planéty pre korekciu svojej dráhy smerom k Neptúnu a nabratie potrebnej rýchlosti.
Budúci výskum.
V roku 2011 predložila skupina vedeckých pracovníkov z Európy a USA Európskej kozmickej agentúre návrh na vyslanie sondy určenej špeciálne na výskum Urána. Cieľom tejto misie s názvom "Uranus Pathfinder" mal byť prieskum planéty, jej mesiacov a prstencov z obežnej dráhy a hľadanie odpovedí na jej pretrvávajúce záhady. Sonda by doletela k planéte pomocou gravitačnej asistencie iných telies. Najskorší možný rok štartu sondy bol 2021. Misia bola zvažovaná mnoho rokov, no nedočkala sa schválenia. 
V roku 2022 vyšla správa panelu planetárnych vedcov NASA. Tí spomedzi všetkých projektov na výskum telies slnečnej sústavy udelili najvyššiu prioritu stavbe sondy, ktorá by sa zaoberala výskumom Uránu z jeho obežnej dráhy. Misia dostala názov "Uranus Orbiter and Probe". Mohla by odštartovať najskôr v roku 2031.
Život na Uráne.
Na Uráne sa určite nemôže vyskytovať život podobný pozemskému, keďže Urán nemá pevný povrch. Prípadné hypotetické živé organizmy by sa museli vznášať v atmosfére planéty tvorenej hlavne z vodíka a hélia. Keďže sú tu veľmi nízke teploty, musela by sa prípadná obývateľná zóna nachádzať hlboko v atmosfére planéty. Proti vzniku života potom hovorí skutočnosť, že v tejto potenciálne obývateľnej zóne by panovali extrémne tlaky spôsobené vrchnými vrstvami atmosféry, na ktoré by sa život musel adaptovať, ak by bol schopný vôbec vzniknúť. V súčasnosti sa javí možnosť života na Uráne ako nereálna.
Urán v kultúre.
Astrológia.
Keďže bol Urán objavený až v roku 1781, nemá v klasickej astrológii svoj význam. Až dodatočne prebehli pokusy o jeho zakomponovanie do západnej astrológie.
Mytológia.
Pomenovanie planéty po gréckom bohovi je ojedinelé, pretože všetky ostatné planéty nesú mená rímskych bohov. Uranos bol predstaviteľom tzv. prvej generácie gréckych bohov. Bol manželom bohyne zeme Gaie a otcom dvanástich Titanov, troch jednookých obrov Kyklopov a troch obrov Hekatoncheirov. Niektorí antickí autori Považujú Urana tiež za otca bohyne lásky a krásy Afrodity. Kým ho nezvrhol z trónu jeho syn Kronos (v Ríme Saturnos), bol Uranos vládcom celého sveta.
Sci-fi.
Urán nelákal autorov sci-fi zďaleka tak, ako obrí Jupiter alebo Saturn, napriek tomu neostal úplne mimo ich záujmu. Väčšinou je však len epizódnou súčasťou deja, ako napríklad vo veľmi populárnom seriáli Doctor Who vysielanom britskou televíziou BBC od 60. do 80. rokov 20. storočia. V ňom je Urán jediné miesto na svete, kde sa vyskytuje minerál taranium. Výnimkou z tohto pravidla je americký film "Journey to the Seventh Planet" (Cesta k siedmej planéte) z roku 1962. Pozemšťania tu nájdu lesy a stretávajú sa s rôznymi stvoreniami, ktoré – ako sa neskôr ukáže – sú ovládané jednookým mozgom žijúcim v jaskyni.
V literatúre sa Urán vyskytuje málo: napríklad v ocenenom románe Larryho Nivena "A World Out of Time" je Urán použitý ako motor, ktorý odsunie Zem ďalej od zjasňujúceho sa Slnka.
Občas sa miestom deja stávajú miesto Urána jeho mesiace, ako napríklad v románe ruského spisovateľa Sergeja I. Pavlova "Lunarnaja raduga" (Mesačná dúha), neskôr na námety knihy aj sfilmovaného. V ňom sa kozmonauti na Oberone nakazia zvláštnou chorobou, vďaka ktorej získajú nadprirodzené schopnosti.

</doc>
<doc id="6116" url="https://sk.wikipedia.org/wiki?curid=6116" title="William Herschel">
William Herschel

Frederick William Herschel (* 15. november 1738, Hannover, Svätá rímska ríša nemeckého národa – † 25. august 1822, Slough, Spojené kráľovstvo) bol britský astronóm nemeckého pôvodu. Vyrobil zrkadlové ďalekohľady (reflektory) a objavil planétu Urán.
Životopis.
V roku 1757 sa presťahoval z Hannoveru do Anglicka, kde sa živil ako hudobník. V roku 1766 ho angažovali ako organistu v meste Bath. Tu začal konštruovať ďalekohľady a brúsiť kovové zrkadlá. Pomáhala mu jeho sestra Caroline (17501848). Jeho syn John Herschel (17921871) sa rovnako stal slávnym astronómom.
V roku 1781 si počas pátrania po dvojhviezdach všimol objekt, ktorý sa v ďalekohľade zobrazoval ako kotúčik. Spočiatku ho pokladal za kométu alebo zhluk hviezd, po ďalších pozorovaniach sa však preukázalo, že ide o ďalšiu planétu slnečnej sústavy za obežnou dráhou Saturna, neskôr nazvanú Urán. Keďže šlo o prvý objav planéty od staroveku, Herschela rýchlo preslávil. Vzhľadom na tento úspech sa vzdal hudby a stal sa kráľovským astronómom. Postavil najväčší ďalekohľad na svete so 100 cm zrkadlom. Používal ho na prehliadku oblohy a našej Galaxie. Objavil stovky hmlovín a zistil, že Slnko sa pohybuje smerom k súhvezdiu Herkules.
Ako prvý formuloval metódu na pozorovanie premenných hviezd. Používal sústavu zvláštnych značiek, symbolov, ktorými vyjadroval výsledky zrovnania jasností dvoch hviezd. Slovne by sa tieto výsledky dali vyjadriť asi takto: rovnako jasné, jasnejšie, slabšie, výrazne jasnejšie, výrazne slabšie. Pomocou svojej metódy Herschel porovnal hviezdne veľkosti všetkých hviezd z katalógu Johna Flamsteeda, teda približne 3 000 hviezd. Výsledky publikoval v štyroch katalógoch v rokoch 17961799. Herschelovu metódu potom používali až do čias F. W. A. Argelandera.

</doc>
<doc id="6122" url="https://sk.wikipedia.org/wiki?curid=6122" title="Ouranos">
Ouranos

Ouranos (iné názvy: Úranos, Uranos, Urán; /iný prepis:Úranos, latiniz. Uranus, lat. Caelus) je prvý starogrécky boh nebies, otec Titanov, manžel Gaie.
Keď Gaia, matka Zem zrodila Ourana - nebo, Ouranos stvoril Slnko, hviezdy a Mesiac. Potom nekonečnou náručou objal Gaiu a zrodili sa im Titani: Ókeanos, Koios, Krios, Hyperión, Iapetos a najmladší Kronos a Titánky Theia, Rheia, Mnémosyné, Foibé, Themis a Téthys. Okrem Titanov splodili spolu troch storukých obrov Hekatocheiri a jednookých Kyklopov.
Ouranos nemal rád svoje deti. Titanov, ktorí boli škaredí a násilnícki, Uranos ukrýval v hlbinách zeme Tartaros. Napokon na naliehanie Gaie najmladší z Titanov, Kronos, zvrhol otca Ourana a sám sa zmocnil vlády nad svetom.
Pôvod.
V Hésiodovej "Teogónii", ktorú Gréci prijali ako „štandardný" opis, z Gaie (Zeme), prvej bytosti, ktorá vznikla po Chaose (Prázdnote), pochádza Ouranos, Ourea (Hory) a Pontus (More).
Potom sa Ouranos spojil s Gaiou a tá porodila Titanov, Kyklopov a Hekatoncheirov.
Ďalej podľa "Teogónie", keď Kronos vykastroval Ourana, z jeho krvi, ktorá sa rozprskla na zem, vznikli Erínie (fúrie), obri Giganti a Melie. Kronos hodil odrezané pohlavné orgány do mora a okolo nich sa „rozšírila biela pena" a „povstala" z nej bohyňa Afrodita, hoci podľa Homéra bola Afrodita dcérou Dia a Dioné.
Mytológia.
Kastrácia a zvrhnutie.
Ako rozpráva Hésiodos, Gaia „najprv porodila hviezdne nebo [Ouranos], rovné jej samej, aby ju zakrývalo zo všetkých strán a bolo večne istým miestom pobytu pre požehnaných bohov." Potom Ouranos s Gaiou splodil osemnásť detí: dvanásť Titanov, troch Kyklopov a troch Hekatoncheirov, ale nenávidel ich, ukryl ich kdesi v Gaii. Gaii bola rozhnevaná a v úzkosti zhotovila srp z adamantu a vyzvala svoje deti, aby potrestali svojho otca. Iba jej syn Kronos, najmladší Titan, bol ochotný to urobiť. Gaja teda ukryla Krona v stranou, dala mu srp, a keď si Ouranos prišiel ľahnúť ku Gaii, Kronos natiahol ruku a vykastroval svojho otca, pričom odrezané semenníky hodil do mora. Ouranova kastrácia umožnila Titanom vládnuť a Kronovi prevziať moc nad vesmírom.
Z krvi, ktorá sa z Ourana vyliala na Zem, vzišli obri, Erínie (pomstychtivé fúrie) a Melie (jaseňové nymfy). Z pohlavných orgánov v mori vzišla Afrodita. Podľa niektorých zdrojov mali z jeho krvi vzniknúť aj bájni Faeakovia, ktorých navštívil Odyseus.
S Kronovým srpom a Uránovou kastráciou sa spájali rôzne miesta, dve z nich boli na ostrove Sicília. Podľa alexandrijského básnika Kallimacha (asi 270 pred Kr.) bol Kronov srp pochovaný v Zancle na Sicílii, pričom hovorí, že je tam „ukrytý v priehlbine pod zemou." Druhým sicílskym miestom je Drepanum (dnešné Trapani), ktorého názov je odvodený od gréckeho slova „srp". Iný alexandrijský básnik, Lykofrón (asi 270 pred Kr.), spomína „obchádzanie skoku Kronovho srpu", čo je zrejme odkaz na „skok" srpu, ktorý bol v Drepanume hodený do mora.
So srpom sa však spájali aj iné miesta. Geograf Pausanias uvádza, že srp bol údajne hodený do mora z mysu pri Boline, neďaleko Argyry na pobreží Acháie, a hovorí, že „z tohto dôvodu nazývajú mys Drepanum". Historik Timaios lokalizoval srp na Korfu, kde ostrovania tvrdili, že je to Faékaia, ostrovný domov Faeakov.
Po kastrácii Ouranos ustupuje do pozadia. Okrem toho, že spolu s Gaiou (teraz už pravdepodobne zmierenou) varovali svojho syna Krona, že je predurčený na to, aby ho zvrhlo jedno z jeho detí, poradili svojej dcére Rhei, Kronovej manželke, aby odišla do Lýkusu na Kréte porodiť Dia, aby bol Zeus zachránený pred Kronom, a poradili Diovi, aby prehltol svoju prvú manželku Metis, aby Zeus zasa nebol zvrhnutý svojím synom, Urán už v gréckej mytológii nehrá žiadnu úlohu. Je však identifikovaný na vlyse na Pergamonskom oltári, bradatý a okrídlený, bojujúci proti obrom s mečom, neďaleko svojej dcéry Themis, ktorú vidíme útočiť na iného obra.
Rodostrom potomkov.
Rodostrom potomkov podľa Hésiodovej "Teogónie".

</doc>
<doc id="6127" url="https://sk.wikipedia.org/wiki?curid=6127" title="Titan (mytológia)">
Titan (mytológia)

Titani alebo zriedkavejšie Titáni či Títáni (po grécky "Titanes/iný prepis: Títánes", po lat. "Titanes") boli v gréckej mytológii synovia a dcéry Urana a Gaie, najstaršia generácia starogréckych bohov, predolympijskí bohovia.
Podľa Hésiodovej "Teogónie" to bolo dvanásť detí prarodičov Urána (Nebo) a Gaie (Zem), pričom šesť z nich boli mužskí Titani – Ókeanos, Koios, Krios, Hyperión, Iapetos a Kronos a šesť Titanov bolo ženských. Nazývali sa aj Titanidy alebo „"Titanice"" a boli to Theia, Rheia, Themis, Mnémosyné, Foibé a Téthys. Kronos mal so svojou staršou sestrou Rheiou prvú generáciu bohov Olympu: šesť súrodencov Dia, Háda, Poseidóna, Hestiu, Demeter a Héru. Niektorí potomkovia Titanov, ako Prométheus, Atlas, Hélios a Léto, sa niekedy tiež nazývajú Titanmi. 
Titáni boli pôvodní bohovia, generácia bohov, ktorá predchádzala olympským bohom. Boli zvrhnutí v rámci gréckeho mýtu o nástupníctve, ktorý rozpráva o tom, ako Kronos prevzal moc od svojho otca Urána a vládol vesmíru s Titanmi, než ho zasa porazil a nahradil ako vládnuci panteón bohov na čele s Diom vo vojne nazývanej „titanomachia". V dôsledku tejto vojny boli porazení Titani vyhnaní z horného sveta a uväznení pod strážou v Tartare, hoci niektorí Titani zrejme mohli zostať na slobode.
Pôvodní bohovia.
Titani ako skupina predstavujú predolympijský poriadok vecí. Hésiodos používa v súvislosti s Titanmi výraz „bývalí bohovia". Boli to vyhnaní bohovia, ktorí už neboli súčasťou horného sveta. Boli to skôr bohovia, ktorí prebývali v podzemí Tartaru, a ako takí mohli byť považovaní za „bohov podsvetia", ktorí boli protikladom a opozíciou k olympským bohom, bohom nebies. Hésiodos nazval Titanov „zrodenými zo zeme" (chtonickými) a v "Homérovom Hymne na Apollóna" sa Héra modlí k Titanom, „ktorí bývajú pod zemou", a vyzýva ich, aby jej pomohli proti Diovi, akoby boli chtonickými duchmi. Podobne aj v "Iliade" Héra po zložení prísahy pri podsvetnej rieke Styx „vzývala menom všetkých bohov pod Tartarom, ktorí sa nazývajú Titanmi", ako svedkov.
Boli to starší bohovia, ale zrejme nie, ako sa kedysi myslelo, starí bohovia domorodej skupiny v Grécku, historicky vytlačení novými bohmi gréckych nájazdníkov. Boli skôr skupinou bohov, ktorých mytológia bola prinajmenšom, ako sa zdá, prevzatá z Blízkeho východu. Títo importovaní bohovia dávali olympským bohom kontext a poskytovali im pozadie, vysvetľovali, odkiaľ títo grécki olympskí bohovia prišli a ako sa dostali na svoje nadradené miesto vo vesmíre. Titani boli predchádzajúcou generáciou a rodinou bohov, ktorých musela nová generácia zvrhnúť a vyhnať z horného sveta, aby sa mohli stať vládnucim panteónom gréckych bohov.
Pre Hésioda, možno preto, aby sa vyrovnali dvanástim olympským bohom, bolo Titanov tiež dvanásť: šesť mužov a šesť žien, pričom niektoré Hésiodove mená boli možno len básnickými výmyslami, aby sa dospelo k správnemu počtu. V Hésiodovej "Teogónii" okrem Krona Titani vôbec nehrajú úlohu pri zvrhnutí Urána a o ich kolektívnej činnosti sa dozvedáme len v titanomachii, ich vojne s olympionikmi. Ako skupina nemajú žiadnu ďalšiu úlohu v konvenčnom gréckom mýte, ani nehrajú žiadnu úlohu v gréckom kulte.
Ako jednotlivci má len málo Titanov nejakú samostatnú identitu. Okrem Krona je jedinou ďalšou postavou, ktorú Homér menovite spomína ako Titana, Iapetus. Niektorí Titáni zrejme plnia len genealogickú funkciu, keď predstavujú rodičov pre dôležitejšie potomstvo: Hyperión a Theia sú rodičmi Hélia, Selény a Éós; Iapetus je otcom Atlasa a Prométhea; a Krios je otcom troch synov Astraea, Pallas a Persesa, ktorí zas existujú len preto, aby predstavovali otcov dôležitejším postavám, ako sú Anemoi (Vetry), Nike (Víťazstvo) a Hekaté.
Zvrhnutie.
Titani zohrávajú kľúčovú úlohu v dôležitej časti gréckej mytológie, v mýte o nástupníctve, ktorý rozpráva o tom, ako Titan Kronos, najmladší z nich, zvrhol Ourana a ako Zeus, ktorý viedol a vyhral veľkú desaťročnú vojnu, v ktorej sa postavili noví bohovia proti starým bohom, nazývanú titanomachia („vojna Titanov"), zvrhol Krona a jeho druhov Titanov a nakoniec sa stal konečným a trvalým vládcom vesmíru.
Podľa štandardnej verzie mýtu o nástupníctve od Hésioda, uvedenej v jeho "Teogónii", Ouranos pôvodne splodil s Gaiou osemnásť detí: dvanásť Titanov, troch Kyklopov a troch Hekatoncheirov (Stohlavých), ale nenávidiac ich, ukryl ich niekde v Gaiinom vnútri. Nahnevaná a utrápená Gaia zhotovila srp z adamantu a vyzvala svoje deti, aby potrestali svojho otca. Iba jej syn Kronos bol ochotný urobiť to. Gaia teda ukryla Krona, dala mu adamantový srp, a keď si Urán prišiel ľahnúť ku Gaii, Kronos sa natiahol a vykastroval svojho otca. To umožnilo zrod Titanov a Kronovi prevziať najvyššie velenie nad kozmom, pričom Titani mu boli podriadení.
Kronos, ktorý teraz prevzal vládu nad vesmírom od svojho otca, chcel zabezpečiť, aby si kontrolu udržal. Ouranos a Gaia predpovedali Kronovi, že jedno z jeho detí ho zvrhne, a tak keď sa Kronos oženil s Rheiou, postaral sa, aby zhltol každé z detí, ktoré porodila. Urobil tak s prvými piatimi: Keď však Rheia čakala Dia, prosila svojich rodičov Gaiu a Urána, aby jej pomohli zachrániť ho. Tí teda poslali Rheiu do Lýkusu na Kréte, aby porodila Dia tam. Gaia vzala novorodeného Dia na výchovu a ukryla ho hlboko v jaskyni pod horou Aigaion. Medzitým Rheia dala Kronovi obrovský kameň zabalený do detských šiat, ktorý prehltol v domnení, že je to ďalšie Rheino dieťa.
Zeus, teraz už dospelý, prinútil Krona (pomocou bližšie nešpecifikovanej Gaiinej ľsti), aby sa vzdal svojich ďalších piatich detí. Zeus potom prepustil svojich strýkov Kyklopov (zrejme ešte stále uväznených pod zemou spolu so Stohlavými, kam ich pôvodne zavrel Ouranos), ktorí potom poskytli Diovi jeho veľkú zbraň, blesk, ktorý ukryla Gaia. Začala sa veľká vojna, titanomachia, o vládu nad vesmírom. Titani bojovali z hory Othrys, zatiaľ čo nová generácia bohov z Olympu. V desiatom roku tejto veľkej vojny Zeus na Gaiinu radu vypustil Stohlavých, ktorí sa pridali k vojne proti Titanom a pomohli Diovi získať prevahu. Zeus vrhol na Titanov zúrivý blesk, porazil ich a uvrhol do Tartaru, pričom ich strážcami boli Stohlaví.
Po titanomachii.
Po zvrhnutí v titanomachii bol Kronos a jeho porazení Titani uvrhnutí do Tartaru. Jediný pôvodný Titan, ktorý sa menovite spomína ako uväznený s Kronom, je Iapetos.
Nie všetci Titani však boli uväznení. Určite Ókeanos, veľká voda, ktorá obklopuje svet, zrejme zostal na slobode a v skutočnosti sa zdá, že vôbec nebojoval na strane Titanov. U Hésioda posiela Ókeanos svoju dcéru Styx s deťmi Zelom (Závisť), Nike (Víťazstvo), Kratom (Moc) a Bia (Sila) bojovať na Diovej strane proti Titanom, zatiaľ čo v "Iliade" Héra hovorí, že počas titanomachie sa o ňu staral Ókeanos a jeho manželka titanika Tethys. V Aischylovom diele "Spútaný Prometheus" má Ókeanos voľný čas, aby niekedy po vojne navštívil svojho synovca Promethea. Podobne ako Ókeanos, aj Hélios, syn Titana Hyperióna, určite zostal slobodný, aby potom denne jazdil na svojom slnečnom voze po oblohe a aktívne sa zúčastňoval na udalostiach, ktoré nasledovali po titanomachii. Zdá sa, že sloboda Ókeana spolu s Héliom (Slnkom) a možno aj Hyperiónom (do tej miery, že tiež predstavoval Slnko) bola výsledkom kozmologickej nevyhnutnosti, pretože ako by mohla byť voda obklopujúca svet alebo Slnko uzavreté v Tartare?
Pokiaľ ide o ostatných mužských potomkov Titanov, niektorí sa zrejme zúčastnili na titanomachii a boli za to potrestaní, iní nie, alebo aspoň (ako Hélios) zostali slobodní. Traja z Iapetových synov, Atlas, Menoetios a Prometheus, sú v antických prameňoch výslovne spájaní s vojnou. V "Teogónii" Atlas aj Menoetios dostali od Dia trest, ale Hésiodos neuvádza, za aký zločin presne boli potrestaní. Atlas bol, ako je dobre známe, potrestaný Diom tým, že musel na svojich pleciach držať oblohu, ale žiadny z raných prameňov k tomuto príbehu (Hésiodos, Homér, Pindaros a Aischylos) nehovorí, že jeho trest bol dôsledkom vojny. Podľa Hygina však Atlas viedol Titanov do vzbury proti Diovi (Jupiterovi). V "Teogónii" je Menoetios zasiahnutý Diovým bleskom a uvrhnutý do Erebu „pre svoju šialenú opovážlivosť a nadmernú pýchu". Či Hesiódos používal Erebus ako iné meno pre Tartar (ako sa to niekedy robilo), alebo chcel povedať, že Menoetiov trest bol kvôli jeho účasti na titanomachii, nie je jasné a žiadny iný raný prameň túto udalosť nespomína, Apollodorus však hovorí, že to tak bolo. 
Hésiodos sa o Prometheovi v súvislosti s titanomachiou nezmieňuje, ale Prometheus v "Teogónii" zostáva na slobode. Za svoje oklamanie Dia v Mekone a následnú krádež ohňa bol Prométheus potrestaný Diom tým, že bol pripútaný na skalu, kam každý deň priletel orol, aby zjedol jeho „nesmrteľnú pečeň", ktorá potom každú noc dorastala. Avšak v Aischylovom diele (ako bolo spomenuté vyššie) Prometheus hovorí, že bol Diovým spojencom počas titanomachie.
Zdá sa, že aj ženským Titánom, pokiaľ sa vôbec spomínajú, bolo dovolené zostať na slobode. Tri z nich sa podľa "Teogónie" stali Diovými manželkami: Themis, Mnémosyné a Léto, dcéra Titánov Koia a Foibé. Themis porodila tri Hóry (Hodiny) a tri Moiry (Osudy) a Mnémosyné deväť Múz. Léto, ktorá porodila olympionikov Apolóna a Artemidu, sa v "Iliade" počas trójskej vojny aktívne zúčastňuje na strane Trójanov a je zapojená aj do príbehu o obrovi Tityovi. Tethys, pravdepodobne spolu so svojím manželom Ókeanom, sa vojny nezúčastnila a, ako už bolo spomenuté, počas vojny poskytla bezpečné útočisko Hére. Rheia zostáva po vojne slobodná a aktívna. Objavuje sa pri pôrode Apolóna, ako Diov posol k Démétér oznamuje dohodu týkajúcu sa Persefony, oživuje Pelopa.
Možné prepustenie.
Zatiaľ čo v Hésiodovej "Teogónii" a Homérovej "Iliade" sú Kronos a ostatní Titani uväznení v Tartare (zrejme navždy), podľa inej tradície, ako uvádzajú neskoršie pramene, sa zdá, že Kronos alebo iný z Titanov bol nakoniec oslobodený. Pindaros v jednej zo svojich básní (462 pred Kr.) hovorí, že hoci sa Atlas stále „napína pod ťarchou neba... Zeus oslobodil Titanov" a v inej básni (476 pred Kr.) má Pindaros za to, že Kronos v skutočnosti vládne na Ostrovoch blažených, v krajine, kde grécki hrdinovia prebývajú v posmrtnom živote.
"Prométheus Lyomenos", nedatovaná stratená hra od Aischyla (asi 525 - asi 455 pred Kr.), mala chór zložený z oslobodených Titanov. Pravdepodobne ešte skôr ako Pindaros a Aischylos sa v dvoch papyrusových verziách úryvku z Hésiodových "Prác a dní" spomína aj Kronos, ktorého Zeus oslobodil a ktorý vládne nad hrdinami, ktorí odchádzajú na Ostrov blažených. Iné verzie Hésiodovho textu to však neuvádzajú a väčšina editorov hodnotí tieto riadky textu ako neskoršie interpolácie.
Pôvod na Blízkom východe.
Všeobecne sa uznáva, že grécky mýtus o nástupníctve bol importovaný z Blízkeho východu a že spolu s týmto importovaným mýtom prišli aj príbehy o skupine bývalých vládnucich bohov, ktorí boli porazení a vytlačení a ktorých Gréci začali identifikovať ako Titanov. Prvky Hésiodovho rozprávania o Titanoch možno vidieť v príbehoch Churritov, Chetitov, Babylončanov a iných blízkovýchodných kultúr.
Churrito-chetitský text "Pieseň o Kumarbi" (nazývaný aj Kráľovstvo v nebi), napísaný päťsto rokov pred Hésiodom, hovorí o postupnosti kráľov v nebi: Anu (Nebo), Kumarbi a boh búrky Tešub, s mnohými nápadnými podobnosťami s Hésiodovým opisom gréckeho mýtu o nástupníctve. Kumarbi podobne ako Kronos vykastruje boha neba Anua a prevezme jeho kráľovskú moc. A podobne ako Kronos, Kumarbi zhltne bohov, z ktorých jeden je boh búrky Tešub, ktorý podobne ako boh búrky Zeus zrejme zvíťazí nad Kumarbim a ostatnými vo vojne bohov.
Iné chetitské texty obsahujú narážky na „bývalých bohov", presne to, čo Hésiodos nazýval Titanmi, "theoi proteroi". Podobne ako Titani, aj títo chetitskí bývalí bohovia mali (zvyčajne) dvanásť členov a skončili uväznení v podsvetí u boha búrky Tešuba, uväznení bránami, ktoré nemohli otvoriť. Chetiti týchto bohov stotožňovali s Anunnakmi, babylonskými bohmi podsvetia, ktorých porážka a uväznenie bohom búrky Mardukom v babylonskej básni Enúma Eliš (koniec druhého tisícročia pred Kr. alebo skôr) je paralelou porážky a uväznenia Titanov. Medzi ďalšie kolektívy bohov, ktoré možno súvisia s mezopotámskymi Anunnakmi, patria Mŕtvi bohovia ("Dingiruggû"), Vyhnaní bohovia ("ilāni darsūti") a Porazení (alebo Spútaní) bohovia ("ilāni kamûti").

</doc>
<doc id="6128" url="https://sk.wikipedia.org/wiki?curid=6128" title="Titani">
Titani



</doc>
<doc id="6132" url="https://sk.wikipedia.org/wiki?curid=6132" title="Dejiny Juhoslávie">
Dejiny Juhoslávie

Tento článok je o dejinách Juhoslávie.
6. storočie až 1914.
Južní Slovania na územie bývalej Juhoslávie prichádzali počnúc 6. storočím.
Slovinci.
Slovinci sa prakticky ihneď stali súčasťou Nemeckej ríše a od 13. storočia postupne (1276-1500) súčasťou habsburskej monarchie (Rakúska) a 1867-1918 Rakúsko-Uhorska. V 19. storočí časť pripadla Taliansku.
Chorváti a Srbi.
Chorváti a Srbi (približne na území dnešného Chorvátska, Bosny a Hercegoviny a Srbska) vytvorili od 10. storočia vlastné štáty.
Dnešné Chorvátsko sa potom od roku 1102 stalo súčasťou Uhorska (severné časti už skôr) a spolu s ním od roku 1526 súčasťou habsburskej monarchie (Rakúska) a 1867 – 1918 Rakúsko-Uhorska. V 16. a 17. storočí bola väčšina Chorvátska (východné časti) prechodne súčasťou Osmanskej ríše.
Severné časti dnešného Srbska patrili k Uhorsku (habsburskej monarchii, Rakúsko-Uhorsku), v 16. a 17. storočí boli prechodne súčasťou Osmanskej ríše. Aj samotné Srbsko a Bosnu a Hercegovinu už v polovici 15. storočia definitívne dobyli Osmania. Bývalá čať srbského územia nazývaná Čierna Hora si však udržala faktickú nezávislosť (až do roku 1918). Začiatkom 19. storočia aj Srbsko získalo nezávislosť v rámci Osmanskej ríše, v roku 1878 potom úplnú suverenitu. Srbčina a srbochorvátčina sa stali úradnými jazykmi. Už ako samostatný štát sa Srbsko zúčastnilo balkánskych vojen (1912-1913). V prvej balkánskej vojne získalo územie Macedónie. V druhej sa chystalo rozšíriť svoje územie až po Jadranské more, prekazilo mu to však Rakúsko-Uhorsko ktoré podporilo nezávislosť Albánska.
Bosnu a Hercegovinu v roku 1878 okupovalo Rakúsko-Uhorsko (formálne zostala časťou Osmanskej ríše), ktoré ju roku 1908 aj formálne anektovalo.
Slovania v habsburskej monarchii a Rakúsko-Uhorsku, najmä Slovania v Uhorsku, boli utláčaní a mali nanútené iné kultúry.
Macedónia.
Macedónia sa v polovici 9. storočia stalo súčasťou Bulharska, 1018 Byzantskej ríše, 1230 opäť Bulharska, v pol. 14. storočia súčasťou Srbska, v 15. storočí až 1912 bolo súčasťou Osmanskej ríše a časť Macedónie zodpovedajúca dnešnému Macedónsku bola 1913-1918 súčasťou Srbska.
Prvá svetová vojna (1914-1918).
Keď Rakúsko-Uhorsko vypovedalo vojnu Srbsku, začala sa prvá svetová vojna (1914). Ako Srbsko, tak aj Čierna Hora, boli na strane Dohody. Bosna a Hercegovina a Chorvátsko patrili Rakúsko-Uhorsku, Slovinsko sčasti Taliansku a sčasti Rakúsko-Uhorsku.
Počas vojny začali ešte neosamostatnení južní Slovania uvažovať o samostatnosti, vzhľadom na to, že v jednom bode zo 14 bodov prezidenta Woodrowa Willsona bolo napísané, že každý národ má nárok na svoju vlastnú krajinu. Ešte pred prvou svetovou vojnou, Rusi vysvetľovali svoju expanziu na Balkánskom polostrove tak, že „chcú oslobodiť a zjednotiť južných Slovanov“. Bola to len zámienka, ale Srbi to považovali za dobrý nápad. Chceli vytvoriť krajinu, ktorá bude združovať všetkých južných Slovanov, a v ktorej budú mať kľúčové postavenie. Chorváti a Slovinci boli ale rozdelení na dva tábory: jednak juhoslovanský a jednak nacionalistický za vytvorenie samostatného Chorvátska. Nakoniec bola väčšina tých, čo chceli zlúčiť južných Slovanov. Vznikla pôda pre vytvorenie spoločného štátu, a tak sa aj stalo v roku 1918. Vzniklo Kráľovstvo Srbov, Chorvátov a Slovincov, skrátene Kráľovstvo SCHS (po juhoslovansky SHS).
Medzivojnové obdobie (1918 - 1941).
Vznik Kráľovstva SCHS na jeseň 1918 bol výsledok mnohoročných snáh o osamostatnenie južných Slovanov. Do novej juhoslovanskej monarchie sa začlenili územia patriace bývalému Rakúsko-Uhorsku (Slovinsko, Chorvátsko, Bosna a Hercegovina), Srbska (zloženého zo samotného Srbska a Macedónie) a Čiernej Hory.
Zosilňovanie mocenskej hegemónie Srbov v mnohonárodnostnom štáte viedlo k nespokojnosti ostatných národov, vnútropolitickej kríze a aj k nárastu nacionalistických a fašistických tendencií. V roku 1929 sa Kráľovstvo Srbov, Chorvátov a Slovincov premenovalo na Juhosláviu. V roku 1934 sa Juhoslávia pripojila k balkánskej dohode spolu s Tureckom, Gréckom a Rumunskom. Pôvodná zahraničná politická orientácia Juhoslávie na Francúzsko a Malú dohodu (Juhoslávia, Česko-Slovensko, Rumunsko), bola v polovici 30-tych rokov vystriedaná snahami o zblíženie s nacistickým Nemeckom, Bulharskom a Talianskom.
Druhá svetová vojna (1941 - 1945).
Nástup protinemeckej a protifašistickej vlády v Juhoslávii koncom marca 1941 sa stal podnetom k nemeckému vpádu do krajiny 6. apríla 1941. Vtedajšie územie Juhoslávie bolo rozdelené medzi dva nové štáty (Chorvátsky a Srbský), Taliansko, Nemecko, Maďarsko a Bulharsko. Proti okupantom sa náhle rozvinulo masové hnutie odporu pod vedením juhoslovanských komunistov na čele s Josipom Brozom Titom. Počas vojny zahynul milión obyvateľov krajiny.
1945 - 1989.
Juhoslávia sa pod Titovým vedením sama oslobodila, preto potom nebola závislá na Sovietskom zväze. J. B. Tito odmietal spolupracovať so Stalinom, aj tak sa ale Juhoslávia začlenila skôr do východného než do západného bloku. Tito tu zaviedol vlastnú formu socializmu, tzv. titoizmus, a spolupracoval aj so západnými štátmi.
Počas konca druhej svetovej vojny vrátilo Taliansko Juhoslávii územia obývané Slovincami. Roku 1945 bola zrušená monarchia a vznikla Juhoslovanská federatívna ľudová republika. Partizáni tu vyčlenili 6 republík, z ktorých sa federácia skladala; podrobnejšie pozri v článku Juhoslávia (1943 - 1992).
Josip Broz Tito sa v roku 1963 stal doživotným prezidentom. Vraví sa, že „držal Juhosláviu pohromade“. V roku 1980 zomrel, na jeho počesť sa premenovalo veľa obcí v Juhoslávii, vrátane Podgorice, hlavného mesta Čiernej Hory, ktorá sa premenovala na Titograd. Po jeho smrti nastala v krajine hospodárska kríza a (ďalší) vzrast nacionalizmu.
1989 - 1992.
20. storočie sa pre južných Slovanov skončilo nečakane: Zatiaľ čo na jeho začiatku sa spoločnými silami snažili navzájom oslobodiť, na konci stáli proti sebe. Vojna v Juhoslávii (1991-1995), bola jedna z natragickejších, najsmutnejších a predovšetkým najzbytočnejších vojen v Európe. Nie nadarmo sa jej hovorí „Bratská vojna“, rozdelila kamarátov, príbuzných, rodiny, spolužiakov:
Slovinsko a Chorvátsko.
Keď v roku 1989 padol komunistický režim a skončila sa studená vojna, národy sa dožadovali demokracie. Chorváti a Slovinci ju využili v referende v roku 1990. V oboch krajinách väčšina obyvateľov bola za samostantosť, a tak bola 25. júna 1991 vyhlásená Slovinská Republika a Chorvátska Republika. Obe nové krajiny si pritom nárokovali svoje územia, vyčlenené partizánmi v roku 1945. Situácia bola už predtým napätá, no nikto neočakával, že sa to takto zvrhne. Srbi v Slovinsku a Chorvátsku sa začali búriť. Belehrad poslal juhoslovanskú armádu, zloženú prevažne zo Srbov, aby začali obliehať Ľubľanu (hlavné mesto Slovinska) a prinútili Slovinsko a Chorvátsko začleniť sa späť do Juhoslávie. Keď sa tak nestalo, začali Srbi Ľubľanu bombardovať. Chorváti sa tomu nechceli prizerať a pridali sa na stranu Slovinska, boje sa preniesli do Chorvátska.
Srbi sa cítili ukrivdení, krajina prišla o prírodné bohatsvo a v nepochybnom rade aj o cestovný ruch (veď celá Dalmácia patrila Chorvátsku). Začala sa občianska vojna. Srbi žijúci na uzemí vtedajšej zvyšnej Juhoslávie boli buď vyhnaní alebo zabití. Do ich obydlí sa potom nasťahovali Chorváti – hovorí sa tomu „etnické čistky“.
Macedónsko.
19. novembra 1991 vyhlásilo na základe referenda samostatnosť aj Macedónsko a vyhlásilo Macedónsku republiku (do OSN bola prijatá – pre obavy z územných nárokov Grécka na jeho provinciu – pod názvom "Bývalá juhoslovanská republika Macedónsko", čiže FYROM – "Former Yugoslav Republic of Macedonia"). Srbi sa však skôr zaujímali o Chorvátsko, preto sa Macedónsko odlúčilo od Juhoslávie pokojnou cestou. Bulharsko uznalo ako prvé samostatnosť Macedónska. Do rozpadajúcej krajiny bol zavolaný tiež UNPROFOR.
Bosna a Hercegovina.
V Bosne a Hercegovine bola situácia nestabilná. Krajina ešte nevedela, na ktorú stranu sa pridá. Po útoku juhoslovanskej armády na obyvateľov sa však krajina rozhodla pre samostatnosť.
Vzhľadom na to, že v Bosne a Hercegovine žilo veľa Srbov, sa situácia veľmi skomplikovala. Bosna a Hercegovina bola vtedy zložená z troch častí, z chorvátskej, moslimskej a srbskej. Všetky tri navzájom bojovali. Bosnianski Srbi vykonávali etnické čistky aj na bosnianskych Chorvátoch, aj bosnianskych moslimoch.
Po vyhlásení Bosny a Hercegoviny sa rozhodli Srbi vytvoriť v rámci Bosny a Hercegoviny samostatné územie pod názvom Krajina, ktoré chceli pripojiť späť k Juhoslávii. Dlho sa bojovalo. NATO zastavilo dodávky zbraní, no neskôr dodávali zbrane len bosnianskej strane. Bosna a Hercegovina, úplne zruinovaná, sa nakoniec oslobodila od Srbov. Bosna a Hercegovina bola vyhlásená v deň dovŕšenia referenda o nezávislosti, 1. marca 1992.
Po roku 1992.
Občianska vojna sa skončila v septembri 1995 podpísaním Daytonského mieru v USA. Slovinsko, Chorvátsko, Bosnu a Hercegovinu a Macedónsko uznali štáty sveta v priebehu rokov 1992 a 1993 (ČSFR 27. júna 1992). Zvyšok bývalého štátu sa premenoval na Juhoslovanskú zväzovú republiku.
V roku 1999 NATO za sporných okolností bombardovalo Belehrad.
4. februára 2003 prijala zvyšná Juhoslávia novú ústavu a premenovala sa na "Srbsko a Čierna Hora". V ústave bolo zahrnuté ustanovenie, že v roku 2006 môžu obe krajiny po referende osamostatniť, ak to bude väčšina obyvateľov chcieť. Tak sa aj stalo.
Územia bývalej veľkej Juhoslávie, ktoré pred rokom 1989 niektorí v zahraničí považovali za príklad pomerne dobre fungujúceho socialistického zriadenia, sú v súčasnosti – okrem Slovinska – relatívne zaostalé. Slovinsko je od 1. mája 2004 a Chorvátsko od 1. júla 2013 členom Európskej únie.

</doc>
<doc id="6137" url="https://sk.wikipedia.org/wiki?curid=6137" title="Vlajka Slovenska">
Vlajka Slovenska

Vlajka Slovenska je jedným zo štyroch slovenských štátnych symbolov. Bola prijatá 3. septembra 1992 a od 1. januára 1993 je štátnou vlajkou Slovenskej republiky. Skladá z troch pruhov (bielo-modro-červenej trikolóry), rovnakej dĺžky umiestnených pod sebou a slovenského znaku, ktorý je vyobrazený na prednej polovici listu štátnej vlajky. Štít štátneho znaku je ohraničený bielym lemom širokým jednu stotinu dĺžky vlajky, avšak na štátnom znaku na vlajke sa nepoužívajú žiadne obrysové linky. Pomer strán Slovenskej štátnej vlajky je 2:3 a môže sa použiť aj vo forme štátnej zástavy.
Farby slovenskej trikolóry sú odvodené od pôvodných slovanských farieb, ktorými sú červená a biela, a od slovanskej trikolóry (kombinácie bielej, modrej a červenej).
Opis.
Podobu vlajky opisuje §9 odsek 2 Ústavy SR, ako aj Zákon NR SR č. 63/1993 Z. z. z 18. februára 1993:
Použitie.
Použitie a spôsob používania vlajky definuje Zákon NR SR č. 63/1993 Z. z. 
Štátna vlajka sa vztyčuje na vlajkový stožiar. Vlajku Slovenska používajú:
na označenie budov, v ktorých sídlia a v prípade orgánov územnej samosprávy aj na označenie úradnej miestnosti najvyššieho predstaviteľa. Okrem toho sa štátna vlajka používa aj počas štátneho sviatku, vydanej výzvy na použitie štátnej vlajky, medzinárodného podujatia, alebo významnej udalosti štátneho, či miestneho charakteru. Pri štátnom smútku sa vlajka spúšťa do pol žrde vlajkového stožiaru.
Dejiny.
Starovek.
Koncom staroveku začali na súčasné územie Slovenska prenikať Slovania, ktorí sa tam rozšírili a usadili v 5. storočí. Na označovanie svojich oddielov používali plastické signá, ktoré však boli neskôr nahradené textilnými zástavami v tvare štvorca nazývanými vexillum. Tie sa na území predkov Slovákov rozšírili pri výbojoch Rímskej ríše, kedy boli používané rímskym jazdectvom a pomocnými oddielmi. Na týchto vexilloch boli vyšité obrázky, či skratky oddielov. Slúžili na označenie jednotiek v boji a ich hlavným cieľom bolo predchádzať dezorientácii a útokom do vlastných radov.
Stredovek.
Veľká Morava.
Najznámejšie spomedzi všetkých vexíl sa stalo vexillum rímskeho cisára Konštantína Veľkého. Konštantínovi sa v roku 312 pred bojom zjavil na oblohe monogram Ježiša Krista a tak prikázal vojakom, aby ho vyobrazili na vexilách. Po víťazstve sa vexillum, zvané labarum, stalo symbolom cisárov a kráľov a spravidla v tmavočervenej, resp. purpurovej farbe. Tá symbolizovala práve moc cisárov. Neskôr sa od slova purpur vytvorilo slovenské pomenovanie "prápor" (pôvodne porpor). Označenie prápor si Slovania ponechali aj potom, čo zástavy prestali niesť len tmavočervené farby, ale boli sfarbené v individuálnych farbách jednotlivých národov. Po rozpade starovekého Ríma sa labarum začalo uplatňovať aj v Byzancii, ako znak ríše a cisárovej moci. Okrem iného bol panovník vyobrazovaný na minciach, či iných predmetoch, držiac labarum. Boli to mimo iného aj mince s Byzantským cisárom Michal III., ktoré sa našli na veľkomoravských náleziskách. Práve on vyslal na Veľkú Moravu Konštantína a Metoda, s ktorými sem zrejme prenikli aj mince a vyobrazovanie panovníkov držiacich labarum.
Na územie Veľkej Moravy preniklo vexillum ešte v časoch Rímskej ríše, avšak bolo používané na identifikáciu bojových jednotiek. Zrejme ale so vznikom Veľkej Moravy sa prvý krát začalo vexilum, používať ako labarum, resp. prápor či zástava, ktorá by reprezentovala moc samotného kráľa a celú Veľkomoravskú ríšu. Je zrejme, že kráľovstvo Moravanov malo vlastný prápor/zástavu, dôkazom čoho je nález v hrobke na archeologickom nálezisku Mikulčice-Valy, kde bolo v hrobke č. 240 nájdené pozlátené nákončie opasku z konca 9. storočia. Na ňom je neobratne vyobrazený kráľ, držiaci v ľavej ruke roh "pomazania na kráľa" (čo značí, že sa mohlo jednať o Svätopluka, Mojmíra II., príp. Rastislava) a v pravej ruke drží labarom. Jedná sa o jediné vyobrazenie veľkomoravskej zástavy a o vôbec najstaršie vyobrazenie „slovenskej“ vlajky. Tento prápor nie je v tvare štvorca, ale ležatého obdĺžnika a na sebe nemá žiadne obrazce. Nevieme presne určiť ani jeho sfarbenie (môžeme však predpokladať, že bolo červené, či purpurové, ako symbol kráľa. Taktiež nástupnícka vlajka Nitrianskeho kniežatstva má červené pole, ktoré môže byť odvodené práve z tohto práporu).
Pečať mesta Nitra.
Prvá podoba vlajky z územia dnešného Slovenska, ktorá mala na sebe vyobrazený dvojitý kríž sa zachovala v pečati mesta Nitra z obdobia vlády kráľa Bela IV. (1235 – 1270). Tvoril ju strieborný ležiaci dvojramenný kríž v červenom poli, pričom vlajka bola zastrihnutá. Podrobnosti o pôvode dvojkríža pozri v článku Štátny znak Slovenska.
Novovek.
Prvá vlajka Slovákov.
Až do 19. storočia neexistovala žiadna vlajka, ktorá by reprezentovala výhradne územie dnešného Slovenska alebo Slovákov. Symboly ako dvojkríž, či trojvršie sa dovtedy používali v uhorskej vlajke a znaku. Dňa 11. mája 1848 bola v Žiadostiach slovenského národa popísaná vlajka, ktorú žiadali Slováci od Uhorského snemu. V žiadostiach bola popísaná aj spolu s maďarskou a uhorskou zástavou takto: "Zástavi červenobjelje máme za slovenskje, červenobjelo-zelenje za maďarskje, zástavi červenobjelozelenje s címerom uhorskím za krajinskje." Išlo teda o červeno-bielu bikolóru (českej a poľskej podobná) so zastrihnutím. Používala sa medzi aprílom a septembrom 1848, pričom úplne prvýkrát „oficiálne“ sa takáto vlajka údajne použila 23. apríla 1848 v Brezovej pod Bradlom počas divadelného predstavenia. 
Vznik trikolóry.
Dnešná podoba vlajky s trikolórou vznikla počas povstania v rokoch 1848/1849, keď Slováci bojovali na strane Viedne proti Maďarom (pozri Slovenské povstanie). Od septembra 1848 (iné pramene tvrdia, že už od augusta) sa pridal modrý pás a začala sa používať (najmä) vlajka červeno-modro-biela (s nápismi: "Bratstvo a svornosť, Za kráľa a národ slovenski, Sláva šetkím Slovákom") alebo červeno-bielo-modrá, v strede ktorej bol používaný uhorský erb, ale s modrým trojvrším. Táto jedinečná zástava prvý krát zaviala dňa 18. septembra 1848, počas septembrovej výpravy slovenského povstania, keď vojaci prekročili moravsko-slovenské pohraničie.
Stala sa oficiálnou vlajkou autonómneho Slovenska, kedy 18. septembra 1848 deklarovali predstavitelia Slovenskej národnej rady jeho samostatnosť. Použitím uhorského znaku na vlajke Slovenska sa malo vyjadriť, že sa Slováci (ešte) nechcú odtrhnúť od Uhorska, ale chcú len uznanie slovenského národa a autonómiu v rámci Uhorska. Objavila sa aj bielo-modro-červená kombinácia (s nápismi: Sláva kráľovi a slobode, svornosť). Práve posledná kombinácia v upravenej forme (bez nápisov a zastrihnutia) pretrvala prakticky až do vzniku Slovenskej republiky. Modrý pás bol prevzatý z ruskej a chorvátskej zástavy (Rusi ako patróni Slovanov, Chorváti ako bratský národ v Uhorsku). 
Poradie pruhov sa ustálilo na dnešnom stave až v roku 1868 a túto vlajku vo veľkom používali slovenské spolky v USA.
Po vzniku Česko-Slovenska.
Po vzniku Česko-Slovenska sa používala zemská vlajka Čiech, teda bielo-červená bikolóra, ktorá však bola takmer identická s vlajkou Poľska. 30. marca 1920 sa po dlhom uvažovaní doplnila tradičná česká bielo-červená vlajka modrým trojuholníkom, ktorý symbolizoval Slovensko, keďže Slováci mali vo svojom znaku od roku 1848 už spomenutú modrú farbu. Tak vznikla vlajka Česko-Slovenska, ktorú dnešné Česko na základe zákona zo 17. decembra 1992 používa dodnes, hoci tým výslovne porušuje Zákon o rozdelení Česko-Slovenska z roku 1992, ktorý používanie symbolov Česko-Slovenska nástupníckymi štátmi explicitne zakazuje. 
Slováci však už aj po roku 1918 používali aj svoju trojpruhovú zástavu (dnešná bez znaku), preto jej používanie bolo v roku 1919 v Česko-Slovensku oficiálne povolené. 19. novembra 1938, po vyhlásení slovenskej autonómie v rámci Česko-Slovenska, dostala trojpruhová vlajka (dnešná bez znaku) oficiálny charakter. V rokoch 1938 – 1939 Slováci zároveň prechodne používali ako symbol boja za autonómiu a autonómie v rámci Česko-Slovenska ako vlajku aj červený dvojkríž v bielom kruhu na modrom pozadí. 
Počas Slovenskej republiky rád sa používala v roku 1919 čisto červená vlajka, ktorá symbolizuje komunizmus, a to ako štátnu. Komunistická vláda tým nahradila tradičnú bielo-modro-červenú trikolóru (takisto ako Maďarská republika rád).
Slovenská republika používala v rokoch 1939 – 1945 dnešnú vlajku (opäť bez slovenského znaku), a to ako štátnu a podľa zákona z 23. júna 1939. Slovenská republika rokov 1939 – 1945 zaviedla aj vlastnú vojnovú vlajku (zanikla v roku 1945), ktorou bola štátna vlajka s dvojitým čiernym krížom v čierno lemovanom štíte v strede listu. 
Po nežnej revolúcii (v roku 1989) sa 1. marca 1990 ústavným zákonom opäť zaviedla trojpruhová vlajka (bez znaku). Používanie znaku na vlajke sa stalo nevyhnutnosťou od roku 1991, aby sa zabránilo zámenám s podobnými novými vlajkami Ruska a Slovinska. Keďže v tom čase bolo treba riešiť iné politické problémy, objavila sa nová vlajka so znakom až v 9. hlave Ústavy SR. Prvýkrát zaviala pred Bratislavským hradom 3. septembra 1992 o 20:22.
Niektoré detaily formy slovenskej štátnej vlajky určil až Zákon NR SR z 18. februára 1993. Podľa neho je výška štítu so znakom rovná polovici šírky vlajky a štít je olemovaný bielym pásikom, ktorého šírka sa rovná jednej stotine dĺžky vlajky. Za vznikom dnešnej podoby vlajky stáli heraldici Ladislav Vrtel a Ladislav Čisárik. Významne sa na vzniku podieľal aj Jozef Novák, avšak zásluhy neskôr odmietol.

</doc>
<doc id="6138" url="https://sk.wikipedia.org/wiki?curid=6138" title="Nad Tatrou sa blýska">
Nad Tatrou sa blýska

Nad Tatrou sa blýska je hymnická pieseň od Janka Matúšku z roku 1844. Text napísal po tom, ako na Nový rok 1843 suspendovali Ľudovíta Štúra z funkcie námestníka evanjelického lýcea v Bratislave. Na protest proti tomu odišlo 22 študentov z Bratislavy a 13 ich prišlo do Levoče. Spievať ju odporučil na nápev ľudovej piesne "Kopala studienku". Najstarší zápis piesne z roku 1844 sa nachádza v zápisníku Viliama Paulinyho-Tótha. Zapísaná je pod titulom Prešporskí Slováci, budúci Levočania (orig. "Prešporskí Slováci, budoucí Levočané"). Táto pôvodná verzia má 6 strof, známa je aj pod názvom Ponad Tatrou blýska.V roku 1851 sa objavila anonymne v "Domovej pokladnici" pod názvom Dobrovoľnícka. 
Prvé dve slohy piesne tvoria štátnu hymnu Slovenska.
História.
História skladby pred uzákonením za československú hymnu.
Hymnická pieseň vznikala na prelome rokov 18431844, autorstvo Janka Matúšku bolo definitívne potvrdené až v roku 1966 po skúmaní pozostalosti paulinyovskej rodiny. Najstaršie zápisy piesne Nad Tatrou sa blýska sa datujú do rokov 1844 v pozostalosti Viliama Paulinyho-Tótha, resp. 1851, v "Domovej pokladnici". Prvé harmonizácie Matúškovej piesne boli vydané vydavateľstvami ešte počas Habsburskej monarchie, resp. Rakúsko-Uhorska, v úprave Jána Levoslava Bellu v roku 1864 a 1895 a v úprave Mikuláša Schneidera-Trnavského v roku 1905.
Skladba ako hymna v období Československa (19181992).
Skladba Nad Tatrou sa blýska sa stala súčasťou československej hymny uznesením Vlády ČSR zo dňa 12. decembra 1918, účinným od 13. decembra 1918. V rámci hymny ČSR tvorila druhú časť hymny iba prvá sloha Matúškovej piesne. Ďalšie uzákonenia hymny v rámci ČSR sa uskutočnili v roku 1920 (uznesenie vlády č. 19300) a v roku 1927 (upresnenie melódie). Slovenská časť čs. štátnej hymny nemala jednotnú harmonizáciu, najčastejšie sa spievala v úprave od Schneidera-Trnavského z roku 1905 alebo z roku 1925. V období rokov 19181934 bolo vzhľadom na nejednotné spôsoby interpretácie, kde, ako a pri akých príležitostiach hrať a spievať hymnu, vydaných ministerstvami viacero rozhodnutí, výnosov, nariadení a usmernení.
Podnetom na vyjasnenie nejednotnosti spôsobu interpretácie hymien a harmonizáciu bola storočnica vzniku českej hymny Kde domov můj? v roku 1934. V októbri 1934 iniciovalo Ministerstvo školstva a národnej osvety (MŠaNO) ČSR súťaž na harmonizáciu hymny pre zmiešaný zbor, kam sa prihlásilo 230 návrhov. Porota na prvých troch miestach ocenila návrhy od skladateľa Jana Kunca, Emanuela Jaroša a Alexandra Moyzesa. Následne bola víťazná Kuncova harmonizácia v marci 1935 vyhlásená za "oficielní harmonisaci státní hymny československé pro smíšený sbor, které budiž užíváno při všech oficielních slavnostech školních i veřejných".
V septembri 1946 vznikla po druhej svetovej vojne orchestrálna úprava hymny od skladateľov Otakara Jeremiáša a Václava Trojana, bola používaná až do zániku spoločného československého štátu v decembri 1992. V texte sa v rokoch 19181990 miesto "Zastavme "ich" bratia" spievalo "Zastavme "sa" bratia". 
Skladba ako hymna Slovenskej republiky (1992súčasnosť).
Burlasov aranžmán.
V septembri 1992 vznikla pre blížiaci sa vznik samostatnej Slovenskej republiky potreba zabezpečiť oficiálnu úpravu a nahrávku novej štátnej hymny, keďže od 1. januára 1993 mala byť v zmysle prijatej Ústavy skladba Nad Tatrou sa blýska hymnou SR. Pre tieto potreby boli použité prvé dve slohy Nad Tatrou sa blýska. 
Iniciátorom vzniku úpravy a nahrávky bol Stanislav Bartovič, hudobný dramaturg STV a notograf, na prelome októbra a novembra 1992. Po rokovaní s Hanušom Domanským, vedúcim redakcie vážnej hudby SRo, sa nahrávanie konalo ako koprodukcia STV a SRo. Bartovič s muzikológmi Oskárom Elschekom a Ladislavom Kačicom hľadali v archívoch a depozitároch notové zápisy slovenskej hymny. Zápis našli začiatkom decembra 1992 v pozostalosti Alexandra Moyzesa, kde objavili skice z rokov 1934 až 1945. Skice bolo potrebné dotvoriť do podoby partitúry, na čo oslovili Moyzesových žiakov. Ivan Hrušovský odmietol pre obavy z krátkosti termínu, veci sa ujal a hymnu skompletizoval skladateľ Ladislav Burlas. Hymnu po Burlasovej úprave následne nahrala 16. decembra 1992 spoločne Slovenská filharmónia a Slovenský filharmonický zbor so šéfdirigentom Ondrejom Lenárdom v Redute. 
Nová nahrávka úpravy hymny bola 17. decembra 1992 prezentovaná na rokovaní Výboru NR SR pre vzdelanie, vedu a kultúru. Hudobné vydavateľstvo Opus medzitým pripravilo inú verziu slovenskej hymny, ktorú rovnako nahrala Slovenská filharmónia v novembri 1992, na základe aranžmánu Václava Trojana z roku 1946, kde sa hudba v druhej strofe iba zopakovala ako v prvej strofe. Výbor NR SR aj prizvaní odborníci odporučili Národnej rade SR, aby za základ pre štátnu hymnu Slovenskej republiky vzala verziu Alexandra Moyzesa v úprave Ladislava Burlasa. Od 1. januára 1993 bol Burlasov aranžmán využívaný ako oficiálna verzia slovenskej hymny.
Rózsov aranžmán.
23. októbra 2024 oznámilo Ministerstvo kultúry SR a ministerka kultúry Martina Šimkovičová, že pripravujú nový aranžmán hymny. Na základe štátnej objednávky ho za 46 500 € vytvoril skladateľ Oskar Rózsa, ktorý podľa vlastných slov chcel nahrať novú verziu hymny už od roku 2011. Hymnu nahrala Slovenská filharmónia, Slovenský filharmonický zbor, Bratislavský chlapčenský zbor a Detský spevácky zbor Slovenského rozhlasu v Redute v dňoch 17.18. októbra 2024 (t.j. v čase, kedy ešte informácia o príprave hymny nebola zverejnená), pričom Rózsa sám aj dirigoval. Proces tvorby novej verzie hymny sprevádzali rôzne kontroverzie a výroky Rózsu ako napr. „"Ja tu hymnu nerobím pre vás. Vy ste stále nepochopili, že to nie je vaša hymna. To je hymna pre úplne inú skupinu ľudí."“ Proces obstarávania prebiehal netransparentne a neprebehla súťaž na výber najvhodnejšieho uchádzača pre tvorbu novej verzie hymny. Neprebehla ani žiadna odborná diskusia na pôde umeleckej obce, ktorá je k tak závažnej zmene nutná a v minulosti prebiehala počas tvorby prvotnej hymny. Po uvedení novej verzie hymny 1. januára 2025 zostala verejnosť rozdelená v názoroch na jej kvalitu. Viacerí odborníci a umelecké kapacity vyjadrili rozčarovanie a ich kritika sa opierala o zásadné formálne kompozičné nedostatky.
Text piesne.
1. Sloha
"\:Nad Tatrou sa blýska,"
"hromy divo bijú.:\ " 
"\:Zastavme ich bratia,"
"veď sa ony stratia,"
"Slováci ožijú.:\" 
2. Sloha 
"\:To Slovensko naše"
"posiaľ tvrdo spalo.:\"
"\:Ale blesky hromu "
"vzbudzujú ho k tomu,"
"aby sa prebralo.:\ "
3. Sloha
"\:Ešte jedle rastú"
"na krivánskej strane.:\ "
"\:Kto jak Slovák cíti,"
"nech sa šable chytí,"
"a medzi nás stane.:\"
4. Sloha
"\:Už Slovensko vstáva,"
"putá si strháva.:\ "
"\:Hej rodina milá"
"hodina odbila,"
"žije matka Sláva!:\"
Notový zápis.
&lt;score vorbis="1" lang="lilypond"&gt;
\version "2.14.2"
\new Staff
 \new Voice = "first" {
 \voiceOne \relative c' {
 \tempo 4 = 88
 \key g \minor
 \time 2/4
 \set Staff.midiInstrument = "violin"
 g'8\staccato^\f a\staccato bes4 bes bes8\staccato bes\staccato % Nad Tatrou sa blýska
 a\staccato bes\staccato c\( bes\) a4 g % hromy divo bijú
 \break
 bes8\staccato c\staccato d4 d d8\staccato d8\staccato % Nad Tatrou sa blýska
 c\staccato d\staccato es\( d\) c4 bes % hromy divo bijú
 \break
 \repeat volta 2 {
 d8\staccato d\staccato d4 c c8\staccato c\staccato % Zastavme ich bratia
 c\( d\) c4 bes bes8\staccato\&lt; bes\staccato\! \break % veď sa ony stratia
 \alternative {
 { a\staccato bes\staccato c bes a4 g } % Slováci ožijú
 { a8-&gt; bes-&gt; c-&gt; bes-&gt; a4-^ g\fermata \bar "|." } % Slováci ožijú
 \addlyrics {
 Nad Tat- rou sa blýs- ka, hro- my di- vo bi- jú.
 Nad Tat- rou sa blýs- ka, hro- my di- vo bi- jú.
 Zas- tav- me ich bra- tia, veď sa o- ny stra- tia,
 Slo- vá- ci o- ži- jú.
 Slo- vá- ci o- ži- jú.
 \\
 \new Voice = "second" {
 \voiceTwo \relative c' {
 d8 c8 d4 g8 f es d c bes a bes d4 bes g'8 f bes4 bes8 a g f es d c bes f'4 bes, bes8 c d es f4 f8 es d e fis4 g g,8 bes c bes a g d'4 bes c8 bes a c d c bes4\fermata
&lt;/score&gt;
Text štátnej hymny je uvedený v Prílohe č. 5 zákona č. 63/1993 Z.z.

</doc>
<doc id="6140" url="https://sk.wikipedia.org/wiki?curid=6140" title="Limp Bizkit">
Limp Bizkit

Limp Bizkit je americká rapcore/nu metal/rap metalová skupina založená v roku 1994 v Jacksonville, na Floride. Členmi skupiny sú: Fred Durst, Sam Rivers, Wes Borland (keďže Wes kapelu opustil v októbri 2001, od roku 2003 ho nahradil Mike Smith, no v súčasnosti je Wes Borland opäť členom skupiny), John Otto, DJ Lethal. Celosvetovo skupina predala viac ako 35 miliónov albumov.

</doc>
<doc id="6141" url="https://sk.wikipedia.org/wiki?curid=6141" title="Houses of the Holy">
Houses of the Holy

Houses of the Holy je piaty štúdiový album anglickej hard rockovej skupiny Led Zeppelin z roku 1973. Tento album sa vyznačuje prechodom k mystickejším textom. Obal albumu bol hudobnou stanicou VH1 v roku 2003 umiestnený na 6. miesto v rebríčku 50 Najlepších obalov albumov. Album reprezentuje mierne odklonenie od štýlu, ktorý kapela mala na predchádzajúcich projektoch, prinášajúc do piesní viac vrstiev hud. nástrojov a inú produkčnú techniku pri nahrávaní. 
Zoznam skladieb.
Skladby boli napísané dvojicou Jimmy Page, Robert Plant okrem uvedených výnimiek.

</doc>
<doc id="6142" url="https://sk.wikipedia.org/wiki?curid=6142" title="Physical Graffiti">
Physical Graffiti

Physical Graffiti je šiesty štúdiový a prvý dvoj-album hard rockovej skupiny Led Zeppelin.
Album bol neskôr remasterovaný z originálnych pásiek na CD pod dohľadom Jimmyho Pagea a Georga Marina v Sterling Sound štúdiu.
V roku 2003 bol tento album časopisom "Rolling Stone" zaradený na 70. miesto zoznamu najlepších albumov všetkých čias.
Zoznam skladieb.
Strana 1
Strana 2
Strana 3
Strana 4

</doc>
<doc id="6146" url="https://sk.wikipedia.org/wiki?curid=6146" title="Johannes Kepler">
Johannes Kepler

Johannes Kepler (* 27. december 1571, Weil der Stadt, Württemberské vojvodstvo, Svätá rímska ríša nemeckého národa – † 15. november 1630, Regensburg, Bavorské vojvodstvo) bol nemecký astronóm, fyzik, optik a matematik, objaviteľ troch základných zákonov pohybu nebeských telies.
Život.
Johannes Kepler sa narodil vo Weil der Stadt na juhozápade Nemecka. Jeho otec bol vojak-žoldnier, a zomrel, keď bol Johannes päťročný. Matka bola dcérou hostinského a Johannes bol ich prvorodené dieťa. 
Vyštudoval na univerzite v Tübingene, tu u významného astronóma tej doby, Michaela Maestlina (1550 - 1631) študoval astronómiu. Po smrti Tycha Brahe v roku 1601 Kepler zaujal pozíciu kráľovského matematika v Prahe. Na základe dát získaných Brahom určil eliptickú dráhu planéty Mars. V roku 1612 opustil Prahu a odišiel do Linzu. Po smrti manželky a dvoch synov sa opäť oženil, no prenasledovali ho osobné a finančné problémy. Zomreli mu dve malé dcéry a tak sa vrátil do Württemburgu. Johannes Kepler zomrel po krátkej chorobe v Regensburgu. Po celý svoj život bol Kepler veľmi silne nábožensky založený. Vo svojich dielach sa často odvoláva na Boha.
Keplerove zákony.
"Hlavný článok: Keplerove zákony"
Tri základné zákony pohybu nebeských telies:
Dielo.
Objavom tzv. Keplerových zákonov rozriešil definitívne spor medzi heliocentrizmom a geocentrizmom v prospech Kopernikovej teórie. Keplerove zákony je možné použiť i na popis ďalších telies, ktoré sa pohybujú v gravitačnom poli Slnka, napr. umelých družíc.
Kepler nepovažoval Slnko za jednu z mnohých stálic.
Jednotlivé diela (po latinsky):
Johannes Kepler vo filme.
"Lekár umierajúceho času" (1983 - Československo) - seriál sledujúci životný osud lekára Jána Jesseniusa. Johannes Keplera si zahral slovenský herec Martin Huba. 

</doc>
<doc id="6159" url="https://sk.wikipedia.org/wiki?curid=6159" title="ČSFR">
ČSFR



</doc>
<doc id="6162" url="https://sk.wikipedia.org/wiki?curid=6162" title="Slovenská zástava">
Slovenská zástava



</doc>
<doc id="6163" url="https://sk.wikipedia.org/wiki?curid=6163" title="Štátny znak Slovenska">
Štátny znak Slovenska

Štátny znak Slovenska tvorí na červenom ranogotickom štíte dvojitý strieborný kríž, vztýčený na strednom vyvýšenom vŕšku modrého trojvršia. Driek a ramená kríža sú na koncoch rozšírené a vhĺbené, vrchy sú oblé.
Podoba.
Podobu štátneho znaku Slovenska určuje Ústava Slovenskej republiky a ústavný zákon o štátnych symboloch Slovenskej republiky a ich používaní, v ktorých sa uvádza:
Blazón erbu je uvedený v Heraldickom registri Slovenskej republiky nasledovne:
Ranogotický (trojuhlý) štít je charakteristický tým, že je dolu zahrotený a jeho bočné okraje sa nepripájajú k hornej strane štítu v pravom uhle, tzn. štít sa v hornej časti mierne zužuje.
Použitie štátneho znaku.
Podľa ústavného zákona používajú štátny znak stanoveným spôsobom:
Symbolika.
Dvojitý strieborný kríž symbolizuje tradíciu Cyrila a Metoda, ktorí ho podľa legendy priniesli z Byzantskej ríše na územie Veľkej Moravy počas svojej misie. Podľa jedného z moderných výkladov predstavuje Slovensko ako dediča a strážcu kresťanskej tradície. V skutočnosti je dvojitý kríž starší kresťanský symbol pre vzkriesenie Ježiša, ktorý sa používal od 9. storočia v Byzantskej ríši. Ako náboženský a politický (patriarchálny kríž) symbol sa však rozšíril až v 10. a 11. storočí. 
Trojvršie znázorňuje v povedomí obyvateľstva podľa heraldickej legendy tri pohoria – Tatra, Matra a Fatra, ale má starší heraldický pôvod. Na minciach a pečatiach uhorského kráľa Bela IV. (1235 – 1270) bol erbový štít s dvojkrížom bez ďalších heraldických figúr. Neskôr býva dvojkríž na erboch vztýčený na pažiti alebo hline (1291), alebo má v spodnej časti tri či štyri korene. V erboch neskorších kráľov a kráľovien sa už objavuje v podobe trojitej skaly, napríklad na pečati Ladislava V. (1301 – 1305). Od 14. storočia sa už ustaľuje dnešná podoba trojvršia, pôvodne zlatého alebo strieborného, neskôr zeleného, až od roku 1848 modrého.
Červený štít bol farbou mnohých heraldických znakov koncom 12. a začiatkom 13. storočia. Nie je to teda "krvavá obloha" symbolizujúca "utrpenie Slovákov počas maďarizácie", ako udávajú niektorí autori.
Dejiny.
Na Slovensku je zakódovaný mýtus, že dvojitý kríž do tejto oblasti priniesli bratia Cyril a Metod, dvaja misionári z Byzantskej ríše. Táto dnes všeobecne prijímaná legenda vznikla až v období romantizmu, sprevádzajúcom proces formovania moderného slovenského národa v polovici 19. storočia. Doposiaľ žiadne archeologické nálezy nepotvrdili prítomnosť dvojitého kríža v strednej Európe počas veľkomoravského obdobia alebo bezprostredne po ňom. Najstarší dvojitý kríž na území dnešného Slovenska pochádza z 11. storočia. Ide o tzv. relikviárny dvojitý kríž, sekundárne aplikovaný na Nitrianskom kódexe. Okrem vyobrazení na byzantských minciach sa dvojitý kríž pred polovicou 10. storočia neobjavil nikde v nástennej ikonografii, v plastickej podobe ani ako samostatný predmet. Podľa slovenského archeológa Tita Kolníka je legenda o dvojitom kríži Cyrila a Metoda fikciou: "„mýty majú väčšiu moc ako história“". Kolník týmto výrokom parafrázoval amerického spisovateľa Roberta Fulghuma. Existujú tiež pokusy o potvrdenie pravdivosti legendy o dvojitom kríži spojenom s Cyrilom a Metodom a o prípadné dokazovanie sprostredkovacej úlohy predpokladaného cyrilo-metodského dvojitého kríža cez domnelý výskyt „dvojkríža“ na raných minciach uhorskej kráľovskej dynastie Arpádovcov, kráľ Štefan I. (1000/1001 – 1038) a kráľ Belo I. (1060 – 1063), až k zobrazovaniu skutočného dvojkríža na minciach Bela IV. (1235 – 1270). Splývanie „kríža“ zo stredového poľa s deliacim znamienkom – so skutočným krížikom v kolopise mince je úplne náhodné a nemožno ho považovať za dvojitý kríž. Ide o ikonografické nedorozumenie a nesprávne interpretovanie dvoch bežných krížov.
Dvojitý kríž, symbol kráľovskej moci, sa preukázateľne objavil až na minciach a pečatiach kráľa Bela IV. Podľa rozšírenej teórie už Belo III. (1172 – 1196) zaviedol erbový štít s dvojramenným krížom bez ďalších heraldických figúr, ktorý dal raziť aj na svoje mince. Kráľ si kríž do svojho kráľovstva priviezol z Byzantskej ríše, kde dlho pobýval a dokonca sa tam aj oženil s dcérou cisára. Existujú však numizmatické štúdie, ktoré naznačujú, že tieto mince s dvojkrížom pochádzajú z raného obdobia vlády Bela IV. pred mongolským vpádom do Uhorska v rokoch 1241 – 1242. Už od vpádu Mongolov boli mnohým mestám na území dnešného Slovenska udeľované erby s motívom dvojkríža.
Neskôr býva dvojkríž na erboch vztýčený na pažiti alebo hline (1291), alebo má v spodnej časti tri či štyri korene. V erboch neskorších kráľov a kráľovien je na trojitej skale (niekedy sa interpretuje aj ako koruna) ako napríklad v erbe, ktorý zaviedol Václav III., syn českého kráľa Václava II. Pri korunovácii za uhorského kráľa prijal meno Ladislav V. (1301 – 1305). Po vymretí mužskej vetvy Arpádovcov v roku 1301 skombinovali uhorskí králi z rodu Anjouovcov, Karol I. Róbert (1301/1307/1308 – 1342) a Ľudovít I. Veľký (1342 – 1382) pruhovaný štít arpádovskej dynastie so svojím vlastným erbom s ľaliami. Použitím pruhovaného štítu Anjouovci naznačili svoje spojenie s Arpádovcami cez ženskú líniu. Na zadnej strane svojej pečate vyryli dvojitý kríž, ktorý symbolizoval Uhorské kráľovstvo. Už od 15. storočia sa dvojkríž čiastočne považoval aj za znak hornouhorských (slovenských) území a rodov. Od roku 1526, kedy Uhorsko pripadlo rakúskym Habsburgovcom, sa súčasný „kombinovaný“ znak Maďarska vrátane symbolu dvojitého kríža a pruhov používal ako symbol Uhorska (s výnimkou malej koruny pod dvojkrížom, ktorá pribudla až v 17. storočí). V 17. storočí vznikla legenda interpretujúca zelené trojvršie ako tri uhorské pohoria Tatra, Matra a Fatra. Aj z tohto dôvodu sa znak s dvojitým krížom na trojvrší chápal ako symbol Horného Uhorska (hornatej krajiny), čiže územia dnešného Slovenska, severného Maďarska a Zakarpatskej oblasti Ukrajiny. Tento symbol však nikdy nebol oficiálne prijatý za znak Horného Uhorska, a to aj preto, že Uhorské kráľovstvo sa administratívne na Horné či Dolné Uhorsko nikdy nedelilo.
Slovenský znak vznikol počas revolúcie v roku 1848, kedy si slovenskí revolucionári na čele s Ľudovítom Štúrom vybrali znak z heraldicky ľavej časti znaku Uhorska, čiže červený štít so zeleným trojvrším, z ktorého vystupuje strieborný dvojkríž. Slováci ako Slovania podporujúci myšlienku panslavizmu zmenili farbu trojvršia zo zelenej na modrú a farby znaku tak zodpovedali slovanským farbám (biela-červená-modrá). Došlo tiež k odstráneniu zlatej koruny. Takto upravený znak vyhlásil Ľudovít Štúr znakom Slovákov a v tom istom roku bol vyrytý do pečate Slovenskej národnej rady, založenej v septembri 1848 vo Viedni. V roku 1863 tento znak prevzala aj vzniknutá Matica slovenská.
Po vzniku Česko-Slovenska v roku 1918 sa slovenský znak stal súčasťou všetkých troch česko-slovenských štátnych znakov. Zvláštne postavenie mal v malom znaku Česko-Slovenska, kde bol umiestnený ako srdcový štítok (na niektorých zobrazeniach oproti štandardnému umiestneniu ľahko excentricky vysunutý) na figúre českého leva. V heraldike taký štítok zvyčajne nesie erb nejakého rodu a kladie sa na znak krajiny/krajín, ktorým dotyčný rod vládne, resp. štítok nesie znak pôvodného rodového územia. Takto prečítaný malý česko-slovenský znak by teda vyjadroval vládu nejakej slovenskej dynastie nad Českými krajinami, resp. nadradenosť slovenskej časti štátu nad českou. Oficiálne bola táto heraldická zvláštnosť interpretovaná tak, že je tým zdôraznená úcta a vážnosť Čechov ku Slovensku v novovzniknutom štáte.
Po vyhlásení samostatného Slovenského štátu bol 23. júna 1939 prijatý nový štátny znak. Ten tiež zobrazoval strieborný dvojkríž vztýčený na strednom vyvýšenom vŕšku modrého trojvršia na červenom štíte. Od predchádzajúcej verzie však bol značne odlišný. Štít znaku bol zahrotený, ramená kríža boli rozšírené a výrazne odlišné bolo aj klenutie trojvršia.
Po oslobodení a obnovení Česko-Slovenska v roku 1945 sa slovenský znak opäť stal súčasťou česko-slovenského štátneho znaku, ktorým bol až do roku 1960 malý znak Česko-Slovenska. S príchodom novej socialistickej ústavy v roku 1960 bol zavedený jediný štátny znak Československej socialistickej republiky. Slovensko bolo v znaku symbolizované červeným zlato orámovaným štítom španielskeho typu, z ktorého vystupoval modrý vrch Kriváň, na ktorom horela vatra symbolizujúca Slovenské národné povstanie. Tento emblém bol dielom slovenského akademického maliara Antona Hollého.
Formálne však Slovensko získalo svoj znak až 1. marca 1990, kedy Slovenská národná rada rozhodla zákonom č. 50/1990 Zb. o zmene názvu štátu, keď vypustila adjektívum „socialistická“, a prvýkrát od čias vojnovej Slovenskej republiky formulovala podobu slovenského znaku. Štátnym znakom sa opäť stal dvojitý strieborný kríž, vztýčený na strednom vyvýšenom vŕšku modrého trojvršia na červenom ranogotickom štíte. Od 20. apríla 1990 bol nový znak Slovenska súčasťou štátneho znaku Českej a Slovenskej Federatívnej Republiky, ktorý bol vertikálne aj horizontálne rozdelený na štyri časti. V hornej ľavej a dolnej pravej časti sa nachádzal tradičný český lev symbolizujúci Česko v rámci federácie. V hornej pravej a dolnej ľavej časti sa (po 30 rokoch) nachádzal tradičný slovenský znak. Od 3. septembra 1992 je slovenský znak súčasťou vlajky Slovenska. Po rozdelení Česko-Slovenska a vzniku samostatnej Slovenskej republiky bol štátny znak a ďalšie štátne symboly opäť stanovené zákonom NR SR č. 63/1993 Z. z. o štátnych symboloch Slovenskej republiky a ich používaní.

</doc>
<doc id="6165" url="https://sk.wikipedia.org/wiki?curid=6165" title="Led Zeppelin">
Led Zeppelin

Led Zeppelin bola anglická rocková skupina, ktorú v roku 1968 pod názvom "The New Yardbirds" založil gitarista Jimmy Page. V jej zostave bol spevák Robert Plant, hráč na bicie nástroje John Bonham a hráč na basovej gitare John Paul Jones. Skupina čerpala vplyv z viacerých hudobných zdrojov a žánrov. Vďaka štýlu ich hudby, ktorý sa zakladal na tvrdom blues rockovom gitarovom zvuku, sa skupina Led Zeppelin všeobecne považuje za predchodcu heavy metalu a jedného zo zakladateľov hard rocku. Led Zeppelin nepreferovali v Spojenom kráľovstve vydávanie singlov zo svojich albumov, ale konceptom ich hudobnej produkcie bola orientácia na ucelené rockové albumy.
Aj vyše tridsať rokov po rozpade skupiny v dôsledku smrti Johna Bonhama v roku 1980 sa skupina Led Zeppelin vzhľadom na svoje umelecké a komerčné úspechy všeobecne považuje za vplyvnú. Je to jedna z najúspešnejších a najinovatívnejších skupín v dejinách rockovej hudby. Nachádza sa na zozname najpredávanejších hudobných umelcov na svete a v USA je na štvrtom mieste zoznamu najpredávanejších hudobných umelcov všetkých čias. Podľa niektorých zdrojov skupina na celom svete predala viac, ako 200 miliónov hudobných nosičov, kým iné zdroje udávajú predaj 300 miliónov nosičov. Podľa Asociácie amerického hudobného priemyslu sa ich iba v Spojených štátoch predalo 111 miliónov.
Všetky pôvodné albumy skupiny Led Zeppelin sa dostali do rebríčka Top 10 Billboard 200 a šesť z nich sa dostalo na jeho prvé miesto. Časopis Rolling Stone označil kapelu Led Zeppelin za „najtvrdšiu skupinu všetkých čias“, za „najväčšiu kapelu 70-tych rokov“ a za „nesporne najstabilnejšiu kapelu rockovej histórie“. V rebríčku 500 najlepších albumov všetkých čias, ktorý v roku 2003 vydal časopis Rolling Stone, má skupina Led Zeppelin päť titulov. Podľa vyjadrenia Rock and rollovej siene slávy je význam skupiny Led Zeppelin v 70-tych rokoch porovnateľný s významom skupiny The Beatles v predošlom desaťročí.
História.
Formovanie a vznik skupiny.
V roku 1966 sa londýnsky štúdiový gitarista, Jimmy Page stal členom skupiny The Yardbirds. V tejto bluesom ovplyvnenej kapele nahradil basgitaristu Paula Samwella-Smitha. Vo veľmi krátkom čase sa v jej zostave stal spolu s Jeffom Beckom druhým hráčom na sólovú gitaru. Netrvalo dlho a Page nasledoval Jeffa Becka, ktorý od Yardbirds odišiel v októbri roku 1966. Bol unavený od neustáleho koncertovania a nahrávania a rozhodol sa s tým skončiť. Mal v pláne vytvoriť superskupinu, ktorú by okrem neho a Becka tvorili Keith Moon (bicie nástroje) a John Entwistle (basová gitara) z The Who. Počítal aj s tým, že spievať v projekte by mohol Steve Winwood, či Steve Marriott. Superskupina nakoniec nevznikla. V roku 1966 Page, Beck a Moon spolu nahrali kompozíciu „Beck's Bolero“, na ktorej s nimi spolupracoval basgitarista a hráč na klávesové nástroje, John Paul Jones.
Posledný koncert The Yardbirds sa konal v univerzitnom kampuse v Lutone v júli 1968. Skupina mala ešte stále ambície koncertovať v Škandinávii a tak bubeník Jim McCarty a spevák Keith Relf potvrdili, že Page a basgitarista Chris Dreja môžu používať názov „The Yardbirds“. Page s Drejom začali spolu zostavovať nových hudobníkov. Ako spevák bol oslovený Terry Reid, no on ich žiadosť odmietol a dal im tip na Roberta Planta, ktorý predtým účinkoval s kapelami Band of Joy a Hobbstweedle. Plant ich ponuku prijal a ako hráča na bicie nástroje doporučil svojho kolegu z Band of Joy, Johna Bonhama. Jones reagoval na účinkovanie v skupine na popud manželky, niekedy v čase keď od kapely odišiel Dreja, ktorý sa rozhodol venovať kariére profesionálneho fotografa. Dreja je autorom fotografie, ktorú neskôr kapela Led Zeppelin použila na druhú stranu obalu ich debutového albumu. Jones bol Pagemu známy ako jeden z kolegov, štúdiových hudobníkov, preto nemal problém súhlasiť s tým aby sa stal ďalším, finálnym členom, ktorý uzavrel zostavu vznikajúcej hudobnej skupiny.
Štvorica hudobníkov spolu prvýkrát hrala v miestnosti pod nahrávacím štúdiom na londýnskej Gerrard Street. Page hovoril, že skúsili zahrať „Train Kept A-Rollin'“, skladbu ktorá bola pôvodne v štýle jump blues. Spopularizoval ju Johnny Burnette vo verzii rockabilly, ktorú hrávali na koncertoch aj The Yardbirds. Jones na to poznamenáva, že „hneď ako ju počul hrať v Bonhamovom podaní, bolo mu jasné, že ich spoločné účinkovanie musí fungovať“. Ešte pred odchodom do Škandinávie sa skupina stala súčasťou tímu, ktorý pre P. J. Probyho nahrával album "Three Week Hero". Skladba z albumu, „Jim's Blues“, s Plantom, ktorý hral na harmoniku je prvým zvukovým záznamom, v ktorom účinkujú všetci štyria budúci členovia Led Zeppelin spoločne.
Sedem koncertov škandinávskeho turné skupina absolvovala pod názvom The New Yardbirds. Prvýkrát spolu vystúpili 7. septembra 1968 na koncertnom pódiu Gladsaxe Teen Clubs v Dánsku. Neskôr v tom istom mesiaci začali spolu nahrávať svoj prvý spoločný album, ktorý bol založený na ich koncertnom playliste. Album, ktorého náklad uhradil Page, bol hotový za deväť dní. Po skončení nahrávania ich Dreja požiadal, aby si zmenili meno. Argumentoval, že ako Yardbirds mali povolené vystupovať len na škandinávskom turné. Jedna z verzií ako vzniklo nový názov kapely bola, že budúcnosť pôvodného zámeru založiť superskupinu Pageho a Becka, Moon a Entwistle komentovali, že skončia katastrofálnym pádom ako keď sa na zem zvezie veľký balón: „lead balloon“. Slovko „lead“ na návrh manažéra, Petra Granta, skrátili na „led“. Nechceli aby znelo ako „leed“, čo znamená „zármutok“. Slovo „balloon“ bolo zemené na „zeppelin“, slovo, ktoré, ako sa vyjadril novinár Keith Shadwick, malo „vyjadriť dokonalú súhru sily a ľahkosti, výbušnosti a gracióznosti Pageho mysle“.
V novembri roku 1968 Grant skupine zabezpečil s vydavateľstvom Atlantic Records skupine kontrakt na 143 tisíc dolárov, čo bola vtedy v tomto žánri najvyššia obchodná dohoda pre novovzniknutú hudobnú skupinu. Atlantic bol vydavateľ s katalógom bluesovej, džezovej a soulovej hudby, no koncom 60. rokov začal mať záujem o hudobníkov hrajúcich progresívny rock. So skupinou Led Zeppelin bola zmluva exekutívou podpísaná bez toho, aby sa na ňu jej členovia šli pozrieť. Podľa podmienok ich zmluvy mala skupina autonómiu v rozhodnutí kedy vydajú albumy, začnú turné a mali aj posledné slovo v rozhodovaní o obsahu a dizajne hudobných albumov. Sami sa aj mohli rozhodovať, ktorú nahrávku vydajú ako hudobný singel. Založili vlastnú značku Superhype, ktorá sa starala o ich vydavateľské práva.
Prvé roky: 1968–1970.
Skupina začala svoje prvé koncertné turné v Spojenom kráľovstve 4. októbra 1968. Lístky na koncert boli ešte predávané na New Yardbirds. Ako Led Zeppelin vystúpili 25. októbra na pódiu University of Surrey in Guildford. Hlavnou postavou pri organizovaní a koncertnom živote kapely bol Richard Cole. Koncom roka 1968 skupine Cole zariadil ich prvú šnúru, ktoré pokračovala aj v nasledujúcom roku. Začali v Denveri 26. decembra 1968, potom pokračovali západným pobrežím, neskôr sa presunuli do Kalifornie, kde vystúpili v Los Angeles a v San Franciscu. Ich debut, album "Led Zeppelin", v USA vyšiel 12. januára 1969 a dostal sa tam na desiatu priečku rebríčku "Billboardu". Potom, ako vyšiel v Spojenom kráľovstve a 31. marca sa tam dostal v rebríčkoch 6. miesto. Podľa vyjadrenia hudobného kritika Allmusic, Stevena Erlewina, tento album svojimi gitarovými riffmi, krátkymi rytmami, psychedelickým blues, zmesou džezových vplyvov a prvkov anglickej ľudovej hudby môže byť považovaný za prelomové dielo hudobného vývoja k hard rocku a heavy metalovej hudbe.
V prvom roku existencie kapela absolvovala štyri americké, štyri britské koncertné turné a vydali svoj druhý štúdiový album, "Led Zeppelin II". Nahrávali ho na cestách, vo viacerých severoamerických hudobných štúdiách. Komerčný úspech tohto projektu prevýšil to, čo dosiahli vydaním debutového albumu. Dvojka sa dostala na prvé miesto v Spojených štátoch aj v Spojenom kráľovstve. Album na svojho predchodcu nadväzoval v rozvoji blues-rockového hudobného štýlu, mal zvuk ktorý bol „heavy and hard, brutal and direct“ a mal vplyv aj na druhých hudobníkov, ktorí sa ho snažili napodobniť. Steve Waksman poznamenáva, že "Led Zeppelin II" bol „hudobnou štartovou čiarou heavy metalu“. 
Skupina album považovala za celistvé nedeliteľné dielo, ktoré malo byť zážitkom pri kompletnom vypočutí a bola proti úprave existujúcich nahrávok tak, aby ich bolo možné vydávať ako single. Grant bol tiež za to aby sa album udržal celý, špeciálne v Spojenom kráľovstve, kde neboli rádiá a televízne stanice výraznejšie orientované na rockovú muziku. Hlavne v Spojených štátoch aj napriek nesúhlasu kapely niektoré nahrávky albumu vyšli aj na singloch. Singel skladby „Whole Lotta Love“, ktorý vyšiel na singli v USA dosiahol predajom nad milión kópií v januári roku 1970 štvrtú pozíciu rebríčka Billboardu a upevnil kapele popularitu na tomto hudobnom trhu. Skupina sa taktiež vyhýbala účinkovaniu v televízii. Vyjadrovali sa k tomu, že preferujú aby ich ich fanúšikovia počuli a videli na ich koncertoch naživo.
S vydaním druhého albumu súviselo viacero ďalších amerických turné. Spočiatku hrávali v kluboch a sálach, neskôr, ako ich popularita narastala, aj pre širšie publikum. Niektoré z prvých koncertov Led Zeppelin trvali aj viac ako štyri hodiny. Dĺžka vystúpení narastala vďaka improvizovaným verziám ich repertoáru. Veľa z týchto šou sa zachovali na hudobných bootlegoch. Počas turné sa kapela stala povestná aj svojimi mimokoncertnými excesmi.
V roku 1970 sa Page a Plant uchýlili na usadlosť vidiecku Bron-Yr-Aur, ktorá sa nachádza vo Walese. Ich cieľom bolo začať pracovať na treťom štúdiovom albume, "Led Zeppelin III". Výsledkom bola omnoho viacej akustická hudba, ktorá preberala prvky anglického folklóru a keltskej hudby. Publikum bolo zaskočené rozdielom oproti predošlým albumom, na ktorých zneli elektrofonické hudobné aranžmány a spolu s hudobnou kritikou na album reagovalo rôznodrodo. Niektoré reakcie publikované v tlači boli protichodné. V obidvoch rebríčkoch: v USA aj v Spojenom kráľovstve sa album dostal na vrchol, no udržal sa na ňom najkratšiu dobu v porovnaní piatich prvých albumov, ktoré na začiatku kariéry kapela Led Zeppelin vydala. Prvá nahrávka kolekcie piesní, „Immigrant Song“, vyšla aj napriek výhradám členov skupiny v novembri roku 1970 na singli v USA, kde sa v rebríčku "Billboardu" dostala do prvej desiatky.
„Najväčšia skupina na svete“: 1971–1975.
V priebehu 70. rokov 20. storočia kapela Led Zeppelin dosahovala méty komerčného úspechu a uznania hudobnej kritiky na takej úrovni, ktorá jej dávala príznak najvplyvnejšej hudobnej formácie svojej doby. Aj ich imidž sa menil. Členovia skupiny začali nosiť komplikované, okázalé oblečenie, a to hlavne Page ktorý svoju okázalosť zvýrazňoval trblietavými aplikácia v odevoch. Ich hudobné šou sa zdokonaľovali aj po vizuálnej stránke. Pre osvetlenie scény využívali efekty laserových svetiel, profesionálnych osvetľovacích systémov a zrkadlové gule. Skupina sa premiestňovala vlastnou leteckou spoločnosťou na lietadle Boeing 720, ktoré malo prezývku "The Starship". Mali prenajaté celé hotelové bloky, akým bol napríklad Continental Hyatt House v Los Angeles, označovaný aj ako „Riot House“ („Dom výtržností“). Led Zeppelin boli povestní svojim vyčíňaním: známa bola historka o tom, ako Bonham brázdil na motocykli prenajaté poschodie Riot House, či demolácia izby v hoteli Hilton, v hlavnom meste Japonska v Tokiu, za ktorú si od vedenia spoločnosti vyslúžili doživotný zákaz vstupu. Aj keď skupina Led Zeppelin mala reputáciu, ktorá ich popisovala ako tých, čo demolujú zariadenia hotelových izieb a vyhadzujú televízne sety z okien, niektorí jej členovia naznačujú, že tieto príbehy sú prehnané. Hudobný žurnalista Chris Welch hovorí, že s Led Zeppelin absolvoval turné a počul o nich všelijaké mýty o deštrukčnom a oplzlom správaní, no „on ich absolútne nič nevie“.
Dňa 4. novembra 1971 vyšiel skupine Led Zeppelin ich štvrtý album. Ako odpoveď na reakcie kritikov po vydaní "Led Zeppelin III" sa rozhodli vydať album bez názvu. Vo všeobecnosti je tento hudobný projekt známy ako "Led Zeppelin IV", "Untitled", "IV", ale aj pre štyri symboly, ktoré sú na obale nahrávky aj "Four Symbols", "Zoso", či "Runes". Okrem toho, že na obale nie je názov, nenájdeme na jeho pôvodnej verzii ani názov kapely. Skupina si jednoducho priala, aby zostali v anonymite a nepredávali svoj projekt v „škatuli s potlačou“. Jeho 37 miliónov predaných nosičov dalo albumu "Led Zeppelin IV" výsadu dostať sa na historický Zoznam najpredávanejších hudobných albumov na svete. Masívna popularita tohto diela upevnila skupine Led Zeppelin status „superstar 70. rokov 20. storočia“. Do roku 2006 sa z tohto hudobného nosiča predalo len v USA 23 miliónov kusov. Nahrávka skladby „Stairway to Heaven“, ktorá nikdy nevyšla ako hudobný singel, je v niektorých zdrojoch označovaná najžiadanejší a nahranejší song v rozhlasových staniciach hrajúcich album-oriented rock (AOR). V zime roku 1971 po vydaní albumu, nasledovalo koncertné turné skupiny Led Zeppelin po Spojenom kráľovstve, ktoré až do začiatku roku 1973 v sérii pokračovalo od Austrálie, Ázie, cez Severnú Ameriku, Japonsko späť do Spojeného kráľovstva.
Nasledujúci piaty album kapely Led Zeppelin, "Houses of the Holy", vyšiel v marci roku 1973. Vyznačoval sa experimentovaním s hudbou, využitím syntetizátorov a melotrónu. Jeho obal, na ktorom prevažovala oranžová farba navrhlo londýnske dizajnérske štúdio Hipgnosis. Vyobrazuje nahé detské postavy, ktoré sa plazia a šplhajú po čadičovom povrchu severoírskeho prírodného útvaru Giant’s Causeway. Napriek tomu, že nahé postavy nie sú vyobrazené spredu, bol tento obal považovaný za kontroverzný. Podobne ako pri štvrtom obale albumu aj pri tomto dizajne absentuje jeho názov a názov skupiny.
"Houses of the Holy" bol na vrcholoch rebríčkov krajín po celom svete. Koncertné turné, ktoré ho nasledovalo po Severnej Amerike lámalo rekordy návštevnosti. Plnilo divákmi koncertné sály a štadióny. Na Floride, na štadióne Tampa Stadium, skupina Led Zeppelin hrala pred 56 800 návštevníkmi, čím prelomila americký rekord skupiny The Beatles z roku 1965. Len za toto jedno vystúpenie mali Led Zeppelin zisk 309 000 dolárov. V New Yorku trikrát vypredali Madison Square Garden. Vzniklo z tohto vystúpenia video, no jeho vydanie bolo pre svoju teatrálnosť zdržané až do roku 1976 pod titulom "The Song Remains the Same". Peňažný obnos z posledného večerného koncertu tejto série, 180 tisíc dolárov, bol ukradnutý z hotelového trezora hotela Drake.
V roku 1974 skupina Led Zeppelin prerušila koncertovanie a založila svoju vlastnú hudobnú značku, nazvanú po jednej ich nevydanej piesni Swan Song. Logo značky je inšpirované kresbou "Evening: Fall of Day" (1869) od Williama Rimmera. Je na nej zobrazený grécky boh Apolón. Toto logo sa nachádza aj na viacerých suveníroch súvisiacich s kapelou, najčastejšie na tričkách. Hudobná značka mala byť používaná na vydávanie ich vlastných projektov, no mali zmluvy aj s inými hudobníkmi, ako Bad Company, Pretty Things a Maggie Bell. Značka Swan Song mala úspech v období existencie skupiny Led Zeppelin a ani nie tri roky po jej rozpade zanikla.
V roku 1975 vyšiel kapele Led Zeppelin dvojalbum, "Physical Graffiti". Bol to ich prvý hudobný projekt, ktorý vydali pod značkou Swan Song. Pozostáva z pätnástich nahrávok, z ktorých osem nahrali v roku 1974 v Headley Grange a sedem ďalších vzniklo v skorších dobách. Podľa kritík v časopise "Rolling Stone" je "Physical Graffiti" výsledkom snahy skupiny Led Zeppelin o prezentáciu ich umeleckých ambícií. Podľa ich vyjadrenia im dáva právo byť v konkurencii spolu s The Rolling Stones a s The Who mať titul najlepšej rockovej skupiny sveta („The World's Best Rock Band“). Album bol masívne uznaný hudobnou kritikou, ale mal aj výrazný komerčný úspech. Krátko po vydaní "Physical Graffiti" sa aj všetky ich predchádzajúce albumy v predajných rebríčkoch dostali medzi prvých 200. Súbežne s vydaním nasledovalo koncertné turné skupiny po USA, na ktorom sa využili, moderné komplikované postupy pre interpretáciu zvuku a špeciálne svetelné efekty. V máji roku 1975 kapela Led Zeppelin v Londýne päťkrát vypredala v tom čase najväčšiu sálu Spojeného kráľovstva, Earls Court Arena.
Prerušenie koncertovania a návrat: 1975–1977.
Potom, ako mala skupina Led Zeppelin v roku 1975 úspešné koncerty v Earls Court, rozhodla sa dať si krátku pauzu a na jeseň pokračovať v turné v Amerike. Plánovali začať dvoma koncertami pod otvoreným nebom v San Franciscu. V auguste roku 1975 boli na gréckom Rodose Plant a jeho manželka Maureen účastníkmi vážnej dopravnej nehody. Plant ju prežil so zlomeným členkom, vážne zranená zostala Mureen, ktorá prežila aj vďaka včas podanej transfúzii krvi. nakoľko nebol schopný koncertovať, zotavoval sa Plant v auguste a septembri na Normanských ostrovoch, Jersey. Prestávku tam s ním strávili aj Bonham a Page. Potom sa kapela premiestnila na Malibu. Počas celej tejto vynútenej prestávky dala dokopy väčšinu materiálu, ktorý vyšiel na ich albume "Presence". V tomto čase boli Led Zeppelin svetovou rockovou atrakciou číslo jeden, ktorá svojim ziskom prekonávala väčšinu kapiel svojej doby vrátane Rolling Stones. "Presence", album ktorý vyšiel v marci roku 1975, bol poznamenaný zmenou hudobného zvuku skupiny Led Zeppelin na omnoho priamočiarejšie, improvizácie na gitarovom základe, ktoré unikali od prednesu akustických balád a zložitých kompozícii ich predchádzajúcich albumov. Aj keď to bol platinový album, "Presence" sa stretol so zmiešanou odozvou od hudobných publicistov, ale aj zo strany fanúšikov kapely. Niektorí kritici poukazovali, že excesy týchto hudobníkov pomaly dobiehajú. Počas nahrávania v štúdiu Page začal s heroínom, čo malo mať dopad na jeho pozdejšie účinkovanie na koncertnom pódiu.
Z dôvodu Pageho úrazu skupina Led Zeppelin v roku 1976 nekoncertovala. Namiesto toho skompletizovali a vydali koncertný film a soundtrack, "The Song Remains the Same". Film, ktorý mal premiéru 20. októbra 1976, sa nestretol s pozitívnym ohlasom kritiky a fanúšikov. Špeciálne sa stretol s negatívnym postojom u britskej verejnosti, kde sa kvôli rozhodnutiu opustiť krajinu do daňového exilu rozhodli v roku 1975 prestať koncertovať. Kapela Led Zeppelin musela začať viesť ťažký boj, aby si získala sympatie tamojšieho publika.
V roku 1977 sa konal jeden z najväčších koncertov kapely Led Zeppelin v Amerike. Dňa 30. apríla na koncerte v Silverdome dosiahli vtedy účasť 76 229 návštevníkov. V tom čase to bol rekord, ktorý bol zaznamenaný "Guinnessovej knihy rekordov". Napriek tomu, že turné bolo ziskové, mimo pódia ho sprevádzali problémy. Dňa 19. apríla sa do väzby dostalo viac ako 70 ľudí po tom, ako sa asi tisíc fanúšikov v Cincinati pokúšalo preraziť vstupnú bránu do Riverfront Coliseum, kým ďalší sa prebíjali cez vchod hádzaním fliaš a kameňov cez sklenené dvere. Dňa 3. júna musel byť vďaka silnej búrke prerušený koncert na Tampa Stadium aj napriek tomu, že na vstupenkách bolo napísané, že sa bude konať za každého počasia. Po prerušení nasledovali nepokoje, ktoré mali za následok viacero zatknutých a zranených výtržníkov.
Po show, ktoré bolo na festivale Day on the Green v kalifornskom Oaklande boli Bonham a členovia štábu kapely Led Zeppelin zatknutí potom, ako bol na koncerte škaredo zmlátený promotér z tímu Billa Grahama. Koncert v Oaklande, ktorý sa konal nasledujúci deň bol posledným živým vystúpením kapely Led Zeppelin v USA. O dva dni neskôr, počas toho ako si vybavovali izbu v hoteli French Quarter, v Louisiane, sa Plant dozvedel, že jeho päťročný syn, Karac, zomrel na vírusové ochorenie žalúdka. Zvyšok turné bolo okamžite zrušené, čo si vyžiadalo rozsiahle špekulácie o budúcnosti Led Zeppelin.
Bonhamova smrť a rozpad: 1978–1980.
V novembri 1978 skupina nahrávala v Polar Studios v Štokholme album "In Through the Out Door". Sú na ňom nahrávky so zvukovými experimentami, ktoré sa, podobne ako predošlý projekt, stretli so zmiešanou reakciou kritiky a aj fanúšikov. Aj napriek tomu sa už v druhom týždni po vydaní album dostal na prvé miesta hudobných rebríčkov USA a Spojeného kráľovstva. Zároveň sa medzi 27. októbrom až 3. novembrom, 1979 znovu všetky albumy skupiny Led Zeppelin vrátili do amerického rebríčka "Billboard" Top 200.
V auguste 1979, po dvoch zahrievacích vystúpeniach v Kodani boli Led Zeppelin jednými z popredných účinkujúcich na dvoch koncertoch festivalu v Knebworthe. Prvú noc odohrali pred asi 140 tisíc divákmi. Po ňom, v júni a júli 1980, nasledovala krátka koncertná šnúra po Európe. Tieto vystúpenia boli strohé, bez výnimočných prídavkov, improvizácií a špeciálnych sólových vstupov. Dňa 27. júna na vystúpení v Norimbergu sa koncert v polovici tretej piesne prerušil potom, ako na javisku Bonham skolaboval a musel byť prevezený do nemocnice. O tejto udalosti vznikli špekulácie, že sa predávkoval drogami, alebo alkoholom, no skupiny to okomentovala, že sa jednoducho iba prejedol.
Severoamerické turné skupiny na tento rok (prvé od r. 1977) bolo naplánované od 17. októbra. Dňa 24. septembra vyzdvihol z domu Bonhama asistent kapely Led Zeppelin, Rex King. Mal ho odviezť do filmových a televíznych ateliérov, Bray Studios. Po ceste Bonham požiadal o zastávku na raňajky. Hodil si počas nich do seba štvoritú vodku a jednu rolku šunky. Potom ako zhltol šunku, lakonicky ju smerom k asistentovi jedným slovom okomentoval ako „raňajky“. Potom ako dorazili do štúdia, Bonham pokračoval v pití alkoholu. Skúšanie skončili neskoro večer a kapela odišla do Pageho domu, ktorým bola stavba starobylého mlynu v clewerskom opátstve, v grófstve Windsor. Po polnoci Bonhama, ktorý zaspal, odviedli do jeho izby. O 13:45 nasledujúceho dňa ho Benji LeFevre (koncertný manažér Led Zeppelin) a John Paul Jones našli mŕtveho. Diagnózou Bonhamovej smrti bolo udusenie zvratkami. Nijaké iné drogy pri pitve jeho tela neboli identifikované. Bonhamova kremácia sa konala 10. októbra 1980 a jeho popol bol pochovaný na cintoríne Kostola Svätého Michala v Rushocku v grófstve Worcestershire. Záverečný verdikt o príčine úmrtia bol oficiálne vydaný 27. októbra 1980.
Plánované koncertné turné skupiny Led Zeppelin po Severnej Amerike bolo zrušené. Aj napriek špekuláciám, že by Bonhama mal v kapele nahradiť Cozy Powell, Carmine Appice, Barriemore Barlow, Simon Kirke, či Bev Bevan sa ostatní členovia rozhodli, že skupina Led Zeppelin oficiálne končí svoju existenciu. Dňa 4. decembra 1980 vyšlo v tlači oficiálne oznámenie, v ktorom toto rozhodnutie potvrdili. Pod rozhodnutím bolo miesto konkrétneho mena člena kapely napísané „Led Zeppelin“.
Po rozpade.
80. roky 20. storočia.
Po rozpustení kapely prvým vážnejším počinom jej členov bol projekt nazvaný The Honeydrippers. Skupinu, ktorá vznikla v roku 1981, tvorili Robert Plant a Jimmi Page. Spolupracovali s nimi ich priatelia, štúdioví hudobníci, medzi ktorými nechýbal Jeff Beck, Paul Shaffer či Nile Rodgers. Hrali štandardnú populárnu hudbu, rokenrol, blues, ale čerpali aj z R&amp;B. V roku 1984 vydali svoj jediný hudobný album, "The Honeydrippers: Volume One". Mali jeden hit, coververziu piesne Phila Phillipsa, „Sea of Love“, ktorá sa v roku 1985 dostala na tretie miesto v rebríčku Billboard Hot 100.
V novembri roku 1982 vyšiel skupine Led Zeppelin album "Coda". Bol zbierkou odložených a nepoužitých nahrávok: dve z Royal Albert Hall (1970), po jednej nahrávke z produkovania albumov "Led Zeppelin III" a "Houses of the Holy" a tri nahrávky pochádzali z nahrávania "In Through the Out Door". Na albume je aj jedna inštrumentálna nahrávka Bonhamovho sóla na bicie nástroje, s názvom „Bonzo's Montreux“, ktoré zvukovo dodatočne elektronickými efektami upravil Jimmi Page.
Dňa 13. júla 1985 sa Page, Plant a Jones znovu spojili, aby spolu vystúpili vo Philadelphii na koncerte, ktorý sa konal v rámci akcie Live Aid. Počas vystúpenia s nimi krátko účinkovali hráči na bicie, Tony Thompson a Phil Collins a basgitarista Paul Martinez. Collins prispel aj na dvoch prvých sólových projektoch, ktoré mal Robert Plant, a Martinez bol členom prvej Plantovej sólovej skupiny. Vystúpenie bolo poznačené bubeníkmi, ktorí nemali dostatočne naštudované skladby, ani Page nemal doladenú gitaru a Plant bol zachrípnutý. Page vystúpenie okomentoval ako „pekný bordel“, Plant ho označil za „ukrutnosť“.
V roku 1988 sa trojica opäť spojila a spolu s Bonhamovým synom, Jasonom, 14. mája vystúpili na koncerte, ktorý sa konal na 40. výročie hudobného vydavateľstva Atlantic Records. Výsledok bol zas chaotický: Plant a Page sa ešte aj pred pódiom hádali o tom, či budú hrať „Stairway to Heaven“ a Jonesove klávesy nebolo v televíznom vysielaní počuť. Page vystúpenie opísal ako „jedno veľké sklamanie“ a Plant ho označil za „prepadák“.
90. roky 20. storočia.
Prvý boxset skupiny Led Zeppelin vyšiel v roku 1990. Sú v ňom nahrávky, ktoré remastroval Jimmy Page. Opäť provokovali fanúšikov, aby začali špekulovať o opätovnom spojení jej členov. V tomto sete sú štyri ešte nevydané nahrávky vrátane „Travelling Riverside Blues“ od Roberta Johnsona. Pieseň bola na siedmej pozícii rebríčka Album Rock Tracks, ktorý uverejňuje časopis "Billboard". V roku 1992, napriek zvyklostiam kapely Led Zeppelin, vyšiel CD singel „Immigrant Song“ s B Stranou, „Hey, Hey, What Can I Do“. V roku 1993 vyšiel druhý boxset skupiny, "Led Zeppelin Boxed Set 2". Obidva vydané boxsety obsahujú ich všetky známe štúdiové nahrávky, ako aj niektoré raritné koncertné hudobné snímky.
V roku 1994 sa stretlo duo Page and Plant, aby spolu účinkovalo v programe „UnLedded“, ktorý bol projektom MTV. Neskôr im vyšiel album,"", na ktorom je niekoľko prerobených skladieb skupiny Led Zeppelin. Nasledujúci rok spolu absolvovali koncertné turné. Nakoľko Jones sa na ich novom spojení nepodieľal, vznikol v kapele rozpor.
V roku 1995 boli Led Zeppelin uvedený Rokenrolovej siene slávy. Uvádzali ich členovia Aerosmith, Steven Tyler a Joe Perry. Za svojho otca sa uvedenia zúčastnili Jason a Zoë Bonhamovci. O narušení vzťahu medzi členmi kapely svedčí aj ironický bonmot, ktorým počas ceremónie Jones vyjadril slovami:„a ďakujem mojim priateľom, ktorí nakoniec našli aj moje telefónne číslo“. Po ceremoniáli si krátko zahrali najprv spolu s Tylerom, Perrym a Jasonom Bonhamom, potom sa k Led Zeppelin pridal Neil Young a k bicím si sadol Michael Lee.
V roku 1997 vyšiel upravený singel s piesňou „Whole Lotta Love“. Bol vydaný nielen v USA, ale aj v Spojenom kráľovstve a bol teda jediným singlom, ktorý vydali v ich domovskej krajine, kde dosiahol 21. pozíciu hudobných rebríčkov. V novembri roku 1997, vyšla kompilácia, "nahrávok Led Zeppelin pre BBC". Bol to dvojdisk, na ktorom boli zvukové stopy, ktoré zväčša vznikli v rokoch 1969 a 1971. V roku 1998 Page a Plant spolu vydali album "Walking into Clarksdale". Nachádzajú sa na ňom nové skladby, no nakoľko boli rozčarovaní jeho komerčným prepadom, rozhodli sa ešte pred plánovaným turné po Austrálii rozísť.
Po roku 2000.
V roku 2003 sa dočkal svojej realizácii koncertný trojalbum "How the West Was Won". V máji vyšlo aj "Led Zeppelin DVD", t.j. šesť hodín chronologickej sady záberov z ich živých vystúpení medzi rokmi 1970-79. DVD sa stalo podľa RIAA trinásťnásobne platinovým, v tom čase historicky najpredávanejším hudobným DVD.
V júli roku 2007 Atlantic/Rhino a Warner Home Video oznámili, že na hudobný trh v novembri vydajú tri nové tituly skupiny Led Zeppelin: "Mothership", 24 nahrávok best-of, ktoré mapujú kariéru kapely, reedíciu soundtracku "The Song Remains the Same", na ktorej budú aj nové nezverejnené materiály a jedno nové DVD. Kapela Led Zeppelin, ako jedna z prvých veľkých skupín, tiež vyrobila svoj oficiálny internetový katalóg pre legálne digitálne sťahovanie hudby.
Dňa 10. decembra 2007 sa skupiny Led Zeppelin zišla, aby vystúpila v londýnskej O2 aréne na podujatí Ahmet Ertegun Tribute Concert. Na bicie nástroje s nimi znovu hral Jason Bonham. Po internetovej požiadavke na túto akciu od 20 miliónov ľudí, skupina získala zápis do "Guinness World Records 2009" v kategórii „Najvyšší záujem o hudobný koncert“. Hudobná kritika toto vystúpenie hodnotila pozitívne a začali sa objavovať špekulácie, že skupina by mohla obnoviť svoju činnosť. Page, Jones a Jason Bonham vyhlasovali, že by mohli spolu absolvovať turné a pracovať na materiáli pre nový hudobný projekt skupiny Led Zeppelin. Plant ale pokračoval v koncertnej spolupráci s Alison Krauss a pre médiá poprel, že by mal záujem podieľať sa na novom projekte kapely Led Zeppelin. Jones a Page údajne hľadali náhradu za Planta, uvažovali, že by to mohol byť Steven Tyler z kapely Aerosmith, či Myles Kennedy (z Alter Bridge), no v januári 2009 oficiálne oznámili že od zámeru upustili
Od roku 2010.
Film z vystúpenia v O2, "Celebration Day", mal premiéru 17. októbra 2012. Na trh sa dostal 19. novembra. Za jednu noc bol výťažok z jeho predaja 2 milióny dolárov. Koncertný album z tohto DVD sa v Spojenom kráľovstve dostal na 4. a v USA na 9. miesto hudobných rebríčkov. S premiérou filmu prišla do Pageho správa, že pripravuje kompletne remastrovanú edíciu albumov skupiny Led Zeppelin. Prvou vlnou tohto projektu boli albumy "Led Zeppelin", "Led Zeppelin II" a "Led Zeppelin III", ktoré vyšli 2. júna 2014. Druhá časť, albumy "Led Zeppelin IV" a "Houses of the Holy", vyšli 27. októbra 2014. Dvojalbum "Physical Graffiti" vyšiel v tejto reedíci 23. februára 2015, takmer štyridsať rokov potom ako mal premiéru. Štvrtá, posledná vlna edície, "Presence", "In Through the Out Door" a "Coda", vyšla 31. júla 2015. Cez tento remastrovaný projekt vyšli všetky štúdiové albumy vo formátoch ako CD, no vo verzii „Deluxe“ boli aj vinylové nosiče a CD s bonusovým materiálom. Super Deluxe verzia mala okrem viacerých verzií zvukových nosičov, možnosť stiahnutia vo formáte HD, knižku a HD verzie originálnych obalov albumov. 
Dňa 6. novembra 2015 vyšla remastrovaná kompilácia "Mothership" rozšírená o ďalšie nahrávky. Dňa 16. septembra vyšla reedícia "BBC Sessions". Táto verzia obsahuje bonusový disk s deviatimi nahrávkami pre BBC, medzi ktorými je ešte oficiálne nezverejnená pieseň „Sunshine Woman“.
Hudobný štýl.
Hudba skupiny Led Zeppelin mala základ v bluesovej hudbe. Vplyv amerických bluesmanov ako Muddy Waters a Skip James je najlepšie rozpoznateľný na ich prvých dvoch albumoch, ale sú tu aj vplyvy štýlu country blues Howlin' Wolfa. Okrem jedného albumu sa všetky v svojich nahrávkach zaoberali po hudobnej, ale aj lyrickej stránke bluesovými témami. Repertoár kapely Led Zeppelin ovplyvnila aj ľudová hudba. Inšpirovala ich hlavne britská, keltská, ale aj originálna americká ľudová tvorba. Otvorený spôsob hry na gitarových strunách škótskeho folkového hudobníka, Berta Janscha bol inšpiráciou pre techniku, ktorou hrával Jimmy Page. Skupina Led Zeppelin čerpala aj z viacerých iných žánrov, ako napríklad world music, preberali prvky rokenrolu, džezu, country, funku, soulu, ale neskôr, keď vydali "Houses of the Holy", aj z reggae.
Bežne v tvorbe skupina najprv rozvíjala hudobné motívy a dopĺňala ich improvizovanými textami, ktoré boli neskôr prepísané do finálnej podoby pre hotovú pieseň. Potom, ako sa v roku spolu stretli na usadlosti Bron-Yr-Aur, sa stali lídrami v tvorbe Plant a Page. Page dominoval ako autor hudobnej koncepcie, ktorej prvé nápady interpretoval na akustickej gitare, Plant dominoval v nápadoch pri tvorbe textov. Jones a Bonham svojim dielom prispievali hlavne pri kompozícii hotových nahrávok v štúdiách. V neskorších štádiách vývoja hudobnej produkcie kapely Led Zeppelin Page už nemal tak významnú dominanciu. V oblasti kompozície piesní začínal mať vyššiu dôležitosť Jones, ktorý často prispieval aj ako hráč na klávesové nástroje. Plant stále participoval ako textár a Bonham s Pageom rozvíjali tie časti skladieb, v ktorých dominovali ich hudobné nástroje.
Materiál na ich prvých dvoch albumoch Led Zeppelin z veľkej časti pozostával z improvizácii a variácií na najznámejšie skladby, tzv. bluesové tradicionály, ktoré sa považujú za žánrové vzory z folkových piesní. Spôsob založený na spájaní hudobných a textových prvkov z rôznych existujúcich piesní a ich verzií, ako aj improvizácie na ich témy, inicioval ich autorov, prípadne okruh fanúšikov tejto hudby na to, aby kapelu konfrontovali obvineniami z plagiátorstva a porušovania autorských práv. Na tému autorstva museli členovia kapely Led Zeppelin čeliť viacerým právnym sporom.
Prvé texty piesní kapely kopírovali témy, ktoré boli bežné pre blues a folk. Často boli mixované z viacerých piesní. Zaoberali sa témami zamilovania, neopätovanej lásky, sexuálnym dobývaním. Takéto námety boli pre bežné pre rock, pop, či bluesovú hudbu. Niektoré texty, špeciálne tie blues boli často interpretované ako misogynistické (vyjadrovali nenávisť k ženám). V ich treťom albume prevažovali prvky mytológie a mysticizmu, ktoré pochádzali z Plantovho záujmu o legendy a históriu. Preberali aj Pageho záujem o témy okultizmu, čo viedlo k obvineniam, že ich nahrávky obsahujú podprahové satanistické odkazy, niektoré vysielané pomocou backmaskingu. Tieto domnienky popierala kapela, ale aj hudobní kritici. Susan Plantová skôr poukazuje, že textár kapely, Robert Plant, sa viac stotožňoval s kontrakultúrou 60. rokov. V ďalšom pokračovaní kariéry skupiny sa Plantove texty stávali autobiografickými, boli menej optimistické, odzrkadľovali jeho náhodné zážitky.
Podľa muzikológa, Roberta Walsera, „zvuk kapely Led Zeppelin bol poznačený rýchlosťou a energiou, neobvyklými rytmickými základmi, kontrastnou vrstvenou dynamikou, kvílivým spevom Roberta Planta a deformovaným gitarovým vŕzganím Jimmiho Pagea“. Tieto ich charakteristiky sú základom pre tvrdenie, že Led Zeppelin sú predchodcami hard rocku, či heavy metalu. Sú niekedy označovaní za „skutočnú heavy metalovú kapelu“, no skupina mávala často výhrady k takémuto známkovaniu. Časť tohto tvrdenia je argumentovaná tým, ako využili deformovaný gitarový zvuk v nahrávkach „Whole Lotta Love“ a „The Wanton Song“. Nebývalo výnimkou, že sólové gitarové rífy neboli v súlade s rytmikou basovej gitary, či s bicími nástrojmi, ale vytvárali vlastné rytmické a melodické variácie. Príkladom na to môže byť skladba „Black Dog“, v ktorej sa takto striedajú rôzne rytmy. 
Pageho gitarový prednes spájal bluesovú hudobnú škálu s hudbou východných kultúr. Plantov prenikavý škrek bol porovnávaný s technikou spevu, ktorú mala Janis Joplinová. Bonhamova technika hry na bicie nástroje bola príznačná svojou silou, súvislým rolovaním a rýchlym údermi na jediný basový bubon. Naproti tomu basové línie Jonesa sú popisované ako melodické a jeho neskoršia hra na klávesové nástroje dodával zvuku kapely klasický podtón.
Page vravel, že jeho snahou bolo produkovať hudbu, ktorá by mala mať „svoje svetlo a aj svoj tieň“. Viac sa mu to začalo dariť realizovať od albumu "Led Zeppelin III", ktorý obsahoval viac akustických častí. Rozvinulo sa to na štvrtom albume, kde je príklad v nahrávke „Stairway to Heaven“. Táto kompozícia sa vyvíja od čistého akustického úvodu dvanásťstrunovej gitary, k tvrdému dynamickému záveru, zahranému na bicie a elektrické hudobné nástroje. V priebehu kariéry sa kapela posunula k mäkšiemu a progresívnejšiemu zvuku, ktorému začali dominovať Jonesove klávesové motívy. Táto časť ich produkcie obsahuje vrstvené hudobné techniky. Vyžívali aj viacstopové nahrávanie, pri ktorom sa nevyhli aj znásobovaniu gitarových partov. Ich dôraz na zmysel pre dynamiku a zladenie skupiny, je viditeľný na tom ako si dokázali vybudovať svoj vlastný štýl, ktorým dosiahli prekonať ktorýkoľvek hudobný žáner. Spisovateľ Ian Peddie o Led Zeppelin poznamenáva, že „boli hluční, plní energie, často ťažkopádni, ale ich hudba bola tiež vtipná, mala aj sebareflexiu a vedela byť aj extrémne jemná“.
Odkaz skupiny.
Led Zeppelin je hudobná skupina, o ktorej prevláda názor, že patrí medzi najvplyvnejšie kapely v histórii rocku. Kritik Mikal Gilmore, o nich hovorí že boli „Zeppelinovsky talentovaní, komplexní, úchvatní, krásni, nebezpeční, jedni z najviac pretrvávajúcich postáv kompozície a prejavu hudby 20. storočia, napriek všetkému museli súperiť aj so sebou“. Led Zeppelin ovplyvnili hard rockové a heavy metalové skupiny ako Deep Purple, Black Sabbath, Rush, Queen, Aerosmith, The Black Crowes, a Megadeth, ako aj progresívne metalové skupiny ako sú Tool, či Dream Theater. Boli vzorom aj pre niekoľko kapiel, ktoré zaraďujeme k punkovému a post-punkovému žánru ako napríklad Ramones a the Cult.
V alternatívnom rocku je pre niektoré skupiny charakteristickým preberanie tzv. „zvuku Zeppelinu“ z polovice 70. rokov. V tomto žánri mali takýto vplyv napríklad aj na The Smashing Pumpkins, Nirvana, Pearl Jam, a Soundgarden. K tomu, že ich ovplyvnili sa priznali aj umelci, ktorí sú známi z úplne odlišných hudobných žánrov, medzi nimi napríklad aj Madonna, Shakira, Lady Gaga, Kesha, a Katie Melua.
Led Zeppelin su vzorom aj v ich prístupe k charakteru hudobného biznisu. Sú priekopníkmi toho, čo sa dnes nazýva rock orientovaný na albumy (album-orientated rock, AOR), ale boli aj významnou arena rockovou kapelou. V roku 1988 John Kalodner, v tom čase A&amp;R a konateľ Geffen Records, sa vyjadril, že „Led Zeppelin boli podľa jeho mienky po skupine The Beatles najvplyvnejšou kapelou hudobnej histórie. Ich prínosom pre hudbu bol spôsob akým prezentovali svoje nahrávky. Piesňou „Stairway to Heaven“ vyzdvihli dôležitosť AOR, tým ako nahrávka, ktorá nespĺňala štandardy pre vysielanie v rádiách a ani nebola v Top 40, sa stala obrovským hitom, vysielaným na rockových staniciach. Sú zároveň medzi prvými, ktorí reálne naplnili koncertné šou vo veľkých arénach a konzistentne ich vypredávali aj napriek tomu, žeby využívali nejakú výraznú podporu. Ľudia aj dnes môžu robiť, to čo oni, ale nikto ich už neprekoná“. Aj bývalý producent a manažér Rolling Stones, Andrew Loog Oldham, poznamenáva, že Led Zeppelin mali veľký vplyv na vývoj hudobného priemyslu a ukázali ako sa majú koncerty prezentovať veľkému publiku.
Podľa niektorých zdrojov kapela Led Zeppelin predala viac ako 200 miliónov hudobných nosičov, iné udávajú, že to bolo viach ako 300 miliónov. Len v USA je ich certifikovaný predaj 111,5 milióna kusov. Podľa údajov RIAA, sú v prvej štvorke zoznamu napredávanejších umelcov v USA a sú jenými z troch umelcov, ktorí dosiahli viac ako päť diamantových albumov. V rade za sebou mala táto kapela osem albumov, ktoré sa dostali na prvé miesto rebríčka UK Albums Chart. Takýto rekord s nimi zdieľa iba skupina ABBA. Skupina Led Zeppelin je najviac pirátsky nahrávanou rockovou kapelou.
Led Zeppelin majú aj význačný kultúrny prínos. Vydavateľ publikácie "Rolling Stone Illustrated History of Rock &amp; Roll", dodáva, že Led Zeppelin sú reprezentatmi finále kvetinového obdobia psychedélie 60. rokov. Aj móda, ktorú táto kapela priniesla je pre kultúru dôležitou. V čase svojho účinkovania boli výrazní dĺžkou vlasov a rozviatymi účesmi, ktoré neskôr v 80. rokoch prevzali aj glam metalové skupiny ako Mötley Crüe a Skid Row. Skupiny a umelci ako Kings of Leon, bluesman Jack White z the White Stripes, či gitarista Sergio Pizzorno preberali aj spôsob akým sa v Led Zeppelin nosilo oblečenie, či šperky.
Úspechy a ocenenia skupiny.
Počas svojej kariéry dosiahli členovia kapely Led Zeppelin viacero úspechov a ocenení. V roku 1995 ich uviedli do Rokenrolovej sieni slávy, v roku 2006 do Britskej hudobnej sieni slávy. Zo známych cien sú napríklad držiteľmi American Music Award (2005), a v roku 2006 prevzali Polar Music Prize. Za celoživotné dielo v roku 2005 prevzali cenu Grammy, a štyri ich nahrávky sú Sieni slávy Grammy. Skupina dosiahla päť diamantových, ako aj štrnásť multi-platinových albumov. V Spojených štátoch majú certifikované štyri platinové a jeden zlatý album, kým v Spojenom kráľovstve majú päť multiplatinových, šesť platinových, jeden zlatý a jeden strieborný album. Päť ich piesní sa nachádza v zozname 500 najlepších albumov všetkých čias, ktorý v novembri 2009 uverejnil časopis "Rolling Stone" a ten istý časopis dal Led Zeppelin v roku 2004 na štrnáste miesto najlepších umelcov všetkých čias.
V roku 2005 získal Jimmi Page titul OBE Radu britského impéria, v roku 2009 dostal k tomuto radu Robert Plant titul CBE. Televízna stanica VH1 dala skupinu na prvú priečku svojho zoznamu "100 Greatest Artists of Hard Rock" (stovka najlepších hard rockových hudobníkov) a na prvé miesto dal túto skupinu aj časopis "Classic Rock" v zozname "50 best live acts of all time" (päťdesiatka najlepších koncertných umelcov). Za najlepšiu rockovu skupinu boli Led Zeppelin zvolení aj na rozhlasovej stanici BBC Radio 2. Cenu Ivor Novello Award si prevzali dvakrát: v roku 1977 za výnimočný prínos pre britskú hudbu, a v roku 1997 za celoživotný prínos pre hudbu. 

</doc>
<doc id="6170" url="https://sk.wikipedia.org/wiki?curid=6170" title="Industry Standard Architecture">
Industry Standard Architecture

ISA (skratka z anglického Industry Standard Architecture) je štandard pre zbernice pre IBM kompatibilné počítače. Predstavená bola v roku 1984 a rozširovala architektúru XT zbernice na 16 bitov. 
Zbernica ISA je rozšírením natívnej zbernice procesora 8086 (elektricky posilnená adresná a dátová zbernica) o signály prerušovacieho kontroléra (PIC) a DMA kontroléra. a je určená na pripájanie periférnych kariet k základnej doske. 
V odkaze na XT architektúru sa niekedy označuje ako zbernicová architektúra AT "AT bus architecture".
Zbernica ISA bola neskôr rozšírená na 32 bitov doplňujúcim konektorom, avšak vzniklo viacero nekompatibilných noriem (EISA, VL BUS), čo tiež prispelo k poklesu popularity tejto zbernice.
V polovici 90. rokov, sa popularita ISA zbernice postupne vytratila, väčšina základných dosiek začala byť navrhovaná s PCI slotmi a postupne stále menším počtom ISA slotov. Dnes sa už v podstate základné dosky s ISA slotmi nevyrábajú.

</doc>
<doc id="6174" url="https://sk.wikipedia.org/wiki?curid=6174" title="Peripheral Component Interconnect">
Peripheral Component Interconnect

PCI (z anglickej skratky "Peripheral Component Interconnect") štandard pre zbernicu počítača k pripojeniu periférnych zariadení k matičnej doske. Tieto zariadenia môžu byť:
Konfigurácia.
PCI sa vyskytuje bežne v počítačoch, kde vystriedalo starú ISA architektúru, ako štandardná zbernica. Nájdeme ho však aj u iných typov počítačov. Na rozdiel od ISA, PCI umožňuje dynamické konfigurovanie prídavných zariadení. Pri štarte počítača sa BIOS PCI karty a BIOS počítača dohodnú na pridelení prostriedkov, ktoré karta potrebuje. Toto umožňuje pridelenie IRQ a adries portov cez dynamický proces, na rozdiel od ISA zbernice, kde zdroje (adresný priestor, číslo IRQ a DMA) boli určené pevne hardvérom karty, alebo sa menili premiestňovaním prepojok ("jumperov") na karte (štandard Plug and Play bol u ISA zariadení definovaný len dodatočne, a keďže ho nepodporovali všetky zariadenia, viedlo to k mnohým konfliktom zariadení). PCI zbernica poskytuje detailný popis všetkých pripojených PCI zariadení cez PCI Configuration Space, čo umožnuje, aby bol Plug and Play proces prakticky uskutočniteľný.
Špecifikácia PCI pokrýva fyzickú veľkosť zbernice, vrátane rozmedzenia elektrického vedenia, elektrickú charakteristiku, časovanie zbernice a protokoly. Organizácia The PCI Special Interest Group (PCISIG) predáva špecifikáciu na adrese http://www.pcisig.com/.
Odvodené zbernice.
Táto zbernica je niekedy označovaná ako náhrada zbernice ISA.

</doc>
<doc id="6175" url="https://sk.wikipedia.org/wiki?curid=6175" title="PCI-Express">
PCI-Express

PCI-Express (pôvodne známy ako 3GIO z anglickej skratky "3rd Generation I/O") je nová implementácia PCI zbernice, ktorá používa už existujúce programovacie koncepty a komunikačné štandardy, ale zakladá sa na oveľa rýchlejšom sériovom komunikačnom systéme. Primárne je podporovaná Intelom, ktorý začal pracovať na tomto štandarde (pod menom "Arapahoe") po tom, ako odstúpil od projektu InfiniBand system.
PCI-Express je určený len pre lokálne použitie, len ako lokálna zbernica. Vďaka jej podstate založenej na existujúcej PCI architektúre, môžu byť karty a systém pretvorené na PCI-Express iba zmenou fyzickej vrstvy – existujúce systémy je možné rebootovať na PCI-Express bez toho, aby to spôsobilo problémy. Vyššie rýchlosti dovoľujú zbernici PCI-Express nahradiť takmer všetky existujúce vnútorné zbernice, vrátane AGP a PCI. Intel má predstavu o jedinom PCI-Express radiči, ktorý by riadil všetky externé zariadenia, ako opak k northbridge/southbridge riešeniu v terajších počítačoch.
PCI-Express ale nie je dostatočne rýchly na to, aby bol použitý ako pamäťová zbernica. V tomto smere je to vážny nedostatok vzhľadom k podobnej HyperTransport technológii, ktorá môže byť takisto použitá v tejto úlohe. Ďalej PCI-Express neponúka flexibilitu InfiniBand systému, ktorý má podobný výkon, ale môže byť použitý pri vnútorných ako aj vonkajších zberniciach.
PCI-Express (2007) je štandardom pri súčasných základných doskách. Všetky súčasné grafické karty od najväčších výrobcov napr. AMD (divízia ATI Technologies) a nVidia sú určené pre rozhranie PCI-Express. Rozširujúce karty pre ktoré sa doteraz používala zbernica PCI začínajú byť prestavované z PCI na PCI-Express a na nových matičných doskách sa už môžeme stretnúť aj s úplnou absenciou PCI zbernice a jej nahradením PCI-E 1x slotmi.
V roku 2008 sa začína používať druhá verzia PCI-E slotu, ktorá má 2x väčšiu priepustnosť a môže dodať grafickej karte 75 W. Označuje sa tiež ako PCI-E 2.0.
Hardvérový protokol.
Spojenie medzi ľubovoľnými dvoma PCI-Express zariadeniami sa nazýva (po anglicky) Link. Linky sú komponované z 1, 2, 4, 8, 12, 16, 24 alebo 32 dráh.
Keď sa vysiela paket na Linku, každý bajt je posielaný príslušnou dráhou.
Každá dráha má pár vysielacích a prijímacích drôtov, ktoré používajú rôznu signalizáciu pri 2,5 Gbps.
8B/10B kódovanie použité na dráhe vytvára efektívnu šírku dátového pásma 250 MB/s v každom smere.
Tak 16x grafická karta môže naraz prijímať a vysielať 8 GB/s.
Veľkosti kariet.
Štandard PCI Express je špecifikovaný pre normálne karty, karty s malou výškou, miniExpress karty, Express Karty (PCMCIA) a AdvancedTCA (náhrada za CompactPCI)

</doc>
<doc id="6176" url="https://sk.wikipedia.org/wiki?curid=6176" title="Advanced Technology Attachment">
Advanced Technology Attachment

ATA, (z anglickej skratky "Advanced Technology Attachment") je štandardné rozhranie (interface) na pripájanie úložných zariadení ako napríklad pevný disk, DVD mechanika (resp. staršie CD-ROM mechanika). Existuje veľa termínov a synoným pre ATA, vrátane skratiek ako IDE, EIDE, ATAPI a UDMA. ATA štandard umožňuje použiť káble v dĺžkach od 450 do (18 do 36 palcov), pričom sa predpokladá použitie v tienených vnútorných priestoroch elektronických zariadení.
História.
Aj keď má štandard oficiálny názov „ATA“, z marketingových dôvodov sa prvá verzia začala nazývať "Integrated Drive Electronics" (IDE), a nasledujúca "Enhanced IDE" (EIDE). Aj keď tieto mená vznikli ako obchodné značky a nie ako oficiálne štandardy, termíny EIDE alebo E-IDE sú často úplne zameniteľné s IDE a ATA. S predstavením Serial ATA okolo roku 2003, sa ATA spätne premenovala na Parallel ATA (PATA), odkazujúc sa na paralelnú metódu prenosu dát cez káble tohto rozhrania.
Najskôr ATA pracovalo len s pevnými diskami. Neskôr rozšírený štandard začal pracovať aj s rôznymi inými zariadeniami, všeobecne s tými, ktoré používajú vymeniteľné médiá. Sú to zariadenia ako DVD mechaniky, páskové mechaniky, veľkokapacitné disketové mechaniky ako napríklad Zip mechanika a LS 120. Rozšírenie dostalo názov "Advanced Technology Attachment Packet Interface" (ATAPI), s plným štandardom známym ako ATA/ATAPI
Prechod z PIO(anglicky programmed input/output) ku priamemu prístupu k pamäti (DMA) priniesol ďalší dôležitý prechod v histórii ATA. Metóda prístupu a prenosu dát PIO sa ukázala ako neefektívna, potrebujúc významnú časť výkonu procesora pri práci. To znamenalo, že systémy založené na ATA vykonávali diskové operácie oveľa pomalšie ako počítače používajúce SCSI alebo iné rozhrania. Použitie DMA (a neskôr "Ultra DMA" alebo UDMA) redukovalo množstvo procesorového času potrebného pre čítanie a zápis dát na disk.
ATA zariadenia mali rôzne hranice, v zmysle limitu objemu dát, ktoré mohli adresovať. Nové adresovacie systémy a programovacie techniky postupne prelomili väčšinu z nich. Limitné boli kapacity pevných diskov 504 MB, 32 GB, a 137 GB. Existovalo množstvo ďalších problémov, zvyčajne kvôli zle napísaným ovládačom a vstupno/výstupným vrstvám v operačnom systéme. Niekedy sa vymenované bariéry vyskytli kvôli zlým implementáciám BIOSu.
Paralelné ATA Rozhranie.
Do uvedenia Serial ATA sa pripájali ATA zariadenia 40-pinovým konektorom na široké ploché káble. (Jednotlivé žily kábla boli ukladané vedľa seba, takže celý kábel pripomínal stuhu). Každý kábel mal dva alebo tri konektory, z ktorých sa jeden pripájal na radič, ktorý spájal rozhranie so zvyškom počítača zvyšné jeden resp. dva sa pripájali k zariadeniam. Paralel ATA káble prenášajú dáta v 16 alebo 32 bitových paralelných blokoch. Existujú aj káble, na ktoré sa dajú pripojiť tri zariadenia, ale v tomto prípade bolo jedno z nich len na čítanie (read-only). Konektory na kábli boli rovnocenné, nezáležalo na tom, ktorý konektor sa zapojil do matičnej dosky a ktorý do zariadenia. Ak sú dve zariadenia pripojené k jednému káblu, vo všeobecnosti sú nakonfigurované tak, že jeden je "master" a druhý "slave". Zariadenie "master" sa zobrazuje pred "slave" zariadením, keď operačný systém zisťuje dostupné zariadenia. "Master" zariadenie rozhoduje o prístupe k zariadeniam na kanáli. Z toho mali výhodu zariadenia citlivé na prístupovú dobu, ako napríklad prvé CD-RW mechaniky. Každý kanál musí mať nastavené "master" zariadenie, aby mohol správne fungovať.
Väčšina systémov má nastavený jediný disk na kanáli ako "master". Aj keď niektoré disky majú špeciálne nastavenia pre túto situáciu, nazvané "single" (napríklad firma Western Digital). V závislosti na hardvéri a použitom softvéri môže dané zariadenie fungovať aj ako "slave".
Väčšinu času existencie ATA mali káble 40 žíl, ale po predstavení štandardu "Ultra DMA/66" sa tento počet zdvojnásobil na 80. 80 žilový kábel poskytoval lepšiu signalizáciu a umožnil prenos 66 megabajtov za sekundu (MB/s). 40 žíl navyše sa používalo ako uzemnenie, v zmysle zredukovať elektromagnetický šum generovaný elektrickým prúdom v jednej žile jej susedmi. Zemniace vodiče boli umiestnené medzi aktívnymi žilami kábla, pričom celková šírka kábla a vonkajší tvar a počet pinov napájacích konektorov ostali zachované. Káble pre UDMA 66, 100 a 133 sa vyrábali iba ako kľúčované, pričom bolo presne definované ktorý konektor ide do matičnej dosky, ktorý je "master" a ktorý "slave".
Zariadenie sa v takomto prípade nastavuje ako "cable select". V tomto prípade sa disky automaticky nakonfigurujú samé v závislosti, na ktorom konektore sú pripojené. Poradie master - slave teda neurčuje prepínač na zariadení, ale poloha konektora na kábli. 
S uvedením nasledujúcej vysokorýchlostnej verzie ATA štandardu sa začali káble originálnej dĺžky vyskytovať čoraz menej. S maximálnou dĺžkou len (18 palcov) mohli nastať problémy pri zapájaní zariadení vo veľkých skrinkách.
Poznámka: Prenosová rýchlosť pre každý UDMA mód udáva maximálnu teoretickú rýchlosť. Réžia protokolu znižuje túto hodnotu, takisto na túto rýchlosť vplývajú aj ďalšie faktory ako napríklad zahltenie PCI zbernice. Vo februári 2004 nebol IDE pevný disk schopný stáleho dátového prenosu nad 50 MB/s, tieto rýchlosti ovplyvňujú výkon len, keď disk pracuje v tzv. burst móde, teda vtedy keď požadované dáta idú z cache a teda disk ich nepotrebuje čítať z jeho platní.
Serial ATA.
Serial ATA bola najväčšou zmenou v technológii ATA. Toto rozhranie používa 7-žilové káble pre sériový dátový prenos, namiesto paralelného. Ďalej Serial ATA povoľuje používateľom tzv. hot swap. Toto pridáva možnosti, ktoré mali oveľa drahšie systémy ako SCSI a Fibre Channel už dávno. Serial ATA znižuje napájanie z 5 voltov používaných pri P-ATA na 0.5 voltu, čo znižuje odber energie a elektrické rušenie. Vďaka sériovému prenosu , nižšiemu napätiu a vnútornej stavbe samotného kábla môžu byť SATA káble dlhšie ako káble pri PATA.

</doc>
<doc id="6177" url="https://sk.wikipedia.org/wiki?curid=6177" title="Serial ATA">
Serial ATA

Serial ATA (tiež SATA alebo S-ATA) je zbernica primárne navrhovaná na prenos dát z a na pevný disk. Je to nasledovník ATA štandardu, dnes známeho ako "Parallel ATA" (PATA).
Prvá generácia rozhrania Serial ATA mala rýchlosť 150 MB/s za sekundu, čo je iba malé zvýšenie rýchlosti oproti najrýchlejšiemu PATA módu (UDMA-133). Ale ďalšie zvyšovanie rýchlosti PATA je dosť nepraktické a relatívna jednoduchosť sériovej komunikácie a použitia nízkeho napätia umožňuje jednoduché škálovanie SATA. Serial ATA II (2005) zdvojnásobila prietok dát na 300 MB/s. Keďže dátový tok magnetických pevných diskov je tesne pod 100 MB/s (interne max. 160 MB/s), vyššie rýchlosti sa dosahujú vďaka prenosu z cache pamäte diskov. Vysoké prenosové rýchlosti sa preto využívajú hlavne pre nemagnetické disky a rýchle optické mechaniky. SATA rozhranie zdedilo po ATA PIO a UDMA modul. Vyšších rýchlostí oproti ATA radiču sa dosahuje pretože prenos prebieha sériovo na vysokej frekvencii (až 3000 MHz).
Najväčšiu zmenu prekonali káble. Sú ľahké a flexibilné, sedemžilové, ukončené 8 mm širokým konektorom na každej strane. Môžu byť až jeden meter dlhé. Oproti krátkym (45 cm, 18 inch dlhým) neohrabaným 40 alebo 80 žilovým PATA káblom sú tieto veľkou výhodou pre systémových dizajnérov. Ďalej prietok vzduchu a z toho vyplývajúce chladenie zariadenia sa zlepšilo. Serial ATA ruší zdieľanie zbernice (ako master/slave pri PATA) a dáva každému zariadeniu vlastný kábel. Konektory sú špeciálne tvarované tak, aby ich nebolo možné zapojiť do nesprávnej pozície.
Štandard Serial ATA špecifikuje aj konektor napájania ktorý sa líši od 4-pinového Molexového konektora používaného pri PATA diskoch a veľa iných komponentoch. Tak ako dátový kábel je tiež tenký, ale je širší. Má 15 žíl a teda je ľahko odlíšiteľný od dátového kábla. Tento zdanlivo veľký počet zabezpečuje, ak je to potrebné, napájanie viacerých voltáží -- 3.3 V, 5 V a 12 V. To isté zapojenie sa používa aj pri 2,5" a 1.8" (notebookových) pevných diskoch.
Disky sa pripájajú priamym a samostatným káblom k radiču a tým pádom sa nemusia rozlišovať na Master, Slave a Cable Select. 
K uľahčeniu prechodu na Serial ATA, veľa výrobcov spočiatku použilo disky s logikou zväčša totožnou s PATA diskami, s pridaním premosťovacieho čipu na SATA. Takéto disky majú SATA konektor, môžu mať oba napájacie konektory a vo všeobecnosti sa prejavujú ako čisté SATA zariadenia, aj keď nemusia mať niektoré z prvkov zo SATA špecifikácie. Dnes (2008) sa vyrábajú iba priame SATA disky, resp. opačne - PATA disky s premosťovacím obvodom pre SATA.
Priepustnosť zbernice v bitoch za sekundu: 
eSATA (externé SATA).
Používa sa pre pripojenie externých dátových zariadení, ponúka rovnakú rýchlosť a podporu technológií ako SATA. Jeho výhodou je vyššia prenosová rýchlosť, ako ponúka bežnejšia zbernica USB, ale nemá od výrobcov základných dosiek a externých dátových médií takúto podporu.

</doc>
<doc id="6178" url="https://sk.wikipedia.org/wiki?curid=6178" title="Rakúsko-Uhorsko">
Rakúsko-Uhorsko

Rakúsko-Uhorsko (), plným názvom Rakúsko-uhorská monarchia (, ), bol štátny útvar, reálna únia Kráľovstiev a krajín v ríšskej rade zastúpených alebo Predlitavska (, nepresne Rakúska) a Krajín svätoštefanskej koruny alebo Zalitavska (, nepresne Uhorska), existujúci od 8. júna 1867 do 31. októbra 1918. Toto súštátie vzniklo premenou Rakúskeho cisárstva na základe rakúsko-uhorského vyrovnania vo februári 1867. Monarchia sa rozpadla krátko po porážke v prvej svetovej vojne.
Rakúsko-Uhorsku vládli Habsburgovci a predstavovalo poslednú fázu ústavného vývoja habsburskej monarchie. Išlo o viacnárodnostný štát a jednu z hlavných európskych mocností tých čias. Rakúsko-Uhorsko bolo geograficky druhá najväčšia krajina v Európe po Ruskej ríši s rozlohou 621 538 km2 a tretia najľudnatejšia krajina (po Rusku a Nemeckej ríši). Impérium vybudovalo štvrtý najväčší strojársky priemysel na svete, po Spojených štátoch, Nemecku a Spojenom kráľovstve. Rakúsko-Uhorsko sa tiež stalo po Spojených štátoch a Nemeckom cisárstve tretím najväčším svetovým výrobcom a vývozcom elektrických domácich spotrebičov, elektrických priemyselných spotrebičov a zariadení na výrobu energie pre elektrárne.
Jeho jadro bola duálna monarchia, ktorá bola reálnou úniou medzi Predlitavskom, severnou a západnou časťou bývalého rakúskeho cisárstva a Uhorským kráľovstvom. Po reformách v roku 1867 bol rakúsky a uhorský štát mocensky rovnocenný. Obidva štáty vykonávali spoločnú zahraničnú, obrannú a finančnú politiku, ale všetky ostatné vládne schopnosti sa rozdeľovali medzi patričné štáty. Tretia zložka únie bolo Chorvátsko-slavónske kráľovstvo, autonómna oblasť pod uhorskou korunou, ktorá si v roku 1868 vyrokovala chorvátsko-uhorské vyrovnanie. Po roku 1878 sa Bosna a Hercegovina dostala pod rakúsko-uhorskú spoločnú vojenskú a civilnú správu až do úplného anektovania v roku 1908, čo vyvolalo medzi ostatnými mocnosťami bosenskú krízu.
Rakúsko-Uhorsko bolo jedna z ústredných mocností počas prvej svetovej vojny, ktorá sa začala vyhlásením vojny Rakúsko-Uhorska Srbskému kráľovstvu dňa 28. júla 1914. V čase, keď vojenské úrady dňa 3. novembra 1918 podpísali prímerie vo Villa Gusti, bolo už fakticky rozpustené. Uhorské kráľovstvo a Prvá Rakúska republika sa považovali za nástupcu de iure, kým nezávislosť západoslovanských a juhoslovanských štátov ako prvá Československá republika, Druhá poľská republika a Juhoslovanské kráľovstvo, a ďalej väčšina územných požiadaviek Rumunského a Talianského kráľovstva, uznali v roku 1920 víťazné mocnosti.
Názvy.
Oficiálnych dobových názvov bolo viacero, konkrétne: 
Bežné dobové (a dnešné) názvy boli (a sú): Rakúsko-Uhorsko (nem "Österreich-Ungarn"; toto bol aj polooficiálny názov), c. a k. monarchia (nem. "k. u k. Monarchie"), Cisárska a kráľovská monarchia (nem. "Kaiserliche und königliche Monarchie"), duálna monarchia (nem. "Doppelmonarchie", zriedkavo "Dualmonarchie"), dvojitá monarchia či dvojmonarchia (nem. "Doppelmonarchie"), dvojitá ríša (nem. "Doppelreich") a názvy uvedené v článku habsburská monarchia (napr. habsburská monarchia, Rakúsko, (po)dunajská monarchia, c. k. monarchia atď.).
Novodobý (skôr ironický) názov je Kakánia (podľa nemeckej skratky k. u. k. resp. k. k. - skratky pozri nižšie).. O Kakánii pozri aj článok Muž bez vlastností.
Dejiny a usporiadanie.
Rakúsko-Uhorsko bolo vytvorené po prehranej rakúsko-pruskej vojne v roku 1866. Rakúske cisárstvo trvalo až do 8. júna 1867, keď sa habsburská monarchia po rakúsko-uhorskom vyrovnaní zmenila na reálnu úniu Rakúsko-Uhorsko. Týmto aktom bola tiež obnovená suverenita Uhorského kráľovstva, ktorú Habsburgovci potlačili po porážke Uhorskej revolúcie z roku 1848. 
Štátoprávne usporiadanie.
V roku 1867 bolo tzv. rakúsko-uhorským vyrovnaním rakúske cisárstvo premenené v "reálnu úniu" dvoch štátnych celkov (tzv. dualizmus).
Na jednom úseku tvorila hranicu riečka Litava (nem. "Leitha") pravostranný prítok Dunaja, preto dostali oba celky polooficiálne názvy: 
Tieto celky boli spojené osobou panovníka z dedičnej habsbursko-lotrinskej dynastie, so spoločným ministerstvom zahraničia, vojny a ríšskych financií. Každý z oboch celkov mal svoj parlament (ríšska rada v Rakúsku, uhorský snem v Uhorsku). "Bosnu a Hercegovinu", ktorá do roku 1908 patrila Osmanskej ríši, spravovali spoločne obe časti ríše cez ministerstvo financií.
Skratky.
Skratkové označenia úradov:
Spomínaná skratka "c. k." (t.j. bez spojky a) sa však používala už od 18. storočia a vtedy sa vzťahovala na celú habsburskú monarchiu; v spojení "c. k. monarchia" (= "c. a k. monarchia") sa na celú habsburskú monarchiu vzťahovala aj za čias Rakúsko-Uhorska.
Územia Rakúska-Uhorska.
1. Kráľovstvá a krajiny v ríšskej rade zastúpené (Predlitavsko, korunné krajiny)
2. Krajiny svätoštefanskej koruny (Zalitavsko, Uhorské kráľovstvo)
3. Bosna a Hercegovina 
Bosna a Hercegovina.
Rakúsko-Uhorsko malo podľa článku 25 Berlínskeho mieru z 13. júla 1878 spravovať oblasť Bosny a Hercegoviny, ktorá dovtedy pripadala osmanskému Turecku. Toto poverenie si Rakúsko-Uhorsko vysvetlilo po svojom a 29. júla Bosnu a Hercegovinu (a časť Sandžaku) obsadilo vojensky. 
Keď sa v júli 1908 odohrala v Turecku revolúcia Mladoturkov a krajina riešila vnútroštátne konflikty, Rakúsko-Uhorsko využilo situáciu a 5. októbra 1908 došlo aj k formálnej anexii Bosny a Hercegoviny.
Zánik.
V roku 1914 v Sarajeve srbský nacionalista Gavrilo Princip zavraždil dediča trónu Františka Ferdinanda d'Este a jeho manželku. Výsledkom následnej eskalácie politických tlakov a existujúcich spojenectiev bola Prvá svetová vojna, v ktorej Rakúsko-Uhorsko bojovalo na strane Centrálnych mocností spolu s Nemeckou ríšou, Osmanskou ríšou a Bulharskom. So všeobecne rastúcim nacionalizmom a zhoršujúcou sa vojenskou a ekonomickou situácie Centrálnych mocností (najmä od polovice 1918) rástol aj odpor k vojne, predovšetkým medzi národnostnými menšinami, ktoré boli voči Habsburgskej monarchii nepriateľsky naladené už pred vojnou. V októbri 1918 najprv Maďari vyhlásili ukončenie dualistickej únie a svoju nezávislosť. Následne sa odtrhlo Československo (28. októbra 1918) a budúca Juhoslávia (29. októbra 1918). Po tom, ako Rakúsko-Uhorsko podpísalo s Dohodou prímerie 3. novembra 1918, vyhlásili nezávislosť aj Západná Ukrajina a Poľsko. 
Ríša "de facto" prestala existovať 11. novembra 1918, v deň keď sa skončila prvá svetová vojna, abdikáciou cisára Karola. Formálne existenciu ríše uzavrelo podpísanie mierových zmlúv Dohody s Rakúskom (1919 - Saintgermainska zmluva) a Maďarskom (1920 - Trianonská zmluva).
Charakteristika.
Treba dôsledne rozlišovať medzi Predlitavskom a Zalitavskom: Kým na západe (t. j. v Predlitavsku) predsa len národy dostali značné slobody a pokračovala liberalizácia spoločnosti, na východe (t. j. v Uhorsku) sa národnostný a iný útlak zosilnil (maďarizácia) a spoločnosť zachovávala v mnohých smeroch stredoveké zriadenie (vplyv šľachty a pod.). Kým napríklad dnešnému Česku k úplnej slobode chýbala už len politická samostatnosť, dnešné Slovensko nemalo v Uhorsku vyčlenené ani len administratívne hranice a slovenčina bola na všetkých základných školách a škôlkach (vyššie slovenské školy neboli) zakázaná, ba v niektorých prípadoch aj trestaná.
Cieľom dualizmu bolo predísť rozpadu Rakúsko-uhorskej monarchie udelením kvázi-rovnocenného postavenia Maďarom v monarchii. Rakúsko-Uhorsko sa tak však stalo nástrojom nadvlády rakúskych Nemcov a Maďarov nad ostatnými národmi monarchie a preto ostatné národy monarchiu označujú ako „žalár národov“. 
Rakúsko-Uhorsko sa nedokázalo zbaviť tradícií, nebolo schopné riešiť národnostné otázky (hoci pred prvou svetovou vojnou už existoval konkrétny plán na federalizáciu monarchie) a urýchliť priemyselný rozvoj. 
Niektorí autori veria, že federatívna Rakúsko-uhorská monarchia, alebo aspoň stredoeurópska federácia národných štátov utvorených v ich etnických hraniciach, mohla účinne zabrániť vypuknutiu 2. svetovej vojny. Návrhom pripomínajúcim vytvorenie federatívneho Rakúsko-Uhorska bola idea rumunského národovca Aurela Popoviciho na vytvorenie Spojených štátov Veľkého Rakúska. Po atentáte na Františka Ferdinanda v roku 1914 a následnom vypuknutí 1.svetovej vojny, na konci ktorej sa Rakúsko-Uhorsko rozpadlo, bola táto myšlienka zatratená.
Národnostné zloženie.
Národy podľa abecedy (čísla sú pravdepodobne podľa sčítania z roku 1910, ktoré je považované za sporné):

</doc>
<doc id="6180" url="https://sk.wikipedia.org/wiki?curid=6180" title="Vlajka Bosny a Hercegoviny">
Vlajka Bosny a Hercegoviny

Vlajka Bosny a Hercegoviny vznikla v roku 1998, po vytvorení dištriktu Brčko.
Dejiny.
Bosna a Hercegovina nemá žiadnu históriu štátnych farieb. Prvá vlajka, ktorú mala, bola vlajka s červeným podkladom, pričom v ľavom hornom rohu (cca 1/4 obsahu celej vlajky) sa nachádzala miniatúra Juhoslovanskej vlajky s červenou hviezdou. Ďalšia vlajka bola po osamostatnení Bosny a Hercegoviny. Na bielom pozadí bol vtedajší modrý znak.
V roku 1998 bola vytvorená nová vlajka. Na tmavomodrom pozadí sa nachádza žltý pravouhlý trojuholník, pod ktorého preponou sa nachádza sedem bielych hviezdičiek a dve polovičky.
Vlajka.
Bledomodrú (UN) farbu, vystriedala tmavomodrá farba, symbolizujúca Európu. Rad 9 hviezdičiek bez začiatku a konca symbolizuje nekonečnú cestu Bosny a Hercegoviny.Trojuholník prezentuje geografický tvar krajiny. Tri rohy žltého trojuholníka symbolizujú aj tri národy, ktoré tu žijú, a to bosnianski Srbi, bosnianski Moslimovia a bosnianski Chorváti.

</doc>
<doc id="6181" url="https://sk.wikipedia.org/wiki?curid=6181" title="Slovanské farby">
Slovanské farby

Slovanské farby, biela, modrá a červená, sú farby, ktoré vo svojich vlajkách a štátnych znakoch najviac používajú slovanské krajiny. Používajú ich už roky, podľa vzoru farieb Všeslovanskej vlajky schválenej na všeslovanskej konvencii v Prahe v roku 1848.
Bulharská vlajka.
Bulharská vlajka bola tiež v origináli biela, modrá, červená, avšak, po získaní nezávislosti v roku 1878 prijalo svoju vlastnú kultúru a modrú nahradila zelená.
Čierna Hora mala tiež slovanskú vlajku, rovnakú ako má Srbsko, akurát modrý pás bol svetlejší. V júni 2004 ale vlajku zmenila, v súčasnosti má štátny znak na červenom podklade so žltým lemovaním.

</doc>
<doc id="6182" url="https://sk.wikipedia.org/wiki?curid=6182" title="Vlajka štátu Bosna a Hercegovina">
Vlajka štátu Bosna a Hercegovina



</doc>
<doc id="6184" url="https://sk.wikipedia.org/wiki?curid=6184" title="Zoznam štátov podľa hrubého domáceho produktu v prepočte na jedného obyvateľa v parite kúpnej sily">
Zoznam štátov podľa hrubého domáceho produktu v prepočte na jedného obyvateľa v parite kúpnej sily

Tento článok obsahuje zoznam štátov a závislých území zoradených podľa hrubého domáceho produktu na jedného obyvateľa v parite kúpnej sily (pozri hrubý domáci produkt v prepočte na jedného obyvateľa a hrubý domáci produkt v parite kúpnej sily). Toto číslo je jediné ako-tak objektívne bežné meradlo relatívneho ekonomického bohatstva tej-ktorej krajiny. Pre porovnanie sú použité údaje z viacerých zdrojov.
Všetky sumy sú v súčasných Geary-Khamis dolároch.
Údaje z roku 2005.
Každá tabuľka obsahuje priemer pre celý svet a pre Európsku úniu. Všetky údaje sú v medzinárodných dolároch.

</doc>
<doc id="6185" url="https://sk.wikipedia.org/wiki?curid=6185" title="Turkmenistan">
Turkmenistan



</doc>
<doc id="6186" url="https://sk.wikipedia.org/wiki?curid=6186" title="Kórea">
Kórea

Kórea (po kórejsky na severe "Čoson" (조선), na juhu "Hanguk" (한국)) je historické územie, obývané takmer výhradne etnickými Kórejčanmi, na Kórejskom polostrove a priľahlých ostrovoch, na severe ohraničené riekami Amnok-kang (압록강, po čínsky Ja-lu) a Tuman-gang (두만강, po čínsky Tchu-men), ako aj na ostrovoch pozdĺž pobrežia. Rozloha celej Kórey je . 
Už na Jaltskej konferencii vo februári 1945 tri veľmoci USA, Spojené kráľovstvo a Sovietsky zväz rozdelili kedysi jednotnú Kóreu na dve časti s hranicou približne na úrovni 38. rovnobežky. Po oslobodení z japonskej okupácie 15. augusta 1945 sa tieto časti postupne premenili na dva suverénne štáty – na severe vznikla komunistická Kórejská ľudovodemokratická republika a na juhu kapitalistická Kórejská republika. Tento stav nezmenila ani krvavá kórejská vojna v rokoch 1950 až 1953.
Hranicu medzi Severnou a Južnou Kóreou, ktorá je dlhá , tvorí široký pás nazývaný demilitarizovaná zóna. 
Názov.
Názov Kórea, ktorý sa používa v „západnom“ svete, sa odvodzuje od stredovekého kráľovstva "Korjo" (고려). Do Európy ho priniesol Marco Polo zo svojich výprav do Číny. V samotnej Kórei (tak na severe, ako aj na juhu) sa používa výlučne na označenie obdobia panovania dynastie Korjo (912-1392).
V Kórejskej republike sa na označenie štátu používa názov „Hanguk“ (한국, krajina / národ Hanov), príslušníkov národa „Hangugin“ (한국인, Hangukčan), jazyka „Hangugo“ (한국어, Jazyk národa Han), celého polostrova „Hanbando“ (한반도, polostrov Han). Je to skrátený tvar od „Tähan minguk“ (대한민국), čo v preklade znie ako „Republika veľkého národa Han“. Tento názov sa odvodzuje od 10 rokov trvajúceho cisárstva Tähan čeguk (대한제국) (1897-1907). 
Iný názov sa používa v Kórejskej ľudovodemokratickej republike, ktorej názov znie „Čoson mindžudžui inmin konghwaguk“ (조선민주주의인민공화국), teda v preklade Ľudovodemokratická republika Čoson, v skratke „Čoson“ (조선). Jej názov je odvodený od 500 rokov trvajúceho kráľovstva Čoson (1392-1897), ktorej vládla dynastia I (이조). Názov kórejského jazyka na severe znie „Čosono“ (조선어) a kórejský polostrov znie „Čosonpando“ (조선반도, Čosonský polostrov), príslušníci národa sú označovaní ako „Čosonin“ (조선인, Čosončan).
Juhokórejčania nazývajú Severnú Kóreu „Puk Han“ (북한) t. j. Severné Han, kým Severokórejčania nazývajú Južnú Kóreu „Nam Čoson“ (남조선) t. j. Južné Čoson.
Mýtus o založení.
Mýtus (tradíciou udržiavaný od dávnych čias, dnes hlavne v Južnej Kórei) hovorí o mýtickom založení kórejského národa a o ich prvom predkovi. 
Podľa neho v dávnych časoch zostúpil z neba na zem Hwanung - syn vládcu nebies Hwanina (환인)– spolu so sprievodom 3000 osôb a založil na vrchole hory Päktu-san (백두산) ideálne mesto. Z neho Hwanung vládol svetu a učil ľudí. Jedného dňa za ním prišiel medveď a tiger a požiadali ho, aby z nich spravil ľudské bytosti. Hwanung im to sľúbil pod podmienkou, že vydržia žiť v jaskyni 100 dní a dal im ako obživu cesnak a palinu (bylina horkej chuti). Tiger to po niekoľkých dňoch vzdal, ale medveď vydržal a premenil sa na prekrásnu ženu. Keďže jej nevedel nájsť vhodného muža prišlo mu jej ľúto a vzal si ju za ženu. Narodil sa im syn, ktorému dali meno Tan-gun (단군). Tan-gun zjednotil rozptýlené kmene a založil kráľovstvo, ktoré je známe ako (staré) Čoson (고조선), s hlavným mestom Asadal (아사달) - dnešný Pchjongjang (평양). To sa stalo v 3. dni 10. mesiaca (podľa lunárneho kalendára) v roku 2333 pred Kr. 
A tým sa Tan-gun (단군) stal prvým predkom Kórejčanov.
Geografia.
Kórea sa rozprestiera v severovýchodnej časti ázijského kontinentu. Maximálna vzdialenosť zo severu na juh je . Vzdialenosť z východu na západ je maximálne a minimálne . Rozloha celej Kórey je , ale v súčasnosti je krajina rozdelená 38º rovnobežkou na Kórejskú ľudovodemokratickú republiku a Kórejskú republiku. Kórejská republika, ktorej rozloha je 45 % celého územia, je o niečo väčšia ako Maďarsko, alebo asi rovnako veľká ako dvojnásobok rozlohy Slovenska. Hranicu medzi Severnou a Južnou Kóreou, ktorá je dlhá , tvorí široký pás nazývaný demilitarizovaná zóna.
Pohoria.
Asi 70% povrchu polostrova pokrývajú hory a kopce. Nízke kopce umiestnené najmä na juhu a západe postupne prechádzajú do vyšších a strmších hôr na východe a severe kraju. Na západe sú kopce nižšie, pomedzi ktorými sa nachádzajú roviny, údolia riek. Strmšie hory na východe spadajú priamo do mora a preto na tejto strane kraju nie je veľa riek. Západné a južné pobrežie je členité s veľkým množstvom ostrovov. Na druhej strane východné pobrežie je pomerne hladké s málo ostrovmi.
Napriek blízkosti Japonska kórejský masív je dosť stabilný, takže sa na ňom nenachádza žiadna činná sopka, a ani tu neprebiehajú silné zemetrasenia. Sú tu však vyhasnuté sopky, medzi najznámejšie patrí hora Päktu-san (백두산) a Halla-san (한라산). Päktu-san so svojimi 2744 metrami je najvyššou horou Kórey, ktorá sa nachádza na hraniciach s Čínou. Na jeho úbočiach pramenia rieky Amnok-kang (압록강) a Tuman-gang (두만강). Známa je kráterovým jazerom nazývaným Čhondži (천지), čo znamená „Nebeské jazero”. Hora Halla-san (한라산) vysoká je najvyššou horou Južnej Kórey. Nachádza sa na ostrove Čedžu-do (제주도). Na vrchole tej hory sa nachádza vulkanické jazero nazývané „Jazero bieleho jeleňa.”
Pohoria Kümgang-san (금강산) a Sorak-san (설악산) sú známe svojou scenériou. Prekrásne krajinky z granitových skál, rady skalnatých štítov týčiacich sa k nebu, hlboké a úzke údolia obklopené granitovými stenami s množstvom vodopádov a prameňov tu nie sú výnimkou.
Rieky.
Väčšina kórejských riek sa vlieva do Žltého alebo do Južného mora. Kórea má vzhľadom na svoj povrch dosť veľký počet prameňov. Šesť riek presahuje vo svojej dĺžke – Amnok-kang (압록강, ), Tuman-gang (두만강, ), Han-gang (한강, ), Küm-gang (금강, ) a Naktong-gang (낙동강, ). Prvé dve rieky tvoria hranicu s Čínou a Ruskom a vlievajú sa do Žltého a Japonského mora (Východné more - 동해). Stav hladiny riek je spojený s letnými monzúnmi. V lete sú rieky plné v dôsledku letných dažďov. Počas ostatných období, ktoré sú relatívne suché, sa hladina riek znižuje. Tajfúny zvyčajne udierajú na južné pobrežie Kórey spôsobujúc ťažké záplavy koncom leta a začiatkom jesene.
Rieky tu hrali oddávna dôležitú úlohu. Väčšina hlavných miest v histórii takých ako Soul (서울), Pchjongjang (평양) a Pujo (부여) sa rozvíjali okolo najväčších riek ako prístavné mestá. V dôsledku výstavby železníc a diaľnic poklesol význam riek ako dopravných tepien kraju. Teraz sa vo veľkej miere využívajú na zavlažovanie ryžových polí (až 72%).
Moria.
Na východe sa nachádza Japonské more (v Kórejskej republike nazývané Východné more). Na západe sa nachádza Žlté more, ktoré je plytšie ako Východné. Na juhu Kórejský prieliv (medzi ostrovmi Cušima, Goto, Kjúšu a juhozápadná časť ostrova Honšú) spája Kóreu s Japonskom.
Pobrežie.
Pri pobreží Kórey sa nachádza okolo 3000 ostrovov a ostrovčekov najmä v južnej a juhozápadnej časti polostrova. Východné pobrežie je skôr menej členité, na rozdiel od západného. V miestach, kde sa hory nachádzajú blízko mora, pobrežie je skalnaté a plné útesov. Na tejto strane polostrova sa nachádza množstvo pláží. Jediným významnejším ostrovom v Japonskom mori je Ullüng-do (울릉도). Najväčším ostrovom je Čedžu-do (제주도).
Podnebie.
Klíma Kórey je mierna, rozdelená na 4 ročné obdobia. Letá sú krátke horúce a vlhké, a zimy dlhé a chladné. Možno hovoriť o monzúnovej klíme – letný monzún prináša v júni a júli obdobie dažďov. V tomto období spadne 60% ročných zrážok. V lete často prichádzajú zo strany Filipín tajfúny. Vystupujú hlavne na južnom pobreží a niekedy aj na severe. Väčšinou jeden až dva mierne a raz za dva, tri roky jeden silný.
Subklímy kórejského polostrova: severná, južná, ostrova Čedžu-do, centrálna a subklíma ostrova Ullungdo. 
Na severe je zima viac ostrá (priemerná teplota v zime dosahuje: Pchjongjang (평양) -9 °C, Soul (서울) -4 °C, Pusan (부산) +4 °C). V zime je východné pobrežie teplejšie ako západné, pretože hory neprepúšťajú studený vzduch. Najchladnejší mesiac je január. Teploty klesajú do +2 °C na juhu a na severe do -21 °C. Najteplejší mesiac je august od +24 °C do +26 °C (výnimkou je vysočina Kema od 18 °C do 22 °C v lete). Najteplejšie je južné pobrežie kvôli vplyvom morských prúdov.
Také rozdiely v klíme Kórey sú príčinou rozdielnej dĺžky trvania ročných období v rôznych častiach polostrova. Tak napríklad na severe leto trvá iba 1 mesiac a 10 dní a zima 5 mesiacov. Na druhej strane na ostrove Čedžu-do leto trvá 3,5 mesiaca a zima 2 mesiace.

</doc>
<doc id="6187" url="https://sk.wikipedia.org/wiki?curid=6187" title="Demokratická republika Kongo">
Demokratická republika Kongo



</doc>
<doc id="6188" url="https://sk.wikipedia.org/wiki?curid=6188" title="Spojené Arabské Emiráty">
Spojené Arabské Emiráty



</doc>
<doc id="6189" url="https://sk.wikipedia.org/wiki?curid=6189" title="Pobrežie slonoviny">
Pobrežie slonoviny



</doc>
<doc id="6191" url="https://sk.wikipedia.org/wiki?curid=6191" title="Zoznam krajín podľa HDP na hlavu v parite kúpnej sily">
Zoznam krajín podľa HDP na hlavu v parite kúpnej sily



</doc>
<doc id="6192" url="https://sk.wikipedia.org/wiki?curid=6192" title="Zoznam štátov podľa hustoty obyvateľstva">
Zoznam štátov podľa hustoty obyvateľstva

Toto je zoznam štátov podľa hustoty obyvateľov v obyvateľoch na km². Údaje v tejto tabuľke zahrňajú vnútrozemské vodné toky a plochy, takže hustota obyvateľov môže byť v niektorých prípadoch vyššia. Údaje o počte obyvateľov sú odhadom z júla 2005. V tabuľke sú číslované len suverénne štáty. Závislé územia sú však zaradené pre porovnanie. Prvé priečky sú obsadené mestskými štátmi, ktoré však nemusia byť najhustejšie obývané mestá sveta.

</doc>
<doc id="6193" url="https://sk.wikipedia.org/wiki?curid=6193" title="Zoznam štátov podľa počtu obyvateľov">
Zoznam štátov podľa počtu obyvateľov

Toto je zoznam štátov a závislých území zoradených zostupne podľa počtu obyvateľov. Zdrojom údajov sú najaktuálnejšie odhady alebo sčítania obyvateľstva. Ak takýto údaj k dispozícii je, ako zdroj sa používa správa Oddelenia ekonomických a sociálnych vzťahov OSN. Ten je v tabuľke zaokrúhlený. Očíslované sú len nezávislé štáty, no v zozname sú za účelom porovnania zahrnuté tiež závislé územia a ako špecifický útvar Európska únia. Nakoľko zoznam obsahuje údaje z rôznych časových období a boli pri ňom použité rôzne metódy zisťovania počtu obyvateľstva, výsledné poradie nemusí byť presné.

</doc>
<doc id="6194" url="https://sk.wikipedia.org/wiki?curid=6194" title="Zoznam štátov podľa rozlohy">
Zoznam štátov podľa rozlohy

Toto je zoznam štátov a závislých území zoradených zostupne podľa rozlohy. Do číslovania sú zahrnuté len suverénne štáty, pre porovnanie sú však uvádzané aj závislé územia a iné neštátne útvary. V celkovej rozlohe sú zahrnuté aj vnútrozemské vodné plochy. Nároky jednotlivých krajín na časti Antarktídy tu zahrnuté nie sú.
Zemský povrch má rozlohu , pričom 70,8 % () pokrýva voda a zvyšných 29,2 % () pevnina. 

</doc>
<doc id="6195" url="https://sk.wikipedia.org/wiki?curid=6195" title="Accelerated Graphics Port">
Accelerated Graphics Port

AGP, z anglického Accelerated Graphics Port (alebo "Advanced Graphics Port") bol vysoko rýchlostný kanál pre pripojenie jedného zariadenia (zvyčajne grafickej karty) ku základnej doske, slúžil primárne k podpore pri akcelerácii počítačovej 3D grafiky. Veľa ľudí označovalo AGP ako zbernicu, ale nie je to tak, kým zbernice vo všeobecnosti dovoľujú pripojenie viacerých zariadení, AGP to nepodporovalo. Niektoré základné dosky sa však stavali s viacerými nezávislými AGP slotmi.
Počiatočný vývoj.
AGP dynamicky alokuje pamäť počítača na ukladanie obrazu obrazovky a podporu mapovania textúr, z-bufferingu a priesvitnosti. Pamäť používaná na tieto účely sa označuje (po anglicky) AGP Aperture.
AGP vzniklo v Inteli, prvýkrát bolo uvedené v chipsete pre Pentium II v roku 1997. AGP karty sú vo všeobecnosti dlhšie ako PCI karty. AGP začalo byť bežne dostupné v nasledujúcom roku, ale grafické PCI sa v obmedzenom množstve vyrabajú dodnes.
Prvá verzia AGP, dnes nazývaná AGP 1.0 alebo AGP 1x, používa 32-bitový kanál operujúci na 66 MHz s 1.5 V alebo 3.3 V napätím. Maximálny dátový tok pre AGP 1x je teda 266 megabajtov za sekundu. V porovnaní so štandardnou 32-bitovou 33 MHz PCI zbernicou, ktorá je limitovaná 133 MB/s.
Novšie verzie AGP.
V roku 2004, nové verzie AGP zvyšujú tok dát dva- až osemkrát. Nasledujúce verzie sú:
Poznámka: "zdvojnásobenie" znamená prenos dát aj pri stúpajúcej a aj pri klesajúcej hrane hodinového cyklu, namiesto prenosu iba pri nábežnej hrane. Táto technika sa nazýva po anglicky DDR.
Ďalej existujú aj AGP Pro karty. Vyžadujú vyššie napájanie a sú často dlhšie ako štandardné AGP karty (aj keď sa napájajú do AGP slotu). Tieto karty sa zvyknú používať pri akcelerácii profesionálnych aplikácií v odboroch ako je architektúra, navrhovanie rôznych súčiastok, medicína, a veľa ďalších odvetví.
Detaily.
AGP dovoľuje efektívne využívanie pamäte, čím aj zvyšuje výkon 2D grafiky. Dokonca veľa RAID systémov pre servery bez grafickej karty využíva AGP slot ako výhodu pri priepustnosti oproti PCI.
AGP poskytuje ucelenú správu pamäte, ktorá povoľuje veľmi rýchle čítanie izolovaných dát v systémovej pamäte. AGP bolo dizajnované na zredukovanie celkovej ceny vytvárania high-end grafických subsystémov, používaním existujúcej systémovej pamäte. Aj keď, systémová pamäť je síce lacnejšia, ale správa sa oveľa pomalšie ako pamäť implementovaná na grafickej karte. Stredné a aj high-endové grafické karty závisia na rýchlosti ich vlastných pamätí. Lacné grafické karty s malou pamäťou ťažili z tejto technológie, ale dnes už aj tieto typy kariet majú 64 alebo 128 MB vlastnej pamäte a teda zriedka používajú systémovú pamäť. 
Koniec.
AGP sa prestalo používať niekedy okolo roku 2005, keďže Intel predstavil svoju novú zbernicu PCI-Express. Grafický čip Nvidie NV40 bude ich posledný podporujúci AGP, a takisto aj čip od ATI R480 bude posledný ktorý bude podporovať túto zbernicu. Obe firmy budú naďalej podporovať už len novú technológiu, aj keď je možné, že podporia zariadenia na báze PCI-Express - AGP premostenia, ak si to bude trh vyžadovať.

</doc>
<doc id="6196" url="https://sk.wikipedia.org/wiki?curid=6196" title="Rift">
Rift

Rift (predtým v slovenčine nazývaný "brázda, prielom, priekopová priepadlina, hlbinný pokles") je seizmicky a vulkanicky aktívna priekopová štruktúra (zóna) v zemskej kôre, charakterizovaná poruchami poklesového charakteru. Riftové zóny dosahujú dĺžku niekoľko stoviek až tisícov kilometrov a šírkou od niekoľko km do stoviek kilometrov. Súbor riftov sa nazýva riftová zóna.
Slovenské termíny "brázda", "prielom", "hlbinný pokles" sú síce synonymami termínu rift resp. graben, ale len v širšom zmysle, pre pomenovanie zlomami ohraničenej depresie zemského povrchu. V užšom zmysle je "rift", resp. "priekopová priepadlina" špecifický prípad poklesnutej štruktúry, sprevádzanej vyšším tepelným tokom, stenčenou kôrou a sopečnou aktivitou.
Termín rift, používaný v súčasnosti aj u nás, zaviedol nemecký petrograf a geológ H. Cloos (1855 – 1951) v roku 1939. H. Cloos najskôr definoval rifty ako poklesy vzniknuté rozťahovaním kôry v oblastiach veľkých elevácií a v osových zónach hlbokých depresií. Dnes sa riftom pripisuje aj štruktúrny význam a ich vznik sa dáva do súvislosti so zmenami v kôre. Jeho poklesávaním môže dôjsť k výraznému stenčeniu a kontinentálnej kôry, čo môže mať za následok jej kolaps a vznik novej oceánskej kôry a oceánu. Vznik riftov sa preto označuje ako rifting, alebo extenzia kôry. Rift, ktorého vývoj sa zastavil sa označuje ako aulakogén.
Riftové zóny predstavujú oslabené zóny v zemskej kôre, na ktorých sa oddeľujú od seba pevninské bloky a systémom zlomov v zemskej kôre môže vystupovať na povrch magma. Osové časti oceánskych chrbtov sú teiž označované ako rifty, ale väčšinou sa pod týmto termínom chápu rifty na kontinentoch. Oceánske a kontinentálne rifty sú na seba často napojené. Celková dÍžka svetových riftov sa odhaduje na .
Petrológia oceánskej riftovej zóny.
V stavbe oceánskeho riftu sa dajú vyčleniť (podobne ako v stavbe oceánskej kôry) dve rozdielne zóny – vrchná zóna je tvorená hlbokomorskými sedimentami a vyvretými bazaltami s xenolitmi olivínov a plagioklasov, pochádzajúcich zo serpentinizovaných peridotitov spodnej zóny. Ďalšími horninami, podieľajúcimi sa na stavbe spodnej zóny, môžu byť metamorfované bázické a ultrabázické horniny a/alebo amfibolity.

</doc>
<doc id="6197" url="https://sk.wikipedia.org/wiki?curid=6197" title="Brázda">
Brázda

Brázda môže byť:

</doc>
<doc id="6198" url="https://sk.wikipedia.org/wiki?curid=6198" title="Prielom">
Prielom

Prielom môže byť:
Prelom alebo prielom môže byť:
Prielom alebo prelom môže byť aj vo vojenstve prerazenie obranného postavenia

</doc>
<doc id="6199" url="https://sk.wikipedia.org/wiki?curid=6199" title="Priekopová priepadlina">
Priekopová priepadlina



</doc>
<doc id="6200" url="https://sk.wikipedia.org/wiki?curid=6200" title="Hlbinný pokles">
Hlbinný pokles



</doc>
<doc id="6204" url="https://sk.wikipedia.org/wiki?curid=6204" title="Bryndza">
Bryndza

Bryndza (z rum. brânză – doslova: syr) je mäkký, miesený a solený ovčí syr vyrábaný z hrudkového ovčieho syra. Vyrába sa na Slovensku, Poľsku, Rumunsku, Ukrajine a v Bulharsku. Konzumujú ju aj v Rakúsku a Bavorsku ("Brimsen", "Liptauer Käse"), Česku a pod. Zachovaný je aj latinský názov: vulgo Burenda – ľudovo bryndza. V minulosti bola porovnávaná s talianskym mäkkým syrom žltkastej farby menom Stracchino (tal. výslovnosť Strakkíno). Základným predpokladom pre kvalitnú bryndzu je dobrá aromatická paša. Bryndza obsahuje 650 – 700 mg vápnika na 100 g. 18. júla 2008 bola bryndza zaregistrovaná v registri chránených zemepisných označení Európskej únie.
Výroba.
Najprv sa zasyrí sladké ovčie mlieko. Táto surovina sa nechá zaschnúť na salaši, čím vznikne hrudkový ovčí syr. Ten sa prenesie do bryndziarne, kde sa triedi a umýva vodou a potom sa nechá vyzrieť pri 20 stupňoch Celzia v syrárskych vaniach. Potom sa z tohto syra odstráni kôra, vytlačí sa z neho prebytočná tekutina (srvátka) a rozdrví sa. Drvina sa posolí a rozotrie na valcoch, čím vznikne bryndza.
Liptovská bryndza sa balí do typických drevených polosudov (geletiek).
Druhy.
Podľa Potravinového kódexu SR musí výrobok označovaný ako bryndza obsahovať minimálne 50 % ovčieho syra v sušine.
V poslednom čase sa do výrobkov pod označením bryndza pridáva značné množstvo kravského syra a namiesto tradičnej bryndzovej chute je oveľa viac cítiť tvarohovú chuť a konzistenciu. Bryndzová chuť tak takmer úplne zaniká. Druhým fenoménom, súvisiacim so skladovaním, je pachuť droždia, ktorá je zväčša v povrchových vrstvách. Skutočný biologický vek bryndze je ťažké určiť aj kvôli zrušeniu povinnosti výrobcov uvádzať dátum výroby.
Dejiny.
Na Slovensku sa začala po domácky vyrábať po príchode Valachov (t. j. asi od 15. stor.). V 18. storočí vo viacerých mestách vznikli bryndziarske manufaktúry (1787 v Detve založená Jánom Vagačom). V súčasnosti najznámejšia a stále funkčná bryndziareň vo Zvolenskej Slatine bola ako druhá na Slovensku založená Petrom Molecom v roku 1797. V 19. storočí bola veľmi vyhľadávaná aj breznianska bryndza, známa aj pod pomenovaním brezniansky syr a ktorá mala veľa napodobovateľov nielen v okolí Brezna.
Zvolenský bryndziar Teodor Wallo upravil výrobný postup bryndze tak, že namiesto soli po dlhých pokusoch pridal do bryndze špeciálne pripravený soľný roztok a po zomletí syra s týmto roztokom dostal mäkkú mazľavú bryndzu. Teda bryndzu ako ju poznáme dnes.
Je historicky doložené, že aj v 19. storočí staroturanskí obchodníci, ktorých v lokálnom západoslovenskom nárečí volali Brinzáré, či Burendáré, okrem obchodu s ovčími črevami na typické Wursty, obchodovali s bryndzou z Liptovskej, Oravskej, Turčianskej, Gemerskej, či Zvolenskej stolice na syrovom trhu na Dominikánskom námestí vo Viedni. Tam sa zrejme udomácnil i názov dovozovej pochúťky na známy Liptauer, ako bryndzovú lahôdku pochádzajúcu z Liptova.
Bryndza dnes spolu s parenicou patrí medzi tradičné slovenské syrárske výrobky a má štatút chráneného výrobku. Je základným prvkom v typicky slovenskom jedle, v bryndzových haluškách, taktiež v tradičnej polievke demikát. Bryndza sa často konzumuje aj ako nátierka – šmirkas, čo pochádza z nemčiny Schmierkäse (roztierateľný syr).

</doc>
<doc id="6205" url="https://sk.wikipedia.org/wiki?curid=6205" title="Zoznam vládcov Slovenska">
Zoznam vládcov Slovenska

Toto je zoznam vládcov Slovenska od roku 1 po Kr.
Kotíni (severné Slovensko, cca. 100 pred Kr. - cca. 179 po Kr.).
"Vládcovia neznámi. Pozri Kotíni"
Osovia (časť južného a asi aj stredného Slovenska , cca. 1. stor. pred Kr. - 2. stor. po Kr.).
"Vládcovia neznámi. Pozri Osovia"
Prví Slovania (cca. (?) 5. stor. - 623).
"Vládcovia neznámi, presné dejiny neznáme. Pozri Slovania"
658 - koniec 8. stor..
"Vládcovia neznámi, presné dejiny neznáme."
Súčasť Uhorska (10. stor. - 1918 [okrem 1001-1018/1029], z toho integrálna súčasť 1108/1110-1918) a tým aj Habsburskej monarchie (1526-1918).
"Poznámka: Od 10. do 12. storočia bola len asi 1/3 Slovenska (južné Slovensko) pod nadvládou Maďarov (neskôr Uhorska), na zvyšnom území vládlo veľa slovenských regionálnych vládcov, ktorých mená nie sú známe."

</doc>
<doc id="6206" url="https://sk.wikipedia.org/wiki?curid=6206" title="Zoznam predsedov vlád Česko-Slovenska">
Zoznam predsedov vlád Česko-Slovenska

Druhá republika.
Druhá republika existovala od 30. septembra 1938 ako následok Mníchovskej dohody
Česko-Slovenská vláda v emigrácii.
Vznikla ako výkonný orgán Dočasného štátneho zriadenia, čo bolo oficiálne pomenovanie londýnskej exilovej vlády
Povojnové Česko-Slovensko.
Od zasadnutia vlády 5. apríla na oslobodenom území v Košiciach (pozri tiež Košický vládny program)
Komunistické Česko-Slovensko.
Za začiatok komunizmu v Česko-Slovensku sa považuje 25. február 1948, keď prezident Beneš prijal demisiu nekomunistických ministrov Gottwaldovej vlády (niekedy označované ako Víťazstvo pracujúceho ľudu)

</doc>
<doc id="6207" url="https://sk.wikipedia.org/wiki?curid=6207" title="Zoznam prezidentov Česko-Slovenska">
Zoznam prezidentov Česko-Slovenska

Tento článok obsahuje zoznam prezidentov Československa: 

</doc>
<doc id="6208" url="https://sk.wikipedia.org/wiki?curid=6208" title="Zoznam vodcov Komunistickej strany Česko-Slovenska">
Zoznam vodcov Komunistickej strany Česko-Slovenska

Toto je zoznam najvyšších funkcionárov Komunistickej strany Česko-Slovenska v období od konca druhej svetovej vojny až po nežnú revolúciu. 

</doc>
<doc id="6209" url="https://sk.wikipedia.org/wiki?curid=6209" title="Zoznam predsedov vlády Slovenska">
Zoznam predsedov vlády Slovenska

Toto je zoznam predsedov vlád a podobných činiteľov Slovenska.
Krajinský prezident Slovenska (1928 – 1939; v rámci Česko-Slovenska).
"Poznámka: Išlo o predsedov administratívnej jednotky Slovenská krajina. "

</doc>
<doc id="6210" url="https://sk.wikipedia.org/wiki?curid=6210" title="Zoznam predsedov slovenských parlamentov">
Zoznam predsedov slovenských parlamentov

Toto je zoznam slovenských parlamentov a ich predsedov.
Krajinské zastupiteľstvo Slovenskej krajiny; v rámci Česko-Slovenska).
Krajinský prezident vykonával funkciu predsedu zhromaždenia.

</doc>
<doc id="6211" url="https://sk.wikipedia.org/wiki?curid=6211" title="Zoznam prezidentov Slovenska">
Zoznam prezidentov Slovenska

 
Toto je zoznam prezidentov Slovenska a osôb vykonávajúcich prezidentské právomoci.
Slovenská republika (od 1993).
Predsedovia vlády SR a predsedovia Národnej rady SR, ktorí len vykonávali prezidentské právomoci (úradujúci prezidenti): 

</doc>
<doc id="6212" url="https://sk.wikipedia.org/wiki?curid=6212" title="Zoznam českých premiérov">
Zoznam českých premiérov



</doc>
<doc id="6213" url="https://sk.wikipedia.org/wiki?curid=6213" title="Zoznam prezidentov Česka">
Zoznam prezidentov Česka

Toto je zoznam prezidentov Českej republiky.

</doc>
<doc id="6214" url="https://sk.wikipedia.org/wiki?curid=6214" title="Česká a slovenská federatívna republika">
Česká a slovenská federatívna republika



</doc>
<doc id="6215" url="https://sk.wikipedia.org/wiki?curid=6215" title="Ludvík Svoboda (filozof)">
Ludvík Svoboda (filozof)

Ludvík Svoboda (* 4. máj 1903, Čejč, Predlitavsko, Rakúsko-Uhorsko – † 3. august 1977, Praha, ČSSR) bol český filozof a profesor Karlovej univerzity v Prahe.

</doc>
<doc id="6225" url="https://sk.wikipedia.org/wiki?curid=6225" title="Tri kráľovstvá (Kórea)">
Tri kráľovstvá (Kórea)

Tri kráľovstvá je názov (obdobia) kráľovstiev Kogurjo (고구려), Päkče (백제) a Silla (신라, čitaj Šilla), ktoré pokrývali Kórejský polostrov a Mandžusko medzi 1. stor. pred Kr. a 7. stor. po Kr. Pred a počas obdobia troch kráľovstviev existovali ďalšie menšie kráľovstvá a kmeňové štáty, ako napr. Kaja (가야), Tong-je (동예), Okčo (옥저), Pujo (부여), Usan (우산), Thamna (탐라). 
Koniec čínskej dynastie Chan na začiatku 3. stor. viedol k rozvoju troch kráľovstiev. Všetky tri kráľovstvá mali rovnakú kultúru. Konfucianizmus sa začal šíriť vo vyšších vrstvách kórejskej spoločnosti od 1. stor. po Kr. Neskôr (4. až 6. stor.) ho úplne nahradil budhizmus. 
Obdobie sa skončilo, keď Silla (Šilla, 신라), spojenec čínskej dynastie Tang (당 / 唐) (618 – 907), dobylo Päkče v roku 660 a potom Kogurjo (고구려) v roku 668. Začalo sa tak tzv. obdobie zjednotenej Silly (통일신라). 
Názov „Samguk“ (삼국), čiže „Tri kráľovstvá“ sa použil v kórejských názvoch klasických textov "Samguk Sagi" (삼국사기) a "Samguk Jusa (삼국유사)."
Jednotlivé kráľovstvá.
Saro/Silla (사로 / 신라).
Obdobie sa podľa tradície začalo roku 57 pred Kr., keď kráľovstvo Saro (neskôr Silla) v juhovýchodnej časti polostrova dostalo autonómiu od dynastie Chan vládnucej v Čínskom cisárstve. 
Po premenovaní na Silla (신라) v roku 503 kráľovstvo v prvej polovici 6. stor. pohltilo celé susedné kráľovstvo Kaja (가야). Budhizmus sa stal oficiálnym náboženstvom v roku 528. 
Hlavným mestom bol Kümsong – 금성 (dnešné Kjongdžu – 경주).
Kogurjo (고구려).
Kogurjo na severe (pôvodne len v Kórei, t. j. medzi riekami Amnok-kang (압록강, čínsky Ja-lu) až dolu po rieku Han-gang – 한강) sa osamostatnilo od Číny v roku 37 pred Kr. Štát rozšíril svoje územie na rozsiahle územia Mandžuska a napokon vyhnali Číňanov z Nang-nangu – 낭낭 (dnes Pchjongjang – 평양) v roku 313. Kultúrny vplyv Číny ostal, až kým Kogurjo roku 372 oficiálne neprijalo budhizmus. 
Kogurjo, ako najväčšie z kráľovstiev, malo striedavo dve hlavné mestá: Nangnang a Kung-näsong (궁내성) na rieke Amnok-kang (Ja-lu).
Päkče (백제).
V roku 18 pred Kr. dvaja princovia z kráľovstva Kogurjo založili na juhozápade polostrova Päkče (dnes južne od Soulu), ktorého hlavným mestom bol Üngdžin – 응진 (dnes Kongdžu – 공주 a Čondžu – 전주), neskôr Sabi – 사비 (dnes Pujo – 부여) juhozápadne of Soulu. Kráľovstvo Kaja (가야) sa odčlenilo od Päkče (백제) v 1. stor. po Kr. 
V 4. stor. Päkče veľmi prosperovalo a ovládalo skoro celú južnú polovicu polostrova.

</doc>
<doc id="6227" url="https://sk.wikipedia.org/wiki?curid=6227" title="Tri kráľovstvá">
Tri kráľovstvá

Tri kráľovstvá môžu byť:

</doc>
<doc id="6229" url="https://sk.wikipedia.org/wiki?curid=6229" title="Balkán">
Balkán

Balkán (zastarano občas "Balkan") môže byť:
Balkan môže byť aj: bulharský výrobca motocyklov, pozri Balkan (motocykel)

</doc>
