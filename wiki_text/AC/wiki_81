<doc id="648490" url="https://sk.wikipedia.org/wiki?curid=648490" title="Michail Alexejevič Štalenkov">
Michail Alexejevič Štalenkov

Michail Alexejevič Štalenkov (, * 20. október 1965, Moskva, Rusko) je bývalý ruský hokejový brankár, člen zlatého a strieborného olympijského tímu.
V roku 1993 vyhral Garry F. Longman Trophy, ktorá je udeľovaná najlepšiemu nováčikovi IHL a v roku 1987 bol vyhlásený za nováčika sezóny Sovietskej hokejovej ligy.
Štalenkov bol brankárom, ktorý vedel aj pod veľkým tlakom predvádzať výborné výkony. Bol rýchly a mal výbornú lapačku, avšak mal problém s udržaním puku a často dostával góly z dorážok. Vyhovoval mu ruský spôsob hokeja a v NHL nikdy nepôsobil ako prvý brankár. Napriek tomu pre ruskú hokejovú históriu je mimoriadne dôležitým mužom. Je členom "Siene slávy ruského hokeja".
Klubová kariéra.
Michail Štalenkov svoju kariéru začal vo svojom domovskom tíme Dynamo Moskva, kde „kryl chrbát“ ruskej hokejovej legende Vladimírovi Myškinovi.
V roku 1990 sa dva rivalské moskovské tímy (Dynamo a CSKA) stretli vo finále, kde sa Dynamo stalo víťazom ligy, čím ukončilo 13-ročnú dominanciu CSKA. Štalenkov si s Myškinom delili zápasy na polovicu, ale už od roku 1991 sa mladší z dvojice stal prvým brankárom tímu. Titul obájili ešte dvakrát, pričom Štalenkov sa stal jednotkou sovietskeho reprezentačného tímu.
V roku 1992 však opúšťa Rusko a šťastie skúša v zámorí (toto sa deje v čase už politického „otepľovania“), konkrétne v kanadskej IHL, kde sa stáva hlavným gólmanom Milawaukee Admirals.
V Drafte 1993 si ho všíma novovzniknutý tím Mighty Ducks of Anaheim a draftujú ho v 5. kole (celkovo 108.), ako nádejného gólmana. Prioritne sa však spoliehajú na brankársku dvojicu Guy Hebert - Ron Tugnutt.
Sezónu 1993/1994 začína v AHL, no po výmene Tugnutta ostáva miesto záložného brankára voľné. Štalenkov sa svojej šance chopil výborne a s 90,9% úspešnosťou zákrokov presvedčil vedenie tímu, že má v bránkovisku miesto.
Na štyri ďalšie sezóny bolo duo Hebert - Štalenkov neohrozené. Ani Mike O'Neill a ani Tom Askey nepresvedčili, že si post dvojky Anaheimu zaslúžia tak, ako Štalenkov. Hoc jeho výkonnosť mala tendenciu klesať, bol pre tím stabilným náhradníkom.
Jeho najväčšia skúška prišla v Play-off v roku 1997, kedy v 2. kole musel zaskakovať po zranení Heberta v 3 zápasoch proti Detroitu Red Wings. Séria bola v stave 0:1 a Anaheim bol prvýkrát vo svojej histórii v Play-off. Napriek tomu, že Štalenkov si pripísal vysokú 93,8% úspešnosť zákrokov, nedokázal ani v jednom zápase priviesť Anaheim k víťazstvu a séria skončila jasnou prehrou 0:4. Štalenkov po tomto sklamaní ostal v Anaheime ešte jednu sezónu, kde tretíkrát v histórii pôsobenia v tomto tíme si nedokázal pripísať viac ako 90% úspešnosť (89,3%).
V roku 1998 mu skončila zmluva a Anaheim sa ju rozhodol nepredĺžiť, ale priviesť do tímu nového záložného brankára - Dominica Roussella.
Ako neobmedzený voľný hráč bol Štalenkov podpísaný v "Expension Drafte 98" novým tímom Nashvillom Predators, ale následne bol vymenený do Edmontonu Oilers.
V NHL strávil ešte tri sezóny, kde okrem Edmontonu chytal ešte za Phoenix Coyotes a Floridu Panthers. Sezóna 1999/2000 bola Štalenkovou poslednou v NHL, odchytal v nej až 30 zápasov a udržal si solídnu úspešnosť zákrokov nad 90%.
Už v roku 2000 sa vrátil do svojho domáceho tímu Dynamo Moskva a strávil tam ešte dve úspešné sezóny. V roku 2002 ukončil profesionálnu hráčsku kariéru. 
Reprezentačná kariéra.
Štalenkov bol úspešný najmä v medzinárodnom hokeji a so sovietskou a neskôr ruskou reprezentáciou sa zúčastnil niekoľkých Majstrovstiev sveta, Canada Cupu a dvakrát Olympijských hier, kde ako hlavný brankár tímu získal zlatú a striebornú medailu. Na Majstrovstvách sveta v roku 1994 si dokonca pripísal až 96,2% úspešnosť zákrokov.

</doc>
<doc id="648495" url="https://sk.wikipedia.org/wiki?curid=648495" title="Julia Shawová">
Julia Shawová

Julia Shawová, PhD (neprechýlene: Julia Shaw; * 1987, Kolín nad Rýnom) je kanadská psychologička, vysokoškolská pedagogička a popularizátorka vedy nemeckého pôvodu, ktorá pôsobí na University College London. Vo svojej vedeckovýskumnej činnosti sa zameriava na konštruovanie falošných spomienok.
Doktorát získala na University of British Columbia s dizertačnou prácou "Constructing Rich False Memories of Committing Crime" („Konštruovanie pestrých falošných spomienok na spáchanie zločinu“). Je autorkou popularizačných kníh "The Memory Illusion" (2016) a "Evil: The Science Behind Humanity's Dark Side" (2019). Pravidelne prispieva do popularizačného časopisu "Scientific American".
V roku 2017 spoluzaložila startupovú spoločnosť Spot, ktorá sa venuje mitigácii problémov na pracovisku (obťažovanie a pod.) využitím umelej inteligencie.

</doc>
<doc id="648496" url="https://sk.wikipedia.org/wiki?curid=648496" title="Michail Štalenkov">
Michail Štalenkov



</doc>
<doc id="648509" url="https://sk.wikipedia.org/wiki?curid=648509" title="Chirurgická maska">
Chirurgická maska

Chirurgická maska, známa tiež ako chirurgické rúško, hygienická maska, alebo jednoducho ako rúško na tvár, je určená zdravotníckym pracovníkom (napr. počas chirurgického zákroku), dojčiacim matkám alebo aj širokej verejnosti, aby zabránila baktériam alebo vírusom prítomných v aerosóle, teda drobným kvapôčkam, šíriť sa z úst a nosa nositeľa.
Chirurgické masky nie sú navrhnuté tak, aby chránili používateľa pred vdychovaním vzdušných baktérií alebo vírusových častíc a sú menej účinné než respirátory, ako sú masky N95 alebo FFP (európske značenie znamenajúce Filtering facepiece respirators, napríklad respirátor FFP2 zodpovedá KN95), ktoré poskytujú lepšiu ochranu vďaka ich materiálu, tvaru a tesnosti. Avšak sú lepšie než podomácky vyrobené improvizované rúška. Látkové rúška nie sú pre zdravotnictvo doporučované. Záleží však aj na správnosti ich použitia. Napríklad nedoliehajúce rúška z dôvodu neoholenej tváre znižujú ich účinnost.
Aj keď štandardné rúška nie sú navrhnuté tak, aby dokonale blokovali vírusové častice, môžu zabrániť infikovaným ľuďom v šírení vírusu. V každom prípade je však vhodné v čase pandémie ich nosiť, keďže nikto nemá 100% istotu, že nie je infikovaný. Je tiež veľmi dôležité ich správne nasadenie, aby sa zabezpečilo, že vzduch neprenikne okolo okrajov. Odborníci upozorňujú, aby sme ich z tváre skladali opatrne tak, aby sme sa nedotkli prednej časti. Jednorazové rúška je potrebné odstrániť tak, že ich zatvoríme napríklad do mikroténového vrecka. Nikdy ich len tak voľne nehádžeme do smetného koša.
Chirurgické masky bežne používa po celý rok široká verejnosť vo východoázijských krajinách, ako napr. Čína, Japonsko alebo Južná Kórea, aby sa nimi znížila šanca šíriť choroby prenášaných vzduchom, alebo aby sa nimi zabránilo vdychovať prachové častice zo znečisteného ovzdušia. Chirurgické masky sa naviac stali módnym doplnkom, najmä v súčasnej východnej ázijskej kultúre podporenej jej popularitou v japonskej a kórejskej popovej kultúre, ktorá má veľký vplyv na východoázijskú kultúru mládeže. V poslednej dobe sa v dôsledku rastúceho problému smogu v južnej a juhovýchodnej Ázii chirurgické masky a rúška na tvár filtrujúce vzduch často používajú vo veľkých mestách Indie, Nepálu alebo Thajska, keď sa kvalita vzduchu zhoršuje na toxickú úroveň (používajú sa aj v Indonézii, Malajzii, Singapure a inde.) Masky chirurgického typu pre filtrovanie vzduchu sú v Ázii veľmi populárne, preto mnoho spoločností uviedlo na trh masky, ktoré nielen zabraňujú vdychovať prachové častice zo vzduchu, ale sú aj módne.
Popis.
Chirurgická maska na tvár je vyrobená z trojvrstvovej, nealergickej, netkanej textílie s elastickými pásikmi okolo uši. Je vybavená integrovanou plastovou výstužou pre dokonalé anatomické tvarovanie okolo nosa. Trojvrstvová maska viazaná na tvár sa skladá z dvoch vonkajších vrstiev netkanej textílie a vnútornej vrstvy filtra (filtračný papier - prevencia proti prachu) Maska má 98 % účinnosť antibakteriálnej filtrácie. Väčšina chirurgických masiek je nariasená alebo má záhyby. Používajú sa tri záhyby, ktoré umožňujú používateľovi rozšíriť masku tak, aby pokrývala oblasť od nosa po bradu. Masky možno zabezpečiť tromi rôznymi spôsobmi. Najobľúbenejšia je ušná slučka, kde je na masku pripevnený pružný materiál (gumený), ktorý sa pripevňuje za uši. Druhým je viazanie, ktoré sa skladá zo štyroch netkaných popruhov, ktoré sú priviazané za hlavou. Tretia je čelenka, elastický pásik, ktorý je pripevnený za hlavou.
O niektorých nových typoch ochranných rúšok na tvár výrobcovia uvádzajú, že sú schopné vírusy nielen zachytávať, ale vďaka použitým kovových nanočasticiam (napr. oxidu medi) ich aj zahubiť. Medzi najvhodnejšie materiály na podomácky zhotovené rúška patrí napr. kuchynská utierka alebo bavlnená zmes, tričká zo 100% bavlny, ľanové alebo hodvábne tkaniny majú nižšiu účinnosť.
Používanie.
Jednoduché chirurgické masky chránia používateľov pred rizikami, ako sú postriekanie veľkých kvapôčok krvi alebo telových tekutín. Chirurgické masky chránia aj iných ľudí pred infekciou od osoby, ktorá nosí chirurgickú masku. Pripomínajú tiež použivateľom, aby se nedotýkali úst alebo nosa, lebo by sa na nich mohli preniesť vírusy a baktérie potom, čo sa dotkli kontaminovaného povrchu. Neexistuje žiadny jasný dôkaz o tom, že by jednorázové chirurgické masky, ktoré nosia členovia chirurgického tímu pri chirurgických zákrokoch celkom zabránili riziku infekcie rany. Dôkazy však podporujú účinnosť chirurgických masiek pri znižovaní rizika infekcie a to aj pri ostatných zdravotníckych pracovníkoch a v komunite. V komunitnom prostredí musia byť tvárové rúška spojené i s ďalšími opatreniami, ako je vyhýbanie sa úzkemu kontaktu a udržiavanie dobrej hygieny rúk, aby sa znížilo riziko nákazy (napr. chrípkou) podľa "Centers for Disease Control and Prevention" (amerického centra pre kontrolu a prevenciu chorôb, CDC), ktoré vydalo vo svojich pokynoch týkajúcich sa chrípkovej pandémie v roku 2009.
Bezpečnostné smernice pre zdravotníckych pracovníkov doporučujú tvárové respirátorové masky vyhovujúce norme Spojených štátov amerických "NIOSH N95" alebo európskej norme "EN 149 FFP3" v blízkosti pacientov s pandemickou chrípkou, aby sa znížilo vystavenie nositeľa potenciálne infekčným aerosolom (drobným kvapôčkam). CDC poskytuje informácie o výrobkoch výrobcov a dôležitosť správneho užívania týchto masiek (respirátorov). Pre tých, ktorí nie sú na použitie respirátorov navyknutí, bol v USA vydaný informačný leták. 
História.
Za prvého chirurga, ktorý počas operácie použil chirurgickú masku je považovaný francúzsky chirurg Paul Berger (počas chirurgickej operácie v Paríži v roku 1897).
V rokoch 1918 – 1920 si takzvaná španielska chrípka vyžiadala viac ako 50 miliónov obetí, čo boli v tom čase asi 4 percentá populácie. Keď sa napr. v uliciach mesta Philadelphia zhromaždilo 200 000 ľudí (aj napriek varovaniam lekárov), aby oslávili spojenecké víťazstvo v prvej svetovej vojne, bolo počas týždňa od zhromaždenia chrípkou postihnutých približne 45 000 obyvateľov mesta. Historici odhadujú, že po tejto udalosti zomrelo v meste viac ako 15 000 ľudí.
Preventívne opatrenia prijaté počas španielskej chrípky v Seattli v americkom štáte Washington už nedovolili nikomu jazdiť na ulici (cestovať) bez rúška na tvári.
Každá kríza je aj príležitosťou. Podľa WHO epidémia vyvolala zásadnú zmenu v celosvetovom systéme verejného zdravotníctva a tiež posmelila koordináciu na medzinárodnej úrovni. A keďže podľa odborníkov je najlepšou prevenciou ďalšej smrtonosnej globálnej pandémie zodpovedná príprava, španielska epidémia bola začiatkom modernej prevencie proti chrípke.
Pri rozšírení koronavírusu SARS s pôvodom v Ázii sa v roku 2003 nakazilo 8098 ľudí v 17 krajinách, pričom 774 z nich komplikáciám podľahlo. Lekári v rokoch 2003 – 2004 nedospeli k žiadnej účinnej liečbe SARS. Steroidy a antivírusové lieky sa ukázali ako neúčinné. Najlepšie preventívne opatrenia však patrili medzi najstaršie: karanténa a ochranné masky. Podľa správy z roku 2003 zdravotnícky personál, ktorý nosil chirurgické masky alebo respirátory s časticami N95, mali 13-krát menšiu pravdepodobnosť nakazenia koronavírusom SARS ako pracovníci bez masiek.
Rúška počas pandémie COVID-19.
Vláda Slovenskej republiky vyhlásila 11. marca 2020 z dôvodu ohrozenia verejného zdravia ochorením COVID-19 mimoriadnu situáciu a na ochranu obyvateľstva prijala mnoho opatrení, medzi ktorými bol aj zákaz vychádzania mimo miesta bydliska bez rúška alebo jeho náhrady. Z dôvodu nedostatku rúšok na trhu si Slováci začali vyrábať rúška vlastnoručne (aj na radu Petra Pellegriniho). Platilo totiž, že čo sa týka ochrany pred koronavírusom, je hocijaké rúško lepšie ako žiadne. Ošetrujúcemu personálu ako aj pracovníkom, ktorí prevádzali odbery vzoriek u osôb s podozrením na ochorenie Covid-19 "Úrad verejného zdravotníctva Slovenskej republiky" doporučoval: jednorazový ochranný oblek (overal), ochranné okuliare alebo štít, respirátor FFP 3, tvárovú masku, rukavice.
V Ázii sa chýbajúce rúška niektorí občania snažili nahradzovať i hygienickými vložkami alebo šupkami z ovocia. V doporučeniach, kto by mal ochranné masky nosiť, sa jednotlivé krajiny líšili. Svetová zdravotnícka organizácia (WHO) sa k noseniu rúšok ako preventívnemu opatreniu proti šíreniu vírusu do januára 2020 nezmieňovala, ani však od neho neodradzovala. Až 3. apríla WHO pripustila, že nosenie rúšok má v boji proti šíreniu nového koronavirusu význam. To potvrdili i štúdie Dr. Donalda Miltona, profesora pre odbor environmentalistiky, publikovanej v ten istý deň v časopise "Nature Medicine".

</doc>
<doc id="648512" url="https://sk.wikipedia.org/wiki?curid=648512" title="Nacionaľnyj zasluženyj akademičkyj ukrajinskyj narodnyj chor Ukrajiny imeni Hryhorija Verovky">
Nacionaľnyj zasluženyj akademičkyj ukrajinskyj narodnyj chor Ukrajiny imeni Hryhorija Verovky

Nacionaľnyj zasluženyj akademičkyj ukrajinskyj narodnyj chor Ukrajiny imeni Hryhorija Verovky, medzinárodne skrátene známy aj ako Veryovka (, doslova "Národný zaslúžilý akademický ukrajinský ľudový zbor Ukrajiny Hryhorija Verovku") je ukrajinský profesionálny národný akademický umelecký zbor. 
Založený bol Radou ľudových komisárov ZSSR 11. septembra 1943 v Charkove za účelom propagácia ukrajinského ľudového umenia. Prvý koncert sa uskutočnil v roku 1944 v Kyjeve, kam zbor po oslobodení mesta presídlil. Jeho prvým organizátorom a režisérom bol Hryhorij Hurijovič Verovka, po ktorom je zbor od roku 1965 pomenovaný. Po Verovkovi sa riadenia zboru ujal Anatolij Avdijevskyj, ktorý zbor dotvoril do súčasnej podoby. V roku 1971 zbor získal titul akademický zbor a v roku 1997 sa stal národným zborom Ukrajiny. Od roku 2016 stojí na čele zboru Zenovij Mychajlovyč Korinec.
Do širokého programu a reprodukcie zboru patria prevažne kozácke, čumacké a tradičné ukrajinské ľudové piesne, koledy, ščedryky, tance, ľudové rituály a obrady, ale i klasická, či operná hudba, zväčša v chórovom vokálnom prevedení. V súčasnosti má chór 158 členov.

</doc>
<doc id="648517" url="https://sk.wikipedia.org/wiki?curid=648517" title="Veryovka">
Veryovka



</doc>
<doc id="648518" url="https://sk.wikipedia.org/wiki?curid=648518" title="Bartošík">
Bartošík

Bartošík (prechýlene Bartošíková) je priezvisko vyskytujúce sa na Slovensku a v Česku. Priezvisko vzniklo utvorením od biblického novozákonného prvého mena Bartolomej (podobne ako priezviská Barto, Bartko, Bartek, Bartík, Barcík, Barták, Bartiš, Bartoš, Bartuš, Bartoň, Bartovič, Bartula, Bariš, Baroš, Bartáň a i.), pričom prípona "-ík" (rovnako ako prípona "-čík") indikuje tzv. synovské priezvisko, tzn. priezvisko utvorené zo základných i zo skrátených domáckych podôb mien pre synov (teda "Bartoš" &gt; "Bartošík", "Bartoš" &gt; "Bartoščík").
Na Slovensku sa priezvisko vyskytuje aj so zápismi Bartoščík, prechýlene Bartoščíková (v roku 1995 spolu 15 výskytov v obci Breza) a Bartoššík, prechýlene Bartoššíková (v roku 1995 spolu päť výskytov v Prešove).

</doc>
<doc id="648519" url="https://sk.wikipedia.org/wiki?curid=648519" title="Bartošíková">
Bartošíková



</doc>
<doc id="648520" url="https://sk.wikipedia.org/wiki?curid=648520" title="Bartoščík">
Bartoščík



</doc>
<doc id="648521" url="https://sk.wikipedia.org/wiki?curid=648521" title="Bartoščíková">
Bartoščíková



</doc>
<doc id="648522" url="https://sk.wikipedia.org/wiki?curid=648522" title="Bartoššík">
Bartoššík



</doc>
<doc id="648523" url="https://sk.wikipedia.org/wiki?curid=648523" title="Bartoššíková">
Bartoššíková



</doc>
<doc id="648524" url="https://sk.wikipedia.org/wiki?curid=648524" title="Dikastérium pre službu integrálnemu ľudskému rozvoju">
Dikastérium pre službu integrálnemu ľudskému rozvoju

Dikastérium pre službu integrálnemu ľudskému rozvoju (lat. "Dicasterium ad integram humanam progressionem fovendam") bolo oznámené Vatikánom 31. augusta 2016 a účinnosť nadobudlo 1. januára 2017. Prvým prefektom bol kardinál Peter KA Turkson. 16. júna 2017 pápež vymenoval francúzskeho profesora Bruna Marie Duffého, dlhoročného odborníka v oblasti ľudských práv a humanitárnej pomoci, za tajomníka dikastéria. Fr. Nicola Riccardi a Msgr. Segundo Tejado Muñoz boli 8. júla 2017 vymenovaní za zástupcov. Michael Czerny a Fabio Baggio sú zástupcami pre záležitosti týkajúce sa utečencov a migrantov.
Dikastérium Rímskej kúrie spojilo prácu štyroch pápežských rád (ktoré boli súčasne zrušené) založených po Druhom vatikánskom koncile: spravodlivosť a mier, pastoračná starostlivosť o migrantov a cestujúcich, pastoračná pomoc zdravotníckym pracovníkom a Cor Unum. Pápež František mu dal zodpovednosť za „otázky týkajúce sa migrantov, tých, ktorí to potrebujú, chorých, vylúčených a odsunutých na okraj, uväznených a nezamestnaných, ako aj obetí ozbrojených konfliktov, prírodných katastrof a všetkých foriem otroctva a mučenia“. Pápež oznámil, že „dočasne“ bude osobne riadiť špeciálnu sekciu pre migrantov a utečencov ako súčasť dikastéria.

</doc>
<doc id="648529" url="https://sk.wikipedia.org/wiki?curid=648529" title="Dominic Roussel">
Dominic Roussel

Dominic Roussel (* 22. február 1970, Hull, Quebec, Kanada) je bývalý kanadský hokejový brankár.
Kariéra.
Dominic Roussel sa pred vstupom do NHL profiloval v kanadskej QMJHL. Ako temperamentný a pohyblivý brankár bol draftovaný v roku 1988 Philadelphiou Flyers (63. celkovo) a po krátkom (dvojsezónnom) pobyte v AHL sa v roku 1991 prvýkrát predstavil v ich drese.
Zažil tu relatívne stabilné obdobie, kedy „kryl chrbát“ Ronovi Hextallovi (od ktorého sa učil agresívnemu brankárskemu štýlu).
V sezóne 1993/1994 dokonca musel Hextalla v roli jednotky úplne zastúpiť (až v 60-tich zápasoch).
V sezóne 1995/1996 zažil krátku výmenu (na 7 zápasov) do Winnipegu Jets, po ktorej sa znova vrátil ku Flyers.
V roku 1998 bol vymenený do Nashville Predators, kde neodchytal jediný zápas a putoval výmenou za Chrisa Masona do Mighty Ducks of Anaheim. Medzitým pôsobil jeden rok v nemeckej DEL, kedy reprezentoval Kanadu na rôznych európskych turnajoch až v 41 dueloch.
Tu Roussel strávil tri sezóny ako záložný brankár Guya Heberta. Nahradil tak dieru po dlhoročnom náhradníkovi Michailovi Štalenkovi.
Po výbornej prvej sezóne, kedy dosiahol percentuálnu úspešnosť zákrokov až 92,3% sa v ostatných dvoch udržal pod 90% hranicou. Roussel však spoľahlivý bol, a tri sezóny Anaheim nemusel hľadať adekvátnu náhradu.
Avšak Hebert starol a Anaheim potrebovali v role dvojky trénovať budúci talent, nie solídnu dvojku akou bol Roussel.
V roku 2000 do organizácie Anaheimu vstúpil kanadský megatalent Jean-Sébastien Giguère a Roussel už nebol potrebný. Ešte pred koncom sezóny bol zapísaný na waiver listinu odkiaľ ho stiahol Edmonton Oilers, kde odchytal už iba 8 zápasov.
Kariéru ukončil o dva roky v nemeckej DEL v drese Frankfurt Lions.
Roussel patril v 90-tych rokoch k stabilným brankárom ligy, avšak nikdy sa nepresadil zásadnejšie, jeho výkonnosť sa posúvala v sinusoidách až sa stal brankárom nežiadaným.
V súčasnosti sa v nižších kanadských súťažiach venuje trénerskej činnosti.

</doc>
<doc id="648534" url="https://sk.wikipedia.org/wiki?curid=648534" title="Michael Wall">
Michael Wall

Michael „Mike“ Wall (* 25. júl 1985, Telkwa, Britská Kolumbia, Kanada) je bývalý kanadský hokejový brankár, krátko pôsobiaci v NHL.
Kariéra.
V začiatku kariéry Michaela Walla nikto neuvažoval nad možnosťou, že by sa mohol dostať do NHL. Kariéru začínal vo WHL, kde chytal nielenže minimum zápasov, ale jeho výkony boli ďaleko pod priemerom.
Až prišla zmena v jeho pôsobisku a v rámci WHL sa presťahoval do tímu Everett Silvertips. Tu Wall podával výkony nadpriemerné s úspešnosťou zákrokov nad 93%.
Nikdy nebol draftovaný, Anaheim Ducks s ním podpísali v roku 2006 trojročný skúšobný kontrakt. Toto obdobie Wall strávil najmä v AHL a ECHL, kde sa znova vrátil k podpriemernej výkonnosti. V NHL dostal šancu len v drese Anaheimu a to v 4 zápasoch v sezóne 2006/2007. Pripísal si dve víťazstvá a 87,7% úspešnosť zákrokov.
Po skúsenosti v Anaheime bol vymenený do Colorada Avalanche za obrancu Brada Maya avšak v drese „lavín“ sa nikdy nepredstavil.
Kariéru dokončil v kanadskej CIHL, kde odchytal len niekoľko zápasov, ale predvádzal kvalitné výkony. Oficiálne profesionálnu hráčsku kariéru ukončil v roku 2015.
Wall bol nevýrazný brankár, ktorého rýchly výkonnostný vzostup predchádzal rýchly pád.

</doc>
<doc id="648537" url="https://sk.wikipedia.org/wiki?curid=648537" title="Zoznam špirálových galaxií">
Zoznam špirálových galaxií

Špirálová galaxia je typ galaxie charakterizovaný centrálnou výduťou s hviezdami starej Populácie II obklopenou rotujúcim diskom s mladšími hviezdami Populácie I. Špirálová galaxia si udržuje svoje špirálové ramená vďaka teórii hustoty vĺn.
Špirálové galaxie.
Toto je zoznam významných špirálových galaxií. Klasifikačný stĺpec označuje morfologický typ galaxie, ktorý používajú astronómovia na opis jej štruktúry.

</doc>
<doc id="648539" url="https://sk.wikipedia.org/wiki?curid=648539" title="Poșta Moldovei">
Poșta Moldovei

Poșta Moldovei je štátny podnik poskytujúci poštové služby v Moldavsku.
Dejiny.
Na území súčasného Moldavska poštové služby zaviedli na začiatku 2. storočia Rimania po dobytí Dácie v rokoch 105 až 106. Táto verejná služba trvala do roku 271. V prvej polovici 17. storočia sa v krajine objavili stanice dostavníkovej služby. Po vzniku Besarábie bolo v roku 1851 50 poštových staníc. V roku 1857 sa pošta stala štátnou inštitúciou. Začali sa vydávať poštové známky a fungovať poštové schránky. Počas spojenia s Rumunskom bola pošta stále pod štátnou správou, Kišiňov bol jeden z obvodov rumunskej pošty. Po vzniku Moldavskej socialistickej republiky vzniklo Ministerstvo spojov, ktoré malo aj poštovú sekciu. Po vzniku samostného Moldavska pošta pokračovala v štátnych rukách. V januári 1993 minister pre informatiku, informácie a telekomunikácie Ion Casian vydal dekrét o rozdelení telekomunikačných služieb štátu a založení spoločností Poșta Moldovei a Moldtelecom k 1. marcu 1993. Poșta Moldovei bola založená 1. apríla 1993.
Ešte predtým však 16. novembra 1992 Moldavsko vstúpilo do Svetovej poštovej únie.
18. mája 1995 moldavský parlament schválil zákon podľa ktorého je Poșta Moldovei štátnym podnikom a národnou poštovou službou v štáte s monopolom na základné poštové služby.
Činnosť.
Poșta Moldovei má 1146 pôšt a 37 pobočiek. Spoločnosť dočasne riadi Vitalie Zaharia.

</doc>
<doc id="648544" url="https://sk.wikipedia.org/wiki?curid=648544" title="Chirurgické rúško">
Chirurgické rúško



</doc>
<doc id="648545" url="https://sk.wikipedia.org/wiki?curid=648545" title="Hygienická maska">
Hygienická maska



</doc>
<doc id="648546" url="https://sk.wikipedia.org/wiki?curid=648546" title="Rúško na tvár">
Rúško na tvár



</doc>
<doc id="648548" url="https://sk.wikipedia.org/wiki?curid=648548" title="Dejisko bojových operácií">
Dejisko bojových operácií

Dejisko bojových operácií (iný názov: dejisko vojnových operácií) je územie, na ktorom sa rozvinuli armády a prebiehajú boje a operácie. S rozvojom vojenskej techniky sa dejisko bojových operácií postupne rozširovalo. Najskôr z pevniny na moria a neskôr oceány. Koncom devätnásteho storočia na vzdušný priestor a v druhe polovici dvadsiateho storčia aj na kozmický priestor (napr. Strategická obranná iniciatíva USA z 80-tych rokov 20. storočia).
Vojenská veda sa v súvislosti s dejiskom bojových operácií najskôr zaoberala iba geografickými zvláštnosťami územia a ich vplyvom na možnosť vedenia operácií. Neskôr sa začal brať ohľad aj na politické a hospodárske vplyvy.
Dejisko bojových operácií môže byť aj veľmi rozsiahle a zahŕňať aj územia niekoľkých štátov prípadne morí.

</doc>
<doc id="648549" url="https://sk.wikipedia.org/wiki?curid=648549" title="Dejisko vojnových operácií">
Dejisko vojnových operácií



</doc>
<doc id="648550" url="https://sk.wikipedia.org/wiki?curid=648550" title="Harriet Beecher Stowe">
Harriet Beecher Stowe



</doc>
<doc id="648551" url="https://sk.wikipedia.org/wiki?curid=648551" title="Harriet Beecherová Stoweová">
Harriet Beecherová Stoweová



</doc>
<doc id="648552" url="https://sk.wikipedia.org/wiki?curid=648552" title="Harriet Beecher Stoweová">
Harriet Beecher Stoweová



</doc>
<doc id="648555" url="https://sk.wikipedia.org/wiki?curid=648555" title="152 mm ťažná húfnica 2A65 Msta-B">
152 mm ťažná húfnica 2A65 Msta-B

2A65 Msta-B (v kóde NATO: M1987) je ťažná húfnica kalibru . Je určená na ničenie delostreleckých batérií, obranných štruktúr, veliteľských stanovísk, živej sily, delostrelectva a inej vojenskej techniky. 
Možno ju považovať za poslednú v dlhom rade poľných húfníc vyvinutých v Sovietskom zväze. V súčasnosti je Msta-B prevádzkovaná ruskou armádou, ako aj s niekoľkými krajinami bývalého Sovietskeho zväzu - Bieloruskom, Kazachstanom, Gruzínskom a Ukrajinou.
Vznik a vývoj.
V polovici 70. rokov vznikla v Sovietskom zväze potreba radikálnej modernizácie delostreleckých systémov a prechodu na jednotný kaliber v rámci jednotlivých útvarov pozemných síl. Kanóny kalibru 120, 130, 152, 180 a 203 mm mal nahradiť jediný delostrelecký systém kalibru . Mal byť vyvinutý v ťažnej (Msta-B) a samohybnej verzii (tou sa o niekoľko rokov stala Msta-S). Vývojom bola poverená konštrukčná kancelária Barikády (dnes Ústredná konštrukčná kancelária Titan) pod vedením G. I. Sergeeva. Práce na vývoji húfnice Msta-B sa začali v roku 1976. Hlavné požiadavky na nový delostrelecký systém boli: zväčšiť dostrel, zväčšiť námer, zvýšiť účinok strely na cieľ a zlepšiť manévrovateľnosť. Msta-B mala v hlavných charakteristikách prekonávať húfnice D-1, ML-20 a D-20, ktoré boli v tej dobe zavedené v sovietskej armáde. V roku 1986 boli práce na vývoji Msta-B ukončené a húfnica bola zaradená do služby. Sériová výroba nového delostreleckého systému bola spustená v nasledujúcom roku.
Popis.
Msta-B je umiestnená na jednoosom dvojkolesovom podvozku, podstavu má s dvojramennou sklápateľnou lafetou. Je vybavená poloautomatickým uzáverom, ako aj dvomi pružinovými podávačmi pre podávanie granátov a nábojok. Taktiež je vybavená hydraulickým zdvihákom na streľbu pri vyvesení kolies a hydraulickým zariadením proti spätnému rázu s kvapalinovým chladením. Na ochranu mechanizmu húfnice a jej 8-člennej posádky pred malými šrapnelmi a guľkami slúži krycí štít.
V súčasnosti sa ako ťahač pre Mstu-B najčastejšie používa Ural-4320 s pohonom šiestich kolies. Môže však byť ťahaná aj obrneným transportérom MT-LB. Hoci v minulosti ťahali húfnicu hlavne štvornápravové vozidlá KamAZ-6350, dnes sa na tieto účely používajú aj obyčajné KamAZ-5350. Pri ťahaní húfnice po diaľnici je možné ísť rýchlosťou až /h , pri jazde po nerovnom teréne do /h. 
Húfnica má odmer doľava 28° a doprava 27°. Námer je v rozsahu od -3° do +70°. Dostrel pri použití klasickej trieštivo-trhavej munície je , pri použití munície 3OF61 s dnovým generátorom plynu . Pri laserovom ožiarení cieľa je možné použiť aj navádzanú muníciu 3OF39. Laserový značkovač-diaľkomer je súčasťou prenosného komplexu automatizovaného riadenia paľby „Malachit“. Malé ciele (napríklad tank) môžu byť v noci ožiarené na vzdialenosť a počas dňa na . Väčšie ciele dokáže zariadenie označkovať až na vzdialenosť . Rýchlosť streľby je 7-8 výstrelov za minútu. Úsťová rýchlosť projektilu /s a jeho hmotnosť . 
Nasadenie.
Húfnice Msta-B boli ruskou armádou nasadené v druhej čečenskej vojne. Na Donbase boli tieto húfnice používané oboma bojujúcimi stranami - jednak ukrajinskou armádou, ale aj separatistami podporovanými Ruskom. V roku 2014 kúpila húfnice 2A65 Msta-B iracká vláda, ktorá ich nasadila v bojoch proti teroristom Islamského štátu.
Ruská vojenská intervencia počas občianskej vojny v Sýrii.
V roku 2015 doviezlo Rusko do Sýrie húfnice Msta-B. Tie spočiatku v spolupráci s radarovým systémom Zoopark-1M kryli leteckú základňu Humajmím. Neskôr však boli ruskými silami použité pri oslobodzovaní miest Palmýra a Aleppo. Okrem klasickej trieštivo-trhavej munície bola použitá aj presne navádzaná munícia 3OF39 Krasnopoľ.
Ruská invázia na Ukrajinu.
Pri okupácii Ukrajiny používalo Rusko húfnice Msta-B na ničenie ukrajinských obrnených vozidiel a opevnených postavení. Za prvých 9 mesiacov vojny stratilo Rusko v tejto vojne minimálne 69 húfnic Msta-B.

</doc>
<doc id="648556" url="https://sk.wikipedia.org/wiki?curid=648556" title="Adaptívny tempomat">
Adaptívny tempomat

Adaptívny tempomat () je dostupný systém tempomatu pre cestné vozidlá, ktorý automaticky upravuje rýchlosť vozidla tak, aby bola zachovaná bezpečná vzdialenosť od vozidiel vpredu. Od roku 2019 sa tiež nazýva 20 jedinečných mien, ktoré opisujú túto základnú funkčnosť. Nazýva sa to aj dynamický tempomat.
Ovládanie je založené na informáciách zo senzorov z snímačov. Takéto systémy môžu používať radarový alebo laserový senzor alebo nastavenie kamery, ktoré umožňujú vozidlu zabrzdiť, keď zistí, že auto sa blíži k inému vozidlu pred vozidlom, a potom zrýchliť, keď to doprava umožňuje.
Technológia ACC sa všeobecne považuje za kľúčovú súčasť budúcich generácií inteligentných automobilov. Ovplyvňujú bezpečnosť a pohodlie vodiča, ako aj zvyšujú kapacitu cesty udržiavaním optimálneho oddelenia medzi vozidlami a znižovaním chýb vodiča. Vozidlá s autonómnym tempomatom sa považujú za autonómne vozidlo úrovne 1 podľa definície SAE International. V kombinácii s ďalšou funkciou asistencie vodiča, napríklad udržiavanie v jazdnom pruhu, sa vozidlo považuje za autonómne vozidlo úrovne 2.
Adaptívny tempomat neposkytuje úplnú autonómiu: systém poskytuje vodičovi iba určitú pomoc, ale sám nejazdí.
Typy.
Laserové systémy nedetekujú a nesledujú vozidlá v nepriaznivých poveternostných podmienkach, ani spoľahlivo nesledujú špinavé (a teda neodrážajúce) vozidlá. Laserové senzory musia byť odkryté, senzor (pomerne veľká čierna skrinka) sa zvyčajne nachádza v dolnej mriežke, posunutý na jednu stranu.
Radarové senzory môžu byť skryté za plastovými fasádami; fasády sa však môžu líšiť od vozidla bez tejto funkcie. Napríklad Mercedes-Benz dáva radar za hornú mriežku v strede a za pevnú plastovú dosku, ktorá má lakované lamely, ktoré simulujú vzhľad zvyšku mriežky.
Najbežnejšie sú jednoduché radarové systémy. Systémy s viacerými snímačov použiť buď dva podobné hardvérové senzory, ako je v 2010 Audi A8, alebo v roku 2010 Volkswagen Touareg, alebo jeden centrálny radarový dlhý úsek spriahnutý s dvoma krátkymi radarovými senzormi umiestnených v rohoch vozidla ako BMW radu 5 a 6.
Posledným vývojom je systém binokulárneho počítačového videnia, ako napríklad systém uvedený na americký trh v modelovom roku 2013 Subaru. Tieto systémy majú videokamery nasmerované spredu na obidve strany spätného zrkadla a používajú digitálne spracovanie na získanie informácií o hĺbke z paralaxy medzi pohľadmi týchto dvoch kamier.
Pomocné systémy.
Radar-based ACC je často predávané spoločne s predkolíznym systémom, ktoré upozorní vodiča alebo poskytuje podporu bŕzd, ak existuje vysoké riziko kolízie. Aj v niektorých automobiloch je súčasťou systém udržiavania jazdného pruhu, ktorý poskytuje posilňovač riadenia s cieľom znížiť zaťaženie riadenia v rohoch, keď je aktivovaný tempomat.
Multi-senzorové systémy.
Systémy s viacerými senzormi môžu praktizovať fúziu senzorov na integráciu údajov, aby sa zvýšila bezpečnosť alebo zážitok z jazdy. Dáta GPS môžu informovať systém o geografických funkciách, ako je napríklad diaľničná značka. Kamerový systém si mohol všimnúť správanie vodiča pred vami, ako sú brzdové svetlá alebo smerové svetlo. To by mohlo umožniť nasledujúcemu vozidlu interpretovať smerový signál pri východe ako nevyžadujúci spomalenie nasledujúceho vozidla, pretože vedúce vozidlo vystúpi. Multi-senzorové systémy by si mohli tiež všimnúť dopravné značky/signály a nemali by napríklad prechádzať na semaforoch na červenom svetle, keď sledovali vozidlo, ktoré prešlo pred zmenou signálu.
Prediktívne systémy.
Prediktívne systémy upravujú rýchlosť vozidla na základe predpovedí správania ostatných vozidiel. Takéto systémy môžu urobiť skôr, miernejšie úpravy predpokladaného správania, zvýšiť bezpečnosť a pohodlie cestujúcich. Jedným príkladom je predpovedať pravdepodobnosť, že sa vozidlo v susednom pruhu pohybuje pred ovládaným vozidlom. Jeden systém predpovedá zmenu jazdného pruhu až päť sekúnd pred tým, ako k nemu dôjde.
Mercedes Distronic Plus.
V roku 1999 Mercedes predstavil Distronic, prvý adaptívny systém založený na radaroch, na vozidlách Mercedes-Benz S (W220) a CL. Distronic automaticky nastavuje rýchlosť vozidla pred autom, aby sa vždy udržiavala bezpečná vzdialenosť od ostatných automobilov na ceste.
Mercedes-Benz S 450 4MATIC Kupé. Snímače Distronic smerujúce dopredu sú zvyčajne umiestnené za logom Mercedes-Benz a prednou mriežkou.
V roku 2005 Mercedes zdokonalil systém („Distronic Plus“), vďaka čomu bol Mercedes-Benz S-Class (W221) prvým autom, ktorý získal vylepšený systém. Spoločnosť Distronic Plus by teraz mohol v prípade potreby na väčšine sedanov vozidlo úplne zastaviť.
V roku 2016 Mercedes predstavil Active Brake Assist 4, prvý asistent núdzového brzdenia s rozpoznaním chodcov.
Jedna havária spôsobená spoločnosťou Distronic Plus sa datuje do roku 2005, keď nemecký spravodajský časopis „"Stern"“ testoval pôvodný systém Distronic spoločnosti Mercedes. Počas testu sa systému nedarilo vždy zabrzdiť včas. Ulrich Mellinghoff, vtedajší vedúci bezpečnosti, NVH a testovania v technologickom stredisku Mercedes-Benz, uviedol, že niektoré skúšky zlyhali, pretože vozidlo bolo testované v kovovej hale, čo spôsobilo problémy s radarom. Neskôr iterácie dostali vylepšený radar a ďalšie senzory, ktoré nie sú narušené kovovým prostredím. V roku 2008 Mercedes uskutočnil štúdiu porovnávajúcu mieru nehodovosti vozidiel Distronic Plus a vozidiel bez nej a dospel k záveru, že vozidlá vybavené systémom Distronic Plus majú približne o 20% nižšiu mieru havárií.

</doc>
<doc id="648558" url="https://sk.wikipedia.org/wiki?curid=648558" title="Kunhuta Uhorská">
Kunhuta Uhorská

Kunhuta Uhorská (aj Kunigunda, prezývaná aj: Haličská, Mačevská, Ruská, či Černigovská, nepresne aj: Arpádovská; * okolo 1245/12469. september 1285, Praha) bola česká kráľovná, rakúska, štajerská, korutánska a kraňská vojvodkyňa, druhá manželka českého kráľa Přemysla Otakara II. a matka českého kráľa Václava II. Jej matka ochádzala z rodu Rurikovcov, z vetvy významne spriaznenej s uhorským rodom Arpádovcov. Otcom bol Halíčsky knieža Rastislav. Bola vnučkou Bela IV. Po smrti kráľa Přemysla Otakara II. v bitke na Moravskom poli utiekla pred Brandeburčanmi, ktorí ju spolu so synom zajali na Bezděze do Opavska, ktoré jej bolo zverené cisárom Rudolfom Habsburským. Neskôr sa jej druhým manželom stal český šľachtic Záviš z Falkenštejna s ktorým mala syna Jána. Podľa dobových správ mala byť neobyčajne krásna, duševne zdatná, ambiciózna a temperamentná žena. Manželstvo Přemysla Otakara II. a Kunhuty býva vykresľované ako šťastné a plné lásky.
Život.
Kunhuta sa narodila do rodiny Anny, dcéry kráľa Bela IV. a Rastislava Michajloviča Haličského z rodu Rurikovcov, neskoršieho bána v Mačve okolo rokov 1245/1246. O Kunhutinom detstve sa mnoho nevie, vyrastala na uhorskom kráľovskom dvore v Budíne. V mladom veku, snáď niekedy okolo 15. až 20. roku života bola vydatá za českého kráľa Přemysla Otakara II. Sobáš mal stvrdiť mier medzi Uhorskom a Českým kráľovstvom, ktoré krátko pred tým bojovali o babenberské dedičstvo (t.j. rakúske krajiny). Kunhuta bola pre Otakara až druhou voľbou, pretože ako prvú možnosť zvažoval Belovu dcéru Margitu, ktorá však vstúpila do kláštora. Svadba medzi kráľom Přemyslom Otakarom a Kunhutou sa konala 25. októbra 1261 v Prešporku. Pretože bol Přemysl predtým ženatý s Margarétou Babenberskou, ktorú zapudil, bol potrebný pápežský dišpenz, ktorý bol dodaný dodatočne. Na Vianoce 25. decembra 1261 sa v Prahe následne konala kráľovská korunovácia Kunhuty i jej manžela Přemysla Otakara II.
Pravdepodobne v januári 1265 sa kráľovskému páru narodila prvá dcéra Kunhuta, a v roku 1269 Anežka. V roku 1271 Kunhuta Přemyslovi porodila prvého legitímneho dediča, neskoršieho kráľa Václava II. Podľa Zbraslavskej kroniky mal mať pár až troch synov, avšak dvaja z nich mali zomrieť v detstve, uvažuje sa i o tretej dcére. Spolu s Přemyslom Otakarom II. Kunhuta prežívala rast sily Českého kráľovstva a k svojmu titulu manželky českého kráľa, rakúskeho a štajerského vojvodu tak pribudol i titul manželky korutánskeho vojvodu. Přemyslove ambície však narazili na nového nepriateľa, ktorý povstal v podobe Rudolfa Habsburského, ktorý Přemysla v bitke viackrát porazil. Osudnou sa Přemyslovi stala Bitka na Moravskom poli v roku 1278, kde zahynul.
Kráľovná vdova sa tak sala zástupkyňou záujmov maloletého syna Václava II. a stála pred ňou neľahká úloha udržať přemyslovské panstvo pohromade. Aby udržala situáciu pod kontrolou, požiadala o pomoc Ota V. Dlhého, brandeburského markgrófa, ktorý mal za manželku sestru Přemysla Otakara II. Boženu (Beatrix). Tento krok jej pred smrťou odporučil sám Přemysl Otakar. Brandeburské vojská sa však v krajine chovali ako uzurpátori a lupiči. So žiadosťou o pomoc sa preto kráľovná obrátila na vratislavské knieža Henricha IV. Proba. Jednať začala aj s Rudolfom Habsburským, s ktorým sa v roku 1278 stretla v Sedleckom kláštore. Panovníci sa nakoniec dohodli, že správcom v Čechách bude Oto V., Morava dočasne pripadla Rudolfovi a Kladsko Henrichovi. Kunhute malo živobytie zabezpečiť panstvo v Opavsku. Po piatich rokoch malo byť České kráľostvo pod vládou Václava II. obnovené. V tomto období došlo aj k zásnubám Kunhutiných detí Václava a Anežky. Ďalšia dcéra Kunhuta už pred tým vstúpila do kláštora. V roku 1279 bola Kunhuta spolu s Václavom II. z Prahy odvedená na Bezděz, kde boli internovaní pod mocou Brandeburčanov. Z Bezdězu však koncom mája alebo začiatkom júna kráľovná pod zámienkou návštevy mesta utiekla na svoje panstvá v Opavsku so sídlom v Hradci u Opavy. O kráľa Václava sa mala ďalej starať jeho pestúnka Eliška. Za tento krok si Kunhuta u niektorých českých kronikárov zaslúžila opovrhnutie a jej útek zanechal dôsledky i na osobe Václava II. a jeho vzťahu k nej.
Z Opavy Kunhuta kontaktovala cisára Rudolfa Habsburského, ktorý vzal Kunhutu pod ochranu a začal jednať s Otom V. o jeho odchode z Čiech. Brandeburské vojská sa z Čiech stiahli, ale spolu s nimi bol do Brandeburska prevezený aj kráľ Václav II. České stavy neskôr stál kráľov návrat do Prahy nemalé úsilie a financie. Niekedy v tomto období sa do Kunhutiných služieb dostal český šľachtic Záviš z Falkenštejna z rodu Vítkovcov, ktorý sa v roku 1281 spomína už ako Kunhutin hradný gróf (purkgróf). Nie je zrejmé, kedy medzi kráľovnou a Závišom vznikol milenecký vzťah, no už v roku 1281 sa im narodil syn Ján prezývaný aj Ješek, čo negatívne vnímala česká verejnosť. Ješek sa neskôr stal rytierom Rádu nemeckých rytierov a následne dokonca komtúrom rádu pre Čechy a Moravu. Podľa niektorých názorov sa už v tomto období Kunhutinho života pár aj tajne zobral. Zlé jazyky kráľovnú obviňovali zo vzťahu z Falkenštejnom už za vlády Přemysla Otakara II., čo je však málo pravdepodobné. V roku 1281 sa z uhorského zajatia vrátil nemanželský syn Přemysla Otakara II. Mikuláš I. Opavský, ktorý s Kunhutou prišiel do konfliktu a v roku 1283 sa preto kráľovná presťahovala do Prahy, kam sa krátko pred tým v tom istom roku z brandeburského zajatia vrátil aj jej syn Václav II. Syn matku prijal na kráľovskom dvore a Záviš z Falkenštejna sa stal Václavovým poradcom. V roku 1285 sa Václav II. oženil s Gutou Habsburskou a osláv v Chebe sa zúčastnila aj kráľovná. Rudolf Habsburský však svoju dcéru do Čiech nepustil, pre "neusporiadané vzťahy v rodine českého kráľa". V máji 1285 (podľa iných zdrojov už v roku 1284) sa konala verejná svadba Záviša a Kunhuty, no už o pár mesiacov na to, 9. septembra 1285 Kunhuta zomrela. Hoci sa objavili rôzne názory na príčinu Kunhutinej smrti, pravdepodobne šlo o tuberkulózu. Pochovaná bola v Kláštore svätej Anežky Českej.

</doc>
<doc id="648559" url="https://sk.wikipedia.org/wiki?curid=648559" title="Kunhuta Mačevská">
Kunhuta Mačevská



</doc>
<doc id="648560" url="https://sk.wikipedia.org/wiki?curid=648560" title="Kunhuta Černigovská">
Kunhuta Černigovská



</doc>
<doc id="648561" url="https://sk.wikipedia.org/wiki?curid=648561" title="Kunhuta Ruská">
Kunhuta Ruská



</doc>
<doc id="648562" url="https://sk.wikipedia.org/wiki?curid=648562" title="Kunhuta Haličská">
Kunhuta Haličská



</doc>
<doc id="648565" url="https://sk.wikipedia.org/wiki?curid=648565" title="Medicína (rozlišovacia stránka)">
Medicína (rozlišovacia stránka)

Medicína môže byť:

</doc>
<doc id="648566" url="https://sk.wikipedia.org/wiki?curid=648566" title="Rosanna Arquettová">
Rosanna Arquettová

Rosanna Lisa Arquettová (neprechýlene Rosanna Lisa Arquette; * 10. august 1959, New York, New York, USA) je americká herečka. Pochádza z umeleckej rodiny Arquetteových.
Životopis.
Arquettová sa narodila v New Yorku, herečke Bredy „Mardi“ Nowakovej (1939-1997) a Lewisovi Arquettovi, ktorý bol herec a scenárista. Má štyroch súrodencov (Richmond, Patricia, Alexis a David), ktorí sú tiež hercami.
Kariéra.
Arquettová sa objavila v niekoľkých televíznych filmoch. V roku 1982 získala nomináciu na cenu Emmy za film "The Executioner's Song". Neskôr v jednom z rozhovorov k filmu uviedla, že bola veľmi nespokojná s jej nahou scénou vo filme a že sa cítila veľmi nepríjemne a že väčšina filmových ponúk, ktoré dostávala od nej vyžadovali, aby mala vo filme nejakú scénu, kde bude nahá.
Jej prvá hlavná úloha prišla v roku 1983 vo filme "Baby It You". Film bol veľmi pozitívne hodnotený. V roku 1985 prijala úlohu vedľa Madonny vo filme "Desperately Seeking Susan", za ktorú si vyslúžila ocenenie BAFTA a nomináciu na Zlatý glóbus.
V roku 1994 získala menšiu úlohu vo filme "Pulp Fiction", ktorý režíroval Quentin Tarantino. V 90. rokoch sa začala jej filmová kariéra pomaly zastavovať. Priznala, že ju v 90. rokoch sexuálne obťažoval Harvey Weinstein, ktorý sa postaral o to, aby bola za jej filmové role vyplácaná menej, ako by mala. Keď sa otvorila v roku 2017 kauza o obťažovaní herečiek producentom Weinsteinom, Arquettová bola prvá, ktorá sa hlásila k obetiam a začala o tom poskytovať rozhovory.
Arquettová sa začala v roku 2002 činiť aj ako režisérka. Podieľala sa na réžii dokumentárneho filmu o herečke Debre Winger s názvom "Searching for Debra Winger" a "All We Are Saying" z roku 2005. Mala tiež menšiu úlohu v seriály "Malcolm in the Middle", kde hrala liečiteľku Anitu, ktorá sa vyspí v mladým Malcolmom a tým príde Malcolm o svoje panictvo.
Osobný život.
Arquettová chodila so Stevem Porcarom, ktorý v 80. rokoch pre ňu zložil pieseň „Rosanna“.
V auguste 2013 sa štvrtýkrát Arquettová vydala za investičného bankára Todda Morgana. Jej predchádzajúce manželstvá s režisérom Tonym Grecom, filmovým skladateľom Jamesom Newtonom Howardom a reštaurátorom Johnom Sidelom sa skončili rozvodom. Má jednu dcéru, Zoe Bleu, s Johnom Sidelom.
Filantropia.
V roku 2010 sa Arquettová stala veľvyslankyňou dobrej vôle nadácie "The Womanity Foundation".

</doc>
<doc id="648567" url="https://sk.wikipedia.org/wiki?curid=648567" title="Rosanna Arquette">
Rosanna Arquette



</doc>
<doc id="648568" url="https://sk.wikipedia.org/wiki?curid=648568" title="Neuroevolúcia">
Neuroevolúcia

Neuroevolúcia (NE) je technika umelej inteligencie, ktorá využíva evolučné algoritmy na generovanie umelých neurónových sietí, parametrov, topológie a pravidiel. Inšpiruje sa vývojom biologických nervových systémov v prírode. V porovnaní s inými metódami učenia neurónovej siete je neuroevolúcia veľmi všeobecná. Umožňuje učenie bez explicitných cieľov, s malou spätnou väzbou a s ľubovoľnými neurónovými modelmi a sieťovými štruktúrami. Neuroevolúcia je efektívny prístup k riešeniu problémov spätnoväzobného učenia, čo môže byť v kontraste s konvenčnými technikami hlbokého učenia využívajúce klesajúci gradient na neurónovej sieti s pevnou topológiou. Najbežnejšie je aplikovaná v evolučnej robotike, v hraní hier a v umelom živote. Hlavnou výhodou je, že neuroevolúcia sa dá aplikovať viac zo široka ako riadené učebné algoritmy, ktoré vyžadujú osnovu správnych párov vstup-výstup. Neuroevolúcia naopak vyžaduje iba mieru výkonu siete v úlohe. Napríklad, výsledok hry (či hráč vyhral alebo prehral) môže byť ľahko meraný bez poskytnutia príkladov požadovaných stratégií. 
Prehľad.
Neuroevolučný prístup k umelej inteligencii je motivovaný vývojom biologických nervových systémov. Neuroevolúcia aplikuje abstrakcie prirodzenej evolúcie (tzv. evolučné algoritmy) na konštrukciu abstrakcií biologických neurónových sietí (tzv. umelých neurónových sietí). Celkový cieľ je vyvinúť komplexné umelé neurónové siete schopné inteligentného správania. Výsledkom je, že na neuroevolúciu sa dá pozerať ako na prostriedok skúmania vývoja inteligencie v prírode ako aj na praktickú metódu navrhovania umelých neurónových sietí na vykonávanie požadovaných úloh.
Podobne ako pri prirodzenom výbere v prírode, ktorý je poháňaný iba spätnou väzbou z reprodukčného úspechu, neuroevolúcia sa riadi určitou mierou celkového výkonu. Zatiaľ čo najbežnejšie algoritmy umelého učenia neurónovej siete fungujú prostredníctvom kontrolovaného učenia a teda závisia od označeného korpusu párov vstup-výstup, hlavnou výhodou neuroevolúcie je to, že umožňuje učenie aj keď nie sú k dispozícii korpusy, iba na základe malej spätnej väzby. Napríklad, pri hraní hier, riadení vozidla, či v robotike nie sú v každom časovom okamihu vždy známe optimálne činnosti, je možné len pozorovať ako dobre fungovala postupnosť krokov, napr., čo má za následok výhru alebo prehru v hre. Neuroevolúcia umožňuje nájsť neurónovú sieť, ktorá optimalizuje správanie dané iba malou spätnou väzbou, bez priamych informácií o tom, čo presne by mala robiť.
Naviac, neuroevolúcia sa zovšeobecňuje na širokú škálu sieťových architektúr a neurónových modelov. Jej uplatnenie vyžaduje iba to, aby sa výkonnosť sietí mohla hodnotiť v priebehu času a aby sa správanie sietí mohlo meniť v priebehu evolúcie. Zatiaľ čo sa väčšina metód neurónového učenia zameriava iba na modifikáciu silných stránok neurónových spojení (napr. na váhu ich prepojení), neuroevolúcia môže dodatočne optimalizovať ďalšie parametre ako napríklad štruktúru siete (napr. pridávanie neurónov alebo spojení), typ výpočtu vykonávaného jednotlivými neurónmi a aj pravidlá učenia, ktoré upravujú sieť počas hodnotenia. Je zaujímavé, že integrácia takýchto pravidiel celoživotného vzdelávania (napr. Hebbská alebo neuromodulovaná plasticita) umožňuje vyvinutým neurónovým sieťam učiť sa zo skúseností. Týmto spôsobom môže neuroevolúcia uľahčiť skúmanie biologickej adaptácie na viacerých časových mierkach.
Najbežnejšie aplikácie sú v spätnoväzobnom učení, evolučnej robotike a umelom živote. Vzorové aplikácie zahŕňajú vývoj správania v stolných hrách a videohrách, kontrolu pohyblivých robotov a skúmanie vývoja biologicky relevantného správania.
Základný algoritmus.
V neuroevolúcii sa typicky vyvíja populácia genetického kódovania neurónových sietí s cieľom nájsť sieť, ktorá rieši danú úlohu. Väčšina metód sa riadi obvyklou generačnou a testovacou slučkou evolučných algoritmov. Každé kódovanie v populácii (genotyp) sa vyberie postupne a dekóduje sa do zodpovedajúcej neurónovej siete (fenotyp). Táto sieť sa potom použije v úlohe a meria sa jej výkon v priebehu času, čím sa získa vhodná hodnota pre zodpovedajúci genotyp. Po vyhodnotení všetkých členov populácie sa genetické operátory použijú na vytvorenie ďalšej generácie populácie. Tie kódovania, ktoré sú najvhodnejšie sa zmutujú a vzájomne sa prekrížia. Výsledný potomok následne nahradí genotypy s najnižšou vhodnosťou v populácii. Tento proces preto predstavuje inteligentné paralelné hľadanie lepších genotypov a pokračuje až kým sa nenájde dostatočne vhodná sieť.
Existuje niekoľko metód pre vývoj neurónových sietí v závislosti od toho ako sú siete kódované. Najpriamejšie kódovanie, niekedy nazývané konvenčná neuroevolúcia ("po angl. conventional neuroevolution - CNE"), sa vytvára zreťazením číselných hodnôt pre sieťové váhy. Toto kódovanie umožňuje vývoju optimalizovať váhy architektúry pevnej neurónovej siete, čo je prístup, ktorý sa ľahko implementuje a je praktický v mnohých doménach. Avšak, prístup CNE môže konvergovať do falošného lokálneho optima, vyžaduje, aby si experimentátori vybrali vhodne veľkú a štrukturovanú topológiu siete a zle škáluje zložitejšie problémy, pretože počet parametrov, ktoré sa vyvíjajú rastie lineárne alebo kvadraticky s veľkosťou siete.
Na zmiernenie týchto problémov boli navrhnuté sofistikovanejšie kódovania. Jeden z prístupov je zvážiť vývoj na úrovni komponentov riešenia namiesto úplných riešení. To znamená, že namiesto populácie kompletných neurónových sietí sa vyvinula populácia sieťových fragmentov, neurónov alebo váh spojov. Každý jednotlivec je hodnotený ako súčasť úplnej siete a jeho vhodnosť odráža ako dobre spolupracuje s ostatnými jednotlivcami na konkrétnych riešeniach. Týmto spôsobom je zložitý problém pri hľadaní siete riešení rozdelený do niekoľkých menších problémov.
Ďalším prístupom je rozvíjať topológiu siete pridaním váh. Výber vhodných topológií je pre experimentátorov zložitý, ale môže mať veľký vplyv na výsledky experimentu. Navyše, vyvíjajúce sa topológie môžu dosahovať lepšiu výkonnosť ako vyvíjajúce sa váhy. Jedným potenciálne výhodným prístupom je začať s vývojom jednoduchých riešení a postupne ich komplikovať. Takýto proces prebieha v biológii a vo všeobecnosti predstavuje účinný prístup v strojovom učení.
Všetky vyššie uvedené metódy mapujú genetické kódovanie priamo pre príslušnú neurónovú sieť. Každá časť kódovania zodpovedá jednej časti siete a naopak. Nepriame kódovanie však špecifikuje proces, prostredníctvom ktorého je sieť budovaná ako napríklad delenie buniek, priestorové vkladanie alebo generovanie prostredníctvom rozširovania gramatických pravidiel. Takéto kódovanie môže byť vysoko kompaktné (veľké množstvo pripojení môže byť kódovaných s niekoľkými parametrami) a môže tiež využívať modulárne riešenia. Modularita znamená, že rovnaké štruktúry sa môžu opakovať s malými modifikáciami, ako sa často vyskytuje v biológii. Priblíženie neuroevolúcie úrovni biologickej komplexnosti (napr. miliónom alebo miliardám neurónov) pravdepodobne závisí od vývoja sofistikovanejších nepriamych kódovaní a preto sú dôležité pre budúci výskum.
Priame a nepriame kódovanie.
Evolučné algoritmy pracujú na populácii genotypov (označovaných aj ako genómy). V neuroevolúcii je genotyp mapovaný na fenotyp neurónovej siete, ktorý je hodnotený na nejakej úlohe, aby sa odvodila jeho fitness. 
V schémach "priameho" kódovania genotyp priamo mapuje fenotyp. To znamená, že každý neurón a spojenie v neurónovej sieti je priamo a explicitne špecifikované v genotype. Naopak, v schémach "nepriameho" kódovania genotyp nepriamo špecifikuje ako by sa mala táto sieť generovať.
"Nepriame" kódovanie sa často používa na dosiahnutie niekoľkých cieľov:
Taxonómia embryogénnych systémov pre nepriame kódovanie.
Nepriame kódovanie, ktoré využíva umelé embryogenézy (tiež známe ako umelý vývoj), bolo kategorizované podľa "gramatického prístupu a podľa prístupu bunkovej chémie". Prvý prístup vyvíja súbory pravidiel vo forme gramatických systémov prepisovania. Druhý prístup sa pokúša napodobniť ako sa v biológii objavujú fyzikálne štruktúry prostredníctvom génovej expresie. Systémy nepriameho kódovania často využívajú aspekty oboch prístupov.
Stanley a Miikkulainen navrhujú taxonómiu pre embryogénne systémy, ktorá má odrážať ich základné vlastnosti. Taxonómia identifikuje päť súvislých rozmerov, pozdĺž ktorých je možné umiestniť akýkoľvek embryogénny systém:
Aplikácie.
Neuroevolučné metódy majú silu najmä v kontinuálnych doménach spätnoväzobného učenia a v tých, ktoré majú čiastočne pozorovateľné stavy. Tieto domény zahŕňajú veľa reálnych aplikácií spätnoväzobného učenia, najzreteľnejšou aplikáciou je adaptívne nelineárne riadenie fyzických zariadení. Vyvinuli sa napríklad regulátory založené na neurónovej siete na pohon mobilných robotov, automobilov a dokonca aj rakiet. Riadiaci prístup sa rozšíril o optimalizáciu systémov ako sú chemické procesy, výrobné systémy a počítačové systémy. Zásadným obmedzením súčasných prístupov je však to, že riadiace jednotky sa zvyčajne musia vyvinúť v simulácii a potom preniesť do skutočného systému. Evolúcia je zvyčajne najsilnejšia ako metóda off-line vzdelávania, kde je možné skúmať potenciálne riešenia súbežne.
Po druhé, neuroevolúcia sa ukázala ako užitočná pri navrhovaní hráčov pre stolné hry ako sú dáma, šach a othello. Zaujímavé je, že rovnaký prístup funguje pri vytváraní postáv v umelých prostrediach ako sú hry a virtuálna realita. Postavy, ktoré nie sú hráčmi v súčasných videohrách sú zvyčajne skriptované a obmedzené, neuroevolúcia sa môže použiť na vývoj komplexných správaní a dokonca ich prispôsobiť v reálnom čase. Neuroevolúcia tak môže uľahčiť nové druhy videohier ako napríklad hry, v ktorých hráči trénujú tím agentov AI. Podobne artefakty ako napríklad zbrane, môžu byť skonštruované pomocou vyvíjajúcich sa neurónových sietí, čím sa umožnia hry, v ktorých hráči spoločne tvoria nový obsah v hre, ktorý by inak musel byť výslovne navrhnutý ľudskými odborníkmi.
Po tretie, vývoj neurónových sietí je prirodzeným nástrojom problémov v umelom živote a stále viac sa používa na skúmanie problémov, ktoré je ťažké odhaliť tradičnými technikami v evolučnej biológii. Zatiaľ čo konkrétny výber tlakov vedúci ku kľúčovým evolučným prechodom v prírode je prechodný a zanecháva málo priamych dôkazov, v kontrolovaných experimentoch sa môže uplatniť neuroevolúcia, aby sa zistilo, aké podmienky sú potrebné na vývoj určitého správania. Preto je možné navrhnúť experimenty s neuroevolúciou o tom, ako sa môže v reakcii na tlak životného prostredia objaviť správanie ako je hľadanie potravy, prenasledovanie a vyhýbanie sa, poľovníctvo a pasenie, spolupráca a dokonca komunikácia. Neuroevolúcia sa tiež môže použiť na skúmanie abstraktnejších vývojových tendencií ako vývoj modularity alebo ako biologický vývoj interaguje s vývojom. Okrem toho môže analýza vyvíjajúcich sa nervových obvodov a pochopenie ich fungovania viesť k nahliadnutiu do biologických sietí.
Záver.
Neuroevolúcia je biologicky inšpirovaná metóda pre vytvorenie umelej inteligencie. Výzvy otvoreného výskumu zahŕňajú vytváranie účinných a škálovateľných nepriamych kódovaní, porozumenie a syntézu evolučných tlakov vedúcich k vysokej úrovni inteligencie a škálovanie neuroevolúcie s cieľom vyvinúť kognitívne správanie ako je multimodálne správanie, komunikácia a celoživotné vzdelávanie. Splnenie týchto výziev môže priniesť praktické prístupy k vyvíjajúcim sa inteligentným ovládačom robotov a ovládačom videohier, ako aj nahliadnuť do biologických neurónových sietí a vývoja samotnej inteligencie.

</doc>
<doc id="648569" url="https://sk.wikipedia.org/wiki?curid=648569" title="Ryžový nákyp">
Ryžový nákyp

Ryžový nákyp je nákyp skladajúci sa z ryže, mlieka, vajec, masla a niekedy aj hrozienok. Býva podávaný s kompótom (marhuľovým, broskyňovým, slivkovým alebo iným), prípadne posypaný cukrom alebo na vrchu ozdobený bielkovou penou. Môže sa podávať ako hlavné jedlo alebo dezert.
Výroba.
Umytá ryža sa uvarí v hrnci s vodou a neskôr sa pridá mlieko. Uvarená mliečna ryža sa doplní žĺtkom, maslom a neskôr aj vyšľahaným bielkovým snehom. Pripravená zmes sa potom preloží do vymasteného a vysypaného plechu. Je možné spraviť medzi vrstvu z kompótu, naplnený plech sa vloží do nahriatej rúry a nechá piecť asi 40-45 minút.

</doc>
<doc id="648570" url="https://sk.wikipedia.org/wiki?curid=648570" title="Festival Hodokvas">
Festival Hodokvas

Hodokvas bol multimediálny letný festival, ktorý sa konal v rokoch 2000 až 2008. Festival sa realizoval v rôznych mestách Brno, Modra, Pezinok a Piešťany. Festival sa snažil ako jeden z prvých na Slovensku prepojiť rôzne žánre umenia ako hudba, vizuálne umenie, divadlo a literatúra.
História.
Zakladateľmi festivalu boli výtvarníci Milan Prekop a Igor Derevenec, ktorí usporiadali komorný výtvarno-hudobný festival v Kultúrnom centre Lužánky v Brne. Po úspešnom ročníku na Morave sa festival presunul na Slovensko, kde sa na organizácii podieľali Jozef „Dodo“ Tarkay a Michal Taliga. Unikátnosťou festivalu bolo, že sa prvý krát v histórii open air podujatí v roku 2003 podaril zrealizovať na zelenej lúke v Pezinku, kde prišlo 8.000 platiacich návštevníkov. Vzhľadom na vysokú návštevnosť sa festival musel presunúť na Piešťanské letisko, na ktorom zaznamenal v roku 2007 návštevnosť vyše 20 000 ľudí.
Účinkujúci.
Slovenské skupiny.
Malevil, Para, Hex, Puding pani Elvisovej, Karpatské chrbáty, Chiki liki tu-a, Last days of the Jesus, Názov stavby, Noise cut, B3, Veneer, Zóna A, Davová psychóza, Konflikt, Slobodná európa, Kontrafakt, Vec, Polemic, Vrbovský víťazi, Horkýže slíže, Ska pra šupina, Captain slide, Tornádo Lue, Le Payaco, CHVM, Mango Molas, Vidiek, Kosa z nosa, Neurópa, Hudba z marsu, Oči Jasajú, Save the cookie, Karpatskí pastieri, Feelme, Tina, Lady Kazzo, Čistý chov, A.M.O., H16, Rytmus, Zverina...
České skupiny.
Tata boys, Buty, Vltava, Laura a jeji tygři, Čechomor, Monkey business, Mojmír Papalescu a The Nihilists, Ohm Square, Khoiba, Visací zámek, Vypsaná fixa, Sunshine, Mňága a Žďorp, Support lesbiens, Zlomenej waz, Hypnotix, Khoiba, Čankyšou, Pragounion
Zahraničné skupiny.
Persiana Jones (i), Paprika korps (pl), Mitch and Mitch (pl), Die toten Hosen (d), Rachid Taha (f), Senor Coconut (d), The Dhol Foundation (gb), Zion Train (gb), The Selecter, Dr Ring Ding, Zdob si zdub, The Exploited (gb), Babylon circus (f), Masfel (h), Korai orom (h), Marky Ramone and band, Nomensno (can), Ot Vinta, Korn, Placebo, Apollo 440, Machine head, Goldie (g), New model army, Static X, The Locos (e), Madsox (a), Anthony B, Howling Bells, Sex Pistols (gb), Presidents of the U.S.A., The Adicts (gb), I am X (gb), Jaga Jazzist, Macka B, Sofa surfers, Living colour, Iggy and the Stooges (usa), The Beatnuts, Bauchklang (a), Anthony Pappa, Cypress Hill (usa), Paradise lost, Skindred...

</doc>
<doc id="648572" url="https://sk.wikipedia.org/wiki?curid=648572" title="Dichen Lachmanová">
Dichen Lachmanová

Dichen Lachman (* 22. február 1982, Káthmandu, Nepál) je austrálska herečka nepálskeho pôvodu. Známa je zo seriálu Dollhouse, kde stvárnila postavu Sierry.
Detstvo a mladosť.
Lachmanová sa narodila v Káthmandu, kde žila do svojich ôsmych rokov. Koncom roku 1990 sa so svojou rodinou presťahovala do austrálskeho mesta Adelaide. Jej matka má nepálsko-tibetský pôvod a jej otec má nemecký pôvod. Lachmanová sa presťahovala do Los Angeles krátko potom, čo v roku 2007 skončila s austrálskou televíznou drámou "Neighbors".
Kariéra.
Lachmanová, prvý krát natočila v Austrálii reklamu na Wanadoo, ktorá sa vysielala v Spojenom kráľovstve. V roku 2005 sa pripojila k hereckému obsadeniu drámy "Neighbors" ako Katya Kinski.
V marci 2008 bolo oznámené, že sa objaví v seriály Dollhouse, od režiséra Jossa Whedona.
Hosťovala v epizóde seriálu "" ako poisťovací agent.
Mala jednu z menších vedľajších úloh v seriály "Agenti S.H.I.E.L.D." Od roku 2018 hrá v seriály "Altered Carbon".
V roku 2020 si zahrala v menšej úlohe po boku Alicie Silverstone v komédií "Bad Therapy" a v roku 2021 sa objaví pri hereckom obsadení ako Laura Dernová, Chris Pratt či Bryce Dallas Howard v dobrodružnom filme "Jurassic World 3".
Súkromný život.
Od januára 2015 je vydatá za poľsko-amerického herca Maximiliána Osinského a v máji toho roku, sa im narodila dcéra.

</doc>
<doc id="648573" url="https://sk.wikipedia.org/wiki?curid=648573" title="Dichen Lachman">
Dichen Lachman



</doc>
<doc id="648574" url="https://sk.wikipedia.org/wiki?curid=648574" title="Železničná zastávka Brestovany">
Železničná zastávka Brestovany

Železničná zastávka Brestovany je železničná zastávka v Brestovanoch. Leží v medzi-staničnom úseku Trnava - Leopoldov. železničnej trate 120 Bratislava – Žilina. Na zastávku bola prebudovaná v roku 2007. Počas modernizácie bola rekonštruovaná aj výpravná budova bývalej stanice. Na zastávke stoja iba vlaky typu Rýchlik a Regional Express.

</doc>
<doc id="648577" url="https://sk.wikipedia.org/wiki?curid=648577" title="Bryce Dallas Howardová">
Bryce Dallas Howardová

Bryce Dallas Howard (* 2. marec 1981, Los Angeles, Kalifornia, USA) je americká herečka.
Životopis.
Howardová sa narodila v Los Angeles, v Kalifornií. Jej matkou je spisovateľka Cheryl Howard a otec Ron Howard, herec a režisér. Má dve mladšie sestry, dvojčatá Jocelyn a Paige a mladšieho brata, ktorý sa volá Reed. Z otcovej strany, je vnučkou hercov Rance Howard a Jean Speegle Howard a tiež neterou herca Clinta Howarda. Jej krstným otcom je herec Henry Winkler.
Howardová aj s jej súrodencami, boli vychovávaný mimo sveta šoubiznisu. Ich rodičia im nedovolili prístup k televízii a namiesto toho ich povzbudzovali v rôznych aktivitách a koníčkoch. Ako sedemročná mala dovolené od rodičov si zahrať vo filme. Veľa času s jej súrodencami tiež strávila po boku ich známeho rodinného kamaráta Toma Cruisea, ktorý ich niekoľko krát strážil. Bola vychovaná v okrese Westchester v New Yorku a na farme v Greenwich v štáte Connecticut.
Howardová sa zúčastnila Stagedoor Manor, umeleckého tábora v New Yorku, s herečkou Natalie Portman. Po absolvovaní dennej školy Greenwich Country Day (1996) a po ukončení strednej školy Byram Hills High School v roku 1999, študovala tri roky na Tisch School of Arts na New York University (NYU). Počas svojho školenia sa zúčastnila na koncepčnom nahrávaní broadwayovského muzikálu "A Tale of Two Cities". Univerzitu v New Yorku opustila bez ukončenia vysokoškolského štúdia. Howardová je tiež absolventkou školy divadelnej spoločnosti Steppenwolf v Chicagu a hereckého centra v New Yorku. Počas svojho pôsobenia v New Yorku bola tiež členkou divadelnej spoločnosti Theatre Mitu, ktorá sídli v New Yorku.
Kariéra.
Howardová sa niekoľko rokov objavovala v divadlách v New Yorku.
V roku 2004 bola obsadená do jednej z úlohu v trileri "The Village", bez toho aby sa zúčastnila konkurzu. Vo filme si zahrala po boku herca Joaquina Phoenixa. Jej výkon bol ocenený kritikmi a Howardová bola nominovaná na niekoľko ocenení. O rok neskôr, ju dánsky režisér Lars von Trier, obsadil do filmu "Manderlay", kde nahradila herečku Nicole Kidmanovú.
Režisér M. Night Shyamalan, jej ponúkol rolu vo filme "Lady in the Water", v ktorej vystupuje ako akýsi druh vodnej víly, nazývanej narf. Tiež hrala v európskych divadlách a potom priamo v Spojených štátoch, v rôznych Shakespearovských hrách. Howardová bola nominovaná na ocenenie Zlatý glóbus v roku 2008 za film "As You Like It", kde stvárnila rolu Rosalindy.
V roku 2007 hrala v tretej časti filmu "Spider-Man", ako spolužiačka Petra Parkera. Howardová si kvôli úlohe Gwen Stacy zafarbila svoje ryšavé vlasy na blond. Jej ďalším úspešným projektom bol "Terminator Salvation", kde hrala po boku herca Christiana Balea. Počas natáčania čakala svoje prvé dieťa. Film vyšiel v roku 2009.
Nahradila herečku Rachelle Lefevre, vo filme "Twilight The Twilight Saga: Eclipse", kde hrala upírku Victoriu túžiacu po pomste. Film bol zverejnený v roku 2010. 
Na začiatku roka 2011 prijala ponuku jednej z úloh vo filme "The Help", podľa knižnej predlohy najpredávanejšieho románu Kathryn Stockettovej z roku 2009. Howardová za svoj herecký výkon získala pozitívne ohlasy a tiež sa na jej osobu vyjadrili názory, že jej herecký výkon bol najlepší z celého filmu. Tiež získala množstvo nominácií a ocenení.
Tiež sa podieľala na réžií filmu "When You Find Me", ktorý získal spoluprácu so spoločnosťou Canon. Film bol zaznamenaný za účelom získania inšpirácie prostredníctvom fotografií vybraných z fotografickej súťaže. Prijalo sa 96 362 záznamov, zatiaľ čo na výrobu filmu sa vybralo iba osem konečných záznamov.
V roku 2015 sa objavila po boku Chrisa Pratta v akčnom sci-fi filme "Jurassic World". Film bol komerčným a kritickým úspechom, keď získal celosvetové príjmy viac ako 1,672 miliárd dolárov. Filmový kritici pozitívne hodnotili výkon Howardovej.
V roku 2016 hrala vo fantasy filme "Pete's Dragon", manželku Wesa Bentleyho. Vo filme sa objavil aj herec Robert Redford. Film bol remake-om z roku 1977 s rovnakým menom a objavila sa tiež v kriminálnej dráme "Gold" s Matthewom McConaugheyom.
Howardová si zopakovala znovu svoju úlohu Claire v "Jurassic World: Fallen Kingdom", film bol zverejnený v roku 2018. V roku 2019 mala hlavnú úlohu v dvoch filmoch, jeden bol dokumentárny film o Eltonovi Johnovi, "Rocketman" a v druhom debutovala aj s režijným debutom v dokumentárnom filme "Dads". Snímok mal premiéru na medzinárodnom filmovom festivale v Toronte v roku 2019.
V roku 2021 sa Howardová objaví v "Jurassic Wolrd: Dominion", ktorý vyjde v roku 2021.
Osobný život.
Zaujíma sa o existencializmus. Počas študovania na Newyorskej univerzite sa zoznámila so Sethom Gabelom, s ktorým chodila deväť rokov a 17. júna 2006 sa zosobášili. V roku 2007 porodila svoje prvé dieťa, syna menom Theodore, prezývaného Theo. Priznala že po pôrode trpela popôrodnou depresiou a otvorene o tom diskutovala. S pomocou lekára a terapeutov sa zotavila z depresie ktorá trvala asi 18 mesiacov.
V roku 2012 sa páru narodilo druhé dieťa, dcéra Beatrice.

</doc>
<doc id="648578" url="https://sk.wikipedia.org/wiki?curid=648578" title="Bryce Dallas Howard">
Bryce Dallas Howard



</doc>
<doc id="648581" url="https://sk.wikipedia.org/wiki?curid=648581" title="Bubekovci">
Bubekovci

Bubekovci (staršie: Bebekovci; základný tvar: Bubek, zapisovaný aj Bebek, maď. "Bebek") sú uhorský šľachtický rod, ktorého história je bezprostredne spätá s územím dnešného Slovenska.
Dejiny rodu.
Najstaršiu zmienku o tomto rode zaznamenávame v roku 1243, keď kráľ Belo IV. po Mongolskom vpáde daroval Detrikovi a jeho bratovi Filipovi územia na hornom Gemeri. Slovenskí aj maďarskí historici týchto súrodencov zaraďujú do rodu Ákošovcov.
V roku 1318 si potomkovia Detrikovho syna Benedikta, Dominik, Mikuláš, Ladislav a Peter, rozdelili zdedený majetok. Hrady Plešivec a Kameňany a trinásť ďalších dedín získali Dominik a Mikuláš a Štítnik a jedenásť dedín získali Ladislav a Peter. Rod sa tak postupne rozdelil na dve vetvy – na Bubekovcov z Plešivca a na Pánov zo Štítnika – Štítnikovcov (Štítnických).
Plešivec sa stal vlastníctvom Dominika Bubeka, ktorý sa rozhodol postaviť tu hrad. Spolu s hradom postavil aj nový rodový kostol sv. Juraja, prvý raz spomínaný v roku 1314. Začiatkom 15. storočia bola k severnej stene kostola pristavaná neskorogotická pohrebná kaplnka. Je v nej však pochovaný len Ladislav Bubek, ktorý zomrel na začiatku 15. storočia.
V 13. storočí začali Bubekovci stavbu hradu Krásna Hôrka, kde vládli s krátkou prestávkou, keď patril Mariášiovcom, až do roku 1566. Po tom ako sa dostali do sporu s cisárom bol hrad Plešivec zničený a Krásnu Hôrku rodu odobrali. Juraj Bubek sa utiahol do Sedmohradska, kde v roku 1567 bez potomkov umrel, čím po meči vymrel celý rod Bubekovcov.
Známi príslušníci rodu.
Medzi najvýznamnejších členov rodu patrili:
Meno.
Stretávame sa s dvomi formami zápisu mena rodu: "Bubek" a "Bebek". V slovenskom prostredí sú dnes používané obe formy, ale forma Bebek je rozšírnejšia, v maďarskom prostredí sa dnes používa takmer výlučne forma Bebek. Dá sa však predpokladať, že forma Bubek je staršia, v stredovekých prameňoch sa stretávame najmä s ňou. Tento zápis je použitý vo väčšine stredovekých listín, aj na náhrobku Juraja Bubeka (vznikol okolo roku 1390) a na náhrobku Ladislava Bubeka z roku 1401.
Erb.
Podľa Csergheöa v červenom štíte zo strieborného tlapovitého kríža vyrastá šesť čiernych pštrosích pier. Na vedrovitej dopredu hľadiacej prilbe je červeno odetá korunovaná panna s bielym golierom, okolo hlavy sú dve sklonené prehnuté privrátené strieborné ryby. Prikrývadlá sú strieborno-červené. Takýto erb sa nachádza aj na náhrobku Juraja Be(u)bek z roku 1371. († hic. Iacet. georgius. bubek magr. tavern. regal qui fecit extruere ecclesiam b(ea)te virgin fratribus heremitis ord st pau lipi heremite an do MIIILXXI.). Ladislavov náhrobok z roku 1401 je takmer identický, rozdielom je len to že z kríža v štíte vyrastá iba jedno pštrosie pero a prilba je už prirodzene vtáčia (uzavretá). Pečate sú vo väčšine s menšími odlišnosťami. Na štítovej pečati Petra z roku 1549 je v štíte na pažiti obrátený tlapovitý kríž, z ktorého vyrastá 6 pštrosích pier. Dolné rameno je preložené ružou. Nad perami sú iniciály P.B. Pečať Imricha z roku 1530 má tiež obrátený kríž, z ktorého vyrastá osem pier. Nad perami sú iniciály B:E. Na najmladšej pečati Juraja z roku 1560 v štíte na trojvrší z tlapovitého dvojkríža vyrastajú štyri pštrosie perá. Klenotom je vyrastajúca panna s rukami vbok, vedľa sú iniciály G – B. 
Majetky a donátorstvo.
Centrom Bubekovského panstva bol Plešivec, kde postavili vodný hrad a rodový kostol. Medzi ich ďalšie majetky patrili Kameňany a Rákošský hrad. Bubekovci začali tiež s výstavbou hradu Krásna Hôrka a boli jeho dlhoročnými vlastníkmi. Okrem toho iniciovali založenie pavlínskeho kláštora v Gombaseku, a podporovali jeho fungovanie.
Rodový kostol.
Rodový kostol Bubekovcov vybudoval na začiatku 14. storočia pravdepodobne Dominik Bubek na mieste staršej sakrálnej stavby, v blízkosti rodového sídla. Išlo o reprezentatívnu dvojloďovú gotickú stavbu s polygonálnym ukončením presbytéria zasvätenú svätému Jurajovi. Prvá písomná zmienka o kostole je z roku 1314. Z roku 1349 je záznam o žiadosti Juraja Bubeka pápežovi, aby mohol v kostole vyberať stodňové odpustky pre veriacich navštevujúcich kostol počas sviatkov, ktoré hodlá využiť na jeho dostavbu. V 14. storočí bol kostol doplnený o mimoriadne kvalitnú freskovú výmaľbu, dielo pravdepodobne talianskych majstrov. Pôvodne mal kostol približne dvojnásobnú dĺžku, no v roku 1558 po vyplienení Turkami stavba čiastočne zanikla, obnovená bola reformovanými veriacimi v dnešnej asi polovičnej dĺžke. 
Začiatkom 15. storočia bola pri kostole vybudovaná neskorogotická pohrebná kaplnka Bubekovcov, inšpirovaná pravdepodobne spišskými pohrebnými kaplnkami Zápoľských (Spišský Štvrtok). Do kaplnky sa vstupuje z lode kostola monumentálnym portálom, ktorý je pripisovaný stavebnej hute pri Dóme sv. Alžbety v Košiciach. Na začiatku 20. storočia bol pod kazateľnicou objavený epitaf Ladislava Bubeka z ružového mramoru datovaný do roku 1401. Epitaf bol sekundárne použitý ako stavebný materiál pri prestavbe kostola v 17. storočí. Pri obnove bol novo osadený do severnej steny bubekovskej kaplnky. 

</doc>
<doc id="648582" url="https://sk.wikipedia.org/wiki?curid=648582" title="Františkánska rodina">
Františkánska rodina

Františkánska rodina je komunitný časopis so zameraním na kresťanov, ktorým je blízka františkánska duchovnosť. 
Tento časopis so štvrťročnou periodicitou obsahuje príhovory, zamyslenia, rozhovory i knižné recenzie. Na svojich stránkach zachytáva udalosti a mapuje život svetských františkánov. Časopis vydáva "Františkánsky svetský rád" na Slovensku. Vychádza nielen v tlačenom, ale aj v elektronickom vydaní. 

</doc>
<doc id="648590" url="https://sk.wikipedia.org/wiki?curid=648590" title="Bebekovci">
Bebekovci



</doc>
<doc id="648597" url="https://sk.wikipedia.org/wiki?curid=648597" title="Bachelor of Music">
Bachelor of Music

Bachelor of Music (skrátene B.M., BM, B.Mus, BMus, Mus.B alebo Mus.Bac; doslovne "bakalár hudby") je akademický titul, ktorý vydáva vysoká škola, univerzita alebo konzervatórium po ukončení hudobného študijného programu. V Spojených štátoch je to odborný titul a väčšina práce pozostáva z predpísaných hudobných stupňov a štúdia aplikovanej hudby, ktorá si zvyčajne vyžaduje znalosti nástrojov, hlasu alebo orchestra. V Kanade je B.M. často považovaný za postgraduálne vzdelávanie. Programy zvyčajne trvajú tri až štyri a pol roka.
Titul môže byť udelený za vystupovanie, hudobnú výchovu, kompozíciu, hudobnú teóriu, muzikológiu / hudobnú históriu (muzikologický stupeň vzdelania môže byť skôr Bachelor of Arts (B.A.) než B.M.) hudobné technológie, muzikoterapia, posvätná hudba, zábavný priemysel / hudobný priemysel, zábava, hudobná produkcia alebo jazzové štúdiá. V roku 2010 niektoré univerzity začali ponúkať stupne z Music Composition with Technology, medzi ktoré patria stupne teórie a tradičnej muzikológie a stupne zvukového nahrávania a kompozície založené na digitálnych technológiách.
V Spojenom kráľovstve je Bachelor of Music spravidla trojročný bakalársky titul (alebo štyri roky v Škótsku) a skladá sa zo širokého spektra študijných odborov (zvyčajne medzi vystupovaním, kompozíciou, hudobnou teóriou, muzikológiou / hudobnou históriou), ale na University of Oxford a na University of Cambridge je to jednoročný postgraduálny titul, ktorý možno získať iba vtedy, ak má študent hudobný titul s vyznamenaním z týchto univerzít; študijný program je na filozofickej fakulte a vedie k Bachelor of Arts (a následne k Master of Arts (Oxbridge)).
Skratky.
Po mene držiteľa titulu, ako je to na vizitke alebo životopise, je titul skrátený rôznymi spôsobmi, vrátane: B.M., BM, B.Mus, BMus, Mus.B alebo Mus.Bac. Niektorí príjemcovia pridávajú skratku aj pre názov inštitúcie, ktorá titul udelila, napr. „Susan Bhattara, B.Mus. (Oxon)“; Oxon je latinská skratka pre University of Oxford.

</doc>
<doc id="648598" url="https://sk.wikipedia.org/wiki?curid=648598" title="Psychiatrická liečebňa Samuela Bluma v Plešivci">
Psychiatrická liečebňa Samuela Bluma v Plešivci

Psychiatrická liečebňa Samuela Bluma v Plešivci je zariadenie ústavnej zdravotnej starostlivosti a toto zariadenie prevádzkujúca štátna príspevková organizácia s právnou subjektivitou, ktorá bola zriadená k 1. januáru 1992 Ministerstvom zdravotníctva Slovenskej republiky zriaďovacou listinou č. 3724/1991-A/XIII-3. Dejiny samotného zariadenia spadajú do roku 1898, kedy židovský obchodník Samuel Blum otvoril ústav pre duševne zaostalých a epileptikov, čo z tohto zariadenia činí najstaršiu fungujúcu psychiatrickú liečebňu na území Slovenska. Liečebňa je situovaná na Gemerskej ulici 233 v Plešivci v okrese Rožňava. Riaditeľom liečebne je od 26. februára 1999 MUDr. Pavol Džodla, MBA.
K roku 2017 tvoril lôžkový fond psychiatrickej liečebne 200 lôžok a zdravotno-sociálneho oddelenia 40 lôžok. V zariadení v príslušnom roku pracovalo 12 lekárov, štyria psychológovia, 53 sestier, jeden liečebný pedagóg, tri fyzioterapeutky, 38 sanitárov a zdravotníckych asistentov a celkovo 55 zamestnancov hospodársko-technického úseku.

</doc>
<doc id="648599" url="https://sk.wikipedia.org/wiki?curid=648599" title="Psychiatrická liečebňa Samuela Bluma Plešivec">
Psychiatrická liečebňa Samuela Bluma Plešivec



</doc>
<doc id="648601" url="https://sk.wikipedia.org/wiki?curid=648601" title="IC 3">
IC 3

 
IC 3 je kompaktná eliptická galaxia vzdialená približne 228 miliónov svetelných rokov v súhvezdí Ryby. Objavil ju francúzsky astronóm Stéphane Javelle 27. augusta 1892. Jej zdanlivá hviezdna veľkosť je 14,7.

</doc>
<doc id="648602" url="https://sk.wikipedia.org/wiki?curid=648602" title="PGC 836">
PGC 836



</doc>
<doc id="648605" url="https://sk.wikipedia.org/wiki?curid=648605" title="Rosanna Arquetteová">
Rosanna Arquetteová



</doc>
<doc id="648606" url="https://sk.wikipedia.org/wiki?curid=648606" title="Rosanna Lisa Arquette">
Rosanna Lisa Arquette



</doc>
<doc id="648607" url="https://sk.wikipedia.org/wiki?curid=648607" title="Rosanna Lisa Arquettová">
Rosanna Lisa Arquettová



</doc>
<doc id="648609" url="https://sk.wikipedia.org/wiki?curid=648609" title="Kobryn">
Kobryn

Kobryn (, , , , ) je mesto v juhozápadnom Bielorusku v Brestskej oblasti v Kobrynskom rajóne. Neďaleko mesta sa nachádzajú hranice s Poľskom a Ukrajinou. Mesto je administratívnym a priemyselným centrom, významná je strojárska, potravinárska, stavebno-materiálová výroba. Kobryn je tiež významný cestný uzol, mesto sa nachádza na sútoku Dnepersko-bužského prieplavu a rieky Muchavec.
Dejiny mesta.
Okolie mesta bolo trvalo osídlené približne v 9.10. storočí, samotné mesto Kobryn sa prvýkrát písomne spomína v roku 1287. V ranom období bolo mesto a jeho okolie súčasťou Kyjevskej Rusi a od 13. storočia Haličsko-volynského kniežatstva. Od polovice 14. storočia spadalo pod nadvládu Litovského veľkokniežatstva a následne poľsko-litovskej únie, kde v rokoch 13871519 tvorilo hlavné sídlo údelného Kobrynského kniežatstva. Miestne kniežatá boli pôvodne pravoslávneho vierovyznania, a až posledná kobrynovská kňažná Anna konvertovala ku katolicizmu. V tomto období boli v meste vystavené dva pôvodne drevené hrady, tzv. Horný a Dolný hrad. V 15. storočí bol v blízkosti mesta postavený Spasský kláštor, neskôr bol prestavaný v duchu baroka. V 16. storočí sa mesto stalo súčasťou Republiky oboch národov. V roku 1586 sa vlastníkom mesta stala kráľovná Anna Jagelovská, vďaka ktorej mesto v roku 1589 prijalo nemecké magdeburské právo a spolu s ním získalo i samosprávu a vlastný erb. Kobranský erb obsahoval postavy Panny Márie s Ježišom a svätej Anny, ktorá mala pripomínať rovnomennú poľskú kráľovnú. V tomto období sa v meste začala rozmáhať židovská menšina a bola postavená aj synagóga.
V 17. storočí bolo mesto miestom častých bojov. V roku 1648 bolo spustošené kozákmi, v roku 1660 bolo počas poľsko-švédskej vojny obsadené Švédmi a v roku 1662 litovskými vojskami. V roku 1706 bolo mesto zdevastované vojskom švédskeho kráľa Karola XII. Okrem toho mesto v tomto období postihol aj pogrom Židov a výrazne posilnil vplyv katolicizmu. Mesto v tomto období prešli značnou premenou. V roku 1784 bol v meste kráľom Stanislavom Augustom slávnostne otvorený Kráľovský kanál (neskôr Dnepersko-bužský prieplav). Po treťom delení Poľska v roku 1795 pripadlo mesto Ruskej ríši. Statky v meste získal ruský generál Alexandr Vasilievič Suvorov. V roku 1812 sa pri Kobryne odohrala bitka medzi ruskými a napoleonskými vojskami. Ruské vojská vyhrali, no v meste vyhorela väčšina domov. V 19. storočí významne vzrástol počet obyvateľstva, kým v roku 1857 v meste bývalo zhruba 4,3 tisíca obyvateľov, ku koncu storočia až vyše 10 000, pričom 64,8% boli Židia. Významný vplyv v meste mal chasidizmus. Mesto prosperovalo, darilo sa obchodu i výrobe. Kobryn sa stal významným dopravným uzlom, kadiaľ viedla železnica i Kráľovský kanál. Časté boli požiare.
Počas 1. svetovej vojny bol Kobryn v roku 1915 okupovaný nemeckými vojskami a v roku 1919 bol v rámci poľsko-sovietskej vojny obsadený poľskou armádou. Po Rižskom mieri v roku 1921 sa mesto definitívne stalo súčasťou Poľska. Po vypuknutí 2. svetovej vojny sa pri meste uskutočnila bitka medzi Nemcami a Poliakmi a následne bolo mesto v roku 1939 obsadené sovietskou armádou a začlenené do Bieloruskej SSR. V tomto období tvorili väčšinu obyvateľstva (cca. 70 %) Židia. Väčšina zo židovského obyvateľstva neprežila druhú svetovú vojnu, pretože boli nemeckými nacistami internovaní v gete a vyvraždení. Po vojne mesto zostalo súčasťou Sovietskeho zväzu a po jeho rozpade v roku 1991 pripadlo Bielorusku.
Pamiatky v meste.
Medzi významné miesta v meste patrí:

</doc>
<doc id="648611" url="https://sk.wikipedia.org/wiki?curid=648611" title="Patricia Arquetteová">
Patricia Arquetteová



</doc>
<doc id="648612" url="https://sk.wikipedia.org/wiki?curid=648612" title="Medzný kaliber">
Medzný kaliber



</doc>
<doc id="648614" url="https://sk.wikipedia.org/wiki?curid=648614" title="Hugh John Mungo Grant">
Hugh John Mungo Grant



</doc>
<doc id="648621" url="https://sk.wikipedia.org/wiki?curid=648621" title="Jessica Chastainová">
Jessica Chastainová

Jessica Michelle Chastain (* 24. marec 1977, Sacramento, Kalifornia, USA) je americká filmová a televízna herečka, držiteľka ceny Academy Awards v kategórii Najlepšia herečka v hlavnej úlohe, za jej herecký výkon vo filme "Očami Tammy Faye" (2021). 
Detstvo a mladosť.
Chastainová sa narodila v roku 1977 v meste Sacramento, v Kalifornií. Jej otec je rockový hudobník Michael Monasterio a matka je Jerri Renée Hastey, rodená Chastain. V období, kedy sa Chastainová narodila boli jej rodičia v tínedžerskom veku. S otcom nevyrastala. Má dve sestry a dvoch bratov. Jej sestra Juliet spáchala v roku 2003 samovraždu, po ťažkej drogovej závislosti.
Chastainová sa začala zaujímať o herectvo už v detstve. Pravidelne chodila na amatérske predstavenia s inými deťmi a seba samú považovala za ich riaditeľku. Ako študentka základnej školy El Camino v Sacramente bola skôr samotárkou a v škole moc nevynikala.
Neskôr navštevovala Sacramento City College v rokoch 1996 až 1997, počas ktorej bola členkou diskusného tímu inštitúcie.
V roku 1998 dokončila vysokoškolské vzdelanie s titulom bakalár výtvarných umení. Tiež sa zúčastnila konkurzu do Juilliard School v New Yorku, kde bola prijatá a získala štipendium financované hercom Robinom Williamsom.
Kariéra.
Po ukončení štúdia na Juilliard School, sa zúčastnila akcie pre študentov posledného ročníka v Los Angeles, kde ju televízny producent John Wells objavil. Následne sa presťahovala do Los Angeles a v roku 2004 sa objavila v mydlovej opere "Dark Shadows" ako Carolyn Stoddard.
V roku 2008 debutovala v dráme "Jolene". Tento dánsky film, je založený na poviedke E.L.Doctorowovej, ktorá je inšpirovaná piesňou Dolly Parton, Jolene. Herecký výkon Chastainovej, bol pozitívne ocenený a na Medzinárodnom filmovom festivale v Seattli získala cenu za najlepšiu herečku.
V roku 2010 sa objavila v dramatickom filme "Dlh". Vo filme si zahrala po boku herečky Helen Mirren. Mala tiež úlohu Mary Debenham, v epizóde televízneho seriálu "Agatha Christie: Poirot".
Po boku herca Brada Pitta si zahrala vo filme "Strom života," z roku 2011. V rovnakom roku hrala v oscarovom filme "Čiernobiely svet", po boku herečiek Violy Davis, Octavie Spencer a Bryce Dallas Howard. Film jej priniesol doposiaľ najväčší herecký úspech. Vo filme sa predstavila ako Celia Foote, ctižiadostivá žena, ktorá v 60. rokoch minulého storočia rozvíja svoj priateľský vzťah s jej černošskou slúžkou, ktorú hrala Octavia Spencer. Za svoj herecký výkon získala svoju prvú nomináciu na Academy Awards.
Svoj hlas prepožičala jaguárovi v animovanom filme "Madagascar 3" z roku 2012. Hrala tiež vo filme "30 minút po polnoci". Film vyšiel v roku 2012. Film sa zaoberá atentátom z 11. septembra 2001. Za svoj herecký výkon vo filme získala ocenenie Zlatý glóbus, nomináciu na Academy Award, BAFTA či SAG. Bola považovaná za novú verziu herečky Meryl Streep.
Prijala v roku 2013 úlohu v hororovom filme "Mama". Kritik Richard Roeper jej herecký výkon považoval za dôkaz toho, že je jednou z najlepších herečiek svojej generácie. V rovnakom roku hrala postavu depresívnej ženy, ktorá zmizla od svojho manžela, ktorého hral herec James McAvoy. Film mal názov "The Disappearance of Eleanor Rigby" a mal tri verzie, z ktorých sa každá pozerá na situáciu z iného pohľadu.
V roku 2014, sa objavila vo filme "Julie", na ktorého réžií sa podieľala herečka Liv Ullmannová. Účinkoval v sci-fi filme "Interstellar". Tento film zarobil na celom svete vyše 675 miliónov dolárov. O rok neskôr, hrala v sci-fi filmoch "Marťan a Purpurový vrch," kde za svoj herecký výkon získala ocenenie Saturn Awards. 
V roku 2017 hrala postavu Molly Bloom, ženu, ktorá prevádzkovala herne hazardných hier, za čo ju aj zatkla FBI vo filme "Mollyina hra". V rovnakom roku prijala rolu Beverly Marsh, v druhej časti filmu "To: Kapitola 2".
V roku 2020 stvárnila hlavnú postavu vo filme "Ava: Bez súcitu". Na rok 2021 mal v pláne vyjsť film "355", v ktorom bude hrať po boku herečiek ako Diane Kruger, Penélope Cruz či Lupita Nyong'o. Nakoniec sa kvôli ochoreniu COVID-19 premiéra odložila a premiéru mal v roku 2022. Chastainová si zahrala hlavnú úlohu v životopisnom filme o Tammy Faye Bakker, s názvom "Očami Tammy Faye". Vo filme sa objavila po boku herca Andrewa Garfielda a za svoj herecký výkon získala cenu Academy Awards. Za stvárnenie Tammy Faye, bola nominovaná na Zlatý glóbus v kategórii Najlepšia herečka a v rovnakom roku získala aj druhú nomináciu, tentokrát v kategórii Najlepšia herečka v minisérii alebo TV filme, za svoj herecký výkon v televíznom seriály "Scény z manželského života", ktorý mal päť epizód. Chastainová stvárnila hlavnú úlohu po boku Oscara Isaaca. 
V októbri 2022 mal premiéru film "Dobrá sestra", ktorý bol natočený na základe skutočných udalostí. 
Súkromný život.
Chastainová patrí k herečkám, ktoré si veľmi prísne strážia svoje súkromie. Tiež má veľmi rada zvieratá, predovšetkým psy a je vegánkou. V roku 2017 sa vydala za taliana Giana Luca Passi de Preposuloa. V roku 2018 sa páru narodila dcéra (pomocou náhradného materstva) s ktorou žijú v New Yorku a neskôr sa im narodila aj druhá dcéra. Chastainová je feministka a často sa vyjadruje k diskriminácií žien v Hollywoode. V roku 2018 sa objavila spolu s niekoľkými herečkami v dokumentárnom diele "This Changes Everything", ktorý hovoril o chudobnom zastúpení žien v hollywoodskych filmoch.
Podporuje tiež charitatívne organizácie, ktoré propagujú duševné zdravie. Patrí k najlepšie obliekaným ženám Hollywoodu.

</doc>
<doc id="648623" url="https://sk.wikipedia.org/wiki?curid=648623" title="Jessica Chastain">
Jessica Chastain



</doc>
<doc id="648626" url="https://sk.wikipedia.org/wiki?curid=648626" title="Beňo Krivošík">
Beňo Krivošík



</doc>
<doc id="648629" url="https://sk.wikipedia.org/wiki?curid=648629" title="Uran-9">
Uran-9

Uran-9 je ruské bezposádkové prieskumno-bojové vozidlo, ktoré bolo vyvinuté a je vyrábané spoločnosťou 766 UPTK. Bolo vyvinuté s ohľadom na zvýšenie efektívnosti pri plnení bojových úloh a zároveň na zníženie strát vlastnej živej sily.
Konštrukcia.
Základnú kanónovú výzbroj tohto robotického bojového systému tvorí automatický kanón 2A72 so zásobou 200 nábojov. Na rozdiel od modelu 2A42 má tento kanón výrazne nižšiu rýchlosť streľby (300 - 330 výstrelov za minútu) a značne horšiu presnosť, ktorá je však kompenzovaná vyššou pohyblivosťou hlavne. Kanón môže používať trieštivo-trhavú alebo priebojnú muníciu. S 2A72 je spriahnutý guľomet PKTM, ktorý má kaliber a zásobník na 1000 nábojov. Uran-9 má tiež 4 riadené protitankové strely 9S120 Ataka, ktorých priebojnosť cez dynamickú ochranu je . Na hornej strane veže (po oboch stranách) je nainštalovaných 12 reaktívny plameňometov Šmeľ-M (6 na každej strane). Celá paleta raketovej výzbroje umožňuje zasiahnuť veľké ciele až na vzdialenosť päť kilometrov. 
Senzorové vybavenie pozostáva z dennej/nočnej kamery, infračervených senzorov a laserového diaľkomeru. Robot dokáže autonómne nájsť nepriateľské ciele, ale spustiť paľbu môže iba na príkaz operátora.
Uran-9 má modulárnu konštrukciu, čo znamená, že je ľahko prispôsobiteľný konkrétnym požiadavkám zákazníka. Pásový podvozok 12-tonového robota pochádza z vlastného vývoja spoločnosti 766 UPTK. Pohon robota zabezpečuje turbodieselová jednotka s výkonom 400 koní od spoločnosti KAMAZ. Tá umožňuje Uranu-9 pohybovať sa po akomkoľvek teréne rýchlosťou až /h.
Systém Uran-9 nepredstavuje len jedno samostatné vozidlo. Celý komplex pozostáva z prieskumno-bojových robotov, mobilného veliteľského stanovišťa, dopravného zariadenia a siedmich vyškolených pracovníkov. Ovládanie vozidiel na diaľku sa realizuje pomocou rádia, ktorého dosah by mal byť tri kilometre.
Nasadenie.
Uran-9 bol testovaný v ostrých bojových podmienkach v Sýrii, odkiaľ sa roku 2018 vrátil s veľkým množstvom zistených nedostatkov. Medzi tie hlavné patrí obmedzená mobilita, nízka palebná sila, nevyhovujúce ovládanie a slabé prieskumné spôsobilosti. 
Počas skúšok spôsobovali nedostatky podvozku časté zlyhanie vozidla a úplnú imobilitu. Hlavný kanón fungoval mimoriadne nestabilne a často vystreľoval s veľkým oneskorením, čo je v bojových podmienkach neprijateľné. V niektorých prípadoch kanón dokonca úplne ignoroval požiadavky operátora. Ďalšou významnou nevýhodou je, že okrem nízkej rýchlosti a nízkej reakcie na pokyny operátora, nie je možné z Uranu-9 strieľať počas jazdy. Optika a ostatné senzory sa nedokážu za hodu stabilizovať, a preto musí vozidlo pred streľbou zastaviť.
Navyše namiesto deklarovaných troch kilometrov bolo možné vozidlo ovládať maximálne na dva kilometre. Podľa niektorých zdrojov je dokonca jeho akčný rádius iba . Podľa správy zo Sýrie operátori viackrát stratili nad robotom kontrolu. Až 17-krát stratili kontrolu na viac ako minútu a dvakrát na 11 hodín. A to aj napriek skutočnosti, že Uran-9 pracoval v otvorenom priestore. Operácia v mestskom prostredí plnom prekážok by pre Uran-9 bola omnoho fatálnejšia, pretože strata kontroly počas boja aj na minútu by takmer 100% prestavovala definitívnu stratu robota.
Nespokojná armáda tieto problémy zhrnula do vyjadrenia, že v nasledujúcich 10 rokoch nebudú tieto systémy schopné plniť úlohy v bojových podmienkach. Bez ohľadu na tieto nedostatky sa Uran-9 zúčastnil cvičenia Vostok-2018 a bol zavedený do služby v ruskej armáde.

</doc>
<doc id="648630" url="https://sk.wikipedia.org/wiki?curid=648630" title="Hry dobrej vôle">
Hry dobrej vôle

Hry dobrej vôle (anglicky: "Goodwill Games") boli medzinárodné multi-športové podujatia organizované v rokoch 19862001.
História.
Iniciátorom myšlienky vzniku "Hier dobrej vôle" bol americký mediálny magnát Ted Turner, majiteľ televíznej spoločnosti CNN. Poslaním tohto podujatia bolo obnovenie športových zápolení medzi USA a ZSSR v období studenej vojny. V 80. rokoch 20. storočia politika čoraz viac zasahovala do športu, dôsledkom čoho bol bojkot LOH 1980 v Moskve zo strany USA a niektorých krajín tzv. západného bloku, športovci Sovietskeho zväzu a štáty východného bloku sa zasa nezúčastnili LOH 1984 v Los Angeles. Prvé "Hry zmierenia" sa konali v roku 1986 v Moskve za účasti 3 000 športovcov zo 79 krajín. Vo výprave Česko-Slovenska bolo takmer 100 športovcov, ktorí získali šesť strieborných a dve bronzové medaily. Zo Slovákov prispeli do medailovej zbierky tenista Marián Vajda, vzpierač Anton Baraniak a členovia hádzanárskeho mužstva ČSSR. Hry sa konali podobne ako olympijské hry každé štyri roky uprostred olympijského cyklu, striedavo v oboch krajinách. V roku 1990 v Seattle obsadili basketbalistky ČSFR 8. miesto, pričom prevažnú časť tímu tvorili slovenské hráčky. 
Prvé medaily pre samostatné Slovensko vybojovala v roku 1994 v ruskom Petrohrade plavkyňa Martina Moravcová, ďalšie cenné kovy získala v roku 1998 v New Yorku. V roku 2001 sa hry prvýkrát konali mimo územia USA či Ruska, dejiskom bolo austrálske mesto Brisbane. Na týchto hrách opäť excelovala Moravcová, keď získala päť medailí, z toho dve individuálne a tri ako členka výberu Európy. Medzi účastníkmi bola tiež vzpieračka Zuzana Kováčová. Jediné zimné Hry dobrej vôle sa konali v roku 2000 v Lake Placid. Pôvodná myšlienka podujatia po páde totalitných režimov vo východnej Európe postupne strácala svoj význam, plánované hry v roku 2005, zimné v Calgary a letné vo Phoenixe sa už neuskutočnili.

</doc>
<doc id="648632" url="https://sk.wikipedia.org/wiki?curid=648632" title="Družba 84">
Družba 84

Družba 84 bol spoločný názov pre medzinárodné športové podujatia, ktoré sa konali v roku 1984 pre športovcov krajín, ktoré bojkotovali OH 1984 v Los Angeles. Súťaže v jednotlivých športoch sa konali v deviatich socialistických krajinách.
Bojkot OH 1984.
OH 1984 v Los Angeles sa nezúčastnili športovci socialistických krajín. Oficiálnym dôvodom mala byť protisocialistická kampaň zo strany USA, v dôsledku čoho údajne nebola zaistená bezpečnosť športovcov. V skutočnosti však išlo o odplatu za bojkot OH 1980 v Moskve, kde neštarovali športovci USA. Národný olympijský výbor ZSSR rozhodol o neúčasti svojich športovcov, postupne odriekli svoju účasť aj ostatné krajiny východného bloku, vrátane Česko-Slovenska. Česko-slovenský olympijský výbor vydal 12. mája 1984 stanovisko, v ktorom uviedol, že v záujme olympijských ideálov a bezpečnosti športovcov nevyšle svoju výpravu na Hry XXIII. olympiády. Do Los Angeles vyslalo svoju výpravu z krajín východného bloku len Rumunsko. 
Čs. športovci a OH 1984.
Mnohí čs. športovci tak prišli o šancu bojovať o najcennejšie kovy napriek tomu, že vedenie čs. telovýchovy plánovalo získať rekordných 20 medailí. Vo výbornej forme boli najmä atléti. Rok pred olympiádou na premiérových majstrovstvách sveta v atletike v Helsinkách obsadila čs. výprava s bilanciou 4 zlaté, 3 strieborné a 2 bronzové medaily 4. miesto v hodnotení krajín hneď za veľmocami NDR, USA a ZSSR. V marci 1984, pár mesiacov pred OH bolo Česko-Slovensko dokonca najúspešnejšou krajinou na halových majstrovstvách Európy so ziskom šiestich zlatých medailí. Atléti Jarmila Kratochvílová, Helena Fibingerová, Imrich Bugár, Jozef Pribilinec a ďalší patrili k svetovej špičke. Šancu vybojovať cenné kovy mali tiež plavci Josef Hladký a Marcel Géry, cyklista Jiří Škoda, gymnastka Hana Říčná, kanoista Jiří Vrdlovec, džudista Vladimír Kocman, vzpierači Anton Baraniak a Miloš Čiernik.
Futbalisti Česko-Slovenska mali v Los Angeles obhajovať zlato z Moskvy 1980, ako obhajcovia sme nemuseli hrať kvalifikáciu. Pod vedením trénera Evžena Hadamczika sa pripravovali zo slovenských hráčov Ján Kocian, Jozef Chovanec, Stanislav Griga, Rudolf Bobek, Marián Brezina, Rudolf Kramoliš, Peter Herda, Milan Nemec. Futbalový turnaj bol dokonca už vylosovaný, Česko-Slovensko malo mať v skupine za súperov Francúzsko (neskorší víťaz turnaja), Čile a Katar. Po odrieknutí čs. účasti nahradilo náš tím na záverečnom turnaji Taliansko.
Na OH sa kvalifikovalo tiež družstvo čs. hádzanárov, postup si vybojovalo spoločne s Maďarskom na MS B-kategórie v Holandsku. V mužstve hrali Slováci Marián Hirner, Milan Brestovanský, Jaroslav Papiernik, Dušan Bakša a Jozef Kozák, neskôr v príprave Tibor Szalai a Peter Mesiarik. Na záverečnom turnaji nás nahradilo Švajčiarsko.
Slovenský olympijský a športový výbor vydal po 35 rokoch vyhlásenie, v ktorom vyjadril ľútosť nad tým, že sa športovci stali obeťami vtedajšej politickej situácie.
Družba 84.
Družba 84 mala byť akási náhradná olympiáda pre športovcov krajín, ktoré bojkotovali OH v Los Angeles. Športové podujatia prezentované ako Hry priateľstva prebiehali od 2. júla do 16. septembra, prerušené boli len v čase konania OH 1984. Súťaže sa konali vo všetkých vtedajších olympijských športoch okrem futbalu, synchronizovaného plávania a cyklistiky žien. Z ostatných športov, ktoré v tom čase neboli v programe olympijských hier sa súťažilo v tenise, stolnom tenise a v zápase sambo. Súťaže v jednotlivých športoch sa uskutočnili vo viacerých mestách v deviatich krajinách. Česko-Slovensko usporiadalo atletické súťaže žien v Prahe na Štadióne Evžena Rošického, gymnastické zápolenia sa konali v Olomouci, Plzeň organizovala súťaž v lukostreľbe, hádzanársky turnaj žien sa odohral v Trenčíne. Celkom sa súťaží Družba 84 zúčastnili športovci zo 49 krajín. 
Čs. športovci získlai celkom 47 medailí, no len jediné zlato (strelec Milan Bakeš). Zo slovenských športovcov bol najúspešnejší plavec Marcel Géry s piatimi medailami. Striebro vybojovali atléti Pavol Szikora a Zuzana Moravčíková, zápasník Július Jasko, Dušan Poláček, člen družstva ČSSR v modernom päťboji, v kolektívnych športoch basketbalisti ČSSR v zostave so šiestimi Slovákmi a družstvo hádzanárok, zložené len zo slovenských hráčok. O ďalšie medaily nás pripravila "politicky podfarbená" neobjektivita rozhodcov, očividným príkladom boli preteky v chôdzi na 20 km, keď Jozef Pribilinec a Pavol Blažek na vedúcich pozíciach boli v samom závere pretekov diskvalifikovaní a stupeň víťazov obsadili len sovietski borci. 

</doc>
<doc id="648634" url="https://sk.wikipedia.org/wiki?curid=648634" title="Železničná zastávka Horná Streda">
Železničná zastávka Horná Streda

Železničná zastávka Horná Streda je železničná zastávka v obci Horná Streda na trati Bratislava – Žilina. Zastávka sa nachádza na hranici Trenčianskeho a Trnavského kraja.
História.
V minulosti niesla zastávka názov „Pobedim“, ten stratila v 60. rokoch. Hradlo sa stalo od roku 2008 automatickým hradlom AH Horná Streda. Neskôr bola v jeho blízkosti vybudovaná aj výhybňa a AH bolo zrušené.

</doc>
<doc id="648636" url="https://sk.wikipedia.org/wiki?curid=648636" title="Blinding Lights">
Blinding Lights

„Blinding Lights“ je skladba kanadského speváka The Weeknd, vydaná ako druhý singel z jeho štvrtého štúdiového albumu "After Hours" (2020). Vydaná bola dňa 29. novembra 2019, dva dni po vydaní singlu „Heartless“. Skladbu zložil The Weeknd a tiež bol jej producentom spoločne s Maxom Martinom a Oscarom Holterom. Dňa 23. marca 2020 bol popri deluxe verzii vydaný remix skupiny Chromatics.
Singel sa stal úspešným, keďže dosiahol 1. miesto v 27 krajinách sveta. V americkom rebríčku "Billboard" Hot 100 obsadil 2. miesto. V slovenskom rebríčku Singles Digital Top 100 obsadil 1. miesto.
Zostava.
Zostava je použitá z oficiálnej webstránky The Weeknd a streamovacej služby Tidal.

</doc>
<doc id="648639" url="https://sk.wikipedia.org/wiki?curid=648639" title="Referendum na Malte v roku 2003">
Referendum na Malte v roku 2003

Referendum na Malte v roku 2003 bolo referendum o členstve Malty v Európskej únii. Konalo sa 8. marca 2003 spolu s lokálnymi voľbami. Referendum nebolo záväzné.
Pozadie.
Malta podpísala asociačnú dohodu v roku 1970. V júli 1990 krajina požiadal o vstup, v júni 1993 získala pozitívnu odpoveď od Európskej komisie, ale v roku 1996 bol proces dočasne zastavený kvôli zmene vlády. Po ďalšej zmene vlády v roku 1998 zjednania o vstupe Malty do Európskej únie znovuzačali v roku 2000 a ukončené boli v roku 2002. Kvôli politickej nezhode sa muselo uskutočniť referendum. Už parlamentné voľby 5. septembra 1998 boli považované za de facto referendum o člensteve. Líder Labour Party Alfred Sant zastavil rokovania keď získal vládu v roku 1996 naďalej považoval za najsprávnejšie riešenie partnerskú dohodu s EÚ. Voľby však vyhral jeho súper, Eddie Fenech Adami a jeho Nationalist Party. Novozvolená vláda opäť otvorila prístupové rokovania.
Kampaň.
Po vládnej kampani, ktorá minula viacej ako oponenti, boli firmy a odborové zväzy zväčša za členstvo. Voliči však mali obavy, že členstvo v Európskej únii obmedzí ťažko-získanú nezávislosť krajiny. Podľa prieskumu z polovice januára 2003 bol hlas za prvý krát tesne pre hlasom proti: na 53%. Nerozhodnutých však zostávalo ešte 30% voličov.
Referendum.
Referendum na Malte bolo prvé z 10 kandidátskych krajín východnej a južnej Európy. Výsledok bol preto v Bruseli ostro sledovaný.
Referendová otázka znela: "„Súhlasíte s tým, aby sa Malta stala členom Európskej únie v rozširovaní, ktoré sa uskutoční 1. mája 2004?“"
Výsledky.
53,6% voličov hlasovalo za vstup a 46,4% proti vstupu. Voličská účasť bola 91%. Z registrovaných voličov sa zúčastnilo 270 650, platných hlasov bolo 266 722. Výsledky boli takéto: 143 094 hlasov za, 123 628 proti.
Výsledky referenda:
Reakcie a dopady.
Opozícia argumentovala, že členstvo nebolo schválené väčšinou oprávnených voličov. Malta sa 1. mája 2004 stala členskou krajinou Európskej únie.
V apríli 2019 91% ľudí tvrdilo, že krajina z členstva v EÚ získala.

</doc>
<doc id="648649" url="https://sk.wikipedia.org/wiki?curid=648649" title="Zora Staršia-Haluzická">
Zora Staršia-Haluzická



</doc>
<doc id="648652" url="https://sk.wikipedia.org/wiki?curid=648652" title="Referendum na Malte v roku 2011">
Referendum na Malte v roku 2011

Referendum na Malte v roku 2011 bolo referendum o legalizácii rozvodu na Malte. Konalo sa 28. mája 2011. Referendum nebolo záväzné. Väčšina hlasovala za zavedenie rozvodu v krajine.
Pozadie.
Malta bola s katolíckou väčšinou jediná krajina Európskej únie, ktorá nedovoľovala rozvod. Spolu s Filipínami a Vatikánom bola jednou z troch svetovo. Maltskí manželia mohli súdy požiadať o odlúčenie, žiadať o cirkevné zrušenie alebo sa rozviesť v zahraničí (čo platilo aj na Malte). Referendum bolo vnímané ako problém vplyvu cirkvi na oficiálne sekulárnu krajinu.
Kampaň.
Katolícka cirkev na ostrove podporovala „Nie“ kampaň. Za katolíkov sa považuje 95% ostrovanov. Proti rozvodom bola aj vtedajšia vládna Nacionalistická strana. Opozičná Labour Party nemala oficiálne stanovisko. Jej poslanec Joseph Muscat tvrdil, že na maltských súdoch prebehnú dve odluky denne. Nacionalista Jeffrey Pullicino Orlando pripomenul, že rozvod v zahraniční je len pre tých, ktorí si ho môžu dovoliť.
Referendum.
Referendová otázka znela: „"Súhlasíte so zavedením možnosti rozvodu v prípade manželského páru, ktorý je odlúčený alebo žije oddelene aspoň 4 roky a kde nie je žiadna racionálna nádej na zmierenie medzi manželmi a zároveň je zaistené adekvátne vydržiavanie a zabezpečenie detí zaručené?"“ Referendové otázky boli v maltčine a angličtine.
Referendum konané v 581 volebných miestnostiach so 720 ľudmi počítajúcimi hlasy a 2 925 ľudmi dohliadajúcimi stálo približne 4 milióny eur vrátane milióna na lacné letenky pre Malťanov v zahraničí.
Výsledky.
Z 325 102 oprávnených voličov sa zúčastnilo 232 691, z toho platných hlasov bolo 230 518. Výsledky boli takéto: 122 547 hlasov za, 107 971 proti.
Výsledky referenda:
Reakcie a dopady.
Jeffrey Pullicino Orlando, líder Nacionalistickej strany a podporovateľ „Áno“ vyhlásil, že výsledok získal oddelenie štátu a náboženstva.

</doc>
<doc id="648655" url="https://sk.wikipedia.org/wiki?curid=648655" title="Đuro Blažeka">
Đuro Blažeka

Đuro Blažeka (* 8. apríl 1968, Prelog, Chorvátsko) je chorvátsky jazykovedec, lexikograf, pedagóg, výskumník kajkavských chorvátskych dialektov.
V roku 1998 napísal magisterský titul "Govor Preloga" (Nárečie v Prelogi). V roku 2004 dostal doktorát s dizertačnou prácou "Govori Međimurja" (Medzimurské nárečie). Krátko študoval v Salzburgu v Rakúsku. V roku 1998 sa stal učiteľom na Pedagogickej fakulte v Čakovci. Od 1. októbra 2006 do 11. novembra 2009 bol dekanom na vysokej škole pedagogickej v Záhrebe.
Đuro Blažeka publikuje knihy a články o kajkavských dialektoch (Međimurje, Podravina).

</doc>
<doc id="648658" url="https://sk.wikipedia.org/wiki?curid=648658" title="Francišak Kazimiravič Bahuševič">
Francišak Kazimiravič Bahuševič

Francišak Kazimiravič Bahuševič (; * 21. marec 1840 Svirany† 28. apríl 1900 Kušľany) bol bieloruský básnik a prozaik, zakladateľ kritického realizmu v bieloruskej literatúre. Niekedy býva označovaný za otca moderného bieloruského nacionalizmu, či otca bieloruského národného obrodenia. Medzi jeho najvýznamnejšie básnické zbierky patrí Bieloruská píšťala ("Dudka belaruskaja"), či Bieloruský slák ("Smyk belaruski").
Životopis.
Bahuševič sa narodil na území dnešnej Litvy v obci Svirany do rodiny drobnej šľachty a vyrastal v sedliackom prostredí. V roku 1861 dokončil gymnáziu vo Vilniuse a následne odišiel študovať matematiku na univerzitu v Petrohrade. Po študentských nepokojoch bol z univerzity prepustený. Po návrate domov začal učiť na dedinskej škole. V rokoch 18631864 sa zúčatnil proticárskeho Januárového povstania vedeného Kastuśom Kalinoŭskim, po ktorého porážke sa musel stiahnúť z verejného života a odísť z rodnej krajiny preč. Niekoľko rokov žil na Ukrajine, kde študoval právo a následne dlho pracoval ako advokát a úradník na rôznych miestach. V roku 1884 boli po nástupe cisára Alexandra na trón účastníci Januárového povstania amnestovaní a Bahuševič sa smel vrátiť do rodnej krajiny, kde začal pracovať ako úradník a advokát vo Vilniuse. Zaoberal sa najmä problémami sedliakov a chudobných mestských vrstiev. V tomto období začal aj písať články do časopisov (napr. poľské periodikum Kraj), v ktorých odsudzoval zaostalosť ruského vidieka a vzdelávacieho systému. Pre cenzúru bieloruštiny však vyšli jeho diela v Poľsku, odkiaľ boli prepašované na bieloruské územia. Niektoré jeho diela sa stratili. Po odchode zo zamestnania žil na rodinnom panstve v obci Kušľany, kde aj zomrel. Pochovaný je v Župranoch. 
Dielo.
Bahuševič sa venoval najmä výrazne sociálne ladenej poézii, kde zobrazoval výjavy z ruského vidieka po zrušení nevoľníctva 1861. Písal však aj prózu, reflektívne diela a články. Jedným z Bahuševičových motívov je národná otázka. Vo svojich dielach žiadal svojich krajanov, aby neopustili svoje národné jazyky a poukazoval na to, že stará bieloruština bola kedysi úradným jazykom Litovského veľkokniežatstva. Svoje diela písal v latinke, pretože bola medzi čitateľmi viac uznávaná.

</doc>
<doc id="648662" url="https://sk.wikipedia.org/wiki?curid=648662" title="Liturgický rok rímskokatolíckej cirkvi">
Liturgický rok rímskokatolíckej cirkvi

Liturgický rok alebo cirkevný rok () je časový sled sviatkov a liturgických období.
Liturgický rok v rímskokatolíckej cirkvi sa začína prvou adventnou nedeľou (na konci novembra alebo na začiatku decembra) a jeho vrcholom je Veľkonočné trojdnie a Veľká noc. Delí sa na niekoľko liturgických období:
Liturgický deň sa začína a končí polnocou, s výnimkou slávností a nedieľ, ktoré sa začínajú už na večer predchádzajúceho dňa. Existuje niekoľko kategórií liturgických dní:

</doc>
<doc id="648667" url="https://sk.wikipedia.org/wiki?curid=648667" title="IC 11">
IC 11



</doc>
<doc id="648668" url="https://sk.wikipedia.org/wiki?curid=648668" title="IC 26">
IC 26



</doc>
<doc id="648669" url="https://sk.wikipedia.org/wiki?curid=648669" title="IC 39">
IC 39



</doc>
<doc id="648670" url="https://sk.wikipedia.org/wiki?curid=648670" title="IC 44">
IC 44



</doc>
<doc id="648671" url="https://sk.wikipedia.org/wiki?curid=648671" title="IC 165">
IC 165



</doc>
<doc id="648672" url="https://sk.wikipedia.org/wiki?curid=648672" title="Barnard 33">
Barnard 33



</doc>
<doc id="648673" url="https://sk.wikipedia.org/wiki?curid=648673" title="IC 629">
IC 629



</doc>
<doc id="648674" url="https://sk.wikipedia.org/wiki?curid=648674" title="IC 694">
IC 694



</doc>
<doc id="648675" url="https://sk.wikipedia.org/wiki?curid=648675" title="IC 819">
IC 819



</doc>
<doc id="648676" url="https://sk.wikipedia.org/wiki?curid=648676" title="IC 820">
IC 820



</doc>
<doc id="648677" url="https://sk.wikipedia.org/wiki?curid=648677" title="Iónska škola">
Iónska škola



</doc>
<doc id="648678" url="https://sk.wikipedia.org/wiki?curid=648678" title="Everything I Wanted">
Everything I Wanted

„Everything I Wanted“ (štylizované malými písmenami) je pieseň americkej speváčky Billie Eilish, ktorá vyšla 13. novembra 2019. Umiestnila sa na 8. priečke v Spojených štátoch, čísle tri v Spojenom kráľovstve a dostala sa do top 10 vo viacerých krajinách. Pieseň bola pridaná do novšieho vydania štúdiového albumu, "When We All Fall Asleep, Where Do We Go?"
Pozadie a vydanie skladby.
V októbri 2019 bolo oznámené, že Billie Eilish pracuje na novej hudbe. V novembri zverejnila, že vydá dve nové piesne a videoklip k piesni „Xanny“ Nakoniec uverejnila názov a dátum piesne 10. novembra 2019 počas svojho livestreamu na Instagrame. O deň neskôr ukázala obálku novej skladby. Pieseň sa objavila v speváčkinej reklame na slúchadlá Beats by Dre.
Videoklip.
Videoklip, ktorý si Eilish sama režírovala vyšiel 23. januára 2020. Vo videu účinkuje so svojím bratom Finneasom, počas ktorého jazdia autom mnohými scenériami pripomínajúcimi miesta v Kalifornii, a následne sa dostanú až na pláž a do oceánu. Držia sa za ruky, keď sa auto začne topiť.
Živé vystúpenia.
Speváčka prvýkrát vystupovala s piesňou na záverečnom koncerte svojho turné s názvom When We All Fall Asleep Tour v Mexiku a takisto počas akustickej šou Apple Live v Steve Jobs Theatre v Cupertine.
Zostava.
Informácie z oficiálnej streamovacej služby Tidal.

</doc>
<doc id="648679" url="https://sk.wikipedia.org/wiki?curid=648679" title="Finneas O’Connell">
Finneas O’Connell

Finneas Baird O’Connell (* 30. júl 1997, Los Angeles, Kalifornia, Spojené štáty), známy ako Finneas (štylizované veľkými písmenami), je americký spevák, skladateľ, hudobný producent, hudobník a herec. Zložil a produkoval piesne mnohým umelcom, ako aj svojej sestre Billie Eilish. Vyhral 8 cien Grammy, vrátane Albumu roka, Producenta roka (neklasických nahrávok) a tiež kategórie Najlepšie ozvučenie neklasického albumu za svoju prácu na albume svojej sestry s názvom "When We All Fall Asleep, Where Do We Go?" (2019). 
Finneas vydal niekoľko singlov ako sólo umelec a jeho debutové EP, "Blood Harmony", vyšlo 4. októbra 2019. Ako herec účinkoval vo filme "Life Inside Out" (2013) a v hudobno-komediálnom seriáli "Glee", kde stvárnil postavu Alistaira.
Detstvo.
Finneas sa narodil v Los Angeles hercom Maggie Bairdovej a Patrickovi O’Connellovi, ktorí s obaja tiež hudobníci. Má írskych a škótskych predkov. V roku 2010, keď mal 12 rokov, chodil na hodiny písania piesní svojej mame a začal so skladaním piesní, ktoré si aj sám produkoval pomocou softvéru Logic Pro.
Osobný život.
Finneasovo sídlo je v Los Angeles. Od roku 2018 je vo vzťahu s YouTuberkou Claudiou Sulewski. Jeho singel „Claudia“ zložil v tú noc, čo sa prvýkrát stretli. 
Billie Eilish priznala, že ona aj brat majú synestéziu.
Diskografia.
Extended plays

</doc>
<doc id="648681" url="https://sk.wikipedia.org/wiki?curid=648681" title="La Esperantisto">
La Esperantisto

La Esperantisto, neskôr len Esperantisto bol prvý časopis v esperante. Ako mesačník vychádzal v rokoch 1889 až 1895. Redaktorom bol Ludwik Lejzer Zamenhof, zakladateľ esperanta, ktorý písal aj väčšinu textov. Vydavateľom bol Christian Schmidt, predseda Klubu medzinárodného jazyka v Norimbergu a neskôr Wilhelm Heinrich Trompeter ako aj samotný Zamenhof.
Dejiny.
Prvé vydanie časopisu vyšlo 1. septembra 1889 v Norimbergu kde boli vtedy podľa "Adresára osôb" vydanom Zamenhofom registrovaní dvaja esperantisti. V roku 1891 vydávanie prevzal a časopis z finančných problémov zachránil Wilhelm Heinrich Trompeter, ktorý dal Zemenhofovi stomarkový mesačný plat a Schmidt pokračoval ako zástupca pred bavorskou vládou. V roku 1892 sa názov časopisu skrátil na "Esperantisto". V roku 1894 Zamenhof v časopise vydal reformu jazyka, ale tá nebola odhlasovaná členmi esperantského zväzu, ktorými vtedy boli všetci predplatitelia časopisu. Trompeter z projektu odišiel ku koncu roku 1894 a Zemenhof sa stal vydavateľom. Po dohode s redakciou ruského časopisu "Posrednik" jej umožnil vydávať rubriku v "Esperantisto". Tolstojova esej "Rozvaha, alebo viera" však zapríčila zákaz "Esperantisto" v Rusku a stratu neutrality časopisu. Aj keď bol po zásahu Tolstoja zákaz zrušený Zamenhof po májovo-júnovom čísle v roku 1895 v časopise nepokračoval.
Obsah.
Prvé vydanie začalo úvodom "Prospekto" kde Zamenhof sľúbil časopis vydávať vždy k 1. dňu mesiaca. Ďalšie štyri strana zabrala Zamenhofova esej "Esperanto a volapük". Po roku 1891 sa časopis stal zaujímavejším a z 8 sa obsah rozšíril na 16 strán. Zamenhof vydával preklady na pokračovanie, napríklad "Morskú pannu" od Andersena. Zamenhof v časopise publikoval aj "Lingvaj respondoj", jazykové odpovede. Zamenhof odpovedal ohľadne gramatiky a syntaxu esperanta.
Predplatitelia.
Predplatitelia časopisu pochádzali väčšinou z Ruska. V roku 1893 bol z Petrohradu registrovaných 87 predplatiteľov. V roku 1892 bolo 544 predplatiteľov z 12 krajín, o rok neskôr počet dosiahol maximum, 889.
Dopad.
Podľa Korženkova: „"[časopis] umožnil čitateľom oboznámiť sa s činnosťou esperantistov v iných krajinách, čítať pravidelný adresár nových esperantistov, vymieňať si skúsenosti, diskutovať o jazykových probblémoch. Časopis sa stal zárodkom esperantského "národa"... Zamenhofova práca vo vtedajšom jedinom esperantskom časopise pomohla jazyku bez tradície, aby sa stal stabilným a jednotým. Jazyk dostal svoj vlastný štýl a pravopis, svoje prvé skratky. Literárne texty uverejnené v časopise, ktoré napísal, alebo preložil Zamenhof sa potom stali základom diela Fundamenta Krestomanio (základná čítanka)."“

</doc>
<doc id="648683" url="https://sk.wikipedia.org/wiki?curid=648683" title="Lada VFTS">
Lada VFTS

Lada VFTS je rely automobil postavený na základe automobilu Lada 2105. Skratka VFTS znamenala "Vilniusskaja fabrika transportnych sredstv". Najznámejšia verzia Lady 2105 bola pripravovaná v rámci homologácie Skupiny B.
Príprava rely automobilov začala v roku 1970 v meste Vilnius vo vtedajšej Litovskej SSR v jednej z hál závodu na opravu automobilov. Prvý model vyrábaný vo Vilniuse bola Lada 1300 s motorom, ktorý mal zväčšený zdvihový objem na 1600 cm³, pričom výkon bol zvýšený na 130 až 150 koní. Najdôležitejším faktorom bolo zníženie hmotnosti automobilu, pričom sa dosiahlo odľahčenie na úroveň 920 až 950 kilogramov a to použitím iných materiálov, ako okná z plexiskla alebo polykarbonátu. Tým, že bol automobil určený a skonštruovaný na preteky, bol upravený tiež brzdový systém a karoséria. Množstvo dielov bolo zosilnených a zlepšená bola stabilita, chovanie pri zatáčaní či riadenie celkovo. Motor bol prispôsobený na spaľovanie 100-oktánového benzínu a zároveň bolo množstvo dielov odstránených alebo nahradených kvôli zjednodušeniu opráv. Tieto mechanické a elektronické úpravy mali za dôsledok zvýšenie výkonu na 160 až 180 koní. Do interiéru bola inštalovaná ochranná klietka a dve škrupinové sedadlá so 4-bodovými bezpečnostnými pásmi.

</doc>
<doc id="648685" url="https://sk.wikipedia.org/wiki?curid=648685" title="Zoznam vinohradníckych honov v Pezinku">
Zoznam vinohradníckych honov v Pezinku

Toto je zoznam vinohradníckych honov vinohradníckej obce Pezinok v rámci Pezinského vinohradníckého rajóna, ktorý patrí pod Malokarpatskú vinohradníckú oblasť a rozkladá sa na katastrálnych územiach Pezinok a Grinava.

</doc>
<doc id="648687" url="https://sk.wikipedia.org/wiki?curid=648687" title="Uran-6">
Uran-6

Uran-6 je bezposádkové odmíňovacie vozidlo, ktoré bolo vyvinuté a je vyrábané spoločnosťou 766 UPTK. Tento diaľkovo ovládaný robotický systém je určený na použitie nielen v urbanizovaných oblastiach, ale aj horských a nížinných oblastiach.
Konštrukcia.
Komplex je vybavený rôznymi vymeniteľnými nástrojmi vrátane valčekových, frézovacích, ako aj radlicami a mechanickým drapákom. Na zabezpečenie schopnosti pracovať s rôznymi druhmi pôdy sa používa niekoľko typov vlečných sietí.
Uran-6 je navrhnutý tak, aby dokázal prekonať zvislú stenu až do výšky a priekopu so šírkou . Nízky profil vozidla a jeho nízke ťažisko mu umožňujú prekonať stúpanie a klesanie so sklonom až 20 stupňov.
Ženista môže komplex ovládať až do vzdialenosti . Na zariadení sú 4 videokamery, ktoré poskytujú 360 stupňovú viditeľnosť. Tento robotický komplex neutralizuje nájdené výbušniny buď fyzickým zničením alebo aktiváciou. Stroj vydrží blízky výbuch až do sily 60 kilogramov TNT. Uran-6 dokáže odstrániť 98 percent protipechotných mín.
Jedno vozidlo Uran-6 dokáže za deň vykonať prácu dvadsiatich ženistov. 
Nasadenie.
Systém Uran-6 už prešiel akceptačnými testami v Čečensku, kde vyčistil od výbušnín viac ako 80 tisíc metrov štvorcových poľnohospodárskej pôdy. Zúčastnil sa aj na odmínovaní Palmýry, ako aj sýrskych miest Aleppo a Deir ez-Zor.

</doc>
<doc id="648688" url="https://sk.wikipedia.org/wiki?curid=648688" title="Transformátor s fázovou reguláciou">
Transformátor s fázovou reguláciou

Transformátor s fázovou reguláciou alebo transformátor s (priečnou) reguláciou fázy (skratka PST z ) je špeciálny druh výkonového transformátora využívaný na riadenie toku činného výkonu v trojfázovej energetickej prenosovej sústave.
Princíp činnosti.
Pri prenose striedavého prúdu je tok výkonu elektrickým vedením priamo úmerný sínusu fázového posunu napätia medzi začiatkom a koncom vedenia. Zmenou tohto fázového posunu je možné meniť rozdelenie toku výkonu medzi rôzne vedenia v prenosovej sústave a tým zamedziť preťaženiu. 
Transformátor s fázovou reguláciou typicky pozostáva z dvoch častí: sériového transformátoru a budiaceho transformátoru. Budiaci transformátor má vinutia zapojené medzi fázy a na výstupe má napätie posunuté o 90° oproti vstupu. Tento výstup je privedený na vstup sériového transformátoru, ktorého druhé vinutie je pripojené do série s hlavným obvodom. Výstupné napätie sériového transformátora tvorí vektorový súčet pôvodného napätia a o 90° posunutej zložky privedenej z budiaceho transformátora (takzvaná "priečna regulácia").
Prepínaním odbočiek budiaceho transformátora je možné riadiť veľkosť posunutej zložky napätia a tým pádom aj veľkosť fázového posunu na PST. Tok výkonu vedením je takto možné znížiť, ale aj zvýšiť.
Príklad použitia.
Na obrázku je schéma obvodu, ktorý prenáša výkon 100 MW z generátoru k záťaži pomocou dvoch súbežných vedení, k jednému z nich je pripojený PST s odbočkami 1 až 19.
V ľavej časti je PST na strednej odbočke a fázový posun je 0°. Preto neovplyvňuje tok výkonu a obe vedenia sú zaťažené rovnako (na 50 MW). V pravej časti je PST prepnutý na odbočku, ktorá obmedzuje tok výkonu. Výsledný fázový posun spôsobil, že časť prenášaného výkonu bola presmerovaná na súbežné vedenie, pritom sa ale celkový prenášaný výkon 100 MW nezmenil. 
V praxi sa PST používa opačne: vyrovnáva výkony na vedeniach, ktoré by bez neho boli zaťažené nerovnomerne.

</doc>
<doc id="648690" url="https://sk.wikipedia.org/wiki?curid=648690" title="Transformátor s reguláciou fázy">
Transformátor s reguláciou fázy



</doc>
<doc id="648691" url="https://sk.wikipedia.org/wiki?curid=648691" title="Transformátor s priečnou reguláciou fázy">
Transformátor s priečnou reguláciou fázy



</doc>
<doc id="648692" url="https://sk.wikipedia.org/wiki?curid=648692" title="PST">
PST

PST môže byť:

</doc>
<doc id="648696" url="https://sk.wikipedia.org/wiki?curid=648696" title="Kostol Krista Kráľa (Chorvátsky Grob)">
Kostol Krista Kráľa (Chorvátsky Grob)

Kostol Krista Kráľa je kostol v obci v Chorvátsky Grob.
História.
Kostol vznikol v roku 1589 pri obnovení staršieho neskorogotického sakrálneho objektu. Z tohoto objektu zostali len obvodové múry presbytéria, a neskorogotického pastofória. Kostol bol rekonštruovaný v rokoch 1773, 1863. 
V roku 1940 bol kostol rozšírený o priečnu novostavbu. Posviacka takto zmeneného kostola sa vykonala dňa 16. júna 1940. Pôvodné presbytérium je zaklenuté renesančnou krížovou hrebienkovou klenbou z roku 1589. 
Vnútri kostola sa zachovala plastika Panny Márie z druhej polovice 18. storočia a krstiteľnica kde je Krst Krista. Zachovala sa tiež monštrancia zo začiatku 16. storočia a barokový kalich z roku 1659.
Pamätníky.
Pri kostole sa nachádzajú viaceré pamätníky. Vedľa kostola sa nachádza Pomník Obetiam 1. svetovej vojny a SNP. Postavený bol v roku 1933 . V októbri 2011 odhalili pamätník obetiam kolektivizácie. Pamätník je venovaný roľníkovi Jánovi Šefčíkovi z Chorvátskeho Grobu a všetkým roľníkom z okresov Malacky, Pezinok a Senec, ktorí sa stali obeťami obeťami kolektivizácie v päťdesiatych rokoch 20. storočia .

</doc>
<doc id="648698" url="https://sk.wikipedia.org/wiki?curid=648698" title="Ruggiero Romano">
Ruggiero Romano

Ruggiero Romano (* 23. november 1923, Fermo† 5. január 2002, Paríž) bol taliansky historik, predstaviteľ školy Annales. Zameriaval sa na hospodárske dejiny talianskeho a francúzskeho Stredozemia a Latinskej Ameriky v ranom novoveku.

</doc>
<doc id="648703" url="https://sk.wikipedia.org/wiki?curid=648703" title="Seržant Stubby">
Seržant Stubby

Seržant Stubby (* 1916† 16. marec 1926) bol pes amerického pôvodu bojujúci v prvej svetovej vojne a oficiálny maskot 102. pešieho pluku v Connecticute. Stubby slúžil počas vojny 18 mesiacov, bojoval v 17 bitkách a 4 veľkých ofenzívach na západnom fronte.
Charakteristika seržanta Stubbyho.
Giles Milton vo svojej knihe "Keď Hitler bral kokaín a Leninovi ukradli mozog" (ang. "Fascinating Footnotes from History") opisuje Stubbyho nasledovne:
Stubby bol strakaté šteňa s krátkym chvostom. Nemal domov a zrejme ani pána, keď si ho vzal k sebe radový vojak J. Robert Controy a začal ho cvičiť pri 102. pešom pluku 26. yankeeovskej divízie. Učil sa rýchlo. Po niekoľkých poznal všetky melódie a signály poľnice a dokonca sa naučil salutovať nadriadeným tak, že si položil pravú prednú labu k pravému obočiu.
Stubbyho život pred vojenským výcvikom.
V roku 1917 sa v Spojených štátoch amerických vojaci pripravovali na „Veľkú vojnu“, ktorú dnes poznáme ako prvá svetová vojna. Robert J. Conroy, vojak, ktorý sa v tej dobe nachádzal na vojenskom výcviku, našiel psa v okolí Yale University. Nazval ho Stubby. Síce boli psy vo vojenskom výcviku povolené, ale Conroyovi udelili výnimku a Stubbymu sa začal vojenský výcvik.
I ostatní vojaci si Stubbyho rýchlo obľúbili. Naučili ho základné povely, vo výcviku niekoľko vojenských povelov a tak ako potvrdzuje Giles Milton vo svojej knihe "Keď Hitler bral kokaín a Leninovi ukradli mozog" (ang. "Fascinating Footnotes from History)", naučil sa aj salutovať tak, že si pravú labu položil na pravé obočie.
Vojenská kariéra.
Americká divízia, v ktorej slúžil aj Robert J. Conroy dostala povel presunúť sa do Francúzska. Pes Stubby mal pôvodne zostať v Spojených štátoch, ale Conroy ho prepašoval na "loď Minnesota". Ukrýval ho vo vedre na uhlie, no neskôr ho predstavil námorníkom, ktorí si ho okamžite obľúbili. Keď loď dorazila do Francúzska a dôstojník zistil, že bol do jeho krajiny prepašovaný pes, chcel ho poslať späť do Spojených štátov. Nakoniec ho však presvedčilo Stubbyho psie salutovanie.
Služba (seržanta) Stubbyho.
V roku 1918 yankeeovská divízia dostala povel, aby zamierila na frontovú líniu pri Chemin des Dames. Zobrali so sebou aj Stubbyho ako maskota divízie. Pes Stubby si na vojnové okolie zvykol a čoskoro v boji začal vykonávať menšie úlohy.
Jeho prvé zranenie spôsobil jedovatý plyn. Vojaci ho zobrali na pohotovosť, kde sa dal čoskoro dokopy. Všetko zlé je na niečo dobré, vraveli vojaci po tom ako zistili, že vďaka tomuto zraneniu dokázal Stubby neskôr rozoznať pach yperitu aj na viac kilometrovú vzdialenosť. Vďaka tejto schopnosti raz Stubby zachránil americké jednotky, keď väčšina vojakov ešte spala. Keď zacítil pach jedovatého plynu, ktorý, ako sa neskôr potvrdilo, vypustili Nemci, zobudil ostatných hlasným štekotom, aby mali šancu sa zachrániť.
Stubby sa neskôr naučil hľadať a zachraňovať zranených vojakov. Kňučal, štekal a dával signály ostatným, dokým zraneného neodviezli záchranári.
Stubby sa naučil rozoznávať rôzne jazyky ako bola angličtina, francúzština, či nemčina. Keď raz slúžil pri Argonne, rozoznal nemeckého zveda, ktorý sa snažil zmapovať francúzske zákopy. Stubby začal na nemeckého špióna hlasno štekať. Keď si zved uvedomil, že je prezradený, snažil sa utiecť, ale Stubby ho zastavil kúsancom do nohy. Vojenský pes ho tam držal dovtedy, kým ho americkí vojaci nezajali a neodviedli na vyšetrovanie.
Po týchto hrdinských činoch ho veliteľ 102. pešieho pluku povýšil na seržanta - seržanta Stubbyho.
O niekoľko mesiacov bol seržant Stubby dvakrát vážne zranený pri granátovom útoku. Zranený bol aj jeho pán, Robert J. Conroy. Obaja už ďalej nemohli v boji pokračovať. Týmto sa seržantova 18 mesačná služba v boji skončila. Zúčastnil sa 17 bitiek a 4 veľkých ofenzív.
Smrť Seržanta Stubbyho.
Seržant Stubby posledný raz vydýchol počas spánku v roku 1926. Zomrel ako 9 až 10 ročný pes. Vojenskému psovi neusporiadali štátny pohreb. Namiesto toho ho Američania nechali vypchať a vystavili ho v múzeu Smithsonian, tak ako aj holuba Cher Amiho.
Vyznamenania a pocty.
Pocty.
Seržant Stubby sa za svoje služby stal doživotným členom:
Seržant Stubby bol inšpiráciou aj pre maliara Charlesa Ayera Whipplea.
Taktiež bol inšpiráciou pre spisovateľov, najmenej pre štyroch:
V roku 2006 bola na česť seržanta Stubbyho odhalená dlažobná kocka s jeho menom na chodníku cti pri pamätníku Liberty Memorial v Kansas City. 

</doc>
<doc id="648709" url="https://sk.wikipedia.org/wiki?curid=648709" title="Chodenie s paničkami">
Chodenie s paničkami

Chodenie s paničkami je kalendárna zvykoslovná tradícia, ktorá sa praktizuje medzi Slovákmi v Starej Pazove, v Srbsku. Súvisí s jarným obdobím a veľkonočným cyklom a symbolizuje vyprevádzanie zimy, vítanie jari a znovuzrodenie života. Kresťanské tradície sa v nej spájajú s tradíciami z predkresťanských, pohanských čias. Táto stará obyčaj sa traduje (odovzdáva z generácie na generáciu) a tak kontinuitne pretrváva aj v 21. storočí.
V dňoch 12. až 14. apríla 2019 sa v Starej Pazove konala medzinárodná konferencia pod názvom "Veľkonočné tradície staropazovských Slovákov – Paničky" na ktorej sa zrodila idea zapísať "Chodenie s paničkami" do zoznamu nehmotného kultúrneho dedičstva UNESCO.
Opis obyčaje.
"Paničky" chodia po domoch (dnes zväčša príbuzných) na Kvetnú nedeľu. Tvorí ich skupina detí vo veku od 3 do 10 rokov, oblečených do staropazovského slovenského ľudového kroja, kde záväzne jedno dievča na hlave má partu, ako mladucha. Táto panička tancuje – točí sa do kruhu s aspoň ešte jedným dieťaťom alebo zatancujú karičku všetky deti zo skupiny. Pritom spievajú pieseň "Kvetná nedeľa, ďe si kľúče podela? / Ta dala som, ta dala, svätymu Ďurovi"... Jedno z detí nesie košík. Ak je v skupine chlapec, potom je to jeho úlohou. Do košíka im domáce panie dávaju čerstvé vajíčka (alebo namiesto nich peniaze), lebo si paničky, na konci svojej piesne, pýtajú vajíčka – symbol nového života a vzkriesenia.
Pôvod, vývoj a funkcia obyčaje.
Považuje sa, že sa táto obyčaj vyvinula zo staršieho zvykoslovného prejavu "vynášania Kyselice" čiže Moreny (symbolu zimy), ktorý sa postupne presmeroval na chodenie s paničkami. Obe obyčaje existovali v Starej Pazove určitú dobu paralelne, až po zánik staršej v 20. storočí. Najobsažnejší opis "chodenia s Kyselicou" – figurínou vyformovanou na dvoch paliciach spojených v podobe kríža a oblečenou do ženských šiat, medzi vojvodinskými Slovákmi pochádza z katolíckej časti Selenče. Tam dievčatá, ktoré chodili po domoch s Kyselicou, spievali pieseň v ktorej žiadali od svätého Juraja, aby odmykal polia, totiž umožnil jarné práce v poli: "Kyselica veľkonočná, ďe si prebývala? / Za humenci, na kamenci, ta sem hrušky brala! / Kvetná nedeľa, ďe si kľúče podela? / Dala sem, dala svatému Ďurovi. / Svatý Ďuro stávaj, zemi odmykávaj..." Okrem prvých dvoch veršov, ktoré sú v staropazovskom zvykoslovnom útvare vynechané, nasledovné tri sú takmer totožné s veršami, ktoré spievaju "paničky".
Sám text piesne paničiek je súhrn viacerých motívov, ktorých kombináciou sa spájajú vyprevádzanie zimy a vítanie jari. Po veršoch, v ktorých oslovujú svätého Juraja, paničky ďalej pokračujú: "...Navaríme, navaríme červeného vína, / opojíme, opojíme richtárovho syna! / Ak nebude piti, budeme ho biti..." Na záver si vo svojej piesni pýtajú darčeky, a najmä vajíčka: "Ďiovkina krása, vlasy má do pása. / Obdarujte, obdarujte túto našu nevestičku! / Pojdeme s ňou do jarmočku, / kúpime jej šňúrôčku, / červenú, zelenú, / na tú našu Kvetnú nedeľu! / Malý háj, velký háj / a ty pani gazdinka vajko daj, / ni lem edno ale dve, / s tým ti málo odbudne."
Obyčaj v minulosti mala magickú funkciu, v snahe zrýchliť odchod zimy, podporiť priebeh jari a zabezpečiť rozmach plodonosných a životodarných síl. Magická funkcia tohto zvykoslovneho útvaru je dnes už celkom presmerovaná na symbolickú a oslavnú, čiže nábožensko-sviatočnú (oslava Kvetnej nedele).

</doc>
<doc id="648711" url="https://sk.wikipedia.org/wiki?curid=648711" title="Peregský dom">
Peregský dom



</doc>
<doc id="648714" url="https://sk.wikipedia.org/wiki?curid=648714" title="Cestná infraštruktúra v Macedónsku">
Cestná infraštruktúra v Macedónsku



</doc>
<doc id="648716" url="https://sk.wikipedia.org/wiki?curid=648716" title="Dobrudža">
Dobrudža

Dobrudža (rumunsky "Dobrogea", bulharsky "Добруджа"), je historické územie o rozlohe 23 100 km² rozdelené dnes medzi Rumunsko a Bulharsko. Je to územie medzi dolným tokom Dunaja a Čiernym morom, ktorého súčasťou je aj delta Dunaja a rumunské pobrežie. Delí sa na Severnú Dobrudžu "("Dobrogea")", ktorá je súčasťou Rumunska, a Južnú Dobrudžu (rumunsky "Cadrilater"), patriacu Bulharsku.
Rumunský región Severná Dobrudža zahŕňa župy Constanţa a Tulcea. Má rozlohu 15 500 km² a niečo cez jeden milión obyvateľov. Najdôležitejšími mestami sú Konstanca, Tulcea, Medgidia, a Mangalia.
Bulharský region Južná Dobrudža, ktorý je rozdelený medzi Dobričsko a Silistru, má rozlohu 7 565 km² a 350 000 obyvateľov. Najdôležitejšími mestami sú Dobrič a Silistra.

</doc>
<doc id="648717" url="https://sk.wikipedia.org/wiki?curid=648717" title="Abcházci">
Abcházci



</doc>
<doc id="648718" url="https://sk.wikipedia.org/wiki?curid=648718" title="Vinohradnícky náučný chodník">
Vinohradnícky náučný chodník

Vinohradnícky náučný chodník je turistický naučný chodník naprieč vinohradníckymi honmi vo vinohradníckej obci Pezinok, ktorý je vlastnený Združením pezinských vinohradníkov a vinárov. Začína pri vstupných tabuliach za Areálom zdravia Rozálka a pri Cajle smerom od Panského chodníka a končí pri Peregskom dome. 
Chodník bol vybudovaný od júna až do decembra 2006 za viac ako 800 000 korún, ktorých bolo vyčlenených z prostriedkov Európskeho fondu regionálneho rozvoja ERDS, štátu a mesta. Bol oficiálne otvorený 28. marca 2007. Obsahuje 12 informačných tabúľ s textami a obrázkami počas 7 kilometrovej trasy. Vedie na krátkom úseku súbežne s modrou turistickou značkou.

</doc>
<doc id="648719" url="https://sk.wikipedia.org/wiki?curid=648719" title="Philip Abelson">
Philip Abelson



</doc>
<doc id="648720" url="https://sk.wikipedia.org/wiki?curid=648720" title="Câmpia Turzii">
Câmpia Turzii

Câmpia Turzii je rumunské mesto ("municípium") v župe Kluž. V roku 2011 tu žilo 22 223 obyvateľov.
Mesto vzniklo v roku 1925 zlúčením obcí "Ghiriș-Sâncrai" a "Ghiriș-Arieș". V roku 2001 bolo mesto povýšené na municípium.

</doc>
<doc id="648721" url="https://sk.wikipedia.org/wiki?curid=648721" title="Alpské lyžovanie na olympijských hrách">
Alpské lyžovanie na olympijských hrách



</doc>
<doc id="648729" url="https://sk.wikipedia.org/wiki?curid=648729" title="Vratná adiabata">
Vratná adiabata



</doc>
<doc id="648731" url="https://sk.wikipedia.org/wiki?curid=648731" title="Konzervatívna a unionistická strana">
Konzervatívna a unionistická strana



</doc>
<doc id="648732" url="https://sk.wikipedia.org/wiki?curid=648732" title="KamAZ-63968">
KamAZ-63968

KamAZ-63968 Tajfun-K je ruské obrnené vozidlo navrhnuté s ohľadom na odolnosť proti účinkom explózií mín a improvizovaných výbušných zariadení.
Popis.
KamAZ-63968 je vozidlo dlhé takmer a široké . Dokáže prepraviť až 16 vojakov. Vojaci sedia oproti sebe na pozdĺžne rozmiestnených sedadlách. Sedadlá nie sú ukotvené do podlahy, ale do stropu, aby sa v prípade explózie míny znížilo riziko zranenia prevážaných vojakov.
Tajfun-K má veľmi dobrú balistickú ochranu korby. Oceľové pancierovanie spolu s keramickými doskami chránia proti guľkám z guľometu kalibru . Auto má taktiež nepriestrelné sklo od firmy Magistral LTD s hrúbkou . Vozidlo má ochranu klasifikovanú podľa NATO normy STANAG 4569. Tá zodpovedá úrovni "3b", čo znamená, že vozidlo vydrží explóziu mín zodpovedajúcu až 8 kg TNT.
Hoci KamAZ-63968 váži 21 ton, ide o veľmi rýchle a schopné vozidlo. Radový naftový šesťvalec s označením JAMZ-5367 dosahuje výkon až 450 koní. Cez osemstupňovú automatickú prevodovku posiela hnaciu silu na všetkých šesť kolies. Vozidlo vie vyvinúť maximálnu rýchlosť až /h a jeho priemerná spotreba je len 35 litrov paliva na 100 km. Vďaka obrím palivovým nádržiam prejde na jedno natankovanie až .
Tajfun-K je vynikajúco vybavený na jazdu v extrémnom teréne. Podvozok je totiž hydropneumatický a vodič tak môže z kabíny meniť svetlú výšku stroja. Najnižšia poloha má hodnotu , teda ako u pomerne bežného auta. Je možné ho ale zdvihnúť až na , čo mu zaručí ľahký prejazd aj cez veľké kamene alebo zbrázdený terén. Vďaka 20 palcovým kolesám, ktoré sú obuté do nepriestrelných pneumatík 16.00R20, je vozidlo schopné sa otočiť až o 39 stupňov. Polomer otáčania predstavuje necelých 10 metrov.
Typhoon je vybavený najmodernejším vojenským komunikačným systémom GALSI-D1M. Ten monitoruje množstvo dôležitých údajov o vozidle a posiela ich na veliteľstvo. Auto má päť kamier, cez ktoré je možné sledovať posádku i okolie. 

</doc>
<doc id="648733" url="https://sk.wikipedia.org/wiki?curid=648733" title="Ocean Eyes (pieseň)">
Ocean Eyes (pieseň)

„Ocean Eyes“ je debutový singel americkej speváčky Billie Eilish. Pôvodne bol zverejnený 19. novembra 2015 na SoundCloude a následne vyšiel na všetkých streamovacích platformách 18. novembra 2016 prostredníctvom vydavateľstiev Darkroom a Interscope Records. Speváčkin brat Finneas O’Connell zložil a produkoval túto pieseň, ktorá bola pôvodne napísaná pre jeho kapelu.
Pozadie.
Pieseň bola nahraná pre speváčkinho učiteľa tanca Freda Diaza v Revolution Dance Center (Honolulu Avenue, Los Angeles), aby na ňu spravili choreografiu.
Videoklip.
Videoklip k piesni režírovala Megan Thompson a vyšiel 24. marca 2016. Videoklip s tanečným vystúpením bol vydaný 22. novembra 2016.

</doc>
<doc id="648734" url="https://sk.wikipedia.org/wiki?curid=648734" title="Finneas O'Connell">
Finneas O'Connell



</doc>
<doc id="648735" url="https://sk.wikipedia.org/wiki?curid=648735" title="Ocean Eyes">
Ocean Eyes

Ocean Eyes môže byť:

</doc>
<doc id="648742" url="https://sk.wikipedia.org/wiki?curid=648742" title="Tvoja tvár znie povedome (5. séria)">
Tvoja tvár znie povedome (5. séria)

Piata séria zábavnej show Tvoja tvár znie povedome sa začala vysielať na Markíze 8. septembra 2019 a skončila 10. novembra 2019. Moderátorom sa stal súťažiaci zo štvrtej série Martin Nikodým. Do poroty zasadli Daniel Dangl, Zuzana Fialová, Mário „Kuly” Kollár ku ktorým sa pridala Zuzana Kubovčíková Šebová.
Víťazom piatej série sa stal Dávid Hartl.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov. Pokiaľ sa súťažiaci delí o posledné miesto spolu s iným súťažiacim, je na posledné miesto vždy určený iba jeden.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3 000 € a odovzdal ich ľubovoľnej charite.
Obsadenie.
Súťažiaci.
Tím súťažiacich sa skladal z ôsmych osobností:

</doc>
<doc id="648744" url="https://sk.wikipedia.org/wiki?curid=648744" title="Dalmátčina">
Dalmátčina



</doc>
<doc id="648745" url="https://sk.wikipedia.org/wiki?curid=648745" title="Dicastery for Promoting Integral Human Development">
Dicastery for Promoting Integral Human Development



</doc>
<doc id="648752" url="https://sk.wikipedia.org/wiki?curid=648752" title="Chorvátske kráľovstvo (925 – 1102)">
Chorvátske kráľovstvo (925 – 1102)

Chorvátske kráľovstvo (, ) bol stredoveký štátny útvar na Balkáne existujúci v rokoch 924/9251102/1918. Kráľovstvo vzniklo povýšením Chorvátskeho kniežatstva za vlády Tomislava I. Mocenské maximá kráľovstvo následne dosiahlo za vlád Štefana Držislava a Petra Krešimíra IV. Po tom, čo v roku 1091 vymrel chorvátsky kráľovský rod Trpimírovcov sa o moc v krajine snažili uhorskí Arpádovci. Uhorský kráľ Koloman v roku 1097 v bitke pri Petrovej gore porazil zvoleného kráľa Petra Svačića a následne v roku 1102 pripojil Chorvátsko k Uhorsku. Podľa jednej historickej tradície sa tak stalo na základe dohody ("pacta conventa"), iné názory hovoria o anexii územia. Definitívny zánik Chorvátskeho kráľovstva následne prišiel až v roku 1918 spolu so zánikom Rakúsko-Uhorska.
Dejiny kráľovstva.
Historický kontext.
Slovanské kmene sa na územie Chorvátska dostali v 7. storočí, na miestne územie ich ako protiváhu Avarom mal pozvať byzantský cisár Hérakleios. Ako prvé boli prevažne osídlené kraje v severnej Dalmácii, odkiaľ sa postupne chorvátske osídlenie rozšírilo i po okolí. Na novo osídlenom území sa slovanské chorvátske kmene začali miesiť s pôvodným románskym (dalmátskym) obyvateľstvom, postupne prebiehala aj ich christianizácia. V ranom období spadalo územie pod rozličných cudzích vládcov a Chorvátske kniežatstvo nemalo ucelenú územnú podobu. Ako prvý vojvoda Chorvátov býva v historických prameňoch označovaný Trpimír (845864), zakladateľ rodu Trpimírovcov, samotné chorvátske panstvo je však staršie. Mocenský vývoj v Chorvátsku v tomto období bol premenlivý a o vplyv sa snažila ako Byzantská ríša, tak i Franská ríša, či Benátky, z cirkevného hľadiska následne i Pápežský štát. V Slavónii sa rozkladalo kniežatstvo panónskych Chorvátov prezývané aj Sávske kniežatstvo.
V 10. storočí na Balkáne povstali nové mocenské prvkyUhorský štát s mocenským centrom v Panónii a Prvá bulharská ríša v juhovýchodnom Podunajsku. Práve Uhri okolo roku 900 obsadili Slavónsko a Bulhari dočasne obsadili Bosnu rozkladajúcu sa východne od vlastných chorvátskych zemí. V roku 910 sa chorvátskym kniežaťom stal Tomislav I., ktorý sa ukázal byť schopným vládcom. Po tom, čo boli Uhri zamestnaní bojmi s Bulharmi obsadil Slavóniu (niekdajšie Sávske kniežatstvo) a proti Bulharom hľadal pomoc u ich klasických nepriateľov, byzantských vládcov.
Vznik kráľovstva.
Vďaka dobrým vzťahom s pápežom bol Tomislav I. v roku 924 pápežom Jánom X. prehlásený za kráľa Chorvátov a podľa Dukljanskej legendy sa mala v roku 925 na zhromaždení všetkého ľudu ("saboru") na Duvanjskom poli uskutočniť jeho korunovácia. Tomislavova moc bola uznaná aj Byzantskou ríšou, ktorá mu udelila titul "prokonzula" a potvrdila jeho zvrchovanosť nad dalmátskymi mestami a ostrovmi. Chorvátska moc v tomto období bola značná, aj keď počty uvádzané Konštantínom Porfyrogenétom sú zrejme prehnané (100 000 pešiakov a 60 000 jazdcov). Chorvátsku ochranu v tomto období prijali aj vládcovia v Červenom Chorvátsku (južná Dalmácia/Hercegovina) a tribút Chorvátom v tomto období platili aj Benátky. Spory o nadvládu nad západným Balkánom vyústili do vojny v roku 927 po tom, čo Tomislav prichýlil srbského princa Zacharija Pribislavljavića z Rašky, ktorý utiekol pred cárom Simeonom. Vo vojne s Bulharmi Chorváti vyhrali a narozdiel od srbských krajín si udržali nezávislosť. Hoci sú presné podmienky mieru neznáme, tak zrejme Chorvátsko získalo aj výhodnú hranicu na juhovýchode.
Po Tomislavovej smrti moc krajiny čiastočne upadla a spod vplyvu Chorvátska sa vymanili Neretvania. Po Trpimírovi II. na panovnícky stolec zasadli Krešimír I. a Miroslav, ktorí museli o moc bojovať s prvým historicky doloženým bánom Pribinom, ktorý spravoval Krbavu, Liku a Gacku. Po nástupe maloletého kráľa Miroslava sa Pribina ujal vlády nad krajinou a z túžby po moci Miroslava dokonca zavraždil. Šľachta však Pribinu za kráľa neuznala a Miroslavov brat Michal Krešimír II. bána v boji porazil a zabil. O Krešimírovej vláde sa mnoho nevie, známa je však jeho žena Helena (Jelena), ktorá poskytla viacero donácií cirkvi.
Okolo roku 960 sa územie Chorvátskeho kráľovstva rozšírilo o Bosnu. V tomto období sa o južné kraje začali zaujímať aj Uhri, ktorí boli po bitke na rieke Lech prinútení upustiť od svojich nájazdov na západ. Uhri obsadili Sriem i Slavóniu, ktoré boli výrazne vyľudnené, vlastné Chorvátsko v severnej Dalmácii však bolo od ich nájazdov ušetrené.
Štefan Držislav a úpadok kráľovstva.
V roku 970 sa chorvátskym kráľom stal Štefan Držislav, ktorý sa po boku Bazila II. zúčastnil bojov s bulharským cárom Samuilom. Samuil bol mocným a ambicióznym panovníkom a najmä spočiatku mal nad Byzantskou ríšou zasiahnutou vnútornými problémami mocensky navrch. To sa prejavilo i na situácii v Chorvátsku, ktoré bez podpory nedokázalo zabrániť strate Bosny a vyplieneniu bohatých prístavných Zadaru, Kotoru a Dubrovníka Bulharmi. Byzantský cisár sa však chorvátskemu spojencovi za podporu odmenil kráľovskou korunou a Štefan Držislav tak bol v Biograde korunovaný za "Kráľa Chorvátska a Dalmácie". V roku 990 získal aj vysoký byzantský titul "patrikios" a následne aj titul "eparchos". Štefan Držislav sa v krajine pokúsil zaviesť model primogenitúry a už za svojho života za spoluvládcu určil svojho syna Svetoslava. Po jeho smrti v roku 995 sa však proti novému usporiadaniu postavili Svetoslavovi bratia Krešimír (neskôr vládol ako Krešimír III.) a Gojslav a v krajine vypukla interná vojna. Situáciu využili Benátky, ktoré Chorvátom najprv prestali platiť tribút, a následne zabrali dalmátske mestá a ostrovy. Svetoslav navyše musel do Benátok poslať svojho syna ako rukojemníka. Do sporov zasiahol aj Samuil, ktorý sa tiež postavil na stranu Svetoslavových bratov, a kráľ tak musel z krajiny utiecť, pravdepodobne do Uhorska. Po porážke Prvej bulharskej ríše (1018) sa do Chorvátka opäť rozšíril byzantský vplyv a krajina bola spojená s cisárskou mocou, hoci požívala väčšiu autonómiu ako ríšske provincie. Chorvátsky kráľ získal čestný titul patricija. Po tom, čo bol z Benátok vyhnaný rod Orseolovcov sa Krešimír III. v roku 1024 pokúsil znovu ovládnuť Dalmáciu, no záujem o ňu mala aj Byzantská ríša, takže Chorvátsko územie nezískalo. Spolu s rodom Orseolovcov sa do Uhorska dostal aj syn kráľa Svetoslava, ktorého uhorský kráľ v roku 1027 dosadil do Slavónskeho kniežatstva (aj Slavónsky banát), a územie voľne priviazal k Uhorsku. Krešimír III. sa pokúsil s Byzanciou rokovať o prinavrátení dalmátskeho územia Chorvátsku, avšak úspech nedosiahol. Po smrti byzantského cisára Romana III. byzantská moc na Balkáne zoslabla a syn Krešimíra III. Štefan I. sa pokúsil Dalmáciu získať násilne. Následné rokovania však nevyšli a Byzancia do Dalmácie poslala loďstvo. Situácia sa upokojila po tom, čo strany v roku 1045 uzavreli kompromisný mier, v ktorom Chorvátsko získalo časť pobrežia s výnimkou Zadaru, ktorý krátko po tom získali Benátky.
11. storočie.
Nezávislosť Chorvátsko opätovne získalo za vlády Petra Krešimíra IV. v druhej polovici 11. storočia. Okolo roku 1060 pod svojou vládou znovu zjednotil Chorvátsko, Dalmáciu i Bosnu. V tomto období sa do dalmátskych miest stále viac a viac dostáva chorvátsky prvok a miestne románske obyvateľstvo sa asimiluje (slavonizuje). Krajina sa vnútorne rozčlenila okrem žúp aj na tri na menšie územné celky - bánoviny v Prímorí, Slavónii a pravdepodobne v Bosne. Ich charakter nie je úplne zrejmý, zrejme však šlo o jednotky podobné údelným kniežatstvám. Novou hrozbou pre krajinu sa v tomto období stávajú sicílski Normani, ktorí dobyli byzantské územia na juhu Talianska, a ktorí útočili aj na chorvátske územia. Normani na istý čas dokonca obsadili pás dalmátskeho pobrežia a časť vnútorného Chorvátska. Záver Krešimírovej vlády je preto nejasný, podľa niektorých názorov vládol spolu so slavónskym bánom Zvonimírom (vládol na území, ktoré pred tým obsadili Uhri, ide o neskoršieho kráľa Demetera Zvonimíra), iné názory za jeho spoluvládcu uvádzajú neistého vojvodu Štefana, snáď synovca Petra Krešimíra IV. Podľa prameňov sa mal v roku 1074 stať chorvátskym kráľom aj normanský gróf Amicus, ktorý dočasne ovládal minimálne časť územia s významnými chorvátskymi centrami. Podľa iných názorov zase v roku 10741075 v krajine vládol Peter Slavac z rodu Kačićov. V roku 1075 boli Normani z Jadranu vyhnaní vďaka Benátčanom a dóža Domenico Silvio sa následne ako dalmátsky vojvoda ujal vlády nad dalmátskymi mestami. V tomto období Chorvátsko znovu prišlo aj o Bosnu, ktorú následne získalo srbské kniežatstvo Zeta.
O územie Chorvátska mali v tomto období záujem Uhorsko, i západné panstvá Svätej ríše rímskej. Ulrich I., vládca Istrijského a Kraňského markgrófstva, ktorý dostal od cisára ako léno na úkor Chorvátska časti Istrie a ostrovy Krk, Cres a Osor, kde vznikla dočasná Dalmátska marka. Po Ulrichovej smrti ale územie znovu pripadlo Chorvátsku. V roku 1075 sa na chorvátsky trón za pomoci uhorského kráľa Ladislava I. dostal Demeter Zvonimír, manžel Ladislavovej sestry Heleny, ktorý bol pravdepodobne potomkom bývalého kráľa Svetoslava. Zvonimírova vláda však bola chorvátskou šľachtou spochybňovaná, a aby si Zvonimír udržal moc, požiadal o korunováciu pápeža. Gregor VII., ktorý týmto aktom mohol výšiť prestíž pápežskej mocenskej náuky do Chorvátska vyslal legáta Gebiz(on)a, ktorý Zvonimíra v Soline korunoval, a na znak vazalského postavenia Chorvátska voči Pápežskému štátu mu odovzdal pápežskú korúhvu. Chorvátsko sa tak v boji o investitúru postavilo na stranu pápeža a pápežovi sa aj zaviazalo platiť ročný tribút 200 bezantov (daň svätého Petra). Ako spojenec pápeža Zvonimír následne viedol napr. lokálne spory s istrijským kniežaťom (vitézom) Vecelinom.
Spory malo Chorvátsko v tomto období aj s Benátkami, ktoré si robili nároky na dalmátske mestá. V roku 1085 získali Benátky za pomoc byzantskému cisárovi Alexiovi I. proti Normanom zlatú bulu, ktorá im mimo iných výhod pririekla i právo na dalmátske mestá, a Benátky tak získali cenný argument pre boj proti Chorvátom. Záver Zvonimírovej vlády je nejasný a dodnes zostáva predmetom sporov. Po smrti pápeža Gregora VII. začal kráľ pravdepodobne hľadať spojencov v Byzancii, čím si však znepriatelil časť chorvátskej šľachty, a podľa legendy mal byť v roku 1089 na Kninskom poli zavraždený. Dukljanská kronika za príčinu Zvonimírovej vraždy zase pokladá kráľov úmysel zúčastniť sa svätej vojny, s čím nemali jeho vazali súhlasiť pre únavu krajiny po vojnách, táto verzia je však málo pravdepodobná. Podľa splitského historika Tomáša mal byť naopak Zvonimír posledným chorvátskym panovníkom, ktorý zomrel prirodzenou smrťou, a k povstaniu teda nemuselo vôbec dôjsť. Zvonimír zomrel bezdetný (jeho jediný syn Radovan zomrel okolo roku 1083) a v roku 1089 sa tak moci ujal Štefan II. (podľa niektorých názorov vyššie spomínaný vojvoda Štefan), ktorý však vládol len do roku 1091. Spolu s kráľom Štefanom II. vymrel aj rod Trpimírovcov.
Vznik personálnej únie.
Po smrti kráľa Štefana II. sa Helena, vdova po Demeterovi Zvonimírovi, obrátila so žiadosťou o pomoc na svojho brata, uhorského kráľa Ladislava I., ktorý obsadil časť slavónsku časť Chorvátskeho kráľovstva a požiadal pápeža o nárok na celé Chorvátsko. To sa však nepáčilo byzantskému cisárovi Alexiovi I., na ktorého sa obrátila časť dalmátskej šľachty. Alexios I. preto na Uhrov poštval nomádskych Kumánov, ktorí pred tým lúpili v Bulharsku. Ladislavovu prípadnú vládu v Chorvátsku zrejme pre zásah Alexia I. neposvätil ani pápež Urban II. a Uhorsku preto pripadla iba Slavónia, v ktorej Ladislav ponechal svojho brata Álmoša.
Álmoša za svojho vládcu uznala iba časť šľachty a ďalšia časť zvolila za kráľa Petra Svačića. Okrem nich sa vlády v Dalmácii pod taktovkou Byzancie ujal syn Normana Amica - Guifred. V roku 1095 zomrel uhorský kráľ Ladislav a Petrovi Svačićovi sa podarilo od Uhorska opätovne získať Slavóniu. Ladislavov nástupca Koloman však o Chorvátsko hodlal bojovať a po tom, čo si zaistil dobré vzťahy s pápežom i Normanmi, v roku 1097 vtrhol do Chorvátska, a v bitke na Gvozde (Petrova gora) Chorvátov porazil a Petra Svačića zabil. Uhorské vojská následne obsadili hlavné sídelné mesto Knin i korunovačné mesto Biograd. Krátko po tom sa však Uhri pre konflikt s Kyjevskou Rusou a Kumánmi stiahli do Uhorska. V roku 1102 sa Koloman do Chorvátska vrátil znovu a pripojil Chorvátsko k Uhorsku na ďalších 700 rokov. Byzantská ríša viazaná organizovaním križiackej výpravy a bojmi na východe nemala ako zareagovať. Presné udalosti pripojenia sú predmetom sporov. Podľa legendy mala byť Kolomanova vláda dohodou ("pacta conventa", dohodnuté zmluvy) uznaná predstaviteľmi dvanástich chorvátskych rodov (či kmeňov) a výmenou za to im mali byť potvrdené všetky dovtedajšie privilégiá. V neskoršom období bola dohoda vykladaná ako zmluva chorvátskeho národa a uhorského panovníka, podľa ktorej Chorvátsko "de iure" nikdy nestratilo nezávislosť. Teória "pacta conventa" však býva historikmi často spochybňovaná, pretože nie je jednoznačne dokázaná (zachoval sa len údajný opis zo 14. storočia). Najmä v 19. storočí sa objavili aj úvahy o anexii kráľovstva a nie o vzniku personálnej únie na základe dohody.
Náboženstvo, kultúra a spoločnosť.
Cirkevná správa.
Christianizácia Chorvátov prebiehala už od ich príchodu na Balkán. Podieľali sa na nej jednak byzantskí, no i latinskí (talianski a franskí) kňazi, významnú úlohu zohrával v ranej histórii Akvilejský patriarchát. V priebehu historického vývoja začali Chorváti viac inklinovať k latinskému západu a Pápežský štát sa stal významným činiteľom v chorvátskych dejinách. Medzi prvé kresťanské centrá patrilo obnovené Salonské (Splitské) arcibiskupstvo a zvláštne chorvátske biskupstvo v meste Nin ("episcopus Croatorum"), ktoré podliehalo priamo rímskej kúrii. Biskupstvo v Nine (založené v roku 864) však začalo byť latinským klérom vnímané ako problematické, pretože sa vymykalo spod autority pápeža, a na jeho území taktiež pôsobila menšia časť slovanských učencov z Veľkej Moravy. Títo vzdelanci sa pridržiavali sa pred tým odsúdenej slovanskej liturgie a na území biskupstva zakladali slovanské kláštory. V spojitosti s touto otázkou sa preto na kráľa Tomislava obrátil pápež Ján X. Už v roku 925 sa z tohto dôvodu v Splite uskutočnil snem, ktorý Ninské biskupstvo podriadil arcibiskupstvu v Splite a výrazne bola obmedzená staroslovienska liturgia. Ninský biskup Grgur síce protestoval, avšak nedosiahol žiadny výsledok a v roku 928 následne dokonca Ninské biskupstvo zaniklo, a jeho územná jurisdikcia sa zverila biskupstvám podriadeným Splitu. Po tom, čo sa začiatkom 11. storočia dostalo Chorvátsko pod nadvládu Byzantskej ríše splitský arcibiskup znovu uznal jurisdikciu konštantínopolského patriarchu, čo sa ale nepáčilo časti kléru. O znovu vytvorenie chorvátskej národnej cirkvi (zrejme slovanskej) sa v tomto období navyše pokúsil kňaz Sedeh, ktorý však v roku 1024 zomrel a spolu s ním upadla i myšlienka podobnej cirkvi. 
Chorvátska sa ako krajiny na pomedzí latinsko-gréckeho sveta značne týkala Východná schizma. Konštantínopolský patriarchát si činil nárok na jurisdikciu nad Dalmáciou a miestny splitský biskup Dobralja uznával konštantínopolskú autoritu a pridržiaval sa východného rítu. Pápež preto do Splitu poslal zvláštneho legáta, ktorý Dobralju pod zámienkou nedodržiavania celibátu zosadil a vyhnal. V roku 1060 boli následne na synode v Splite prijaté za záväzné viaceré západné tradičné prvky ako celibát, zákaz dlhých brád, alebo povinnosť znalosti latinčiny. Znovu obnovené aj biskupstvo v Nine, slovanská liturgia však už bola pre represie na ústupe a biskupstvo bolo latinské. V roku 1064 sa uskutočnila ďalšia synoda, ktorá potvrdila závery predchádzajúcej synody a odsúdila najväčšieho odporcu Ulfa. V 11. storočí mal významné postavenie aj kninský biskup, ktorý bol zároveň biskupom kráľovským ("regalis episcopus Chroatiae"), a teda hlavnou cirkevnou autoritou v kráľovskom Chorvátsku. Kninský biskup už dlhodobo uznával autoritu pápeža a väčšie problémy na jeho území nevznikli. V tomto období postupne ustupuje vplyv slovanských kresťanov, ktorí začali byť vnímaní ako heretici a Chorvátsko sa tak pripojilo k latinskej cirkevnej sfére. V roku 1094 vzniklo z vôle Ladislava I. ako uhorský mocenský nástroj aj Záhrebské biskupstvo v Slavónsku, ktoré však prislúchalo uhorskej cirkevnej správe (t.j. arcibiskupstvu v Kaloči). Následne bolo koncom storočia Ladislavom I. založené aj biskupstvo vo Varaždine.
Kláštory a kultúra.
Spolu s christianizáciou územia a vznikom cirkevnej správy sa v krajine začal rozvíjať aj kláštorný život, ktorý spočiatku reprezentovali benediktínski z hory Monte Cassino a slovanskí mnísi. Kým slovanská kultúrna tradícia nadväzovala na veľkomoravské učenie a využívala hlaholiku, benediktíni preferovali latinský jazyk. 
Benediktínski mnísi postupne slovanských „glagolášov“ vystriedali a istú výnimku tvorili len kostoly a kláštory na Krku, a spočiatku i Kláštor svätého Jána Evanjelistu v Biograde založený v roku 1059 Petrom Krešimírom IV. Z konca 11. storočia sa v hlaholike zachovali tzv. Viedenské listy a niekoľko nápisov na ostrove Krk (napr. tzv. baščanska ploča v Kostole svätej Lucie v Baške, valunská ploča na ostrove Cres, či plominský a grdoselský nápis na Istrii). Nárast chorvátskych hlaholikových písomností v neskoršom období niektorí odborníci vysvetľujú tým, že tieto diela nemuseli vzniknúť z pôvodnej moravskej verzie hlaholiky, ale sa do Chorvátska dostali z iných post-veľkomoravských centier (Srbsko, Macedónsko). Medzi mužské kláštory v Chorvátsku patrili aj: Kláštor svätého Petra v Sele, Kláštor svätého Tomáša v Zadare, medzi ženské napr. Kláštor svätého Mikuláša v Trogire, Kláštor svätého Tomáša v Biograde, či Kláštor svätého Benedikta v Splite. Práve v Splite sa koncom 11. storočia rozvinula činnosť skriptória miestnej kapituly, ktorá mohla nadviazať na staršiu miestnu tradíciu. Vznikol tu napr. Splitský index. Ďalším významným dielom je napr. Osorský evanjeliár z Kláštora svätého Mikuláša na ostrove Osor. Z nebiblickej literatúry boli významné legendy a životopisy svätých. Medzi diela nenáboženského charakteru patrilo dielo Michala zo Salony z obdobia okolo roku 1010, ktoré sa zaoberalo dejinami chorvátskych území, známe je však len z neskorších zmienok. Najstaršia zachovaná kronika "Kraljestvo Hrvata" pochádza z rokov 10741075.
Územie Chorvátska sa nachádzalo v oblasti, ktorá bola úzko spätá s antickou rímskou a byzantskou kultúrou. Z 10. storočia pochádza Višeslavova krstiteľnica v meste Nin či sarkofág splitského arcibiskupa Jána z Ravenny. Medzi klasické stavby patria malé predrománske, románske kostoly alebo rotundy či trojloďové baziliky typické pre benediktínske prostredie. Medzi významnejšie stavby patria: Kostol svätého Donáta v Zadare, Kostol svätého Lukáša v Uzdolje, Kostol svätého Juraja v Putalje, Kláštor svätého Štefana pri Splite, či Opátstvo a Kostol svätého Bartolomeja pri Knine. Významné budovy nadväzujúce na byzantskú tradíciu sa nachádzali v dalmátskych mestách (Trogir, Zadar, Solin, Dubrovník..). Pomerne zachované sú fragmenty chorvátskeho sochárstva, z fresky sa zachovali fragmenty v zadarskom Kostole Panny Márie.
Spoločnosť.
Spolu s rozvojom chorvátskej štátnosti sa od 8. storočia započala aj diferenciácia miestnej spoločnosti, čo bohato dokladajú archeologické nálezy. Obdobne ako v iných slovanských krajinách sa základnou správnou jednotkou stali župy na čele so županom (lat. "comes", či "iudices"), ktoré sa spomínajú už v 9. storočí, neskôr sa objavili aj väčšie jednotky bánoviny na čele s bánom (gr. "boanos"). Byzantský cisár Konštantín VII. vo svojom diele spomína, že v Chorvátsku v 10. storočí existuje jedenásť žúp a jedna bánovina. V neskoršom období sa spomínajú tri až bánoviny. Druhú formu privilegovanej vrstvy tvorili hodnostári na kráľovskom dvore ako dvorský župan, palácový župan ("iupan palatinus"), župan komorník ("iupan camerarius"), župan maršál ("iupan cavallarius"). Od 11. storočia sa vytvára aj viacero menších úradov (notári, sokolníci...) Medzi významné rody okrem vládnucich Trpimírovcov patrili: Svačićovci, Šubićovci, Tugomirićovci, či Kačićovci a iní. Spolu s feudalizáciou spoločnosti sa rozmáhalo aj vlastníctvo privilegovaných vrstiev, ktoré sa získavali donáciami od panovníka. Rozlišovalo sa pritom od držby a vlastníctva, spočiatku boli majetky kráľom darované len nededične. Nižšie vrstvy obyvateľstva boli v rozličnom postavené od slobodných obyvateľov ("villani"), ktorými bola spočiatku väčšina obyvateľstva po nevoľníkov, kolónov, či otrokov. Vrstva otrokov a kolónov však v neskoršom období zanikla.
Odlišné spoločenské postavenie a správu mali bohaté dalmátske mestá, ktoré svoju správu budovali na antických základoch. Hlavnou formou ich príjmov bol výnosný námorný obchod. Mestá boli samostatnými právnymi subjektami a mali vlastné zákony i samosprávu. Spočiatku v nich žilo pôvodné románske (dalmátske) obyvateľstvo, postupne sa však i na ich obyvateľstve premietol slovanskýchorvátsky vplyv. Medzi najvýznamnejšie prímorské mestá patril Zadar ("Diadora, Iadera"), Split ("Aspalaton"), Trogir ("Tragurium, Tetrangurion"), Skradin a južný prístav Dubrovník ("Ragusa"). V neskoršom období nadobudli veľký význam aj Šibenik a Biograd ("Belegradon").
Zoznam kráľov nezávislého kráľovstva.
Zoznam panovníkov podľa údajov z:

</doc>
<doc id="648755" url="https://sk.wikipedia.org/wiki?curid=648755" title="Lily-Rose Deppová">
Lily-Rose Deppová

Lily-Rose Deppová (neprechýlene Lily-Rose Depp; * 27. máj 1999, Neuilly-sur-Seine, Francúzsko) je francúzsko-americká herečka a modelka. Je dcérou amerického herca a hudobníka Johnnyho Deppa a francúzskej speváčky a herečky Vanessy Paradisovej. Svoju hereckú kariéru začala s vedľajšou rolou v hororovej komédii "Tusku" a pokračovala obsadením rolí v dráme "The Dancer", v ktorej hrala Isadora Duncan, "Planetárium" a "Kráľ". Deppová bola nominovaná na dve ceny César v kategórii najlepšia ženská herecká nádej, za vystúpenia v "The Dancer" a "A Faithful Man". Získala cenu za najlepšiu herečku na 4. Los Angeles Film Awards za jej vystúpenie v "My Last Lullaby."
Životopis.
Lily-Rose Melody Deppová sa narodila 27. mája 1999 v Neuilly-sur-Seine vo Francúzsku, západne od Paríža. Je dcérou amerického herca, producenta a hudobníka Johnnyho Deppa a francúzskej speváčky, herečky a modelky Vanessy Paradisovej. Má mladšieho brata, Johna „Jacka“ Christophera Deppa III. Jej teta je francúzska herečka Alysson Paradisová.
V roku 2012, sa jej rodičia po 14 rokoch rozišli a Depp žila v striedavej starostlivosti medzi Los Angeles a Parížom.
Svoju hereckú kariéru začala ako cameo rola v americkej hororovej komédii "Tusku", režírovaná Kevinom Smithom. Premiéru mala na Medzinárodnom filmovom festivale v Toronte v septembri 2014. V roku 2015 sa objavila vo videoklipe írskeho rappera Rejjie Snowom „All Around the World“, ktorý vyšiel v októbri. Okrem filmovej práce sa objavila aj na obálkach rôznych módnych časopisov a od roku 2015 je ambasádorkou značky Chanel. Bola vybratá Karlom Lagerfeldom, keď mala 15 rokov. V roku 2016 ju Lagerfeld vyhlásil ako tvár ikonickej vône Chanel, Chanel No. 5 "L'Eau."
Svoju rolu v "Tusku" znova opakovala v hre "Yoga Hosers", ktorá sa zameriava na jej postavu a postavu Harley Quinn Smith. Film mal premiéru na Filmovom festivale Sundance v januári 2016. V máji 2016 mal na Festival de Cannes premiéru film "The Dancer", v ktorom hrá postavu Isadory Duncan. Za svoje účinkovanie vo filme bola nominovaná na najlepšiu ženskú hereckú nádej na 42. César Awards a na 22. Lumières Awards. V tom istom roku si s Natalie Portman zahrali v "Planetáriu" od režisérky Rebeccy Zlotowskej ako spiritualistické sestry. Film sa odohráva v tridsiatych rokoch minulého storočia vo Francúzsku. Natalie Portman si ju vybrala, aby vo filme zahrala jej mladšiu sestru. Premiéru mal na filmovom festivale v Benátkach v septembri 2016.

</doc>
<doc id="648756" url="https://sk.wikipedia.org/wiki?curid=648756" title="Lily-Rose Depp">
Lily-Rose Depp



</doc>
<doc id="648758" url="https://sk.wikipedia.org/wiki?curid=648758" title="Opätovné zapínanie">
Opätovné zapínanie

Opätovné zapínanie (OZ) je samočinný spínací cyklus, ktorý slúži na odstránenie prechodných porúch na vzdušných vedeniach elektrizačnej sústavy. Pri poruche dochádza k vypnutiu a opätovnému zapnutiu vedenia pomocou automatiky opätovného zapínania (AOZ). Pokiaľ poruchový stav trvá aj po opätovnom zapnutí, vedenie sa trvalo vypne. Účelom opätovného zapnutia je skrátenie doby prerušenia dodávky elektriny.
Princíp činnosti.
Väčšina porúch (75 – 95 %) na vzdušných vedeniach je prechodných. Bývajú spôsobené úderom blesku, preskokom, pádom konára a podobne. V takom prípade sa po vypnutí skratu a uhasení oblúka rýchlo obnoví izolačná pevnosť vedenia a je bezpečné vedenie znovu zapnúť.
Automatika OZ spolupracuje s ostatnými ochranami vedenia. Keď ochrana zistí poruchu, uvedie do činnosti automatiku OZ, ktorá dá povel na vypnutie výkonového vypínača a začne odpočítavať beznapäťovú pauzu. Po skončení tejto pauzy dá automatika pokyn na zapnutie vypínača. Ak bola porucha prechodného charakteru, ide o "úspešný cyklus opätovného zapínania" a vedenie zostane v prevádzke. Ak porucha stále trvá, ide o "neúspešný cyklus opätovného zapínania" a vedenie sa odpojí od napätia.
V prípade potreby je možné proces opätovného zapínania opakovať.
Druhy opätovného zapínania.
Podľa doby trvania beznapäťovej pauzy:
Je možné použiť aj kombináciu rýchleho a pomalého OZ.
Podľa počtu pólov:
Obmedzenia.
Opätovné zapínanie sa spravidla nepoužíva na káblových vedeniach. Následkom poruchy na káblovom vedení býva poškodenie izolácie, často je to aj príčina poruchy, napríklad pri stavebných prácach. Pred zapnutím je nutné nájsť a opraviť poškodený úsek kábla.
Takisto sa OZ nepoužíva pri zariadeniach, ako sú výkonové transformátory a tlmivky na kompenzáciu jalového výkonu. Tieto časti siete sú často poruchou poškodené a pred zapnutím je potrebné zistiť príčinu poruchy a jej následky.

</doc>
<doc id="648759" url="https://sk.wikipedia.org/wiki?curid=648759" title="Ernest Simoni">
Ernest Simoni

Ernest kardinál Simoni Troshani (* 18. október 1928, Troshan, Albánsko) je albánsky rímskokatolícky kňaz. Pre svoju vieru strávil 28 rokov v komunistických väzeniach na nútených prácach a bol odsúdený na trest smrti, ktorý sa nakoniec nevykonal. Dňa 19. novembra 2016 ho pápež František vymenoval za kardinála.
Biografia.
Kardinál Simoni sa narodil 18. októbra 1928. Už v roku 1938 vstúpil do františkánskeho seminára, kde zostal až do roku 1948, keď ho komunistický režim pod vedením Envera Hoxhu zatvoril v rámci vlny protináboženského prenasledovania.
Za kňaza bol vysvätený 7. apríla 1956.
Dňa 24. decembra 1963 bol po polnočnej svätej omši komunistickými úradmi vzatý do väzby. Jedno z obvinení počas jeho vyšetrovania bolo,že si dovolil odslúžiť svätú omšu za zavraždeného amerického prezidenta Johna Fitzgeralda Kennedyho. Bol odsúdený na smrť, no neskôr sa rozsudok zmenil na trest odňatia slobody a tak prežil 28 rokov na nútených prácach, najprv v baniach a neskôr v kanalizačnom potrubí. Koncom roka 1990 sa vrátil späť do bežnej kňazskej služby na albánskom vidieku.
Dňa 21. septembra 2014 stretol pápeža Františka počas jeho apoštolskej cesty do Albánska a oboznámil ho so svojím svedectvom o svojich skúsenostiach s komunistickým režimom až svätého otca dohnal k slzám.
Dňa 9. októbra 2016 pápež František oznámil, že Ernesta Simoniho kreuje kardinálom na konzistóriu 19. novembra toho roka. Simoni dostal špeciálnu výnimku, že nemusel byť pred kreáciou za kardinála vysvätený za biskupa. Na konzistóriu mu bol pridelený titulárny kostol Santa Maria della Scala v Ríme.

</doc>
<doc id="648760" url="https://sk.wikipedia.org/wiki?curid=648760" title="John Horton Conway">
John Horton Conway

John Horton Conway (* 26. december 1937† 11. apríl 2020) bol britský matematik zaoberajúci sa teóriou konečných grúp, teóriou uzlov, teóriou čísel, kombinatorickou teóriou hier a teóriou kódovania. Bol veľkým prínosom pre rôzne odvetvia rekreačnej matematiky, najmä svojím celulárnym automatom Hra života. 
Narodil sa a vyrastal v Liverpoole. Prvú polovicu svojej dlhej kariéry strávil Conway na Cambridgeskej univerzite v Anglicku, druhú polovicu na Princetonskej univerzite v New Jersey. Dňa 11. apríla 2020 zomrel vo veku 82 rokov na ochorenie COVID-19 vo svojom dome v New Jersey. 
Raný život a vzdelanie.
Conway sa narodil 26. decembra 1937 v Liverpoole rodičom Cyril Horton Conway a Agnes Boyce. O matematiku sa začal zaujímať od skorého veku – už v jedenástich rokov mal ambíciu stať sa matematikom. Vyštudoval matematiku na vysokej škole Gonville and Caius College. Podľa jeho slov sa práve v tomto období zmenil z introverta a extroverta, na základe čoho si neskôr vyslúžil prezývku „najcharizmatickejší matematik na svete.“ 
V roku 1959 získal titul bakalára a začal sa venovať výskumu v oblasti teórie čísel pod vedením Harolda Davenporta. Po vyriešení Davenportovho otvoreného problému vyjadrovania čísel ako súčtov piatych mocnín sa začal zaujímať o nekonečné ordinály. Jeho záujem o hry sa začal počas jeho štúdia na Cambridge, kde sa stal zanieteným hráčom backgammonu, ktorý hrával po celé hodiny. 
V roku 1964 získal doktorát a bol menovaný lektorom matematiky na Sidney Sussex College v Cambridge. 
Po odchode z Cambridge v roku 1986 nastúpil na katedru matematiky Johna von Neumanna na Princetonskej univerzite. Tam vyhral súťaž v jedení koláčov na oslavách dňa pí. 
Osobný život a úmrtie.
Conway bol ženatý celkom trikrát. S prvými dvoma ženami mal dvoch synov a štyri dcéry. V roku 2001 sa oženil s Dianou a spolu mali ďalšieho syna. Mal tri vnúčence a dve pravnúčence. 
Conway, ktorý už roky bojoval so zdravotnými problémami, dostal 8. apríla 2020 horúčku spôsobenú vírusom COVID-19. Dňa 11. apríla 2020 zomrel vo veku 82 rokov v New Brunswick v New Jersey.
Conway a Martin Gardner.
Conwayova kariéra bola spojená s kariérou popularizátora matematiky a prispievateľom do časopisu Scientific American Martina Gardnera. Keď Gardner uverejnil Conwayovu hru života vo svojom stĺpci o matematických hrách v októbri 1970, stal sa najčítanejším zo všetkých jeho stĺpcov a urobil z Conway celebritu. Gardner a Conway si na konci 50. rokov začali navzájom dopisovať a počas ďalších rokov Gardner často písal o rekreačných aspektoch Conwayovej práce. Diskutoval napríklad o Conwayovej hre Výhonky (júl 1967), Hackenbush (január 1972) a o probléme anjela (február 1974). V septembri 1976 recenzoval Conwayovu knihu "On Numbers and Games" a dokonca dokázal vysvetliť Conwayove nadreálne čísla. 
Conway bol dôležitým členom skupiny Mathematical grapevine vedenej Martinom Gardnerom. Gardnera pravidelne navštevoval a často mu písal dlhé listy, v ktorých zhrnul svoj výskum v rekreačnej matematike. Počas návštevy v roku 1976 sa u Gardnera zdržal týždeň, počas ktorého mu rozprával o Penroseovom dláždení. Conway objavil mnohé (ak nie všetky) dôležité vlastnosti tejto teselácie. Gardner použil tieto výsledky, keď vo svojom stĺpci v januári 1977 predstavil Penroseovo dláždenie svetu. Na obálke časopisu "Scientific American" boli Penroseove dlaždice vychádzajúce z Conwayových náčrtov. 
Oblasti výskumu.
Rekreačná matematika.
Conway je známy hlavne svojou hrou života, jednou z prvých príkladov celulárneho automatu. Prvé experimenty v tejto oblasti robil pomocou pera a papieru, dávno pred existenciou osobných počítačov.
Od uvedenia hry v časopise Scientific American v roku 1970 podnietila hra života vznik stoviek počítačových programov, webových stránok a článkov. Stala sa neoddeliteľnou súčasťou rekreačnej matematiky. Existuje rozsiahla wiki venovaná katalogizácii rôznych aspektov hry. Hra života je obľúbená aj pre svoje teoretické možnosti, aj ako praktické cvičenie v programovaní. Conway kedysi tvrdil, že hru života nenávidí – hlavne preto, lebo ho s ňou vždy spájali a zatieňovala jeho odbornejšie a dôležitejšie objavy, ale stále bol na svoju prácu hrdý. Jeho hra však pomohla spustiť nové odvetvie matematiky – oblasť celulárnych automatov. 
Hra života je Turingovsky úplná. 
Kombinatorická teória hier.
Conway bol známy pre svoje objavy v oblasti kombinatorickej teórii hier. Spolupracoval s Elwynom Berlekampom a Richardom Guyom, s ktorými tiež napísal knihu "Winning Ways for your Mathematical Plays." Napísal i knihu "On Numbers and Games," v ktorej uvádza základy kombinatorickej teórie hier. 
Conway bol jedným z tvorcov hier Výhonky a Phutball a vypracoval podrobnú analýzu mnohých ďalších hier a hádaniek, ako sú Soma kocka, kolíkový solitare a Conwayovi vojaci. Vytvoril problém anjela, ktorý bol vyriešený v roku 2006. 
Vymyslel nový systém čísel – nadreálne čísla, ktoré úzko súvisia s istými hrami a boli predstavené v matematickom románe Donalda Knutha. Taktiež vynašiel spôsob zapisovania príliš veľkých čísel, takzvanú Conwayovu notáciu reťazca šípok. 
Geometria.
V polovici 60. rokov spolu s Michaelom Guyom zistil, že existuje 64 uniformných konvexných štvorrozmerných telies (okrem dvoch nekonečných množín hranolovitých tvarov). V procese objavili veľkú antiprizmu, čo je jediné ne-Wythoffovské uniformné teleso. Conway tiež navrhol spôsob notácie mnohostenov zvaný Conwayova notácia mnohostenov. 
V teórii teselácie vymyslel Conwayovo kritérium, pomocou ktorého možno rýchlo zistiť, či je možné telesami vydláždiť rovinu. 
Skúmal i mriežky vo vyšších dimenziách a ako prvý určil grupu symetrie Leechovej mriežky. 
Geometrická topológia.
V teórii uzlov sformuloval Conway nový variant Alexandrovho polynómu a vytvoril nový invariant, ktorý sa nazýva Conwayov polynóm. Po vyše desiatich rokoch, kedy sa o tomto koncepte veľmi nehovorilo, sa tento koncept stal dôležitou súčasťou nových uzlových polynómov. Conway ďalej vymyslel systém notácie na jednoduchšie pozorumenie uzlov, známy ako Conwayova notácia, pričom opravil množstvo chýb v starých tabuľkách uzlov z 19. storočia a tabuľky rozšíril. Po Conwayovi je pomenovaný Conwayov uzol. 
Teória grúp.
Bol hlavným spoluautorom knihy "ATLAS of Finite Groups", v ktorých opisujú vlastnosti mnohých jednoduchých konečných grúp. V spolupráci so svojimi kolegami Robertom Curtisom a Simonom P. Nortonom skonštruoval prvé konkrétne zobrazenia niektorých sporadických grúp. Conway konkrétne objavil tri sporadické grupy založené na symetrii Leechovej mriežky a spolu sa tieto grupy označujú ako Conwayove grupy. 
Na základe pozorovaní matematika Johna McKaya z roku 1978 sformulovali McKay, Conway a Norton komplex dohadov známych ako monstrous moonshine. Táto téma spája monster grupu s eliptickými modulárnymi funkciami, čím premosťuje predtým oddelené oblasti matematiky – konečné grupy a teóriu komplexných funkcií. O tejto teórii sa zistilo, že súvisí s teóriou strún. 
Teória čísel.
Ako postgraduálny študent dokázal platnosť jedného prípadu domnienky Edwarda Waringa o tom, že každé celé číslo možno zapísať ako súčet 37 čísel umocnených na piatu mocninu, hoci Chen Jingrun vyriešil tento problém nezávisle pred uverejnením Conwayovej práce. V roku 1972 Conway dokázal, že generalizácia Collatzovho problému je algoritmicky nerozhodnuteľná. Conway takisto vytvoril ezoterický programovací jazyk FRACTRAN. Terence Tao (ktorého Conway učil) počas svojej prednášky na tému Collatzovho problému spomenul Conwayov výsledok a povedal, že „[Conway] bol vždy dobrý v tvorení extrémne divných spojení v matematike.“ 
Algebra.
Conway napísal niekoľko učebníc algebry a vo svojej práci sa zameriaval na kvaternióny a oktonióny. Spolu s Neilom Sloaneom vytvoril ikoziány.
Algoritmy.
Na výpočet dňa v týždni z dátumu vytvoril Doomsday algoritmus. Tento algoritmus je dostatočne jednoduchý na to, aby ho každý so základnými znalosťami aritmetiky vedel vykonať v hlave. Conway dokázal dať správnu odpoveď do dvoch sekúnd. Aby zlepšil svoju rýchlosť počítania, precvičoval si výpočty na svojom počítači, ktorý sa ho pri každom prihlásení pýtal na deň v týždni z náhodného dátumu. Jedna z jeho prvých kníh bola o konečných automatoch. 
Teoretická fyzika.
V roku 2004 dokázali Conway a Simon B. Kochen teóriu o slobodnej vôli v oblasti kvantovej mechaniky. Táto teória tvrdí, že ak sa experimentátor môže slobodne rozhodnúť, čo chce zmerať v konkrétnom experimente, potom si elementárne častice môžu voľne zvoliť svoj spin, aby boli merania v súlade s fyzikálnymi zákonmi. Slovami Conwaya: „Ak majú experimentátori slobodnú vôľu, potom ju majú aj elementárne častice“. 
Ocenenia a vyznamenania.
Conway získal Berwickovu cenu (1971), bol zvolený za člena Kráľovskej spoločnosti (1981), získal i Pólyovu cenu Londýnskej matematickej spoločnosti (1987), Nemmersovu cenu za matematiku (1998) a získal Leroy P. Steele Prize za propagáciu matematiky (2000).
V roku 2001 obrdžal čestný titul z University of Liverpool a v roku 2014 i z Alexandru Ioan Cuza University.
V roku 2017 získal Conway čestné členstvo v britskej Mathematical Association. 
Konferencie Gathering 4 Gardner sa konajú každé dva roky, aby si pripomenuli prínos Martina Gardnera, pričom Conway bol na týchto podujatiach často rečníkom a diskutoval o rôznych aspektoch rekreačnej matematiky. 

</doc>
<doc id="648761" url="https://sk.wikipedia.org/wiki?curid=648761" title="Filetairos (syn Attala I.)">
Filetairos (syn Attala I.)

Filetairos () (* cca koniec 3. stor. pred Kr.† cca 168 pred Kr.) bol syn pergamského kráľa Attala I. a jeho manželky Apollónidy.
Filetairos bol tretí zo štyroch synov pergamského kráľovského páru Attala a Apollónidy. Podľa Plutarcha a ďalších starogréckych autorov sa Filetairos a jeho bratia Eumenes, Attalos a Athénaios" správali k sebe a k matke s najhlbšou úctou a láskou, čo bolo v tých časoch málo vídané. Historik Plutarchos o tom uvádza: „"Hovorí sa, že Apollónis z Kyziku, matka kráľa Eumena a ďalších troch synov, Attala, Filetaira a Athénaia, sa nestačila dosť chváliť a bohom ďakovať nie za bohatstvo, ani za moc, ale za to, že sa dožila toho, ako sa tí traja synovia stali telesnými strážcami najstaršieho brata a on sa medzi nimi pohyboval bez bázne, hoci boli vyzbrojení kopijami a mečmi. Oproti tomu zase Artaxerxes sa v zármutku utrápil, keď sa dozvedel, že sa syn Óchos snažil pripraviť o život svojich bratov."“
V roku 178 pred Kr. spolu so svojimi bratmi zvíťazil na panathenajských hrách v Aténach. Bratia si odtiaľ odniesli ceny z pretekov na hippodrome (víťazi dostávali tzv. "panathenajské amfory", keramické vázy naplnené jemným olejom z olív pestovaných v posvätných hájoch).
Uvádza to časť fragmentárneho nápisu na úlomku z podstavca (pod evidenčným číslom 8093 ) v epigrafickom múzeu v Aténach:
- text v starogréčtine - "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Nápis je datovaný do druhej polovice 2. stor. pred Kr. Panathénaie sa oslavovali v Aténach každoročne v mesiaci Hekatombaión (24. až 28., t. j. v polovici augusta). Každé štyri roky sa konala väčšia slávnosť, nazývaná Veľké Panathenaie (panathenaiské hry), počas ktorých sa okrem iných športových disciplín konali aj preteky koní, vozov a veslárske preteky.
Posledná zmienka o Filetairovi je z roku 171 pred Kr., keď sa začala "tretia macedónska vojna" (171 - 168 pred Kr.) medzi Rimanmi a macedónskym kráľom Perseom. Ako uvádza rímsky historik Livius, v tejto vojne sa pergamský vládca Eumenes II. so svojimi bratmi Attalom a Athenaiom v bojoch pridali na stranu Rimanov, zatiaľ čo Filetairos zostal doma aby chránil kráľovstvo. Na konci vojny bratia Eumenes, Attalos a Athenaios išli zablahoželať Rimanom k ​​víťazstvu. Neprítomnosť Filetaira zrejme naznačuje, že už v tom čase nebol nažive.
Vyhláška z roku 175 pred Kr., na počesť Eumena II. a jeho bratov za služby pre Antiocha IV., vládcu Seleukovskej ríše, chváli nielen bratov, ale aj ich rodičov, kráľa Attala a kráľovnú Apollónis.

</doc>
<doc id="648764" url="https://sk.wikipedia.org/wiki?curid=648764" title="John Conway">
John Conway

John Conway môže byť:

</doc>
<doc id="648765" url="https://sk.wikipedia.org/wiki?curid=648765" title="Inštrumentárium">
Inštrumentárium

Inštrumentárium môže byť:

</doc>
<doc id="648766" url="https://sk.wikipedia.org/wiki?curid=648766" title="Urbura (banská daň)">
Urbura (banská daň)

Urbura bol v stredovekom banskom práve podiel panovníka z ťažby rúd resp. kovov. Podiel sa odvádzal vo forme naturálií, teda časti vyťaženého kovu, ktorý bol potom väčšinou použitý na výrobu mincí.
Na slovenskom území zaviedol urburu Karol Róbert z Anjou 17. mája 1327. Dovtedy sa pozemky, na ktorých boli objavené rudy drahých kovov, museli odovzdať kráľovi. Zavedenie urbury súviselo so zavedením zemepanskej banskej slobody, ktorá znamenala, že majiteľ si mohol nálezisko ponechať. Karol Róbert si súčasne začal uplatňovať monopol drahých kovov, čo znamenalo, že nakupovať a predávať drahé kovy mohli iba kráľovskí komorskí úradníci. O výber urbury sa starali poverení kráľovskí úradníci, resp. kráľovská komora (pokladnica). V dobe Karola Róberta urbura predstavovala 1/10 zlatej rudy a 1/8 iných rúd. Po zistení obsahu zlata a striebra vo vyťaženej rude nevydala kráľovská komora majiteľom rudy ich podiel, ale zaplatila ho striebornými alebo zlatými mincami. Pri tomto spôsobe výkupu získala dodatočne kráľovská komora 35 % z ceny vykupovaného striebra a 40 % z ceny vykupovaného zlata.

</doc>
<doc id="648767" url="https://sk.wikipedia.org/wiki?curid=648767" title="Policajná brutalita na Slovensku">
Policajná brutalita na Slovensku

Policajná brutalita na Slovensku predstavuje prípady policajnej brutality, t.j. prípady potvrdených či údajných neprimeraných či neopodstatnených zásahov Policajného zboru Slovenskej republiky voči podozrivému či civilnému obyvateľstvu. Na Slovensku sú predmetom policajnej brutality najmä Rómovia. Neprimerané zásahy voči nim boli kritizované zo strany OSN, mimovládnej organizácie Amnesty International či Splnomocnenca vlády SR pre rómske komunity Petra Polláka.
Definícia policajnej brutality.
"Pre bližšie informácie pozri Policajná brutalita"
Zoznam potvrdených prípadov.
Umučenie Karola Sendreia (2001).
V júli 2001 bol Karol Sendrei (51) umučený na policajnej stanici po tom, čo bol policajnou hliadkou zadržaný v Magnezitovciach. Zadržaniu predbiehala hádka so starostom obce, Andrejom Hudákom, ktorého syn – policajt zakročil proti Sendreiovmu synovi. Privolaná policajná hliadka bola privolaná po tom, čo sa ku Karolovi Sendreiovi pridali jeho traja synovia. Hliadka zadržala otca a jeho dvoch synov (tretí syn ušiel) a boli prevezení na policajnú stanicu v Jelšave.
Zadržaných mali na stanici spútaných kopať a biť. V mučení sa hliadky striedali, ako prichádzali do služby. Sendreia neskôr pre jeho stav previezli do nemocnice v Revúcej, kde však lekári neuznali za nutné Sendreia hospitalizovať. Na stanici v Revúcej podľahol pripútaný k radiátoru zraneniam, ktoré boli spôsobené ďalším mučením. Súdny znalec zhodnotil, že Sendrei bol mučený 10 až 12 hodín a miera devastácie jeho tela mala byť výnimočným prípadom súdneho lekárstva. Karol Sendrei utŕžil desiatky rán a pomliaždenín, vonkajších i vnútorných, telo nieslo známky úderov, kopancov a skákaní po tele. Kosti hrudného koša mali 18 zlomenín, zlomená bola aj hrudná kosť a sánka mala dvojitú fraktúru. Poškodenú mal aj slezinu, pečeň, došlo k opuchu mozgu a taktiež došlo k trhlinám srdcovnice, ktoré zapríčinili krvácanie do hrudníka. Podľa obvinených policajtov k týmto zraneniam malo dôjsť počas ich zásahu v Magnezitovciach a nie na policajnej stanici, čo však znalec vylúčil.
Krajský súd v Banskej Bystrici vo februári 2008 udelil trest siedmim policajtom na spodnej hranici sadzby. Dvaja hlavní vinníci, Miroslav Sisik a Ján Kubej, dostali osem a pol roka, Ladislav Kiss sedem rokov. Službukonajúcemu Romanovi Rojákovi bol vymeraný trest štyri roky, keďže mučeniu nezabránil. Zvyšní traja policajti dostali podmienku. Odsúdený bol tiež jeden zo synov Karola Sendreia, Peter, ktorý dostal podmienečný trest odňatia slobody na päť mesiacov. Jeho dvoch bratov súd oslobodil. Oslobodený spod obvinenia pokusu ublíženia na zdraví bol tiež Andrej Hudák.
Zoznam údajných prípadov.
Šikana rómskych chlapcov v Košiciach (2009).
V marci 2009 boli v Košiciach zadržaní šiesti chlapci vo veku 11 až 17 rokov z dôvodu podozrenia z okradnutia dôchodkyne. Tí, ktorí boli trestne zodpovední boli neskôr aj odsúdení. Na chodbe policajnej stanice Košice-Juh policajti prinútili obvinených chlapcov vyzliecť sa donaha pod hrozbou trestu, pričom toto celé bolo zachytené vo videu vyhotovenom mobilným telefónom. Chlapci boli ďalej nútení sa navzájom bozkávať či fackovať pod hrozbou „kopačiek“. Kameraman videa chlapcov inštruoval koľko a ako silno sa chlapci majú udierať. Podľa výpovedí chlapcov mali byť tiež zastrašovaní policajnými psami bez náhubkov, podľa výpovede psy mali troch pohrýzť. Videozáznam bol poskytnutý redakcii Denníka SME príbuznou osobou zamestnanca stanice. Za prepadnutie dôchodkyne boli rómski maloletí a mladiství páchatelia odsúdení, hlavný páchateľ bol odsúdený na trest odňatia slobody na 30 mesiacov.
Okresný súd II v Košiciach rozhodol v rokoch 2015 a 2017 o nevine 10 obžalovaných policajtov. V týchto pojednávaniach sa súd odmietol zaoberať záznamom ponižovania chlapcov, keďže ich označil za nezákonný dôkaz. Krajský súd v Košiciach v zrušujúcom uznesení prikázal Okresnému súdu Košice II zaoberať sa týmto záznamom, a tak bol prípad v 2019 opäť zaradený do pojednávania. 11. decembra 2020 Krajský súd v Košiciach prihliadol na videozáznam a rozhodol, že sa skutok nestal. Na podnet právnej zástupkyne obžalovaných, Vandy Durbákovej, bude o prípade rozhodovať Európsky súd pre ľudské práva. Splnomocnenkyňa vlády SR pre rómske komunity, Andrea Bučková, vyjadrila znepokojenie nad rozhodnutím Krajského súdu.
Akcia 100.
Viacero prípadov možného neprimeraného použitia sily Policajným zborom sa spája s tzv. Akciami 100. Ide o pravidelné hromadné pátracie akcie Policajného zboru SR, ktoré sa konajú každý mesiac.
Moldava nad Bodvou (2013).
V júni 2013 v rámci takzvanej "akcie 100" (označenie pre policajnú pátraciu akciu) boli napadnutí obyvatelia rómskej komunity v Moldave nad Bodvou. O pátracej akcii rozhodlo Okresné riaditeľstvo Policajného zboru Košice okolie a bolo zapojených 63 policajtov. Ministerstvo vnútra SR aj Policajný zbor SR popreli špekulácie o tom, že malo ísť o formu odplaty za napadnutie policajnej hliadky v obci 3 dni pred policajným zákrokom. Oficiálny dôvod policajnej razie bolo pátranie po hľadaných osobách a predmetoch. Avšak podľa dotknutých obyvateľov a očitých svedkov policajti brutálne fyzicky napádali aj Rómov, ktorí predmetom pátracej akcie neboli. Vtedajší minister vnútra Robert Kaliňák a policajný prezident Tibor Gašpar označili svedectvá Rómov za klamstvo – v správe zo zásahu sa o zranených obyvateľoch nehovorilo. Avšak to je v rozpore s faktom, že po zásahu boli 7 Rómovia ošetrení v Moldavskej poliklinike a 2 v nemocnici v Šaci. Policajná razia vzbudila vlnu kritiky doma aj v zahraničí, reagovala aj vtedajšia ombudsmanka Jana Dubovcová či organizácia Európske centrum pre práva Rómov (ERRC).
Vrbnica (2015).
Obdobný scenár sa odohral 2. apríla 2015 v obci Vrbnica (okres Michalovce). Akcie 100 sa zúčastnilo 139 policajtov v 46 lokalitách po celom Košickom kraji – do výkonu trestu nastúpilo celkovo 5 osôb Podľa výpovede miestnych policajti Vŕbničanov bili a terorizovali rodičov pred deťmi. Občania Vŕbnice fyzické násilie dokazovali čerstvými modrinami a stopami po obušku na chrbte a zvyšku tela. Policajný riaditeľ Juraj Leško použitie donucovacích prostriedkov v obci Vŕbnica poprel, rovnako aj Robert Kaliňák poprel použitie akéhokoľvek násilia. Nemocnica v Michalovciach po zásahu vo Vŕbnici ošetrila 15 osôb, z nich jednu ženu. 
Obvinenia vyvolali kritiku na adresu polície a vtedajšieho ministra vnútra Róberta Kaliňáka. Ten po prípade v Moldave nad Bodvou hovoril o potrebe nahrávania policajných akcií, no k legislatívnym zmenám neprišlo. Splnomocnenec Peter Pollák i ombudsmanka Jana Dubovcová i odborníci na trestné právo po Vŕbnici zdôraznili potrebu plošného používania osobných kamier na podobných akciách. Okrem debaty zásah polície vyvolal protesty prevažne Rómov v Michalovciach a Rimavskej Sobote. Na proteste v Michalovciach bola vyslovená požiadavka na odstúpenie policajného riaditeľa Leška, neexistenciu záznamu kritizoval tiež predseda Strany rómskej únie na Slovensku, František Tanko.
Zborov (2017).
Večer 16. apríla 2017 prišla policajná hliadka do obce Zborov (okres Bardejov). Podľa svedkov bola privolaná pre roztržky medzi dvoma bratmi, ktorú sledovala väčšia skupina Zborovčanov. Policajti zavolali na pomoc ďalšiu hliadku. Situácia vyeskalovala až do bodu, kedy policajti začali biť aj deti a dôchodcov, napriek tomu, že miestni nekládli žiaden odpor. Zo zásahu polície bol vyhotovený videozáznam mobilným telefónom, ktorý zverejnila RTVS. Záznamov malo byť podľa svedkov vyhotovených niekoľko, no policajti sa po incidente vrátili a nútiť miestnych záznamy vymazať.
Napadnutie Rómov v Milhosti (2019).
23. júla 2019 došlo v pohostinstve v obci Milhosti (okres Košice-okolie) podľa svedkov k slovnej potýčke medzi dvoma 19-ročnými Rómami a majiteľom pohostinstva. Konflikt prerástol do fyzického napádania, na čo bola privolaná policajná hliadka. Tá Rómov vzala do Moldavy nad Bodvou, potom do Košíc a napokon sa s nimi mali vrátiť späť, pričom Rómov policajti cestou bili. Podľa svedectiev obetí policajti tiež fyzicky napadli aj dve Rómky, jednej z nich tiež priložili k hlave pištoľ. Ženy boli vzaté na Obvodné oddelenie polície v Čani a cez noc boli spútané a zamknuté na mužských toaletách a v sklade, pričom prepustené boli na ďalší deň.
Zákrok polície kritizoval aj šéf Európskeho centra pre práva Rómov (ERRC) Ðorđe Jovanović. Organizácia vyhlásila, že pokiaľ nebude prípad riadne vyšetrený inšpekciou, posunie prípad Európskemu súdu pre ľudské práva.
Iné možné prípady policajnej brutality voči Rómom.
Medzi ďalšie prípady neprimeraného zásahu polície v rómskych komunitách či proti Rómom patrí napríklad zásah v Jarovniciach (november 2017). Polícia pátrala po podozrivých z krádeže - zadržala 3 ľudí. Na zásahu sa zúčastnilo okolo 50 kukláčov aj so psami. 
Do tejto kategórie možno zaradiť aj nasadenie okolo 2000 príslušníkov polície a ozbrojených zložiek vo februári 2004 na východe Slovenska. V dôsledku chudoby a v rámci protestov proti Kaníkovým sociálnym reformám došlo k rabovaniu na niekoľkých miestach v Košickom, Prešovskom a Banskobystrickom kraji. Reformy a zásah, ale i nepokoje kritizoval aj vtedajší prezident SR, Rudolf Schuster. 
V auguste 2018 došlo v Pezinku k potýčke medzi políciou a Rómami, ktorú podľa miestnych začala policajná hliadka, ktorá zavolala na pomoc štátnych policajtov. Podľa polície Rómovia na policajtov útočili kameňmi a sklenými fľašami. Pri incidente policajti použili dva varovné výstrely a proti Rómom mal byť použitý sprej. Na miesto bola zavolaná záchranná služba, ktorá ošetrila jedného z Rómov, ktorý ťažko reagoval na spôsobený stres.

</doc>
<doc id="648768" url="https://sk.wikipedia.org/wiki?curid=648768" title="Kęstutis">
Kęstutis

Kęstutis [slovenská výslovnosť: Kästutis] (, , ; * okolo 1297, Senieji Trakai, Litovské veľkokniežatstvo† 15. august 1382, Krevský hrad) bolo posledné pohanské veľkoknieža Litvy. V rokoch 13451377 vládol spolu so svojim bratom Algirdasom, následne spolu so svojim synovcom Jogailom, ktorého zosadil a v rokoch 13811382 sám, až dokým nebol zajatý a popravený. Jeho otcom bol Gediminas, zakladateľ dynastie Gediminovcov (a Jagelovcov). Spolu s Kęstutisom sa uzatvára éra ranej pohanskej histórie Litvy.
Životopis.
Kęstutis sa narodil ako štvrtý alebo piaty zo siedmich synov vládnuceho panovníka Litovského veľkokniežatstva Gediminasa. Po tom, čo Kęstutis dosiahol dospelosť mu bola jeho otcom do správy zverená oblasť Hrodnianskeho a Podleského kniežatstva, a od roku 1337 aj oblasť Žmuďu (Žemaitsko) a Trakai. Po tom, čo v roku 1341 zomrel Kęstutisov otec Gediminas, sa panovníkom Litvy stal jeho nevlastný brat Jaunutis. Spolu so svojim bratom Algirdasom Jaunutisa v roku 1345 z Vilniusu vyhnali a ujali sa moci, pričom si rozdelili sféry vplyvu, Kęstutis vládol na západe a bránil krajinu pred katolíkmi, Algirdas vládol na východe a rozširoval moc do ruských krajín. V období rokov 13451377 Kęstutis podľa niektorých názorov vládol len ako submonarcha a hlavnú moc mal držať jeho brat Algirdas.
Kęstutisova vláda je spojená s bojmi s kresťanmi na západe v Prusku a v Livónsku, kde pohanskú Litvu ohrozoval Rád nemeckých rytierov a Poľské kráľovstvo. Po tom čo sa rádu nepodarilo litovské územie obsadiť, prešiel na taktiku pravidelných nájazdov a rabovania litovských sídiel. Historici celkovo zaznamenali takmer 100 útokov rádových rytierov a 40 kampaní Litovcov. V roku 1361 mal byť Kęstutis dokonca zajatý, no podarilo sa mu zo zajatia utiecť a už o rok pomohol svojmu bratovi Algirdasovi poraziť Mongolov pri Modrých vodách. V roku 1370 Litovci znovu vtrhli na územie Teutóncov, boli však porazení v bitke pri Rudave. V tom istom roku sa však Kęstutisovi podarilo získať kontrolu nad Haličom a Volynskom na území dnešnej Ukrajiny a Bieloruska, o ktoré Litva dlho bojovala s Poľským kráľovstvom. V roku 1382 Litovci dobyli hrad Jurbarkas (nem. Georgenburg) na juhozápade Litvy.
Kęstutis s kresťanmi viackrát jednal o svojom pokrstení a poľský a uhorský králi mu v prípade, že prijme krst ponúkali aj kráľovskú korunu. V roku 1351 Kęstutis dokonca navštívil Budín, kde sľúbil prijatie krstu v prípade, že brat, volynské knieža Lubart, bude prepustené, Litve sa vrátia územia obsadené Teutóncami a a Litva bude povýšená na kráľovstvo. Z jednaní však zišlo po tom, čo cestou ušiel. Obdobne zlyhali aj pokusy cisára Karola IV. v roku 1358, keď Litovci ponúkli, že prijmú krst ak im bude prinavrátené územie Rádu teutónskych rytierov, a rytieri presídlia na východ, kde budú bojovať s Mongolmi.
Po tom, čo v roku 1377 zomrel Kęstutisov brat Algirdas sa moci v krajine ujal Jogaila (neskorší poľský kráľ Vladislav II.). Proti Jogailovi a Kęstutisovi sa postavili Jogailovi bratia, ktorí hľadali pomoc u rádových rytierov a v Moskovskom veľkokniežatstve, čo Kęstutisa prinútilo uzavrieť v roku 1379 s teutónskymi rytiermi mier. Už o rok sa však Kęstutisa pokúsil zvrhnúť za podpory Teutóncov jeho synovec a spoluvládca, čo sa mu však nepodarilo, a Kęstutis Jogailu v roku 1381 uväznil a začal vládnuť sám. Krátko na to však musel Kęstutis odísť do ruských krajín, kde vypuklo povstanie proti litovskej nadvláde, čo jeho synovec využil a proti Kęstutisovi povstal. Keď sa v auguste 1382 Kęstutis vrátil do Litvy, bol na hrade Trakai zajatý a na Krevskom hrade zaškrtený. Následne bol v hlavnom meste Vilniuse po pohansky žiarovo pochovaný. Niektorí historici sa skôr prikláňajú k samovražde. Kęstutisova smrť následne vyvolala desať rokov dlhý vnútorný konflikt medzi Jogailom a Vitoldom.

</doc>
<doc id="648770" url="https://sk.wikipedia.org/wiki?curid=648770" title="Devínske jazero (Šrek)">
Devínske jazero (Šrek)

Devínske jazero (nem. hist. názov "Theben See") je bývalé jazero pri Bratislave (hneď za dnešnými severozápadnými hranicami Bratislavy), v dnešnej Chránenej krajinnej oblasti Záhorie, na západnom okraji dnešného územia obce Stupava.
Pôvodné jazero.
Pôvodne (minimálne koncom 18. a na zač. 19. stor.) to bolo pretiahnuté (riečne) jazero (riečne rameno) zhruba v tých miestach, kde sa dnes nachádza konečný úsek vodného toku Malina pred jeho ústím do rieky Morava. Nachádzalo sa teda oproti dnešnej osade Devínske Jazero. Na severe bolo úzkym tokom spojené s (vtedajším i dnešným) jazerom Šrek. 
Neskoršie jazero.
V druhej polovici 20. storočia išlo o (riečne) jazero nachádzajúce sa trochu severozápadnejšie než vyššie spomínané jazero, a síce okolo lokality Hrubá lúka, medzi riekou Morava a kanálom Malina. Pozostávalo z troch úzkych ramien (či zálivov). Z celého jazera sa zachovalo viac-menej už len najjužnejšie rameno nazývané (v minulosti aj dnes) Šrek, pričom Šrek je dnes v niektorých obdobiach vlastne už len mokraď a je na niektorých mapách v západnej časti výrazne dlhší než v minulosti (ako záliv Devínskeho jazera mal dĺžku len 1,4 km).
Toto jazero vzniklo kedysi prirodzeným aj umelým prehradením ramena Moravy. Bolo hniezdiskom vodného vtáctva. 
Bývalý tok Moravy.
Na niektorých mapách dostupných online (nie však na oficiálnych mapách) je v súčasnosti ako Devínske jazero (nesprávne?) označené jazero nachádzajúce sa bezprostredne južne od Šreka a teda aj južne od vyššie opísaného jazera z 2. pol. 20. storočia. Toto údajné "Devínske jazero" je bývalý tok Moravy, ktorý sa neskôr stal ramenom Moravy a ešte neskôr sa takmer úplne oddelil od nového (a teda súčasného) hlavného toku Moravy, čím vzniklo súčasné jazero.
Zdroj pomenovania.
Podľa pôvodného jazera nesie meno jednak osada Devínske Jazero (nem. Thebensee), ktorá sa nachádza východne od pôvodného jazera (leží prevažne na dnešnom území Bratislavy), a jednak územie európskeho významu v širokom okolí tohto jazera.

</doc>
<doc id="648782" url="https://sk.wikipedia.org/wiki?curid=648782" title="Tyler, the Creator">
Tyler, the Creator

Tyler Gregory Okonma (* 6. marec 1991, Ladera Heights, Kalifornia, Spojené štáty), známy pod umeleckým menom Tyler, the Creator, je americký reper, spevák, skladateľ, hudobný producent, návrhár a režisér videoklipov. Zviditeľnil sa na začiatku 2010s rokov ako spoluzakladateľ a "de facto" vedúci alternatívnej hip hopovej skupiny Odd Future, v ktorej vystupoval a zároveň produkoval takmer všetky nahrávky. Ako sólo umelec vydal mixtape a 7 štúdiových albumov, ktoré si poväčšine produkoval sám.

</doc>
<doc id="648783" url="https://sk.wikipedia.org/wiki?curid=648783" title="Špicberské globálne úložisko semien">
Špicberské globálne úložisko semien

Špicberské globálne úložisko semien () je zabezpečená semenná banka vybudovaná za polárnym kruhom na nórskom súostroví Špicbergy, poblíž hlavného mesta súostrovia Longyearbyen. Toto zariadenie bolo vybudované, aby sa zachovala široká rozmanitosť semien rastlín z celého sveta. Nórska vláda v plnej miere financovala výstavbu trezoru v približnej hodnote 45 miliónov nórskych korún (8,8 milióna USD v roku 2008). Ukladanie semien v trezore je pre koncových používateľov bezplatné, Nórsko a Crop Trust platia za prevádzkové náklady.
Výstavba.
19. júna 2006 slávnostne položili prvý kameň premiéri krajín Nórska, Švédska, Fínska, Dánska a Islandu. Semenná banka je 120 metrov vo vnútri pieskovcovej hory na ostrove Spitsbergen.
Spitsbergen, najväčší ostrov súostrovia, sa považoval za ideálnu lokalitu, pretože ide o veľmi bezpečné miesto, najmä pre veľmi nízke riziko vulkanickej aktivity a teda žiadne riziko zemetrasení. Svojou nadmorskou výškou 130 metrov nad morom zaručuje, že by sa úložisko nezaplavilo ani po zdvihnutí hladiny morí po roztopení ľadovcov. Vyskytuje sa tu permafrost, ktorý pomáha konzervácii. Lokálne vyťažené uhlie poskytuje energiu pre chladiace jednotky, ktoré ďalej ochladzujú semená na medzinárodne odporúčanú úroveň -18°C. Ak by aj zariadenie zlyhalo, uplynie najmenej niekoľko týždňov, kým sa teplota úložiska zvýši na teplotu okolitého pieskovcového podložia, ktorá je -3°C. Odhaduje sa, že zahriatie na 0°C by trvalo dve storočia.
Strecha a predná strana vstupu do zariadenia je osvetlená umeleckým dielom s názvom "Perpetual Repercussion" od nórskeho umelca Dyveke Sanne. V Nórsku musia stavebné projekty financované vládou presahujúce určitú sumu zahŕňať umelecké diela. Nórska štátna agentúra KORO, ktorá dohliada na umenie vo verejných priestoroch, zapojila umelca, aby navrhol umelecké dielo pre úložisko. Strecha a vstup do klenby sú vyplnené vysoko reflexnou nehrdzavejúcou oceľou, zrkadlami a hranolmi. Inštalácia odráža polárne svetlo v letných mesiacoch.
Využitie.
Poslaním Špicberského globálneho úložiska semien je poskytnúť bezpečnostnú sieť proti náhodnej strate rozmanitosti v tradičných génových bankách. Kým populárna tlač zdôraznila svoju možnú užitočnosť v prípade veľkej regionálnej alebo globálnej katastrofy, bude častejšie dostupné, keď dôjde k strate vzoriek z génových bánk v dôsledku nesprávneho riadenia, havárie, zlyhania zariadenia, nedostatku financií a živelných pohrôm. Tieto udalosti sa dejú s určitou pravidelnosťou. Vojny a konflikty v histórií zničili niektoré génové banky. Národná banka semien na Filipínach bola poškodená povodňami a neskôr zničená požiarom. Semenné banky v Afganistane, Sýrii a Iraku boli úplne zničené.
Nórske právne predpisy zakazujú uchovávanie geneticky modifikovaných semien v úložisku.
Kapacita zariadenia je 4,5 milióna vzoriek, čo predstavuje 2,5 miliardy semien. Veľkosť jednej vzorky je 500 semien.
Prístup k semenám.
Vzorky semien v úložisku sú kópie vzoriek uložených v génových bankách. Výskumníci, pestovatelia rastlín a iné skupiny, ktoré chcú mať prístup k vzorkám semien, tak nemôžu urobiť priamo cez toto úložisko semien, ale musia požiadať o vzorky od depozitných génových bánk. Vzorky uložené v génových bankách sú vo väčšine prípadov sprístupnené v súlade s podmienkami Medzinárodnej zmluvy o rastlinných genetických zdrojoch pre výživu a poľnohospodárstvo, ktorú schválilo 118 krajín.
Úložisko semien funguje ako trezor v banke. Banka vlastní budovu a vkladateľ vlastní obsah svojej schránky. Nórska vláda je vlastníkom úložiska a vlastníkmi semien sú génové banky, ktoré ich tam majú uschované. Uloženie vzoriek do zariadenia nepredstavuje zákonný prevod genetických zdrojov. V terminológii génových bánk sa to nazýva dohoda „čiernej skrinky“. Každý vkladateľ podpíše dohodu o vklade so spoločnosťou NordGen, ktorá koná v mene Nórska. V dohode sa objasňuje, že Nórsko si neuplatňuje vlastníctvo nad uloženými vzorkami a toto vlastníctvo ostáva na vkladateľovi, ktorý má výlučné právo prístupu k týmto materiálom v úložisku. Nikto nemá prístup k semenám niekoho iného. Databázu vzoriek a vkladateľov spravuje spoločnosť NordGen.
Skladovanie semien.
Semená sa skladujú v uzavretých trojvrstvových fóliových obaloch, ktoré sú umiestnené do plastových nádob na kovové regále. Skladovacie priestory sa udržiavajú pri teplote -18°C. Nízka teplota a obmedzený prístup ku kyslíku zaistia nízku metabolickú aktivitu a oneskoria starnutie semien. Permafrost obklopujúci zariadenie pomáha udržať nízku teplotu semien, ak dôjde k výpadku dodávky elektrickej energie. Od svojho otvorenia úložisko zaznamenalo prenikanie vody do prístupovej chodby objektu počas každoročného jarného rozmrazovania permafrostu. Vyššie teploty a silné zrážky v októbri 2016 spôsobili prienik výrazne väčšieho množstva vody do objektu, ale dizajn zariadenia zabezpečil, aby voda po niekoľkých metroch zamrzla a tak neohrozila semená.

</doc>
<doc id="648786" url="https://sk.wikipedia.org/wiki?curid=648786" title="Peter Deljan">
Peter Deljan

Peter Deljan (iné mená: Peter II., krátko: Deljan; , ; * ?† po 1041, Konštantínopol) bol vodca bulharskej vzbury proti Byzantskej ríši za vlády cisára Michala IV. v rokoch 10401041.
Deljanov pôvod je nejasný. Podľa byzantského kronikára Ióanna Skylitza bol otrokom v Konštantínopole, odkiaľ utiekol do Bulharska. Sám o sebe medzi Bulharmi vyhlasoval, že je synom/vnukom (Skylitzes) cára Samuila. Byzantský kronikár a kánonista Ióannes Zonaras Deljana pokladal za nelegitímneho syna komitopula Árona. Deljanovo meno malo slovanský význam: „víťaz“. Byzantský historik Michaél Psellos jeho meno demagogicky premenil na "Dolianos" etymologicky spojené s gréckym slovom "dolios" („lstivý“).
Deljanovo povstanie.
Príčinou vzbury bolo značné zhoršenie hospodárskej situácie v Bulharsku po tom, čo bola na miestne obyvateľstvo Ióannom Orfanotrofom uvalená daň aerikon. To znamenalo, že obyvateľstvo naďalej neodvádzalo dane v naturáliách, ako bolo zvykom za Prvej bulharskej ríše a za vlády byzantského cisára Bazila I., ale podľa byzantského zvyku v peniazoch. Povstanie vypuklo v Belehrade, odkiaľ Deljan vtrhol do Nišu a Skopje. Povstanie sa čoskoro rozšírilo na značnej časti územia bývalej Samuilovej ríše a k vzbúrencom sa dokonca pridali byzantské jednotky z them Dyrrhachion a Nikopolis. Dyrrhachionské vojská počas povstania zvolili za bulharského panovníka Tichomíra, avšak po tom, čo sa povstalecké jednotky stretli, Deljan docielil Tichomírovo zosadenie a ukameňovanie. Významným prvkom vzbury bola podpora bulharskej bojarskej vrstvy. Krátko po vypuknutí povstania sa do Bulharska dostal syn posledného bulharského cára Ivana Vladislava Alusianos a Deljanovi nezostávalo nič iné, než legitímneho následníka bulharského cárskeho rodu prijať ako spoluvládcu. Povstanie sa zatiaľ rozšírilo na značnú časť Balkánu a v Grécku preniklo až k Thébam. Pri pokuse o dobytie Solúna bolo však povstalecké vojsko porazené a Alusianos, aby si zachránil život, Deljana uväznil, oslepil a poslal do Konštantínopola. V Konštantínopole bol Deljan vedený pred mestským ľudom v triumfe a následne popravený.

</doc>
<doc id="648787" url="https://sk.wikipedia.org/wiki?curid=648787" title="Petăr Deljan">
Petăr Deljan



</doc>
<doc id="648788" url="https://sk.wikipedia.org/wiki?curid=648788" title="Deljan">
Deljan



</doc>
<doc id="648793" url="https://sk.wikipedia.org/wiki?curid=648793" title="Jozef Moravčík (archeológ)">
Jozef Moravčík (archeológ)

Mgr. Jozef Moravčík (* 24. január 1944, Močenok) je slovenský archeológ a múzejník, odborník na praveké a včasnohistorické osídlenie severozápadného Slovenska. Je dlhoročným popularizátorom regionálnej archeológie a histórie, viedol krúžky pre mládež a absolvoval stovky odborných prednášok. Je držiteľom viacerých ocenení.
Životopis.
Narodil sa v roku 1944 v Močenku pri Nitre, maturoval na Strednej všeobecnovzdelávacej škole v Šali v roku 1962. Štúdium archeológie absolvoval na Katedre archeológie, dejín umenia a národopisu Filozofickej fakulte UK v Bratislave (19621967). Už ako študent nastúpil v auguste 1966 do Považského múzea a galérie v Žiline, kde pôsobil ako odborný pracovník až do roku 2007 a pre ktoré získal množstvo dokumentačného materiálu a nálezov. Rovnako pôsobil ako člen výboru Slovenskej archeologickej spoločnosti pri AÚ SAV v Nitre, členom a podpredsedom Archeologickej rady, odborného poradného orgánu Ministerstva kultúry SR, sekcie kultúrneho dedičstva, ako aj členom a predsedom historickej sekcie Zboru Žilincov - dobrovoľného združenia občanov mesta.
Dielo.
Je autorom mnohých monografií a realizoval viacero putovných výstav (napr. Nové archeologické výskumy, Slovania na severozápadnom Slovensku, Lužická kultúra, Púchovská kultúra, Praveké umenie na Slovensku, Kaplnka Božieho Tela v Žiline, Opevnenia severozápadného Slovenska a i.). Na základe vedecko-výskumnej a akvizičnej činnosti pripravil expozíciu „Pravek severozápadného Slovenska“, ktorá bola na Budatínskom zámku prístupná v rokoch 19782001. Na Strečnianskom hrade pripravil v roku 1995 expozíciu „Dejiny hradu Strečno“ a v spolupráci s Karolom Pietom a Archeologickým ústavom SAV v Nitre objavil a v roku 2000 prezentoval v Župnom dome v Púchove lokality púchovskej kultúry na strednom Považí.
Bibliografia.
ISBN 80-7100-940-7 
ISBN 80-969630-9-0

</doc>
<doc id="648796" url="https://sk.wikipedia.org/wiki?curid=648796" title="İsmail Hakkı Uzunçarşılı">
İsmail Hakkı Uzunçarşılı

İsmail Hakkı Uzunçarşılı (* 23. august 1888, Istanbul† 10. október 1977, tamže) bol turecký historik, univerzitný pedagóg a politik.
Publikoval práce z oblasti histórie predosmanských tureckých štátov a urbánnej histórie v Anatóli. V 40. rokoch 20. storočia začal rozsiahly výskum dejín Osmanskej ríše, ktorého výsledkom bolo najmä dvanásťzväzkové dielo "Osmanlı Tarihi" („Osmanské dejiny“).

</doc>
<doc id="648806" url="https://sk.wikipedia.org/wiki?curid=648806" title="Anton Petrovský-Šichman">
Anton Petrovský-Šichman

PhDr. Anton Petrovský-Šichman (* 7. júl 1919, Žilina – † 5. máj 1967, Žilina) bol slovenský archeológ a múzejník. Zaslúžil sa o množstvo archeologických objavov na severozápadnom Slovensku a v Poiplí.
Životopis.
Narodil sa v Žiline v rodine obuvníka a v meste ukončil reálne gymnázium. Pokračoval v štúdiu na Pedagogickej akadémii a stal sa učiteľom. V rokoch 1938 – 1942 pôsobil na školách v Ďurčinej, Fačkove a Bánovej, no v roku 1943 začal študovať archeológiu a jazykovedu na Filozofickej fakulte UK v Bratislave. Od roku 1948 pôsobil ako odborný asistent a o rok neskôr získal doktorát filozofie. Stal sa externým pracovníkom Archeologického ústavu Slovenskej akadémie vied a umení, od roku 1953 začal pracovať v SAV Nitra a v roku 1957 prišiel ako odborný pracovník do Krajského múzea v Žiline.
Jeho zásluhou bolo preskúmaných viac ako 700 lokalít prevažne na severozápadnom Slovensku, čím sa táto oblasť stala jednou z najprebádanejších. Predmetom jeho záujmu bol pravek i slovanské mohyly, sídliská aj hradiská. Svoje objavy podrobne spracoval a mnohé z nich sa stali súčasťou zbierky Považského múzea v Žiline. Množstvo objavov učinil aj v Poiplí. Pracoval bez ohľadu na počasie, neraz v mraze či daždi, čo poznačilo jeho zdravie a zapríčinilo predčasnú smrť v 48. rokoch.
Dielo.
Je autorom viacerých monografií a odborných článkov, prednáškami na školách popularizoval archeológiu a dejiny. Inicioval krúžky pre deti a mládež, ktoré brával priamo na skúmané náleziská, čím podnecoval ich záujem o dejiny. Bol povestný podrobným popisom a dokumentáciou svojich výskumov, mnohé objavy však už nestihol popísať. Preskúmal mohylníky v Bitarovej, Beluši, Sverepci, Visolajoch či Bánovej. Nadviazal na prácu Vojtecha Budinského-Kričku, ktorý sa neskôr stal konzultantom jeho výskumov. 

</doc>
<doc id="648807" url="https://sk.wikipedia.org/wiki?curid=648807" title="Adam Vereš">
Adam Vereš

Adam Vereš (* 15. november 1883, Stará Pazova, Rakúsko-Uhorsko — † 2. november 1931, Nový Sad, Juhoslovanské kráľovstvo) bol slovenský evanjelický kňaz, prvý biskup Slovenskej evanjelickej augsburského vyznania cirkvi v Srbsku.
Životopis.
Základnú ľudovú školu navštevoval v rodisku a v sriemskej dedine Ugrinovce, kde jeho otec pôsobil ako notár. Zmaturoval roku 1902 na osemročnom gymnáziu v Zemune. Teológiu tri roky študoval na Evanjelickej teologickej fakulte Viedenskej univerzity. Počas štúdií vo Viedni bol podpredsedom slovenského akademického spolku "Národ". Stýkal sa aj so Samuelom Zochom a Milanom Hodžom. Štúdium dokončil na Teologickej akadémii uhorskej evanjelickej cirkvi a. v. v Prešporku (dnes Evanjelická bohoslovecká fakulta Univerzity Komenského v Bratislave).
Po skončení štúdií, od roku 1905, pôsobil najprv ako katechéta v Starej Pazove. Za kňaza bol ordinovaný 1. novembra 1906 biskupom Gustavom Scholtzom. Ako kňaz pôsobil najprv medzi Slovákmi v Bulharsku, v dedine Gorna Mitropolia (). Roku 1909 bol pozvaný za kňaza do nemeckého evanjelického zboru v sriemskej dedine Krčedín. V blízkych Slankamenských Vinohradoch, osídlených evanjelickými Slovákmi, založil slovenskú ľudovú školu, v ktorej určitý čas aj sám vyučoval. Roku 1916 prešiel do neďalekej Bešky, kde taktiež pôsobil ako farár nemeckého evanjelického zboru. Roku 1920 bol zvolený za predsedu novozaloženého Spravujúceho výboru pre všetky evanjelické a. v. cirkvi v novoutvorenom Kráľovstve Srbov, Chorvátov a Slovincov (3. októbra 1929 premenovanom na Juhoslovanské kráľovstvo). Roku 1921 sa stal kňazom slovenského evanjelického zboru v Iloku, v dnešnom Chorvátsku. Odtiaľ bol v istom roku zvolený za seniora vtedy založeného Sriemskeho seniorátu.
Roku 1925 na konvente v Starej Pazove bol zvolený za správcu slovenského evanjelického a. v. dištriktu a neskôr za biskupského administrátora. Za prvého biskupa Slovenskej evanjelickej a. v. cirkvi v Kráľovstve Srbov, Chorvátov a Slovincov (dnes SEAVC v Srbsku) bol zvolený 3. januára 1929. Inštalovaný bol 18. septembra 1929 v Starej Pazove. Inštalačný čin vykonal biskup Západného dištriktu, vtedajší predsedajúci biskup Evanjelickej cirkvi augsurského vyznania na Slovensku Dr. Dušan Fajnor.
V poslednom období svojho života ochorel na diabetes a nakazil sa tuberkolózou, čo zapríčinilo jeho predčasnú smrť. Zomrel 2. novembra 1931 v Novom Sade. Pochovali ho 5. novembra 1931 v Iloku, kde najdlhšie pôsobil. Nad jeho hrobom kázal senior Gustáv Klobušický. Odobrali sa od neho aj biskup Evanjelickej cirkvi a. v. na Slovensku Vladimír Pavel Čobrda a Philipp Popp, biskup Evanjelickej (viacnárodnostnej, prevažne nemeckej) a. v. cirkvi v Juhoslovanskom kráľovstve.
Dielo.
Adam Vereš bol vynikajúci kňaz s vysokou vzdelanostnou kultúrou, s príznačnou toleranciou a s vizionárskym myslením. Preto užíval prirodzenú autoritu medzi kolegami – slovenskými i nemeckými. Navyše bol obdarený organizačným talentom a darom jemnej diplomacie s citlivým chápaním ekumenickej spolupráce, čo mu umožnilo blahodarne slúžiť evanjelickej cirkvi v slovenskej enkláve mimo územia Slovenska.
Počas svojho pôsobenia sa venoval duchovnej starostlivosti o cirkevné zbory a cirkev všeobecne, ale intenzívne sa zaujímal aj o školskú výchovu detí a vzdelávanie národa. Nezáležalo mu iba na tom, aby jednotlivec bol veriacim kresťanom, mal záujem aby bol aj vzdelaný a široko rozhľadený. Bol si vedomý, že len cez široko chápanú osvetovú prácu, cez vzdelanie, vedie cesta k hospodárskemu rozmachu, sociálnemu vzostupu a národnému povedomiu. V cirkevných zboroch, v ktorých pôsobil, sa snažil zabezpečiť najvhodnejšie možné podmienky pre školenie detí. V bulharskej Gornej Mitropolii a v sriemskych sídlach Ilok, Lug a Slankamenské Vinohrady založil základné školy s vyučovacím jazykom slovenským. Nedostatok slovenských učiteľov medzi dolnozemskými Slovákmi riešil tak, že v Novom Sade roku 1928 zorganizoval učiteľský kurz a vyškolených učiteľov potom umiestňoval do slovenských škôl na území dnešnej Vojvodiny. Podstatne sa zaslúžil o osamostatnenie dnešnej Slovenskej evanjelickej a. v. cirkvi v Srbsku (vtedy v Kráľovstve Srbov, Chorvátov a Slovincov) a zohral dôležitú úlohu pri jej ďalšom organizovaní. Zaslúžil sa aj na príprave prvej ústavy cirkvi. Ústava bola štátom prijatá a potvrdená roku 1932 a platila ďalších dvadsať rokov.
Zostavil a vlastným nákladom vydal knihu "Slovenská evanjelická kresťanská cirkev a. v. v kráľovstve juhoslovanskom v slove a v obrazoch". Kniha vyšla v Báčskom Petrovci roku 1930, z príležitosti 400 ročného jubilea Augsburského vyznania (predloženého roku 1530 na ríšskom sneme v Augsburgu). Na obsahu knihy sa podieľali desiatky autorov, farárov a seniorov cirkvi. V publikácii je spracovaná história každého zboru a seniorátu, od príchodu Slovákov až po rok 1930 a podané su v nej aj krátke životopisy kňazov a niektorých dozorcov, ktorí v tej dobe pôsobili v zboroch a seniorátoch. Rozsah tejto publikácie a bohatstvo v nej uverejneného materiálu, ju na celé desaťročia predurčilo stať sa prameňom a základným zdrojom poznania nielen cirkevných dejín evanjelických Slovákov vo vojvodinskom prostredí, ale aj dejín slovenských osád vo vtedajšej Juhoslávii.
Známe su a často sa v literatúre citujú slová Adama Vereša prednesené v jeho biskupskej správe z roku 1930: "Náš národ treba zachrániť pri viere v Boha, vo vernosti a prítulnosti ku svojej slovenskej evanjelickej cirkvi a v láske ku svojmu slovenskému národu. Povzniesť ho, aby medzi inými národmi vyvodil v mravnosti, vzdelanosti a v blahobyte."
Uznania.
Od juhoslovanského kráľa Alexandra I. Karađorđeviča bol viackrát vyznamenaný za svoje zásluhy pre prácu v cirkvi. Roku 1922 dostal Rad svätého Sávu 3. stupňa, roku 1929 Rad svätého Sávu 2. stupňa a roku 1930 Rad bieleho orla 5. stupňa.
Jedna ulica v Starej Pazove nesie jeho meno. Námestie v Iloku, na ktorom sa nachodí slovenský evanjelický kostol s cirkevným domom, nesie od roku 2002 názov "Námestie Adama Vereša" (). Na tomto cirkevnom dome, v ktorom v čase biskupského pôsobenia Adama Vereša sídlil biskupský úrad, je osadená pamätná tabuľa. Pred domom, na námestí, je umiestnená jeho bronzová busta.

</doc>
<doc id="648826" url="https://sk.wikipedia.org/wiki?curid=648826" title="Krajná pravica">
Krajná pravica



</doc>
<doc id="648827" url="https://sk.wikipedia.org/wiki?curid=648827" title="Krajná ľavica">
Krajná ľavica



</doc>
<doc id="648828" url="https://sk.wikipedia.org/wiki?curid=648828" title="Extrémizmus">
Extrémizmus

Extrémizmus (predstaviteľ extrémizmu sa nazýva extrémista) je nejasne definovaný pojem majúci v literatúre i praxi viacero významov: 
1. Na najvšeobecnejšej úrovni môže výraz extrémizmus znamenať:
2. V špecifickejších kontextoch môže extrémizmus znamenať:
Definície extrémizmu.
Pojem extrémizmus má pôvod v latinskom termíne "extremus", čo znamená najďalej ležiaca pozícia, a preto ho možno vnímať ako krajný, premrštený, výstredný. Takéto vymedzenie je príliš široké a preto v rôznych kultúrach a spoločnostiach býva tiež rôzne interpretovaný. V niektorých krajinách sa však pre jeho širokosť a všeobecnosť označenie extrémizmus vôbec nepoužíva ale namiesto neho sa používajú konkrétnejšie termíny ako napríklad terorizmus, antisemitizmus, rasizmus a pod., ktoré sa považujú za extrémne javy v spoločnosti.
Radikalizmus, extrémizmus a terorizmus nie sú nástrojom vášní. Stali sa nástrojom politickej racionality. Problematika extrémizmu a jeho prejavov v súčasnom období predstavuje celospoločenský problém. Možno ho priradiť k sociálno-patologickým javom vyskytujúcim sa v demokratických spoločnostiach. S problematikou extrémizmu sa spájajú rôzne prejavy, ako radikalizmus, fanatizmus, terorizmus, fašizmus, rasizmus a xenofóbia. Od zmeny totalitného systému na demokratický je možné zaznamenať na slovenskej, ale aj českej, poľskej či maďarskej politickej scéne zvýšenú koncentráciu extrémistických predstaviteľov. Ich tematická základňa je primárne tvorená národnostnou problematikou, proti-rómskou problematikou, problematikou národnostných menšín a prisťahovalectvom.
Pojem extrémizmus nie je v právnom poriadku na Slovensku (a v mnohých iných štátoch) definovaný. Aj v odbornej literatúre sa konkrétne definície extrémizmu značne rôznia. Nasleduje niekoľko príkladov pre definíciu typu 2a (o definícii typu 2b pozri článok politický extrémizmus):

</doc>
<doc id="648838" url="https://sk.wikipedia.org/wiki?curid=648838" title="Coronavirus">
Coronavirus



</doc>
<doc id="648840" url="https://sk.wikipedia.org/wiki?curid=648840" title="Dubrovnícka republika">
Dubrovnícka republika

Dubrovnícka republika (iné názvy: Ragúska republika, Republika svätého Blažeja (Vlaha), , , ) bola aristokratická mestská a námorná republika na juhu Dalmácie s centrom v Dubrovníku. Existovala od 14. storočia až do roku 1808. V stredovekých prameňoch sa mesto Dubrovník spomína od 7. až 8. storočia ako "Ragusinum"/"Rausion". Pôvodne patrilo pod zvrchovanosť Byzantskej ríše a platilo daň mieru miestnym slovanským kniežatám. Počas bojov medzi Benátskou republikou a Byzantskou ríšou prešlo územie Dubrovníckej republiky koncom 10. storočia na krátke obdobie pod Benátky. Po páde Konštantínopola v roku 1204 sa mesto stalo pevnou súčasťou Benátskej republiky. Na prahu 13. storočia sa Dubrovník zo svojou výhodnou strategickou polohou stal významným centrom obchodu medzi Talianskom, Srbskom, Bosnou a Byzanciou. Pod ochranou Benátok križovali lode Dubrovníka nielen Jadranským morom, ale aj Stredozemným a Čiernym morom. V roku 1358 sa na základe Zadarského mieru dostal Dubrovník pod zvrchovanosť uhorského kráľa Ľudovíta I., ktorý mu udelil samostatnosť a ponechal si len formálne právo jeho ochrany. V nasledujúcom období vystriedal vazalský pomer k Uhorskému kráľovstvu, obdobný pomer k Habsburskej monarchii a Osmanskej ríši a Napoleonskému Francúzsku. Dubrovník bol významnou námornou republikou konkurujúcou Benátkam. Republika zanikla 31. januára 1808, kedy ju zrušil francúzsky maršal Auguste Marmont, veliteľ francúzskych jednotiek, ktoré územie republiky okupovali od roku 1806.
Dejiny republiky.
Ranná história a vzostup (7. storočie13. storočie).
Dubrovník bol založený v 7. storočí približne v roku 614 po tom, čo Avari a Slovania zničili rímske mesto Epidaurum (dnešný Cavtat). Avari sa prvýkrát objavili v Dalmácii v rokoch 597598. Boli často v službách byzantských cisárov. V roku 597 prepadli Dalmáciu a zničili viac ako štyridsať miest, a počas nasledujúcich tridsiatich rokov ju celú dobyli. V roku 619 zničili Salonu, ktorej preživší obyvatelia sa uchýlili do hradieb Diokleciánovho paláca v Splite. Niekoľko z nich ale putovalo ďalej na juh a usadilo sa na ostrovnej skale, kde dnes stojí Dubrovník.
Z prvých dvoch storočí je história Ragusy málo známa. Bola mestom Dalmácie a podobne ako ostatné latinské mestá v Dalmácii, bola pôvodne súčasťou Východorímskej ríše. Počas vlády byzantského cisára Michala II. mesto získalo autonómiu a pretvorilo sa do talianskeho typu, zatiaľ čo vnútrozemská Dalmácia sa stala súčasťou Franskej ríše, ktorej patrili tiež niektoré z pobrežných miest. Hoci Ragusa bola stále malá jej sila rástla. V čase bojov medzi rôznymi slovanskými kmeňmi vo vnútrozemí sa mesto stalo útočiskom mnohých obyvateľov v okolí. Ragusa sa spomína v roku 867, keď mesto obliehali Saracéni. Obliehanie sa skončilo po pätnástich mesiacoch vďaka byzantskému cisárovi Bazilovi I., ktorý do Dubrovník vyslal flotilu pod velením Nikéta Óoryfa. Chorvátskemu kráľovi Tomislavovi sa vďaka jeho vplyvu a spojenectvu s Byzanciou podarilo získať územie bohatého Jadranského mesta pod svoju nadvládu. V tomto období na Ragusu ako na potencionálneho súpera začala nazerať Benátska republika, jej pokus obsadiť mesto v roku 948 bol ale neúspešný. Obyvatelia Ragusy pripísali víťazstvo svätému Blažejovi, ktorý sa stal patrónom mesta. Počas vojny medzi byzantským cisárom Baziloml II. a bulharským cárom Samuilom koncom 10. a začiatkom 11. storočia byzantský cisár podstúpil ochranu Ragusy benátskemu dóžovi Pietrovi II. Orseolovi, ktorý dostal hold mesta v roku 1000, ale neskôr byzantský cisár Roman III. Argyros pripojil Ragusu opäť k Byzancii a Dubrovníčania svojimi loďami pomáhali byzantskému námorníctvu vo vojne proti Arabom. V roku 1050 dal chorvátsky kráľ Štefan I., vládca Bosny a Dalmácie, obyvateľom Ragusy pevninu pozdĺž pobrežia a Ragusa sa rozšírila do 16 kilometrov vzdialeného Zatonu (dnešná časť Dubrovníka), čím mesto prevzalo kontrolu nad zdrojom pitnej vody. Štefan dal mestu tiež prístav Gruž, ktorý je dnes obchodným prístavom v Dubrovníku. Pôvodné územie mesta Ragusy teda obsahovalo mesto Dubrovník, Gruž, farnosť Dubrovník, Brgat, Ombla, Šumet, Zaton a ostrovy Koločep, Lopud, Šipan a menšie ostrovy v blízkosti mesta (Lokrum, Mrkan, Bobara). V 11. storočí bola Ragusa a jeho okolie opísané v diele slávneho arabského geografa Muhammada Al-Idrisiho. Vo svojom diele uviedol, že Ragusa je najjužnejšie mesto v Chorvátsku a Dalmácii.
V roku 1071 sa Normani z Apúlie prvýkrát vylodili v Dalmácii prekročili Jadran a vyhrážali sa Byzantskej ríši. Cisár Alexios I. požiadal o pomoc Benátčanov. Alexios tiež požiadal o pomoc Ragusu, ktorá bola prakticky nezávislá, ale viac sa bála Normanov a tak sa spojili s Normanmi proti Benátkam. Benátky utrpeli porážku. Na oplátku Ragusa získala dôležité obchodné privilégiá v južnej Itálii. V roku 1085 Benátčania opäť zaútočili na Normanov a čiastočne ich porazili na Korfu, za čo Alexios udelil benátskemu dóžovi Vitale Falierovi titul "protosebastos" a vojvoda dalmátsky. Benátska republika tak opäť získala všetok stratený vplyv na východné pobrežie Jadranu. V rámci ríše sa Ragusa tešila veľkej politickej a obchodnej autonómii v 11. storočí a jeho šľachta byzantského a dalmatínskeho pôvodu prekvitala. Počas tohto obdobia sme svedkami prvého výrazného nárastu slovanského obyvateľstva v Raguse, ktorých priťahovala jeho obchodná činnosť. V 12. storočí sa mesto väčšinu času venovalo obrane pred útokmi Benátčanov a bosnianskych a srbských kráľov, ktoré sa ich snažili ovládnuť. V tomto období začala vznikať samospráva s vlastním inštitúciami, ktoré postupne získavali stále väčšiu mieru autonómie. V roku 1171 bola Ragusa na krátko ale tvrdo okupovaná Benátkami. Z toho vyplýva aká bola slabá Ragusa a vládcovia v Konštantínopole ku koncu 12. storočia súvislosti s rastúcou mocou Benátok v Stredozemnom mori. Toto oslabenie pred Benátkami a Srbskom núti Ragusu, aby sa spojila buď zo Sicílskym kráľovstvom alebo Uhorským kráľovstvom. V rokoch 1180 až 1190 sa Štefan Nemanja dvakrát bez úspechu pokúsil zmocniť Ragusy. Mesto malo liberálny charakter, poskytovala azyl utečencom všetkých národov. Jedným z nich podľa legendy bol anglický kráľ Richard I. Levie srdce z Anglicka, ktorý v roku 1192 pri príchode z pevniny pristál na pobrežnom ostrove Lokrum.
Táto slabosť a rôzne pokusy o dobytie a agresiu však nijako nebránilo hospodárskemu rozvoju mesta. Medzi Ragusou a talianskymi mestami existuje mnoho námorných zmlúv (napríklad z roku 1203 s mestom Termoli, ktoré je prístavom regiónu Molise). Malé mesto nemohlo konkurovať Benátskej republike a jeho impozantnej námornej sile. Ragúska obchodná politika sa preto postupne vzdala námorného obchodu a využila výhody svojej strategickej geografickej polohy k obchodu s vnútrozemím Balkánu. V roku 1191 cisár Izák II. Angelos udelil mestským obchodníkom právo slobodného obchodu na celom území Byzantskej ríše. Ragusa mala podobné výsady oveľa skôr, ako v Srbsku (1186) a Bosne (1189). Dohoda s bosnianskym bánom Kulinom je prvým oficiálnym dokumentom, v ktorom sa mesto nazýva Dubrovník. Benátky však čoskoro začali prevyšovať upadajúcu Byzanciu a ohrozovať jej ekonomiku, k prehĺbeniu rozporov navyše prispela cirkevná Východná schizma medzi Rímom a Konštantinopolom v roku 1054 a aktívna účasť Benátčanov na križiackych výpravách, ktoré začali koncom 11. storočia, počínajúc druhou z nich. Nové križiacke štáty v Levante však zároveň Benátkam otvorili nové obchodné i politické možnosti. Napätie medzi Byzanciou a Benátkami vyvrcholilo v druhej polovici 12. storočia. V roku 1171 dal cisár Manuel Komnenos (11431180) počas prekvapujúcej akcie zatknúť všetkých Benátčanov na svojom území a zabaviť všetok benátsky majetok. To a neschopnosť benátskeho loďstva pomstiť sa, viedlo k občianskym nepokojom v Benátkách, pri ktorých bol zabitý vtedajší dóža. Odvtedy pokračovalo napätie a konflikty, ako bol veľký pogrom Byzantíncov na latinských veriacich za cisára Alexia II. Komnena v roku 1182. Benátky sa však pripravovali na opätovné obsadenie celej Dalmácie a štvrtá križiacka výprava (1201 – 1204) jej poskytla požadovanú príležitosť.
Benátska nadvláda (13. storočie14. storočie).
Benátska nadvláda je ohraničená rokmi 12051358 s výnimkou dvoch alebo troch krátkych prerušení medzi rokmi 1221 a 1233. Dubrovník sa nepochybne stal pevnou súčasťou Benátskej republiky, keď uznal za svojho vládcu benátskeho dóžu. Benátky sa stali prvou námornou veľmocou v Stredozemnom mori. V roku 1205 Benátska republika vpadla na Dalmáciu počas štvrtej križiackej výpravy, Dubrovník bol nútený vzdať hold a stal sa zdrojom dodávok pre Benátky, ako je koža, vosk, striebro a iné kovy. Benátky používali mesto ako svoju námornú základňu na juhu Jadranského mora. Na rozdiel od Zadaru nebolo medzi Dubrovníkom a Benátkami veľa rozporov, pretože mesto ešte nezačalo súťažiť ako alternatívny dopravca v obchode medzi Východom a Západom. Mesto si navyše zachovalo väčšinu svojej nezávislosti. Benátky sa tak stali pre Dubrovník ochranou rukou pred pirátmi v Jadranskom mori a proti nájazdom slovanských kniežat v snahe pripojiť Dubrovník k svojmu územiu. Dubrovník mohol do istej miery riadiť svoju zahraničnú politiku. Počas 12. storočia sa slovanské krajiny začali ujímať poriadku a začiatkom 13. storočia sa s viac či menej nezávislých kmeňov formovali štyri hlavné štáty. Bola to Raška, Bosna, Zachlumsko a Duklja. Najdôležitejšou z nich bola Raška, kde vládla dynastia Nemanjićovci, ktorá rozšírila svoje hranice na juh a na východ na úkor Byzantskej ríše. Dubrovník tak na hraniciach obklopili mocné slovanské štáty, ktoré boli občas priateľské, ale závideli bohatstvo a predovšetkým prístav. Dubrovník sa spoliehal na bezpečnosť a na prípadnú benátsku ochranu.
Z prvých dvadsiatich rokov Benátskej nadvlády je málo záznamov. Zo správcov sa medzi rokmi 12041222 uvádza iba meno Giovanni Dandolo, ktorý mohol vládnuť počas celého obdobia. V tejto dobe však došlo v histórii mesta k zvláštnej situácii, ktorá je opísaná ako dubrovnícka verzia benátskeho dóžu Marina Falieriho. Dubrovník v rokoch 1224 až 1226 otriasal benátskou nadvládou a zostal slobodný a nezávislý až do roku 1230, keď sa Damián Guida stal tyranom. Zmluva z roku 1232 predstavovala cenu, ktorú musel Dubrovník zaplatiť za oslobodenie od tyranskej vlády. Výmenou za toto oslobodenie sa Dubrovník zaviazal prijímať naspäť benátskeho správcu. Dôležitým bodom je však následné spojenie medzi Dubrovníkom a Benátkami. Konečná zmluva o podriadení upravujúca benátsku suverenitu nad Dubrovníkom je datovaná do roku 1232. V polovici 13. storočia bol ostrov Lastovo rozšírený o pôvodné územie. Benátska nadvláda bola teraz citeľnejšia než ako predtým, bez súhlasu benátskeho správcu sa nevykonával žiadny významný obchod. Dubrovník bol povinný platiť hold na súši aj na lodiach. Dubrovník na druhej strane využíva výhody rozvoja banských ložísk v Srbsku a Bosne a obchodníci nadviazali úzke obchodné vzťahy na Balkáne a ďalej, až do Sedmohradska, odkiaľ sa dovážalo zlato a soľ a z Poľska jantár. V roku 1230 Dubrovník získal právo na voľný obchod v rámci Bulharskej ríše. V dôsledku hospodárskeho rozvoja a lepšej ochrany pred nepriateľmi je vybudovaný kanál, ktorý oddeľuje mesto od pobrežia. Bol premostený v 12. storočí so slovanským mestom Dubrava, ktorý sa nachádza na protiľahlom brehu, čím vytvára pevnosť bránenú silným severným valom. Starý kanál je dnes slávnou hlavnou ulicou Stradun. Hneď, ako sa vyriešili vnútorné záležitosti Dubrovníka, občania pristúpili k regulácii svojich vzťahov so svojimi slovanskými susedmi. V tom čase bosniansky bán Matej Ninoslav oživil priateľské vzťahy s Dubrovníkom. V roku 1234 podpísali zmluvu, ktoré znova potvrdili privilégia udelené bosnianským bánom Kulinom. Zmluva im poskytovala obchodnú slobodu v celej Bosne a poukazuje na spor medzi srbským kráľom Štefanom Urošom I. a sľubuje im v prípade vojny podporu. Táto zmluva bola obnovená v roku 1249.
Nasledujúcich pár rokov bolo pokojných, s výnimkou malého náboženského sporu a pokračovala v pokojnom rozvíjaní svojich zdrojov. Cirkevný spor sa týkal arcibiskupa Arrengeriusa, na ktorého sa sťažoval u pápeža správca Niccolò Tonisto na to, že to je Riman a nie Benátčan. Arrengerius bol potom preložený na iné miesto a nahradil ho Benátčan menom Ján, ktorému bola pridelená aj diecéza Antivari (dnes diecéza Bar v Čiernej Hore). Tento spor vyústil do opakovaných vojen so srbským kráľom Štefanom Urošom I. pod rôznymi zámienkami a v roku 1254 bol spor konečne urovnaný. V roku 1276 napadol mesto srbský kráľ Štefan Dragutin a pokúsil sa o premenu Dubrovníka na prístavné mesto Srbska. Benátska vláda poslala kráľovi list, kde sa mu vyhrážala vážnymi represiami, ak sa odváži zaútočiť na mestá pod benátskou ochranou, v dôsledku čoho nastolili mier. Dubrovník pomáhal svojimi loďami Benátkam rôznych bitkách proti alanským pirátom, vojnou medzi Janovom a Benátkami a bitke pri Korčuli (1298). V rokoch 1301 až 1302 došlo k ďalšej srbskej vojne spôsobeným sporom o Kotor. Toto mesto bolo teraz pod benátskou ochranou, ale naďalej udržiavalo styk so slovanským kniežatami. Srbi boli niekoľkokrát porazení a nakoniec boli prinútení prijať podmienky. V roku 1302 sa dosiahol mier a keďže Dubrovník počas vojny veľa utrpeli a ničivé nájazdy spôsobili hladomor. Benátske pokusy o mier boli zbytočné. V roku 1316 vypukol ďalší spor so Štefanom Urošom II., ktorý uväznil a vydrancoval množstvo obchodníkov z Dubrovníku. O výsledku vojny nie sú žiadne informácie. Dňa 22. januára 1325 srbský kráľ Štefan Uroš III. vydal dokument o predaji svojho námorného majetku mesta Ston a v roku 1333 bol zakupený polostrov Pelješac od srbského kráľa Štefana Uroša IV. V roku 1345 republika získala aj ostrov Mljet. Dubrovník okrem toho rozšíril svoj námorný obchod v Tunisku, Egypte, Sýrie a Čierneho mora a uzavrel alebo obnovil obchodné dohody s Bosnou, Srbskom, Bulharskom a Byzanciou. Dubrovník mal v tom čase obchodné vzťahy s talianskymi mestami, najmä s Anconou, Florenciou, Neapolom a Sicíliou. Hlavnou súčasťou obchodu s Dubrovníkom bola na jednej strane preprava východných surovín na západ a dovoz západných výrobkov na východ. Počet pôvodného románskeho, resp. gréckeho etnika, najmä Latinov a Byzantincov, v Dubrovníku časom klesal a jeho miesto zaujímali noví slovanskí obyvatelia. V roku 1348 mesto postihla Čierna smrť a zdecimovala mestské obyvateľstvo.
Vznik republiky a Uhorská nadvláda (14. storočie15. storočie).
V roku 1350 sa vojna medzi Benátkami a Janovom obnovila v dôsledku sporov o obchode v Čiernom mori a skončila nerozhodne. Janov sa spojil s Uhorskom proti Benátkam a takmer ich spolu dobyli. Dubrovník dúfal, že vytvorí spojenectvo so Srbským kráľovstvom, ktoré bojovalo s bosnianskym bánom (vtedajším uhorským vazalom). Štefan Uroš IV. sa však čoraz viac zapájal do gréckej vojny a, keď Uhry vpadli do Dalmácie od tohto okamihu začali uvažovali o spojení s uhorským kráľom. Dubrovník tajne rokoval s uhorským kráľom o odovzdaní svojho mesta Uhorskému kráľovstvu. V roku 1358 sa Benátky vzdali celej Dalmácie, ale pokúsili si udržať moc v Dubrovníku. V roku 1358 sa na základe Zadarského mieru dostal Dubrovník pod zvrchovanosť uhorského kráľa Ľudovíta I. získal do správy celú benátsku Dalmáciu a zároveň Vyšehradskou dohodou potvrdil všetky atribúty štátnosti Dubrovníckej republike. Dubrovníku udelil samostatnosť a ponechal len formálne právo jeho ochrany. Územie ovládané Dubrovníkom obsiahlo oblasť od Kotorskej boky až k polostrovu Pelješac. Roku 1373 získalo mesto od pápeža povolenie obchodu s Egyptom a Sýriou. Uhorsko chorvátsky kráľ dostával od Dubrovníka každoročný hold 500 dukátov a v prípade vojny mu musel pomáhať na mori zatiaľ, čo nezasahoval do ich vnútorných záležitostí. V politických záležitostiach všeobecného národného záujmu bol Dubrovník síce podriadený chorvátsko dalmátskemu bánovi, ale v skutočnosti bola úplne slobodnou republikou. Rektor (chorv. "knez") bola formálna hlava republiky po roku 1358 a bol zvolený radou Dubrovníčanov bez akéhokoľvek kráľovského zasiahnutia. Jediným zástupcom kráľa bol kapitán uhorskej a bosnianskej stráže, bol však príliš v službách republiky a nemal žiadnu politickú autoritu. Od tejto chvíle sa Dubrovník mohol považovať za nezávislý štát, pretože uhorská autorita bola, okrem vzdania holdu, viac ako len formálna.
Vzťahy medzi Kotorom a Dubrovníkom boli plné žiarlivosti, čiastočne kvôli komerčnej rivalite (najmä kvôli spornému soľnému monopolu) a čiastočne vďaka intrigám Benátok, ktoré chceli zabrániť všetkým možným koalíciám na Dalmácií proti jej vlastnej nadvláde. Benátky rozširovali svoj vplyv na pobreží Jadranského mora, upevňovali svoju nadvládu. Predovšetkým boli Benátky veľkou námornou veľmocou a mohli sa vrhnúť Dubrovník alebo akékoľvek iné jadranské mesto so svojimi rýchlymi loďami. Aj obchodná rivalita mala svoj účinok, pretože Benátky sa usilovali o monopol na rovnaké obchody, ako v ktorých obchodoval Dubrovník. Uhorsko bolo naopak čisto feudálnym štátom. Jeho cieľom bola vnútorná konsolidácia a bezpečnosť jej bezprostredných hraníc. Neusilovalo sa o vzdialené panstvá, pretože nemalo mocné námorníctvo a chcelo len vlastniť Dalmáciu s cieľom zabezpečiť širší prístup k moru než len chorvátske pobrežie. Uhorsko nemalo žiaden námorný obchod, ktorý by zasahoval do obchodu s Dubrovníkom. Pokiaľ ide o pevninu, chceli zabezpečiť vernosť bosnianskeho bána. V roku 1378, v dôsledku intríg Benátok a Janova s cieľom získať dominantné postavenie v Konštantínopole, vypukla vojna medzi dvoma republikami slávnou vojnou v Chioggii, do ktorej bol zapojený Dubrovník a už v roku 1381 bol v Turíne podpísaný mier. Aj, keď nakoniec bol Janov porazený, Benátky v žiadnom prípade nezvíťazili a museli sa vzdať nároku na Dalmáciu. V roku 1386 Benátky kúpili ostrov Korfu a získali aj ďalšie ostrovy a oporné body na epirskom pobreží. Po smrti Ľudovíta I. v roku 1382 sa Žigmundova snúbenica Mária stala kráľovnou Uhorska a Poľska. Mária, Alžbeta a väčšina uhorských šľachticov nároky Žigmunda Luxemburského na uhorský trón odmietla. Občianska vojna vypukla a vtrhlo do chaosu Uhorsko, Chorvátsko, Dalmáciu a Slavóniu na nasledujúcich 25 rokov. V roku 1399 mesto získalo oblasť medzi Dubrovníkom a ostrovom Pelješac, nazývané Prímorie (chorv. "Primorje" alebo "Dubrovačko primorje") a mesto Slano. Územie bolo zakúpené od bosnianskeho kráľa Štefana Ostoju. Krátka vojna s Bosnou v roku 1403 sa skončila nezdarom a kráľ natoľko pobúril väčšinu vysokej šľachty, až nakoniec musel z krajiny v roku 1404 utiecť. V rokoch 14191426 získala republika mesto Konavle celú oblasť okolo nej vrátane mesta Cavtat (dnes územie Dubrovníckej župy). Janov bol oslabený vnútornými bojmi a Benátčanom sa podarilo obstáť v bojoch s Uhorskom na Balkáne medzi rokmi 1410 a 1420 dokonca vlastnili celú Dalmáciu. Uhorský kráľ Žigmund Luxemburský viedol nielen vojnu s Benátkami o Dalmáciu, ale okrem iného bojovať proti husitom v Čechách a aj proti Turkom (Osmanom), ktorí sa už začali tlačiť z juhu. Obchodovanie s bosnianskym kráľovstvom bolo na vrchole a najväčší obchod sa uskutočnil v roku 1428. V tom roku sa Valasi zaviazali Dubrovníckemu rektorovi Tomislavovi Bunićovi, že dodajú 600 a 1500 meríc soli pre Dobrašina Veseokovića. V roku 1441 uhorský kráľ Ladislav Pohrobok udelil hlavnému sudcovi Dubrovníku titul archirektora, ktorý potvrdil kráľ Matej Korvín v roku 1463, ale senát ho odmietol použiť, aby ho neinšpiroval nebezpečnými ambíciami. Bolo mu však dovolené prijať rytierstvo rádu Zlatého ostrohu. Od tohto dátumu až do pádu republiky neboli v ústave vykonané žiadne ďalšie dôležité zmeny.
Osmanskí Turci, ktorí boli v priebehu 2 storočí predurčení dobyť celý Balkánsky polostrov, veľkú časť Dalmácie a takmer celé Uhorsko. Zvláštne povstanie mal v tej dobe Dubrovník. V jednom okamihu sa republika skutočne pokúsila rozhodovať v hádkach srbských kniežat a prinútiť ich, aby sa spojili proti nepriateľovi. Z hľadiska všeobecnej európskej histórie však hlavný záujem spočíva v činnosti jej vlády pri získavaní informácií o pohybe tureckých armád. Obchod sa naďalej výrazne zvyšoval a sledoval takmer rovnaké línie ako v predchádzajúcom období, ale kvôli osmanskej invázii a neustálym vojnám v slovanských kniežat stále viac smeroval k moru. Apeninský polostrov, Byzantská ríša, Malá Ázia a Egypt boli vždy hlavnými trhmi pre obchodníkov z Dubrovníka a boli im udelené osobitné výnimky, pokiaľ ide o obchodovanie s nevercami, hoci v týchto krajinách bolo zakázané predávať drevo, železo alebo zbrane. Ich vzťahy s Osmanmi boli uspokojivé a často vyslali vyslancov k emirom alebo sultánovi. Zároveň to nebránilo obchodu s kresťanskými mocnosťami. Veľa obchodov smerovalo do a z Konštantínopola a okolitých krajín v Egejskom mori a na Peloponézskom polostrove ako aj po mori, aj na súši. Obchod zo slovanskými štátmi bol stále veľmi aktívny a v Bosne, Srbsku a Bulharsku sa objavili nové a prosperujúce obchodné kolónie. Rovnako bol prosperujúci obchod s Uhorskom, a to prostredníctvom Bosny, Srbska alebo cez Chorvátsko. Dubrovník bol potom s Turkami v dobrom vzťahu a jeho obchodníci mali povolené navštíviť všetky časti impéria. Dubrovnícki obchodníci si robili záznamy ich obchodov, ktoré sa uchovávajú v mestských záznamoch. V nich môžeme krok za krokom sledovať tureckú expanziu.
Osmanská nadvláda a Námorná veľmoc (15. storočie19. storočie).
Po sto rokoch Uhorskej formálnej ochrany Dubrovníckej republiky, že prakticky môže byť považovaná za nezávislý štát. Počas tohto obdobia však stále viac pociťuje váha tureckej moci. Napriek všade prítomnému nebezpečenstvu však stále rastie v bohatstve, kráse a dôležitosti a plní svoje poslanie ako útočisko a múr kresťanstva a západnej civilizácie. Rozvíja sa ako centrum vzdelávania, umenia, obchodného združenia a pritom zostáva jedinečne bez vnútorných problémov a ústavných zmien Dubrovník si uchovával svojou obratnou politikou faktickú nezávislosť aj v období vyvrcholenia osmanskej expanzie, kedy uznal sultánovu zvrchovanosť. V roku 1458 Dubrovnícka republika podpísala zmluvu s Osmanskou ríšou, ktorá z nej urobila priameho vazala sultána. Okrem toho Dubrovník bol povinný platiť za svoju slobodu a každý rok vyslať vyslanca do Istanbulu na vzdanie holdu sultánovi. Keď v roku 1481 mesto prešlo na osmanskú ochranu, malo platiť zvýšený hold 12 500 dukátov. Na všetky ostatné účely však bol Dubrovník prakticky nezávislý a zvyčajne spojencom Ankonskej republiky.
Dubrovnícka republika mohla uzatvárať spojenectvá s cudzími mocnosťami a uzavrieť s nimi zmluvy (pokiaľ nebudú v rozpore s osmanskými záujmami) a jej lode mohli plávať pod vlastnou vlajkou. Osmania tiež udeľovali zvláštne obchodné práva, ktoré sa rozšírili v rámci ríše. Súčasne udržovala republika priateľské vzťahy so Španielskom a rímskou kúriou a takto diplomaticky zaistená odolávala intrigám Benátok namierených proti dubrovníckej samostatnosti. Dubrovník obchodoval s jadranskými obchodmi v mene Osmanov a ich obchodníci dostali v prístave osobitné daňové úľavy a obchodné výhody. Prevádzkovala tiež kolónie, ktoré mali exoteritoriálne práva vo veľkých osmanských mestách, ako je napríklad Istanbul, Solún, Edirne, Belehrad, Sofia, Bukurešť, Sarajevo, Florencia, Syrakúzy, Messina a Palermo a ďalších mestách na Balkánskom polostrove a dokonca aj v Egypte (Alexandria a Káhira). Každá kolónia mala svojho vlastného konzula a vlastného obchodného sudcu. Dubrovnícki obchodníci mohli obchodovať v oblastiach Čierneho mora, ktoré bolo inak uzavreté pre ne osmanskú lodnú dopravu. Platili menej ciel, ako ostatní zahraniční obchodníci a mestský štát mal diplomatickú podporu od osmanskej vlády v obchodných sporoch s Benátčanmi. Osmanská ríša považovala Dubrovník za prístav zásadného významu, pretože väčšina prepravy medzi Florenciou a Bursou (osmanský prístav na severozápade Anatólie). Keď koncom 16. storočia Dubrovník dal svoje obchodné a námorné územie k dispozícii Španielskej ríši pod podmienkou, že jej účasť na španielskych vojenských výpravách neovplyvní záujem Osmanskej ríše. To umožňovalo dovoz tovar cez Dubrovník zo štátov, s ktorými bola Osmanská ríša vo vojne. Spolu s Anglickom, Španielskom a Janovom bola Dubrovnícka republika jednou z najškodlivejších konkurentov Benátok v 15. storočí na všetkých moriach, dokonca aj na Jadrane.
V roku 1520 došlo k zemetraseniu, ktoré bolo omnoho závažnejšie ako kedykoľvek predtým. O šesť rokov neskôr vypukla hrozná morová epidémia a spôsobili strašné škody. Mesto opustili všetci, okrem stráže vojakov a posádky dvoch lodných zostáv zostalo v prístave. Senát sa konal zasadnutia v Dubrovníckom prístave Gruž a obyvateľstvo sa vrátilo až po dvadsiatich mesiacoch. Turecké vojny s Uhorskom prebiehali prerušovane a mnoho rokov. V Bosne sa pevnosť Jajce stala stredobodom bojov a znovu a znovu ju obliehali Turci. Uhorsko držali okrem pevnosti Jajce pás územia južne od Sávy, vrátane pevností Zvornik, Szabás a Belehrad. Dubrovnícka republika prestala byť závislá na Uhorsku. Dubrovník odmietol uznať akýkoľvek nárok na vernosť buď zo strany Jána Zapoľského alebo od Ferdinanda I. Hasburského. V roku 1527 Ferdinand I. napísal senátu a požiadal ich, aby mu zostali verní ako uhorskému kráľovi tak, ako boli jeho predchodcom. Dubrovnícka republika zostala až do svojho pádu viac-menej pod tureckou ochranou. Od Osmanskej ríše získala všetky obchodné privilégiá udelené uhorským kráľom jej obchod prekvital. Až do 15. storočia boli plavidlá postavené na území republiky malé a hlavne využívané na pobrežnú dopravu, pričom všetok zahraničný obchod sa vykonával na lodiach zakúpených z iných miest z Dalmácie alebo Talianska. V roku 1525 sa Senát rozhodol postaviť v Gravose nový lodný dvor. Zároveň sa rozšírili a vylepšili doky v Slane, Lopud a inde, ktoré patrili súkromným osobám. Ale ani tieto opatrenia nepostačovali pre stále rastúce podniky a ďalšie lode sa kupovali z Korčuli a Messine. Jeho námorná flotila neskôr mala okolo 200 lodí, ktoré križovali celým Stredozemným morom. Dubrovnícki bankári mali spojenie s bankárskymi rodinami v Taliansku, Istanbule, Madride a Londýne. Najrozšírenejším remeslom bolo tkáčstvo. Imponujúci hospodársky rozmach do prevádzal aj pozoruhodný kultúrny rozkvet. V dobách svojho najväčšieho rozmachu v 15. a 16. storočí mala Dubrovnícka republika asi 3540 tisíc obyvateľov, z toho v samotnom meste žilo asi 25 tisíc ľudí.
Ústup zo slávy a Napoleonské vojny (17. storočie19. storočie).
Kvôli námorným cestám a objavom Portugalska, ktoré otvorili nové oceánske trasy sa obchod s korením sa nesústredil len cez Stredozemné more. Španielska ríša v 16. a 17. storočí podnikala širokú oblasť námornej činnosti, ktorú nevyužili námorné talianske republiky, a tak tieto objavy prispeli k ich zániku. Objavenie Ameriky začalo krízu námornej dopravy v Stredozemnom mori. To bol začiatok úpadku Benátskej a Dubrovníckej republiky. Osud Dubrovníka vo veľkej miere závisel od Osmanskej ríše, preto Dubrovník často bojoval v námorných bitkách po boku Osmanov. Príkladom je aj pomoc v roku 1509 Dubrovníka a Benátok aliancii Osmanskej ríše, Mameluckého sultanátu a Kalikátskeho kráľovstva proti Portugalsku v bitke pri Diu v Indickom oceáne. Niektoré mestá na Dalmácii boli stále pod nadvládou Benátok, a preto z týchto expedícií do značnej miery vylučované. Dubrovnícka republika sa vydala dekréty, ktoré im zakazujú slúžiť pod cudzími vlajkami, aby sa vyhli medzinárodným komplikáciám. Tieto zákazy boli čoraz viac porušované. Počas celého 17. storočia sa dubrovnícke lode s posádkou aktívne zúčastňujú všetkých španielskych námorných výprav. Slúžili na vojnových španielskych flotilách alebo na palube svojich obchodných lodí. Zvyčajne sa im podarilo zhromaždiť veľké bohatstvo. Niektorí sa vrátili do Dubrovníka a ostatní zostali v Španielsku. Zastávali najvyššie miesta na kráľovskom dvore. Využili svoj vplyv, ako radcovia španielskeho kráľa na získanie výhodných obchodných zmlúv a ochrany. Na druhej strane veľké straty, ktoré utrpeli v mnohých neúspešných obchodoch Španielska boli vážnym odlivom zdrojov Dubrovníku a prispeli k úpadku obchodu republiky.
V roku 1667 Dubrovník zasiahlo ničivé zemetrasenie a zabilo viac ako 5 000 občanov vrátane mnohých patricijov a rektora. Zemetrasenie tiež zarovnalo väčšinu mestských verejných budov, pričom nedotknuté zostali iba vonkajšie hradby. Zničené boli gotické a renesančné paláce, kostoly a kláštory. Z hlavných verejných budov mesta sa zachoval iba palác Sponza (chorv. "Palača Sponza" alebo "Divona") a predná časť Rektorského paláca (chorv. "Knežev dvor") a Chrám svätého Blažeja. Mesto bolo postupne prestavané na skromnejší barokový štýl. Po páde benátskej kolónie Kandijského kráľovstva (1667) sa pokúsili Benátčania zlepšiť svoju situáciu na Dalmácii na úkor Dubrovníka tým, že prinútili nasmerovať bosnianskych obchodníkov smerom na Split a Kaštel Novi. Moc Osmanskej ríše silnela po dobytí Kandie a stala sa arogantnejšou než kedykoľvek predtým. Veľkovezír Kara Mustafa bol veľkým vizionárom, ktorý nenávidel kresťanov. Rozhodol sa skoncovať s Dubrovníckou republikou a, ako zámienku obviňoval občanov, že odolali skupinám ozbrojencov z Bosny, ktorí prišli do mesta po zemetrasení plieniť. Obvinil ich aj z obchodu počas hladomoru. Ako trest požadoval hold 146 000 dukátov a v prípade nedodržania hrozil, že zruší republiku. V roku 1677 Marin Caboga a Nikola Bunić prišli do Istanbulu v snahe odvrátiť bezprostrednú hrozbu zrušenia republiky Karom Mustafom. Obidvoch vyslancov Dubrovníka nechal uväzniť na niekoľko rokov. V roku 1683 bol pri útokoch na Viedeň zabitý Kara Mustafa a Marin Caboga a Nikola Bunić sa mohli slobodne vrátiť do Dubrovníka
V roku 1683 boli Osmani porazení v bitke pri Viedni a následne v roku 1684 dubrovnícki vyslanci obnovili dohodu podpísanú vo Vyšehrade z roku 1358, a prijali nadvládu Habsburskej monarchii ako za čias Uhorského kráľovstva. Dubrovník zároveň naďalej uznával aj dohodu s Osmanskou ríšou. To otvorilo väčšie príležitosti pre lode Dubrovníčanov v prístavoch po celom pobreží Dalmácie. Karlovským mierom odstúpili Osmani celé okupované Uhorsko, Sedmohradsko, Slavóniu, Dalmáciu Habsburgovcom. Benátska republika sa pokúsila uchmatnúť si územia na pobreží Dalmácie, čím by sa priblížili k hraniciam Dubrovníckej republiky. Vzhľadom na toto nebezpečenstvo a očakávajúcu porážku Osmanov v roku 1684 poslal Dubrovník vyslancov k cisárovi Leopoldovi I. vo Viedni v nádeji, že rakúska armáda obsadí Bosnu. Našťastie pre republiku si kontrolu nad týmto územím zachovala Osmanská ríša a nie Benátky. Mierovou dohodou z 26. januára 1699 Dubrovnícka republika postúpila dve časti svojho pobrežia Osmanskej ríši, aby znemožnila útok Benátskej republika z pevniny, ale len z mora. Dubrovnícka republika pokračovala vo svojej neutrálnej politike vo Vojne o rakúske dedičstvo a Sedemročnej vojne. V roku 1783 nereagovala Rada na návrh, ktorý predložil ich diplomatický zástupca v Paríži Frano Favi, že by mali nadviazať diplomatické vzťahy s USA, hoci Američania sa dohodli na tom, že Dubrovníku umožnia voľný prechod do ich prístavov.
Prvé roky Napoleonských vojen boli pre Dubrovník prosperujúce. Vlajka svätého Blažeja znamenal neutralitu Dubrovníku v Stredozemnom mori. Kontinentálna blokáda bolo výrazne obdobie pre obchod Dubrovníka. Výrobcovia z Anglicka vylúčení z prístavov Francúzska, Talianska, Holandska a Nemecka dostali do centra Európy cez Solún a Dubrovník. Po bitke pri Slavkove a následný Bratislavský mier, ktorá prinútila Rakúsko odovzdať Dalmáciu do Francúzsku, postavilo Dubrovník do dilemy. Kotorská boka a mesto Kotor bol benátskou hranicou proti Osmanom. Zatiaľ čo Francúzsko držalo pevninu, Anglicko a Rusko držalo more. Zatiaľ čo francúzske jednotky pochodovali na Dalmáciu, 11 ruských lodí vstúpilo do kotorského zálivu a vylodilo sa tam 6 000 mužov, neskôr podporovaných 16 000 čiernohorcami pod vedením Petra I. Petrović-Njegoša. Francúzska armáda pod vedením Gabriela Jeana Josepha Molitora pochodovalo na juh a pokojne prevzali kontrolu nad pevnosťami v Dalmácii. Rusi naliehali na senátorov Dubrovníka, aby im umožnili okupovať mesto, pretože to bola dôležitá pevnosť pre spomalenie prípadného útoku na Kotor. Generál Molitor sa rovnako snažil získať podporu Dubrovníka. Republika bola odhodlaná zachovať svoju striktnú neutralitu s vedomím, že čokoľvek iné by znamenalo jej zničenie. Senát vyslal k generálovi Molitorovi dvoch vyslancov, aby ho odradili od vstupu na územie Dubrovníckej republiky. Napriek tomu uviedol, že má v úmysle rešpektovať a brániť nezávislosť Dubrovníckej republiky, jeho slová ukázali pri jeho ceste k zmocneniu sa Kotora nemal žiadne úmysly narušiť neutralitu republiky. Na protest vyslancov odpovedal sľubom, že bude rešpektovať neutralitu Dubrovníckej republiky a nevstúpi na jej územie výmenou za pôžičku 300 000 frankov. Bolo to jednoznačne vydieranie (podobná epizóda sa vyskytla v roku 1798, keď revolučná francúzska flotila hrozila inváziou, ak republika nezaplatí obrovskú sumu). Dubrovnícka vláda poverila vyslancov, aby informovali generála Molitora. Rusi jasne odpovedali, že ak by akékoľvek francúzske jednotky vstúpili na územie Dubrovníku, Rusi a ich čiernohorskí spojenci by pokračovali v drancovaní a ničení každej časti republiky. Generála ďalej informovali, že republika si nemohla dovoliť zaplatiť také množstvo peňazí bez toho, aby boli upozornení Rusi, čo by vyvolalo inváziu. Aj keď sa vyslancom podarilo presvedčiť generála Molitora, aby nenarušoval neutralitu republiky. Napoleon Bonaparte však nebol spokojný s patovou situáciou medzi Francúzskom a Ruskom, ktorá sa týkala Dubrovníckej republiky a Kotorskej boky, a čoskoro sa rozhodol pre okupáciu republiky. Po vstupe na územie Dubrovníckej republiky a priblížení sa k Dubrovníku požiadal francúzsky generál Jacques Lauriston, aby jeho vojaci mohli v meste načerpať energiu na ďalšie ťaženie. Išlo však o podvod, pretože hneď ako vstúpili do mesta, začali ho obsadzovať v mene Napoleona. Nasledujúci deň generál Lauriston požadoval nemožnú sumu milión frankov. Takmer bezprostredne po začiatku francúzskej okupácie vstúpili ruské a čiernohorské jednotky na územie Dubrovníckej republiky a začali bojovať proti francúzskej armáde, útočili a drancovali okolie po ich ceste k Dubrovníku. Generál Molitor vyzval občanov aby sa pridali k boju proti ruským a čiernohorským silám. List ktorý bo zaslaný generálovi Lauristonovi v Dubrovníku v ktorom ho informoval o príchode pomoci francúzskych jednotiek a aby zvýšil obliehanie a poprípade premôcť Rusov a obrovskú čiernohorskú armádu. List sa však dostal zámerne do rúk Rusov. Generál sa vydal k smerom k Dubrovníku a pohrozil obklopením ruskej armády, ktorí obsadili vrchol kopca nad mestom. Rusi zareagovali ústupom ku Kotorskej boky a čiernohorská armáda rovnako ustúpila k mestu Cetinje.
Pád republiky (1808).
Okolo roku 1800 mala republika vysoko organizovanú sieť konzulátov vo viac ako osemdesiatich mestách a prístavoch po celom svete. Dubrovnícka republika sa ocitá vo víre Napoleonských vojen v ktorých mala zmiznúť, rovnako ako jej veľký konkurent Benátky a mnoho ďalších štátov. Od obsadenia francúzskych vojsk v roku 1806 až do roku 1808. Dubrovnícka republika stále fungovala ale už len v obmedzenom režime čo predznamenalo jej zánik. V roku 1808 31. januára vydal francúzsky maršal Auguste Marmont vyhlásenie, ktorým sa ruší Dubrovnícka republika jej územie pripadá Talianskemu kráľovstvu. Generál vytvoril titul dubrovníckeho vojvodu. V roku 1810 bývala Dubrovnícka republika spolu s celou Dalmáciou a Istriou do novo vytvoreného štátneho útvaru Ilýrskych provincií, ktoré boli autonómnou súčasťou Francúzskeho cisárstva. Dekrét z roku 1811 zrušil fideikomis, ktorý umožnil tak mladším členom rodiny získať časť rodinného dedičstva. Po siedmich rokoch francúzskej okupácie a opustením francúzskych vojakov po neúspešnej invázii Ruska a opätovnom vstupe Rakúska do vojny, sa všetky sociálne triedy Dubrovníka vedené patricijmi spojili do boja proti Talianskemu kráľovstvu. V roku 1813 prinútili spolu s britskými jednotkami vzdať sa francúzskej posádke na ostrove Šipan. Povstanie rozšírilo po pevnine počnúc mestami Konavle, Ston a Lopud. Povstalci obliehali okupované mestá za pomoci britského kráľovského námorníctva pod vedením kapitána Williama Hosteho. Habsburská monarchia vyslala armádu pod vedením generála Todora Milutinovića na pomoc Dubrovníku. Ako sa však čoskoro ukázalo, ich zámerom bolo nahradiť francúzsku okupáciu Dubrovníka vlastnou. Zvolením jedného z dočasných guvernérov republiky Biagia Bernarda Cabogu s prísľubmi moci a vplyvu sa mu podarilo presvedčiť, aby strážili bránu na východ. Uzavrel s dubrovníckymi silami dohodu a nechal rakúske sily vstúpiť do mesta zo západu na čo sa vzdala francúzska posádka 500 vojakov pod vedením generála Josepha de Montricharda.
Veľká rada sa naposledy stretla 18. januára 1814 vo vile Giorgi v Mokošici v Omble v úsilí o obnovenie Dubrovníckej republiky v rámci Habsburskej monarchii. 27. januára v roku 1814 bola v Gruži podpísaná francúzska kapitulácia. Po takmer ôsmich rokoch okupácie francúzske jednotky 27. a 28. januára 1814 opustili Dubrovník. Popoludní 28. januára 1814 sa rakúske a britské jednotky dostali do mesta generál Milutinović ignoroval dohodu, ktorú uzavrel so šľachtou v Gruži. V Paríži roku 1814 generál Marmont opustil Napoleona a bol označený za zradcu. Nasledujúce udalosti v Dubrovníku sú krátkou epizódou o vlajkách. Vlajka svätého Blažeja bola vyvesená popri rakúskych a britských vlajkách, ale iba dva dni, pretože 30. januára generál Milutinović nariadil primátorovi Saboovi Giorgiovi, aby vlajku odstránil. Giorgi ako posledný rektor republiky a lojálny frankofil, premožený pocitom hlbokej vlasteneckej pýchy, to odmietol. Nasledujúce udalosti dokázali, že Rakúsko využilo každú možnú príležitosť na získanie celého pobrežia východného Jadranu, od Benátok po Kotor. Rakúšania urobili všetko, čo bolo v ich silách, aby na Viedenskom kongrese dubrovnícku otázku vyriešili. Zástupcovi Dubrovníka Mihimu Bonaovi, ktorý bol zvolený na poslednom zasadnutí hlavnej rady, bola zamietnutá účasť na kongrese, zatiaľ čo Milutinović pred konečnou dohodou spojencov prevzal úplnú kontrolu nad mestom. Bez ohľadu na skutočnosť, že vláda Dubrovníckej republiky nikdy nepodpísala kapituláciu ani sa nevzdala svojej suverenity, čo podľa pravidiel kancelára Metternicha, malo znamenať, že sa republika mala obnoviť. Habsburská monarchia ale presvedčila ostatných spojencov o udržaní územia republiky, čo bolo v rozpore so zmluvami, ktoré podpísali predchádzajúci rakúski cisári s republikou: prvá 20. augusta 1684, v ktorej Leopold I. sľúbil a zaručil nedotknuteľnú slobodu ("inviolatam libertatem") republiky, a druhá v 1772, v ktorom cisárovná Mária Terézia prisľúbila ochranu a rešpektovanie nedotknuteľnosti slobody a územia republiky. Po Viedenskom kongrese sa Dubrovník a územia bývalej republiky stali súčasťou Dalmátskeho kráľovstva, ovládaného Habsburskou monarchiou, ktorá sa po Rakúsko-uhorskom vyrovnaní a Chorvátsko-uhorskom vyrovnaní roku 1867 sa stala súčasťou Rakúsko-Uhorska až do roku 1918.
Politický systém.
Forma vlády Dubrovníckej republiky bola aristokratická a oligarchická republika, ktorej vláda presadzovala záujmy aristokratov a bohatých dubrovníckych mešťanov, ktorí jediní boli plnoprávnymi účastníkmi politického procesu. Obyvateľstvo bolo rozdelené do troch tried: šľachta, mešťania a plebejci, ktorí boli prevažne remeselníkmi alebo roľníkmi (t. j. nevoľníci, sedliaci a slobodný občania). Všetka účinná moc bola sústredená do rúk aristokracie. Šľachta bola rozdelená do dvoch skupín a to: stará šľachta ("salamankeze") a nová ("sorboneze"). Manželstvo medzi členmi rôznych vrstiev spoločnosti bolo zakázané. Organizácia vlády bola založená na benátskom modele. Systém vzájomne sa kontrolujúcich a vyvažujúcich mocenských orgánov po väčšinu svojich dejín účinne predchádzal tomu, aby sa moci ujala jediná vládnuca dynastia, alebo jedna osoba. Správnymi orgánmi bola Veľká rada, Malá rada a Senát, na čele vlády a republiky stál rektor. Základy organizácie moci boli položené v 13. a 14. storočí a s určitými zmenami trvali až do pádu Dubrovníckej republiky. Okrem týchto základných inštitúcií existovali aj iné úrady ako: sudcovia (štátny a verejný), úradníci, sekretári, zákonici a ministri. Úradníci boli výlučne volený zo šľachtických rodín. Sekretári vykonávali v úradoch predovšetkým administratívne a technické úlohy ako štátni zamestnanci a boli vyberaní z radov mešťanov a slobodných občanov. Ich zvolenie bolo zaznamenané v zápisnici Senátu a Malej rady, často bez uvedenia mien zvolených. Územnú správu niektorých častí republiky na konci stredoveku si rozdelilo šesť grófov a traja kapitáni. Boli menovaní veľkou radou na pol roka alebo rok a vykonávali iba rozhodnutia ústrednej vlády.
Veľká rada (lat. "Consilium maius," tal. "Maggior Consiglio", chorv. "Velje vijeće") pozostávala iba z členov šľachtických rodín a každý šľachtic zaujal miesto vo Veľkej rade po dovŕšení 18 rokov života. Spomína sa od roku 1235 a jej členovia boli pôvodne menovaní správcom a Malou radou. V roku 1332 sa Veľká rada rozhodla menovať troch šľachticov ktorý vymenovali všetkých členov Veľkej rady. Veľká rada sa tak stáva orgánom patricijov, ktorý sa stal mocou politickej elity. Od roku 1332 bola Veľká rada uzatvorená ostatným mešťanom a mohli v nej zasadať iba členovia dubrovníckych šľachtických rodín. Na začiatku každého roka boli vítaní noví členovia. Hlavnou úlohou Veľkej rady bolo voliť štátnych sudcov, úradníkov a iných, schvaľovať zákony, riešiť problémy štátneho práva. Bol to najvyšší vládny a zákonodarný orgán, ktorý po roku 1358 zvolil ďalšie utvoril ďalšie správne orgány. Až do vzniku Senátu v 14. storočí bola úloha Veľkej rady rozhodujúca, postupne sa ale moc presunula na Senát. Najdôležitejšou funkciou od roku 1358 až do pádu republiky, boli voľby rektora.
Malá rada (lat. "Consilium minus", tal. "Minor Consiglio", chorv. "Malo vijeće") mala spolu s rektorom výkonné aj slávnostné funkcie. Volila ju každý rok Veľká rada. Pozostávala najskôr z jedenástich členov, po roku 1667 zo siedmich členov. Spočiatku bola moc Malej rady veľká, spolu so správcom menovala Veľkú radu, časom mala vykonávať obmedzenú výkonnú moc, t. j. mala konať výlučne podľa rozhodnutí a pokynov Senátu s ohľadom na komunálne záležitosti, ako napr. organizáciu slávností. Jej úlohou bolo aj radiť rektorovi, a tým zabezpečovať kontinuitu v podmienkach rýchlej zmeny rektora (napríklad zahraniční konzuli a diplomatickí predstavitelia predkladali rektorovi poverovacie listiny za prítomnosti malej rady).
Senát (lat. "Consilium rogatorum", tal. "Consiglio dei Pregadi", chorv. "Vijeće umoljenih") mal 45 členov ktorý mali viac ako 40 rokov. Členovia senátu boli volení aj Veľkou radou na jeden rok. Najskôr mal iba poradné funkcie, neskôr v 16. storočí sa Senát stal skutočnou vládou republiky. To naznačuje, že to nebol pôvodne stály orgán. Po svojom zriadení Senát prevzal čoraz viac právomocí a konal ako operatívny politický orgán, ktorý stanovil usmernenia a konkrétne kroky v domácej a zahraničnej politike. Za účasti komisárov navrhoval zákony, a následne o nich hlasovala Veľká rada. Takáto organizácia moci spôsobila, že politika Dubrovníka bola koherentnejšia a efektívnejšia, čo bolo obzvlášť dôležité v období posilňovania osmanskej vlády. V 18. storočí bol Senát "de facto" najvyššou inštitúciou republiky.
Štátna komisia (lat. "Proveditores terrae", tal. "Providence dello stato", chorv. "Državni provizori") pôsobila od roku 1447 ako stála komisia piatich komisárov (po roku 1667 iba traja). Komisárov volila Veľká rada na jednoročné obdobie, pasívne volebné právo mali patriciji mesta starší ako 50 rokov. Ich úlohou bolo dohliadať na súlad právneho poriadku a dodržiavanie zákona. Často tiež navrhovali právne predpisy, ktoré sa schvaľovali na zasadnutí Senátu a Veľkej rady. Dávali pozor na procesné normy a bránili prijímaniu návrhov, ktoré boli rozpore s platným právnym poriadkom. Mohli tiež pozastaviť rozhodnutia Malej rady a rektora a rozhodovanie sporov v Senáte. V prípade trestného konania rozhodli o možnosti odvolania, ktorú mohli postúpiť Malej rade a Senátu. Nazývajú sa tiež „ochrancami spravodlivosti“. Benátska republika mala úradníkov známych ako Štátni inkvizitori ktorí vykonávali podobné úlohy.
Správca (lat. "comes," tal. "conte," chorv. "knez)" bol zástupca Benátskej republiky v Dubrovníku počas Benátskej nadvlády (12041358). Ale po roku 1358 bola táto funkcia zrušená a nahradil ju rektor.
Rektor ("lat. "rector", tal. "rettore", chrov. "knez) bol po roku 1358 de facto hlava Dubrovníckej republiky. Bol volený Veľkou radou na jeden rok a musel pochádzať z dubrovníckej šľachty. Moc rektora bola postupne obmedzená na reprezentatívnu funkciu. Systém bol navrhnutý tak, aby zabránil akejkoľvek rodine získať úplnú kontrolu nad republikou. Až do 15. storočia boli súdne funkcie v rukách Malej rady, potom bol zriadený samostatný občiansky súd a trestný súd, pričom Malá rada a senát zostali iba najvyššou odvolacou jurisdikciou. Sudcami trestného a občianskeho súdu bol Rektor.
Ekonomika.
Dubrovnícka republika používala v priebehu svojej histórie rôzne meny ako dubrovnícka perpera, dukát, artiluk a dubrovnícka libertina. Pre dubrovnícku ekonomiku bol vždy dôležitý vnútrozemský aj námorný obchod. Po vyhlásení nezávislosti sa obchod mesta ešte viac znásobil. Až do 15. storočia boli plavidlá postavené na území republiky malé a využívané prevažne na pobrežnú dopravu, pričom všetok zahraničný obchod sa vykonával na lodiach zakúpených z iných dalmátskych, či talianskych miest. Na začiatku novoveku dubrovnícka flotila mala okolo 200 lodí. Napriek osmanským nájazdom, pirátom a zemetraseniam republika vo všetkých smeroch prosperovala. V mnohých veľkých mestách Európy a Malej Ázie mal Dubrovník svoje obchodné osady. Dubrovnícki obchodníci nakupovali v balkánskom vnútrozemí dobytok, suroviny a kovy. Zo západoeurópskych krajín dovážali hlavne tkaniny a remeselné výrobky. Počas vojen Osmanskej ríše s kresťanskými štátmi Dubrovník zachovával neutralitu a jeho kupci sa sústredili na obchod s Osmanskou ríšou. Dubrovník obchodoval aj zo Sýriou, Egyptom, Itáliou, či Španielskom, bol východiskovým bodom pre cesty do Turecka a veľvyslanci zahraničných mocností mestom prechádzali na ceste do Istanbulu. Dubrovnícki bankári boli prepojení s bankárskymi rodinami v Taliansku, Istanbule, Madride a Londýne. Najrozšírenejším remeslom bolo tkáčstvo, hlavnými exportovanými surovinami bola koža, vosk, striebro, iné kovy a soľ.
Spoločnosť a kultúra.
Dubrovnícka šľachta bola rozdelená na dve skupiny a to stará šľachta ("salamankeze") a nová ("sorboneze"). Toto pomenovanie odkazovali na určitú kontroverziu ktorá vznikla v dôsledku vojen medzi svätým rímskym cisárom Karolom V. a francúzskym kráľom Františkom I. "Salamankeze" bola skupina šľachticov ktorá podporovala španielsky absolutizmus a "sorboneze" bola liberálnejšia skupina podporujúca stranu Francúzov. Obidve strany si zachovali svoj štatút a zasadali spolu vo Veľkej rade, ale neudržiavali sociálne vzťahy a ani sa na uliciach navzájom nezdravili. Manželstvo medzi členmi oboch skupín bolo také zarážajúce, ako keby k tomu došlo medzi členmi rôznych sociálnych tried. Toto sociálne rozdelenie sa prejavilo aj na plebejcoch, ktorí boli rozdelení do konkurenčných bratstiev svätého Antona a svätého Lazara, ktoré boli vo svojich vzťahoch rovnako nepriateľské. Po zemetrasení v roku 1667 zahynulo mnoho šľachticov, niektorí plebejci boli povýšený do šľachtickej triedy.
Obyvatelia Dubrovníckej republiky boli prevažne katolíci a hovorili miestnym variantom štokavského nárečia, na ktorom je založená chorvátčina, bosniančina, srbčina a čiernohorčina. Medzi moderné juhoslovanské národy sú Dubrovníčania väčšinou pripisovaní k Chorvátom. Otázka dubrovníckeho etnika vznikla po páde republiky, najmä čas romantického nacionalizmu vyplývajúci z francúzskej revolúcie. V Dubrovníku žili aj Valasi, tiež nazývaný "Morlachs", ale väčšina z nich boli pastieri, či strážcovia žijúci po celej Dalmácii. Veľký kartograf Muhammad al-Idrisi v roku 1154 považoval Dubrovník za súčasť Chorvátska a vo svojej knihe ho označil za posledné chorvátske pobrežné mesto.
Po odchode posledného benátskeho správcu v roku 1358 nadviazala republika na umelecké dedičstvo Benátskej republiky, ktorého pôsobnosť v meste je dodnes nezameniteľná. Na budovách sa využívajú prvky benátskej gotickej architektúry ako: lomené oblúky, bohato zdobené balkóny, dvojité, či trojité okná. Všeobecný charakter kamenárskych prác svedčí o sile benátskeho vplyvu. Benátky boli najbližším umeleckým centrom Dubrovníka. Napriek žiarlivosti a intrigám Benátok mnoho dubrovníckych umelcov absolvovalo štúdie v Benátkach, zatiaľ čo mnohí Benátčania prišli pracovať na verejných a súkromných budovách do Dubrovníka. Benátky však neboli jediným mestom, ktoré ovplyvnilo Dubrovník, medzi ďalšie talianske mestá, ktoré prispeli k umeleckému rozvoju republiky patrili napríklad Ancona, Florencia, Padova, či Neapol.
Aristokracia.
Mesto bolo ovládané aristokraciou a manželstvo medzi členmi rôznych spoločenských vrstiev bolo podľa zákona z roku 1332 prísne zakázané. Dubrovnícka šľachta sa vyvinula v 12. až 14. storočí a nové rodiny boli prijaté až po zemetrasení v roku 1667. Dubrovnícky archívny dokument "Speculum Maioris Consilii Rectores" uvádza zoznam všetkých osôb, ktoré boli zapojené do vlády republiky medzi septembrom 1440 a januárom 1808. Významné rody boli: "Gozze, Bona (Bunić), Caboga (Kabužić), Cerva (Crijević), Ghetaldi (Getaldić), Giorgi, Gradi, Pozza, Saraca, Sorgo (Sorkočević) a Zamagna (Zamanjić)". Kvôli poklesu počtu šľachtických rodín v okolí republiky (okolie Dubrovníka bolo pod osmanskou kontrolou) sa aristokracia čoraz viac navzájom zbližovala, a časté boli manželstvá medzi príbuznými.
Jazyk a literatúra.
Dubrovnícka republika bola viacjazyčná krajina. Úradným jazykom bol do roku 1492 latinčina. Neskôr Senát rozhodol, že úradným jazykom republiky bude dubrovnícky dialekt románskeho dalmatínskeho jazyka, na rozdiel od bežne používaného slovanského jazyka (srbsko-chorvátskeho alebo chorvátskeho), ktorý bol v senátorských debatách zakázaný. Jazyk bol výrazne ovplyvnený benátskym jazykom a toskánskym dialektom, v priebehu storočí sa ale dalmátčina pomaly vytrácala. Taliančina sa zakorenila medzi dalmátskymi románsky hovoriacimi obchodnými triedami v dôsledku benátskeho vplyvu. Ako úradný jazyk sa používala v rokoch 1808 až 1810, keď bol Dubrovník súčasťou Talianskeho kráľovstva. Najstaršia slovanská próza bola písaná v štokavčine zatiaľ čo poézia 16. storočia bola čakavčine. Chorvátčinou sa bežne hovorilo medzi nižšími triedami, taliansky medzi hornými. Dubrovníčania boli vo všeobecnosti dvojjazyční, hovorili chorvátsky v bežných každodenných povinnostiach, a taliansky, či dalmátsky v oficiálnych príležitostiach alebo miešali oboje.
V 15. a 16. storočí rozkvitala dubrovnícka literatúra, diela boli písané v latinčine, taliančine, chorvátčine a miestnom dialekte. Medzi významných spisovateľov patrili: Džore Držić, Marin Držić, Ivan Bunić Vučić, Ignjat Đurđević, Ivan Gundulić, Šišmundo (Šiško) Menčetić a Dinko Ranjina. Dubrovnícke diela v chorvátskom jazyku mali veľkú úlohu pri vývoji chorvátskej literatúry a moderného chorvátskeho jazyka, pričom dialekt Dubrovníka a štokavčina bola základom štandardného chorvátskeho jazyka. Spisovatelia od 16. do 19. storočia a v čase romanitzmu sa výslovne hlásili chorvátskemu národu a chorvátskemu jazyku.

</doc>
<doc id="648842" url="https://sk.wikipedia.org/wiki?curid=648842" title="Vysokoškolský učiteľ">
Vysokoškolský učiteľ



</doc>
<doc id="648843" url="https://sk.wikipedia.org/wiki?curid=648843" title="Abdón">
Abdón

Abdón alebo Abdon môže byť:
Abdon môže byť aj perzský kresťanský mučeník a svätec (?250), pozri Abdón (svätec)

</doc>
<doc id="648844" url="https://sk.wikipedia.org/wiki?curid=648844" title="Abdon">
Abdon



</doc>
<doc id="648845" url="https://sk.wikipedia.org/wiki?curid=648845" title="TOS-1">
TOS-1

TOS-1 (rus.: ТОС-1) je sovietsky, resp. ruský ťažký viachlavňový raketový plameňometný systém na podvozku tanku T-72.
Plameňomet je určený na palebnú podporu pechoty a obrnených jednotiek, ako aj na ničenie živej sily nepriateľa, ľahko obrnených a transportných vozidiel.
Popis.
"TOS-1 Buratino" (TOS je ruská skratka pre "tiaželaja ogňometnaja sistema"; Buratino je ruská obdoba postavy Pinocchia) je postavený na osvedčenom podvozku tanku T-72, na ktorom je nainštalované odpaľovacie zariadenie pre 30 rakiet kalibru . Rakety sú vybavené termobarickou hlavicou s hmotnosťou . Samotnú muníciu tvoria dve nálože. Prvá nálož, ktorá exploduje vo vopred určenej výške, rozptýli explozívnu hmotu do okolia, kde spoločne so vzduchom vytvorí vysoko explozívny aerosólový mrak. S odstupom niekoľkých sekúnd potom ďalšia nálož vzniknutú zmes zapáli, čím dôjde k explózii, ktorá má niekoľkonásobne väčšiu silu, než majú klasické trhaviny. Vzniká tak mohutná tlaková vlna s obrovskou ničivou silou. Celý ničivý efekt je umocnený podtlakom vzduchu, ktorý sa tvorí za tlakovou vlnou. Plameňomet tak dokáže zničiť až 8 budov naraz a navyše spôsobuje devastujúce škody na 4 kilometre štvorcové. Okrem samotného ničivého účinku dochádza pri použití tejto zbrane aj k silnému psychologickému efektu na napadnuté jednotky.
Bojové vozidlo BM-1, na ktorom je nainštalovaný raketový systém, má hmotnosť 45,3 t. Je dlhé a široké . Jeho posádku tvoria 3 muži – veliteľ, strelec, vodič. BM-1 poháňa dieselový motor V-84 s výkonom 630 kw (840 konských síl). Vozidlo môže vyvinúť rýchlosť až /h a na jedno natankovanie prejde do . Zbraň je schopná vystreliť na cieľ 30 rakiet za 15 sekúnd a dosah zbrane činí .
Okrem vozidla BM-1 a samotných rakiet pozostáva systém TOS-1 ešte z dvoch prepravno-nakladacích vozidiel TZM-T, ktoré sú postavené tiež na podvozku tanku.
V roku 2001 bola vyvinutá nová verzia "TOS-1A Solncepjok" (, čo po rusky znamená "slnečný svit") s vylepšeným balistickým počítačom a palebným dosahom . Počet rakiet na odpaľovacom zariadení bol znížený z 30 na 24. Odpaľovacie zariadenie je chránené pancierovaním, ktoré odolá munícii kalibru zo vzdialenosti od . Čas, ktorý uplynie od zastavenia vozidla až po bojovú pripravenosť k paľbe, je 90 sekúnd. Rakety sú následne vystreľované každú 0,5 sekundu. To znamená, že pri odpaľovaní rakiet jednotlivo prebehne celá salva za 12 sekúnd a pri streľbe v pároch je všetkých 24 rakiet vystrelených do 6 sekúnd.
Nasadenie.
Systém TOS-1 Rusko nasadilo počas vojny v Afganistane, ale aj vo vojne v Čečensku.
Systém TOS-1A Solncepjok bol použitý proti militantom Islamského štátu pri oslobodzovaní Palmýry.

</doc>
<doc id="648846" url="https://sk.wikipedia.org/wiki?curid=648846" title="Koronavírus (rod)">
Koronavírus (rod)

Koronavírus alebo coronavírus (lat. "Coronavirus") bol v staršej systematike rod vírusov z čeľade koronavírusy ("Coronaviridae"). V roku 2009 bol tento rod rozdelený na samostatné rody "Alphacoronavirus", "Betacoronavirus" a "Gammacoronavirus". Podrobnosti o systéme a zdroje pozri v článku koronavírusy a inak pozri podrobnosti v článkoch o jednotlivých súčasných rodoch.

</doc>
<doc id="648847" url="https://sk.wikipedia.org/wiki?curid=648847" title="Križiak záhradný">
Križiak záhradný



</doc>
<doc id="648848" url="https://sk.wikipedia.org/wiki?curid=648848" title="Sárí (odev)">
Sárí (odev)

Sárí alebo sári (po hindsky साड़ी [saṛī], po anglicky "sari" alebo "saree") je vrchný ženský odev, nosený na celom indickom subkontinente; skladá sa z pruhu látky, obtočeného okolo tela. V Indii sa nosí už od čias harappskej kultúry, hovoria o ňom Védy, eposy Rámájana i Mahábhárata alebo starotamilská poézia. V epose Mahábhárata sa rozpráva o tom, ako boh Kršna zázračne predĺžil sárí princeznej Draupadí na nekonečný pruh látky práve vtedy, keď chceli nepriatelia Kuruovci zhanobiť jej česť vyzlečením na verejnosti. Materiály – hodváb, bavlna, viskóza, polyester a rôzne zmesi. Samotné slovo pochádza zjavne zo sanskritského výrazu "sati", čo v preklade znamená pruh látky.
Popis.
Sárí samo o sebe je pruh látky zvyčajne dlhý okolo 4 až 7 metrov a široký približne 100 až 130 cm . Po celej dĺžke je po oboch stranách zdobený pruhom výraznejšieho tkania (často so zlatými vzormi, či zobrazeniami obľúbených pávov) – portou, lemom – a na jednom konci dĺžky je taktiež zdobený (často veľmi bohato) kus tohoto pruhu látky – pallu, vlečka – ten sa nosí vyvesený dopredu či dozadu cez rameno, alebo iným z mnohých spôsobov (podľa druhu uviazania sárí). Existuje veľké množstvo viazania sárí (uvádza sa až 200) závislých na oblasti pôvodu ženy, jej statuse v spoločnosti, príležitosti, na ktorej sa oblieka, nálade, atď. Pod sárí sa zvyčajne nosí dlhá spodná sukňa na šnúrku, hore krátke tričko (čoli, po hindsky (चोली) . Novodobé trendy menia čoli, takže má často aj dlhé rukávy nebo je naopak redukované na najmenšiu možnú plochu.
Regionálne zvyky.
Existuje viacero regionálnych zvykov, ako sa sárí nosí (obtáča okolo tela (oblieka)), okrem toho:
Existuje však veľa ďalších možností a typických zvykov, ako sárí nosiť, a taktiež veľa spôsobov dekorácie, okrem Indie je sárí obľúbené na Srí Lanke, v Bangladéši, v Nepáli či v Pakistane. Sárí sa najnovšie teší veľkej popularite nielen v Indii. Jeho nosenie popularizovali bollywoodske herečky, ktoré sa najčastejšie prezentujú v drahých sárí. Mnohé z nich vážia niekoľko kilogramov a sú vytvorené špeciálne pre danú scénu vo filme. K najznámejším herečkám patrí Aishwarya Rai Bachan, najmä vďaka spolupráci s hollywoodskými štúdiami.

</doc>
<doc id="648851" url="https://sk.wikipedia.org/wiki?curid=648851" title="Kódy pre osobitné účely (MKCH-10)">
Kódy pre osobitné účely (MKCH-10)

KÓDY PRE OSOBITNÉ ÚČELY (U00 - U99) je XXII. kapitola Medizinárodnej klasifikácie chorôb. 
Obsahuje tieto skupiny položiek:
Prechodné zatriedenie choroby nejasného pôvodu.
Táto skupina kódov umožňuje WHO ich použitie na prechodné označenie novej choroby nejasného pôvodu. V mimoriadnych situáciách nie je potrebné vydávať nové vydanie MKCH so zalistovaním nových kódov diagnóz. Jednoducho sa použije niektorý z rezervných kódov, podľa inštrukcií WHO, pričom tieto kódy ako nepokryté už sú implelemntované ako rezerva v zdravotníckych informačných systémoch.
Do tejto skupiny patria ochorenia (stav 3/2020):

</doc>
<doc id="648862" url="https://sk.wikipedia.org/wiki?curid=648862" title="Credé/Düwag 6EGTW">
Credé/Düwag 6EGTW

Credé/Düwag 6EGTW je typ električky vyrábanej v rokoch 19661967 a 1971 podnikmi Credé a Wegmann s použitím hotových dielov zo závodu Düwag v nemeckom Düsseldorfe. Tento typ bol dodaný výhradne prevádzkovateľovi kasselskej električkovej siete v počte 16 kusov.
Konštrukcia.
6EGTW sú jednosmerné šesťnápravové vysokopodlažné motorové električkové vozne. Vozová skriňa električky sa skladá z dvoch článkov, každý z nich je usadený na vlastnom krajnom podvozku a spoločnom podvozku strednom, kde sa nachádza aj kĺbový mechanizmus spájajúci obe časti karosérie. Krajné podvozky boli vybavené trakčným motorom, z ktorých každý poháňal dve nápravy (celkom teda štyri hnacie nápravy), stredný podvozok je bežný (bezmotorový). Na pravej strane karosérie sa nachádza štvoro štvorkrídlových skladacích dverí pre cestujúcich. Horná časť okien je otvárateľná, výklopná. Elektrický prúd je odoberaný z trolejového vedenia pantografom na prednom článku.
Prevádzka.
V rokoch 19951996 zakúpil poľský dopravný podnik MZK Gorzów Wielkopolski 5 ojazdených kasselských vozňov 6EGTW vyrobených podnikom Credé. Električky dostali č. 221–224, pričom piaty voz nikdy nebol v prevádzke s cestujúcimi. Ďalšie dodávky električiek 6EGTW prebehli v rokoch 20032004, tentoraz išlo o 7 vozňov 6EGTW vyrábaných firmou Wegmann. Vozne boli označené číslami 261–266 a 272. V roku 2004 pribudla do Gorzówa posledná električka typu 6EGTW (ev. č. 271). V roku 2020 bolo v stave MZK 5 vozňov 6EGTW.

</doc>
<doc id="648881" url="https://sk.wikipedia.org/wiki?curid=648881" title="Nositeľ">
Nositeľ

Nositeľ môže byť:

</doc>
<doc id="648888" url="https://sk.wikipedia.org/wiki?curid=648888" title="Hlasista">
Hlasista



</doc>
<doc id="648891" url="https://sk.wikipedia.org/wiki?curid=648891" title="Dérerová">
Dérerová



</doc>
<doc id="648977" url="https://sk.wikipedia.org/wiki?curid=648977" title="Bruno zo Schauenburgu">
Bruno zo Schauenburgu

Bruno zo Schauenburgu [slovenská výslovnosť: bruno zo šauenburgu] (, ; * 1204/1205?, Schaumburg† 17. február 1281, Olomouc?) bol sedemnásty olomoucký biskup v rokoch 12451281. Patril k najvýznamnejším šľachticom v Českom kráľovstve a svojou činnosťou sa významne podieľal na rozvoji a nemeckej kolonizácii Moravy. Bol pravou rukou českého kráľa Přemysla Otakara II., pre ktorého plnil diplomatické úlohy. Od roku 1260 pôsobil ako zemský hajtman v Štajersku a po smrti Přemysla Otakara II. plnil úlohu správcu niektorých území na Morave.
Životopis.
Bruno zo Schauenburgu sa narodil v severnom Nemecku, ako v poradí druhý alebo tretí syn schauenbursko-holštajnského grófa Adolfa III. z rodu Schauenburgovcov (11641225) a Adelheidy z Querfurtu (11651224). Jeho bratom bol gróf Adolf IV. (12271261).
Po štúdiách sa stal vďaka rodovej protekcii v roku 1229 kanonikom v Magdeburgu. Brunova cirkevná cesta bola premysleným ťahom rodovej politiky, ktorá sa spájala s rozličnými postmi v severnom Nemecku. Zamýšľaný úrad arcibiskupa však nezískal. 
Na jar roku 1238 Bruno kandidoval za magdeburského prepošta, no úrad nezískal, pretože kapitula zvolila Albrechta z Gleichenu. Albrecht však krátko na to 11. marca 1238, umrel a podľa kroniky Petra Erfurtského a "Annales Stadenses" sa tak stalo na následky postrelenia šípom po tom, čo sa snažil utiecť z mesta obťažovaný Brunovým služobníkom. Z listu miestneho arcibiskupa Wilbranda ďalej vyplýva, že Bruno bol exkomunikovaný a v Magdeburgu sa až do roku 1245 neukázal. V tomto období Bruno vykonal cesty do Ríma, kde z neho bola sňatá exkomunikácia, a kde sa spoznal s pápežom. Jeho prítomnosť bola zaznamenaná aj v Paríži, kde študovali Brunovi synovci. Jeho novým pôsobiskom sa stalo rodové Holštajnsko, kde pôsobil ako prepošt na kapitulách so schauenburským patronátnym právom v Lübecku a Hamburgu. V roku 1239, po návrate z Livónskej križiackej výpravy, vstúpil Brunov brat Adolf IV. po abdikácii do kláštora a Bruno sa stal poradcom jeho nástupcov, svojich synovcov Jána I. (12291263) a Gerharda I. (12321290), pričom mal veľký vplyv na tvorbu rodovej politiky.
V roku 1245 bol Bruno počas príprav prvého koncilu v Lyone menovaný pápežovým kaplánom a v septembri toho istého roku ho pápež Inocent IV. menoval za olomouckého biskupa. Zároveň Brunovi povolil využívať biskupské právomoci i pred tým, než dôjde k jeho vysväteniu. Dôvodom tohto závratného zvratu v Brunovej kariére bola jeho účasť na príprave presadenia sa rímskeho protikráľa, durínskeho landgrófa Henricha Raspeho, ktorého kandidatúru podporovala rímska kúria. 
S Brunovou investitúrou spočiatku nesúhlasil český kráľ Václav I., ktorý podporoval ním dosadeného biskupa Konráda z Friedbergu. Aby pápež dosiahol Brunovo uznanie, rozposlal listy Václavovým významným spojencom, vrátane Václavovej sestry Anežky. Úradu sa tak Bruno zhostil až niekedy na prelome rokov 1246/1247 a svoju pozíciu posilnil až po tom, čo sa jeho protivník Konrád z Friedbergu pridal na stranu Václavovho vzbúreného syna Přemysla Otakara.
Bruno sa v spore medzi Přemyslovcami postavil na Václavovu stranu a podieľal sa na tiež na urovnaní sporu. Přemyslovi Otakarovi II. bola zverená do správy Morava, kde sa medzi ním a Brunom vytvorilo priateľstvo. V období po povstaní Bruno od kráľa Václava získal niekoľko významných privilégií. Ako vzdelaný klerik plnil pre českých kráľov diplomatické a správne úlohy. V roku 1254 zjednával mier s uhorským kráľom Belom IV. a neskôr sa priamo zúčastnil bitky pri Kressenbrunne. Po bitke zjednával sobáš medzi Přemyslom Otakarom II. a Kunhutou Uhorskou. Po smrti štajerského hajtmana Voka z Rožmberka, zastával v rokoch 1262 až1270 funkciu štajerského hajtmana a spolu s ďalšími Otakarovými lénnikmi stabilizoval pomery v krajine. Podieľal sa aj na vytvorení súpisu štajerských statkov "Rationarium Styriae". Zaoberal sa tiež plánmi na christianizáciu pruských a litovských pohanských kmeňov a dvakrát (1254/1255 a 1267/1268), sa spolu s Přemyslom Otakarom II. dokonca zúčastnil výpravy do Pobaltia. V Prusku Bruno založil mesto Braunsberg (dnes poľské Braniewo). Neskôr Bruno plnil diplomatické úlohy pre Přemysla II. u pápeža Gregora X. a cisára Rudolfa Habsburského. Jeho plánom bolo povýšenie Olomouca na arcibiskupstvo, ktorému by podliehalo aj pražské biskupstvo a ktoré by malo dohľad nad christianizáciou východných území, čo sa mu však dosiahnuť nepodarilo. V roku 1274 sa zúčastnil Druhého lyonského koncilu, kde stál za jednou z troch relácií zaoberajúcich sa stavom cirkvi. Po smrti Přemysla Otakara II. sa podriadil Rudolfovi Habsburskému a zúčastnil sa rokovaní o správe krajiny a poručníctve maloletého Václava II. Cisár, ktorému dočasne pripadla Morava, Bruna poveril správou Olomoucka a Přerovska.
Bruno a Morava.
Bruno sa ukázal byť výraznou a ambicióznou osobou moravských dejín. Na Morave vládol ako feudálny pán, ktorý položil základy lénneho zriadenia Olomouckého biskupstva. Jeho vazalmi sa stali napr. rýnski kolonizátori Hugeswagenovci či Fulštejnovci. Významná bola jeho kolonizačná a stavebná činnosť. Počas Brunovho episkopátu vzniklo na území biskupstva obrovské množstvo hradov, kláštorov a kostolov. Podľa svojho pôvodného rodového sídla nechal pomenovať hrad Šaumburk. Veľkú výpovednú hodnotu o Brunovej zakladateľskej činnosti má jeho závet, ktorý je prvou písomnou zmienkou pre 35 moravských sídiel vrátane Moravskej Ostravy, Rožnova a Místku. Bruno vo svojej diecéze zakladal dekanáty a uskutočnil niekoľko miestnych biskupských synôd (prvá v Kroměříži v roku 1253). V tomto období vznikol v Olomouckom biskupstve aj úrad biskupského sudcu - oficiála. Z pôvodne malého, častokrát založeného biskupského majetku vytvoril bohaté cirkevné panstvo. Do majetku biskupstva za Brunovho pôsobenia patrilo celkovo 199 sídelných lokalít, z toho 13 miest. Značný bol pritom podiel panstiev s výsostným vlastníckym podielom biskupstva.
Na Morave sa Bruno snažil rozšíriť kult svätého Mórica, ktorý bol rozšírený v Magdeburgu, kde Bruno strávil veľkú časť svojej mladosti. V roku 1255 nechal prestavať Kostol svätého Mórica v Olomouci v ďalší kostol zasvätený tomuto svätcovi nechal vybudovať v Kroměříži. Spolu s chrámom v meste vznikla aj kapitula s prepoštstvom. V roku 1266 nechal po požiari zrekonštruovať aj dovtedy románsku Katedrálu svätého Václava.

</doc>
<doc id="649021" url="https://sk.wikipedia.org/wiki?curid=649021" title="Jozef Dérer">
Jozef Dérer

Mim. prof. MUDr. Jozef Dérer (* 27. február 1887, Malacky† 21. máj 1967, Bratislava) bol slovenský lekár oftalmológ a univerzitný pedagóg. Významne sa pričinil na likvidácii trachómu, ťažkej infekčnej formy konjunktivitídy, ktorá postihovala značnú časť populácie na Slovensku.
Život.
Narodil sa ako druhý syn v rodine advokáta Jozefa Dérera (18561918) a jeho manželky Pavly, rod. Christenovej (?1931). Mal o tri roky staršieho brata Ivana (18841973), ktorý si vybral kariéru právnika a vydal sa na politickú dráhu. Jeho o desať rokov mladší brat Ladislav sa stal lekárom internistom a klinickým fyziológom a ako profesor tiež prednášal na Lekárskej fakulte Univerzity Komenského v Bratislave (LF UK), pričom významne prispel k rozvoju slovenskej a česko-slovenskej internej medicíny.
Po absolvovaní štúdia na Evanjelickom lýceu v Bratislave, kde zmaturoval v roku 1904, nastúpil na štúdium medicíny na univerzite v Budapešti (19041909), pričom v rokoch 19071908 študoval na Lekárskej fakulte vo Viedni. Po spromovaní pôsobil ako sekundárny lekár očného oddelenia Krajinskej nemocnice v Bratislave (19091914). Počas prvej svetovej vojny (19141918) slúžil ako vojenský lekár v Ostrave, Šoprone a Nitre. V rokoch 19181919 pôsobil ako asistent na očnej klinike Alžbetínskej univerzity v Bratislave, ktorá bola v roku 1919 včlenená do novozaloženej Univerzity Komenského. Dérer pôsobil na tejto univerzite do roku 1926. Bol tiež členom Učenej spoločnosti Šafárikovej, ktorá v rokoch 19261939 pôsobila na pôde UK s cieľom podporovať a propagovať sústavný vedecký výskum Slovenska.
Následne v rokoch 19261938 zastával funkciu prednostu očného oddelenia Štátnej nemocnice v Košiciach a v roku 1934 sa habilitoval. Neskôr pôsobil v Štátnej nemocnici v Žiline ako prednosta očného oddelenia (19391942) a riaditeľ nemocnice (19421945). V roku 1945 sa stal prednostnom očnej kliniky a očného infekčného oddelenia Krajského ústavu národného zdravia v Bratislave a súčasne prednášal na LF UK, kde bol v roku 1947 vymenovaný za mimoriadneho profesora.
Vedeckovýskumná činnosť.
Vo svojej vedeckovýskumnej činnosti sa venoval predovšetkým problematike zeleného zákalu, sivého zákalu, špeciálnym zápalom oka a operačnej technike. Podieľal sa na likvidácii trachómu, ťažkej infekčnej formy konjunktivitídy (t. j. zápalu očných spojiviek) spôsobenú chlamýdiami, ktorá postihovala značnú časť populácie na Slovensku a v prípade neliečenia spôsobovala slepotu.
Súkromný život.
Zosobášil sa s  Gizelou, rod. Václavíkovou. Ich manželstvo bolo bezdetné.

</doc>
<doc id="649023" url="https://sk.wikipedia.org/wiki?curid=649023" title="Šípková Ruženka">
Šípková Ruženka

Šípková Ruženka (iné názvy: Šípová Ruženka, O Šíp(k)ovej Ruženke, Spiaca krásavica) je klasická rozprávka pochádzajúca zo zbierok Charlesa Perraulta a bratov Grimmovcov. U bratov Grimmovcov pochádza zo zbierky rozprávok "Kinder-und Hausmärchen" (1812-1815, 1822, 1857).
Dej.
Bol raz jeden kráľ a jeho manželka, ktorá nemohla mať dieťa. Ale jedného dňa, keď sa kráľovná kúpala v rybníku, žaba jej povedala, že sa jej narodí dieťa. Po deviatich mesiacoch sa kráľovnej narodilo krásne dieťa a kráľovná pozvala na oslavu dvanásť víl. Prišiel deň oslavy a každá z dvanástich pozvaných víl dala princeznej do daru nejakú vlastnosť (krásu, dobrotu, inteligenciu, atď.).
Keď prišla jedenásta víla, objavila sa tá, ktorú nepozvali. Nahnevane povedala kliatbu, že sa princezná pri dovŕšení pätnástich rokov pichne o vreteno a umrie.
Keď zlá víla odišla, dvanásta víla, ktorá ešte nedala svoj dar, zmiernila kliatbu, že princezná a všetci obyvatelia paláca zaspia na sto rokov.
Kráľ sa o princeznú bál a preto nariadil, aby boly spálené všetky vretená a praslice. V deň päťnástych narodenín sa princezná prechádzala po paláci. Keď objavila starú vežu, ktorú ešte nevidela, vstúpila do nej a po schodoch sa dostala do miestnosti, kde uvidela ženu pradúcu na praslici. Princezná sa jej spýtala, či to môže tiež skúsiť, ale keď sa dotkla praslice, pichla sa a celý zámok zaspal. Okolo neho začalo okamžite rásť šípkové tŕnie, až celý zámok bolo porastený tak husto, že sa do neho nikto nemohol dostať. Po sto rokoch princ, ktorý tiež započul legendu o spiacej princeznej, prišiel k hradu s úmyslom prebudiť ju. Keď sa priblížil, tŕnie sa rozostúpilo a on mohol vstúpiť. Vo veži našiel spiacu princeznú a očarený jej krásou ju pobozkal. Okamžite sa všetci v paláci prebudili a oslavovali. O niekoľko dní neskôr sa princ a princezná vzali a žili šťastne až do smrti.
Odvodené diela.
Rozprávka existuje aj ako divadelná hra a to ako v činohernej tak aj bábkovej podobe. Existuje aj rovnomenná pieseň a podľa nej pomenované rovnomenné album českej bigbítovej skupiny Rebels. Na motívy tejto rozprávky napísal Piotr Iľjič Čajkovskij balet "Šípková Ruženka" (niekedy tiež uvádzaný ako "Spiaca krásavica").

</doc>
<doc id="649029" url="https://sk.wikipedia.org/wiki?curid=649029" title="Richard Martin Stern">
Richard Martin Stern

Richard Martin Stern (* 17. marec 1915, Fresno, Kalifornia† 31. október 2001, Santa Fe, Nové Mexiko) bol americký spisovateľ (románopisec, poviedkar) kriminálnej a detektívnej literatúry a techno-trileru s prvkami literatúry faktu.
Život.
V rokoch 19331936 absolvoval štúdium na Harvardovej univerzite. Pracoval ako marketingový zamestnanec v mediálnom konglomeráte Hearst Corporation (19361937), predák sušenia ovocia v spoločnosti Boothe Fruit Company v kalifornskom Modeste (19381939), inžinier Lockheed Aircraft Company v Burbanku (19401945). Od roku 1945 pôsobil ako profesionálny spisovateľ.
V roku 1937 sa zosobášil s Dorothy Helen, rod. Atherton, s ktorou vychovali jednu adoptívnu dcéru.
Dielo.
Stern je autorom vyše 20 románov a množstva poviedok, ktoré vyšli v časopisoch "Colliers" a "The Saturday Evening Post". Debutoval kriminálnym románom "The Bright Road to Fear" (dosl. „Svetlá cesta k strachu“, 1958), za ktorý získal Edgarovu cenu za najlepší románový debut (1959). Jeho najznámejším dielom je román "Vežiak" (orig. "The Tower", 1973), techno-triler s prvkmi literatúry faktu, ktorý spolu s románom "Sklenené peklo" (orig. "The Glass Inferno", 1974) od Thomasa N. Scortiu a Franka M. Robinsona tvoril predlohu katastrofického filmu "Sklenené peklo" (1974). Dej "Vežiaka" sa točí okolo požiaru 125-poschodového mrakodrapu, ktorý na najvyššom poschodí uväzní vyše stovku osôb, účastníkov otváracej recepcie. Tím záchranárov spolu s architektmi budovy Natom Wilsonom a Willom Giddingsom postupne odhaľuje mieru úmyselného zanedbávania bezpečnostných opatrení, ktoré viedlo ku katastrofe.

</doc>
<doc id="649030" url="https://sk.wikipedia.org/wiki?curid=649030" title="Vláda Slovenskej republiky od 27. októbra 1939 do 5. septembra 1944">
Vláda Slovenskej republiky od 27. októbra 1939 do 5. septembra 1944

Vláda Slovenskej republiky od 27. októbra 1939 do 5. septembra 1944 (neoficiálne vláda Vojtecha Tuku) bola v poradí druhá vláda Slovenskej republiky (SR), ktorá trvala od zvolenia predošlého predsedu vlády Jozefa Tisa za prezidenta SR 27. októbra 1939 do podania demisie vlády predsedom Tukom po vypuknutí Slovenského národného povstania a nemeckom tlaku 5. septembra 1944. Všetky vládne posty obsadili členovia strany HSĽS.
Dejiny.
K jedinej personálnej obmene počas takmer päťročného funkčného obdobia Tukovej vlády došlo 29. júla 1940 po tzv. Salzburských rokovaniach. Po nátlaku Adolfa Hitlera na prezidenta Tisa došlo k posilneniu radikálneho krídla HSĽS. Z postov ministra zahraničia aj vnútra bol odvolaný Tisov spolupracovník, umiernený Ferdinand Ďurčanský, a nahradil ho na ministerstve vnútra radikál Alexander Mach a na ministerstve zahraničia samotný premiér Tuka.

</doc>
<doc id="649036" url="https://sk.wikipedia.org/wiki?curid=649036" title="Telerig">
Telerig

Telerig (po krste Theofylakt(os); , ) bol bulharský chán v rokoch cca. 768/774?776/777. 
Je známy stabilizáciou moci v Prvej bulharskej ríši a bojmi proti Byzantskej ríši. Po tom čo bol v roku 776/777 pravdepodobne bulharskou šľachtou prinútený opustiť Bulharsko, odišiel do Konštantínopola, kde správy o ňom krátko po jeho prijatí miznú.
Život.
V roku 773 Byzantská ríša podnikla útok na bulharské pohraničie, ale hlbšie neprenikla, pretože krátko na to začali strany rokovať o mieri. Ešte v tom istom roku, resp. v roku 774 však Telerig prepadol byzantské územie v Macedónsku a odviedol do Bulharska okolo 12 000 zajatcov z tamojších slovanských Berzitov, ktorých mal Telerig následne usadiť v Bulharsku. 
Cisár Konštantín V., ktorý sa vďaka spojencom v Bulharsku o nájazde rýchlo dozvedel, naň zareagoval odvetným útokom a Bulharov na neznámom mieste zvanom Lithosoria porazil. Krátko na to mal Telerig ľsťou zistiť mená byzantských agentov v krajine a mal ich dať popraviť. O rok na to počas príprav na novú výpravu zomrel Konštantín V. a vojna medzi Byzanciou a Bulharskom sa skončila. Telerigova pozícia v krajine však bola po konci vojny prekvapivo oslabená, pretože bulharská šľachta sa ďalej necítila byť viazaná vernosťou panovníkovi dovtedy spojenou s bojom o prežitie štátu. Zrejme v dôsledku vnútorných intríg preto Telerig niekedy v roku 776/777 utiekol do Konštantínopola, kde ho prijal nový cisár Lev IV. V Konštantínopole Telerig prijal krst, kresťanské meno Theofylaktos, a za ženu si vzal príbuznú cisárovnej Ireny. Správy o týchto udalostiach pochádzajú prevažne z pera byzantského historika Theofana Homologéta.

</doc>
<doc id="649038" url="https://sk.wikipedia.org/wiki?curid=649038" title="Stella Kyriakidisová">
Stella Kyriakidisová

Stella Kyriakidisová (iné mená: Stella Kyriakidou, Stella Kyriakides, ; * 10. marec 1956, Nikózia, Cyprus) je cyperská politička a klinická detská psychologička. Od roku 2019 je komisárka Európskej komisie pre zdravie a bezpečnosť potravín.
Životopis.
Stella Kyriakidisová vyštudovala psychológiu na University of Reading a MA z psychológie získala na University of Manchester. Zaoberala sa psychológiou (dopady leukémie na psychiku detí a adolescentov, domáce násilie a poruchy učenia) a právami pacientov.
V roku 2000 sa stala predsedníčkou organizácie venujúcej sa rakovine prsníka, Europa Donna na Cypre. V rokoch 2004 až 2006 bola predsedníčka Europa Donna na európskej úrovni.
Politické pôsobenie.
Cyperský parlament.
V Snemovni reprezentantov cyperského parlamentu od roku 2006 pôsobila ako zástupkyňa okrsku Nikózia. V parlamente bola podpredsedníčka parlamentného Výboru pre zdravie a členka Stálej komisie pre ľudské práva a rovnaké príležitosti mužov a žien.
Vo svojej strane DISY je od roku 2006 členkou predstavenstva, od roku 2008 komisárka pre rodinu a pre záležitosti mladých delikventov; od roku 2009 komisárka pre zdravotné záležitosti a od mája 2013 podpredsedníčka strany. V rokoch 2012 až 2018 bola cyperskou reprezentantkou v Parlamentnom zhromaždení Rady Európy. Vo februári 2018 bola vymenovaná za reprezentantku PACE pri Benátskej komisii.
Pri nominácii do Európskej komisie oznámila rezignáciu z parlamentu.
Európska komisia.
Koncom júla 2019 bolo oznámené, že Stella Kyriakidisová bola nominovaná za komisárku Európskej komisie. Nikos Anastasiadis, cyperský prezident, ju mal odporučiť predsedníčke komisie Ursule van der Leyen. Jej predchodcom bol Christos Stylianidis. Kyriakidisová chcela posilniť rolu svojej krajiny v EÚ a zároveň priniesť EÚ do svojej krajiny. Chcela upevňovať rovnosť príležitostí a pohlaví, ľudských práv a vymožiteľnosti práva. Uvítala tiež rozhodnutie predsedníčky Európskej komisie umožniť rovnaké zastúpenie mužov a žien v komisii. 1. októbra vypovedala pred Európskym parlamentom v schvaľovacom procese. Európsky parlament ju neskôr schválil. Jej predchodcom bol Vytenis Andriukaitis.
Európska komisia.
V roku 2002 získala druhé miesto v ocenení Žena Európy.

</doc>
<doc id="649039" url="https://sk.wikipedia.org/wiki?curid=649039" title="Heinrich Lotyšský">
Heinrich Lotyšský

Heinrich Lotyšský (, , ; * asi 1188, pri Magdeburgu† 1259, Papendorf, dnes Rubene, Lotyšsko) bol nemecký historik a katolícky kňaz a misionár pôsobiaci od roku 1205 na území dnešnej Litvy a Lotyšska.
O Henrichovom živote sa veľa nevie. Okrem jeho nemeckého pôvodu mu býva niektorými, prevažne lotyšskými historikmi, pripisovaný baltský pôvod. Henrich mal byť podľa ich teórie jedným z chlapcov poslaných livónskym biskupom Meinhardom v detstve do Nemecka, kde mal byť v kláštore v Holštajnsku len vychovávaný. Sám autor sa však vo svojom diele Livónska kronika ("Chronicon Livoniae") viackrát stotožňuje s Nemcami. Dielo popisuje pokresťančovanie pobaltských krajín a je významným historickým prameňom pre štúdium stredovekých dejín Litvy, Lotyšska a Estónska.
Livónska kronika.
Henrichova Livónska kronika je najstaršou kronikou zaoberajúca sa livónskymi dejinami a obsahuje veľké množstvo informácií, ktoré autor priamo zažil. Bola napísaná z cirkevného hľadiska a popisovala históriu Pobaltia v období livónskych križiackych výprav. Dnes slúži ako jeden z autoritatívnych prameňov k štúdiu pobaltských dejín. Pôvodne bola zrejme písaná ako report pápežskému legátovi Viliamovi z Modeny, ktorý Livónsko navštívil, aby urovnal spor medzi Livónskym rádom a livónskymi biskupmi, a ktorému Henrich robil v čase vzniku kroniky (1225 až 1227) prekladateľa.

</doc>
<doc id="649058" url="https://sk.wikipedia.org/wiki?curid=649058" title="Marie François Xavier Bichat">
Marie François Xavier Bichat



</doc>
<doc id="649071" url="https://sk.wikipedia.org/wiki?curid=649071" title="Stella Kyriakidou">
Stella Kyriakidou



</doc>
<doc id="649073" url="https://sk.wikipedia.org/wiki?curid=649073" title="Stella Kyriakides">
Stella Kyriakides



</doc>
<doc id="649074" url="https://sk.wikipedia.org/wiki?curid=649074" title="Stella Kyriakidu">
Stella Kyriakidu



</doc>
<doc id="649079" url="https://sk.wikipedia.org/wiki?curid=649079" title="InterPanter">
InterPanter

InterPanter ("Elektrická jednotka radu 660") je elektrická jednotka od výrobcu Škoda Transportation, určená na regionálnu dopravu. Má viacero dĺžkových variantov, pričom na Slovensku premáva iba troj- a štvor-vozový variant.
Tieto elektrické jednotky sú konštrukčne odvodené od staršieho predchodcu RegioPanter a sú určené na dlhšie vnútroštátne trate. Dvojsystémová výzbroj umožňuje jazdu na tratiach s napätím 3 kV DC aj 25 kV 50 Hz AC. Interiér bol upravený tak, aby cestujúci mali väčší komfort počas časovo náročnejšej jazdy. Stále však ide o regionálnu dopravu.
Konštrukcia.
Vozidlá majú veľkopriestorové spracovanie interiéru. Karoséria jednotky je z veľkoplošných hliníkových profilov, riadiace vozne sú vybavené oceľovým kabínovým modulom, ktorý má zaisťovať odolnosť voči nárazom podľa všetkých scenárov EN 15227. Riadiaci systém umožňuje z jedného stanovišťa ovládať 4 jednotky. Takisto je tu aj možnosť rekuperácie brzdnej energie.
Náklady a prevádzkovatelia.
Spomínanú jednotku "RegioPanter" je možné vídať pod logom ČD už od roku 2015. V 2019 objednala ZSSK 25 ks týchto jednotiek v hodnote približne 160 miliónov eur, čím sa stala najdrahšou od vzniku spoločnosti v roku 2005.
Výbava.
Tieto plne nízkopodlažné jednotky ponúkajú napríklad klimatizovaný interiér, zásuvky 230 V, WC pre imobilných, širšie nástupné dvere 1500 mm a internet. Takisto budú mať typický červeno-biely exteriér a v interiéri bude inštalované nové vyhotovenie od ZSSK vo forme čierno-oranžových poťahov na sedačkách.
Uvedenie do prevádzky.
Na slovenských tratiach používa ZSSK tieto jednotky od roku 2020. Nasadzované sú na trate: Žilina – Trenčín, Horní Lideč – Púchov, Žilina – Čadca – Zwardoń a Žilina – Liptovský Mikuláš, kde nahradili staršie vozne "Bdt, B, Bee60, Bdtmee" a lokomotívy radu 162, 361, 362, 363, prípadne 240.

</doc>
<doc id="649080" url="https://sk.wikipedia.org/wiki?curid=649080" title="František Malenínský">
František Malenínský

Generálporučík Ing. František Malenínský (* 22. júl 1959, České Budějovice) je český generál, súčasný vojenský predstaviteľ Česka pri NATO.
Vzdelanie.
V rokoch 1974 až 1978 študoval na Vojenskom gymnáziu v Moravskej Třebovej. Po ňom nastúpil na Vysokú vojenskú technickú školu Martine a Vysokú vojenskú školu pozemního vojska vo Vyškove. V roku 1989 ukončil postgraduálne štúdium na Vojenskej akadémii v Brne. V rokoch 1999 až 2000 študoval tiež na Royal College of Defence Studies v Londýne a v roku 2002 na NATO Defense College v Ríme.
Vojenské pôsobenie.
Svoje vojenské pôsobenie začal ako veliteľ čaty v roku 1982. Do roku 1989 bol veliteľ batérie, náčelník štábu oddielu a pluku. V roku 1989 sa stal veliteľom delostreleckého oddielu, o rok neskôr pluku a v roku 1991 opäť oddielu. V rokoch 1993 až 1994 bol náčelníkom štábu delostreleckej brigády, v rokoch 1994 až 1997 jej velil.
V rokoch 1997 až 1999 velil delostreleckej výcvikovej a mobilizačnej základni. V rokoch 2000 až 2002 bol zástupcom veliteľa mechanizovanej brigády. K 8. máju 2002 bol povýšený do hodnosti brigádny generál. V rokoch 2002 až 2005 bol náčelníkom štábu EUR RC North v holandskom Brunssume. Následne bol v rokoch 2005 až 2007 riaditeľom Ředitelství výcviku a doktrín. V rokoch 2007 až 2008 velil Silám podpory a výcviku. V tom čase ho k 8. máju 2008 do hodnosti generálmajor povýšil prezident Václav Klaus. V roku 2008 sa stal riaditeľom PCC Národného zastúpenia Česka pri NATO v Monse. V období 2010 až 2011 bol náčelníkom štábu SHAPE. V rokoch 2011 až 2014 bol zástupcom náčelníka Generálneho štábu Armády ČR – Inšpektor AČR. Následne bol od 7. apríla 2014 do 31. júla 2017 zástupcom náčelníka Generálneho štábu AČR – náčelníkom štábu.
Do hodnosti generálporučík bol povýšený prezidentom Milošom Zemanom k 8. máju 2015.
Od 1. augusta 2017 je vojenským zástupcom Česka pri NATO.

</doc>
<doc id="649088" url="https://sk.wikipedia.org/wiki?curid=649088" title="Lucia Drábiková">
Lucia Drábiková

Mgr. Lucia Drábiková, PhD. (* 12. jún 1977, Bratislava) je slovenská psychologička, manažérka, bývalá poslankyňa Národnej rady Slovenskej republiky a Trnavského samosprávneho kraja. Bola zvolená za hnutie Obyčajní ľudia a nezávislé osobnosti.
Politické pôsobenie.
Pôsobila ako poslankyňa Národnej rady SR, v parlamentných voľbách 2020 bola zvolená za hnutie Obyčajní ľudia a nezávislé osobnosti. Vo voľbách kandidovala z 28. miesta a získala 7 928 preferenčných hlasov. Pôsobila ako podpredsedníčka Výboru pre preskúmavanie rozhodnutí NBÚ, overovateľka Výboru pre sociálne veci NRSR, a ako členka Výboru pre nezlučiteľnosť funkcií NRSR. V politike pôsobí od roku 2016, kedy aktívne bojovala proti plánovanej likvidácii letiska v Piešťanoch. V novembri 2017 v okrese Piešťany získala 2 401 hlasov a bola zvolená za poslankyňu Trnavského samosprávneho kraja, kde je členkou Rady TTSK, podpredsedníčkou Komisie pre školstvo a mládež, členkou Komisie pre regionálny rozvoj, cestovný ruch a cezhraničnú spoluprácu a členkou Komisie pre nezlučiteľnosť funkcií.
Životopis.
Narodila sa v Bratislave, s rodinou žije v Piešťanoch. Je vydatá, má 3 deti. Je známa ako psychologička, publicistka, lektorka. V prednáškach, publikačnej činnosti i poradenstve sa zameriava najmä na oblasť odpustenia, rodinné a manželské poradenstvo a psychohygienu. Vyštudovala psychológiu na Filozofickej fakulte Univerzity Komenského v Bratislave. Magisterské štúdium ukončila diplomovou prácou so zameraním na schizofréniu, štátne skúšky absolvovala z klinickej a poradenskej psychológie. Absolvovala dva roky štúdia Katolíckej teológie na Rímskokatolíckej cyrilometodskej bohosloveckej fakulte Univerzity Komenského, Bratislava. Navštevovala postgraduálne štúdium pastorálnej psychológie na Filozofickej fakulte Trnavskej univerzity. Obhájila doktorát zo sociálnej a pracovnej psychológie na Filozofickej fakulte Trnavskej univerzity. V dizertačnej práci sa zameriavala na problematiku odpustenia a vzťahu k manželstvu a rodičovstvu u adolescentov vyrastajúcich v detských domovoch. Absolvovala dva výcviky krízovej intervencie pre obete domáceho násilia a dvojročný poradenský výcvik. Dlhodobo sa zameriava na rodinnú politiku, sociálnu oblasť, poradenské a odľahčovacie služby, neformálne vzdelávanie, duševné zdravie.
V rokoch 2000 až 2002 pracovala ako konzultantka na Linke detskej istoty. V roku 20022003 pracovala v Rade mládeže Slovenska ako manažérka pre regionálne rady a mládežnícku politiku. Vo Fóre pre verejné otázky pracovala ako manažérka v rokoch 20042005. Podieľala sa na organizácii prvej konferencii o úlohe katolíckych médií v spoločnosti. V Trnave v roku 2012 spolu s Máriou Guregovou spoluorganizovala druhú konferenciu Výchova a vzdelávanie ako nástroj na (de)formovanie hodnotového systému spoločnosti II, v rámci cyklu konferencií o výchove a vzdelávaní. Prednášky mali za cieľ ponúknuť stručný náhľad na význam a spôsoby sprostredkovania hodnôt v procese výchovy a vzdelávania a vytvoriť priestor na diskusiu. Pohľad ponúkli historička – etnologička Katarína Nádaská, sociálna psychologička Mária Dědová, historik František Neupauer a sociálna psychologička Lucia Drábiková.
V Slovenskej humanitnej rade pôsobila ako psychologička v roku 2005. Pre Trnavskú arcidiecézu pracovala ako PR manažérka a hovorkyňa medzi rokmi 20112012. Spoluorganizovala a moderovala Hodiny s arcibiskupom Mons.R. Bezákom, Adventné konferencie i Noc kostolov. Vedúcu produkcie robila v Televízii Karpaty v Piešťanoch v roku 2012. V Trnavskej arcidiecéznej charite ako aj v Centre pomoci človeku, pracovala ako sociálna poradkyňa medzi rokmi 20122013. Od roku 2014 do roku 2020 riadi pobočku Centra pomoci pre rodinu v Piešťanoch a pracuje v nej aj ako psychologička. Od roku 2019 do marca 2020 bola krajskou koordinátorkou projektu Medzigeneračná solidarita a podpora ľudskej dôstojnosti vo Fóre života v Bratislave. Externe spolupracovala s časopisom Miriam. Ako aktivistka sa aktívne podieľala na záchrane piešťanského letiska, vystupuje proti pochodu čertov, vypomáhala v poradni Alexis, spolupracuje so Spoločenstvom Dobrého pastiera. Po prvý raz s Centrom pomoci pre rodinu organizovala Deň rodiny v Piešťanoch. V roku 2019 spoluorganizovala Kajúcu tryznu na pamiatku obetí holokaustu za účasti predsedu TTSK, zástupcov samospráv, židovskej náboženskej obce, viacerých registrovaných cirkví, Múzea obetí holokaustu v Seredi a potomkov deportovaných obyvateľov Piešťan.

</doc>
<doc id="649092" url="https://sk.wikipedia.org/wiki?curid=649092" title="AD Leonis">
AD Leonis



</doc>
<doc id="649094" url="https://sk.wikipedia.org/wiki?curid=649094" title="Letecká základňa Humajmím">
Letecká základňa Humajmím

Letecká základňa Humajmím sa nachádza v Sýrii v blízkosti mesta Lázikíja. Je to jediná ruská základňa mimo územia bývalého Sovietskeho zväzu. Rusko ju má prenajatú od sýrskej vlády až do roku 2066.
Ruská federácia uviedla túto základňu do prevádzky v septembri 2015, keď vrcholila občianska vojna v Sýrii. Kvôli podpore režimu Baššára Asada tam boli zmodernizované hangáre a dve pristávacie dráhy. Následne tam bola vytvorená bojová jednotka ruského letectva, ktorá spočiatku zahŕňala 49 lietadiel a vrtuľníkov. Do decembra 2015 sa počet ruských vojenských lietadiel v Sýrii zvýšil asi na 70 strojov. Išlo predovšetkým o útočné lietadlá Su-25SM, Su-24M2, stíhacie bombardéry Su-34 a viacúčelové stíhacie lietadlá Su-30SM. Boli tu však dislokované aj úžitkové vrtuľníky Mi-8AMTŠ, viacúčelové bojové vrtuľníky Mi-24P, ako aj moderné útočné vrtuľníky Mi-28N "Nočný lovec" a Ka-52 "Aligator". Okrem nich sa tam nachádzali i bezposádkové lietadlá a dopravné lietadlá Il-76MD, An-124-100, Tu-154B-2 alebo Tu-154M.
Humajmím sa od septembra 2015 stala východiskovým miestom ruskej leteckej kampane v Sýrii. Tá mala za cieľ pomôcť sýrskym pozemným jednotkám v boji proti militantnej opozícii Bašára Asada vrátane rôznych teroristických skupín ako napríklad Islamský štát.
Letecká základňa je plne materiálovo a technicky zásobovaná z Ruska. Ruská armáda v krátkom čase postavila na tomto mieste niekoľko desiatok poľných zariadení vrátane čerpacích staníc a skladov zásob.
Humajmím je často terčom útokov malých dronov, ktorými sa sýrski militanti snažia narušiť chod základne a poškodiť leteckú techniku. Na ochranu základne pred týmito hrozbami slúžia hlavne protilietadlové systémy krátkeho dosahu Pancir-S1 a Tor-M2.
Okrem týchto dvoch sú na Humajmím rozmiestnené aj raketové systémy stredného a veľkého dosahu S-400 Triumf a S-300V4. Pre prípad pozemného útoku je základňa chránená tankami T-90A a T-72B3.. Na základni by malo byť tiež minimálne šesť ťažných húfnic Msta-B kalibru , ktoré zabezpečujú obranu základne v spolupráci s radarovým systémom Zoopark-1M.
Na základni by mali byť trvale dislokované desiatky ruských útočných lietadiel a helikoptér, ktoré budú poskytovať leteckú ochranu ruským bojovým plavidlám v Stredomorí.

</doc>
<doc id="649115" url="https://sk.wikipedia.org/wiki?curid=649115" title="Automatika opätovného zapínania">
Automatika opätovného zapínania



</doc>
<doc id="649119" url="https://sk.wikipedia.org/wiki?curid=649119" title="TOS-1A Solncepjok">
TOS-1A Solncepjok



</doc>
<doc id="649120" url="https://sk.wikipedia.org/wiki?curid=649120" title="TOS-1 Buratino">
TOS-1 Buratino



</doc>
<doc id="649127" url="https://sk.wikipedia.org/wiki?curid=649127" title="Amebóza">
Amebóza

Amebóza je infekčné ochorenie spôsobené prvokom meňavkou "Entamoeba histolytica," ktorý sa vyskytuje endemicky na Blízkom východe a strednej Ázii. Ochorenie sa vyskytuje na miestach s nízkou úrovňou hygieny a infekcia preto prebieha alimentárne (požitím cýst v kontaminovanej potrave a vode). U väčšiny ľudí (80 - 90 %) infekcia meňavkou "Entamoeba histolytica" prebieha bezpríznakovo, trofozoity sa u bezpríznakovej formy amebózy dostávajú z tenkého do hrubého čreva, kde prebieha tvorba cýst (encystácia) a pri vyprádňovaní sa cysty dostávajú do životného prostredia. 
Amebóza môže v niektorých prípadoch viezť na závažnú dyzentériu, ktorá je spojená s častými hnačkami s prítomnosťou krvi a hlienu v stolici. Cestou "vena portae" sa trofozoit "Entamoeba histolytica" môže dostať z tenkého čreva do pečene, kde spôsobí amébovú hepatitídu alebo v pečeni dôjde ku tvorbe cýst, čoho dôsledkom je závažný amébový absces. 
Ide o jedného z najrozšírenejších ľudských parazitov. Vyskytuje sa po celom svete, najviac v rozvojových krajinách, kde je rozšírená vďaka zlej hygiene a vlhkému podnebiu. Pôvodne sa predpokladalo, že "Entamoeba histolytica" je infikovaných asi 10 % celosvetovej populácie, ale 90 % z toho tvorí "Entamoeba dispar".
Liečba.
Všetky prípady ochorenia sa liečia na infekčnom oddelení. Základom liečby je metronidazol, ornidazol alebo tinidazol. Ďalej je možné použiť diloxanid furoát, jodochinol alebo kloroxín. Vyzžívajú sa aj kombinácie metronidazolu, kloroxínu a doxycyklínu. Pečeňové absces sa tiež lieči antibiotikami (doxycyklín, paromomycín), prípadne chirurgickým zákrokom. 
Prevencia.
Proti amebóze neexistuje očkovanie, nie je možné ani nasadenie predexpozičnej profylaxie (chemoprofylaxie). Prevenciou je dodržiavanie základných stravovacích hygienických pravidiel. Osoby, ktoré žili dlhú dobu v rizikových oblastiach, by mali byť po návrate vyšetrené a prípadne liečené.

</doc>
<doc id="649129" url="https://sk.wikipedia.org/wiki?curid=649129" title="Ialysos">
Ialysos

Ialysos môže byť:

</doc>
<doc id="649130" url="https://sk.wikipedia.org/wiki?curid=649130" title="Ialysos (dcéra Danaa)">
Ialysos (dcéra Danaa)

Ialysos () je v gréckej mytológii dcéra líbyjského kráľa Danaa.
Podľa jednej verzie sa Danaos so svojimi dcérami na úteku z Líbye zastavil na ostrove Rodos, kde splodil tri dcéry, Ialysos, Kamiros a Lindos, ktoré sa uctievali v mestách po nich pomenovaných. Starogrécky historik Diodóros Sicílsky uvádza, že Danaus zakotvil pri meste Lindos, kde následne založil chrám zasvätený bohyni Aténe (chrám Atény Lindskej). Podľa Herodota tento chrám dali postaviť jeho dcéry.

</doc>
<doc id="649133" url="https://sk.wikipedia.org/wiki?curid=649133" title="Ábel Szocska">
Ábel Szocska



</doc>
<doc id="649136" url="https://sk.wikipedia.org/wiki?curid=649136" title="Gápeľ (mechanizmus)">
Gápeľ (mechanizmus)

Gápeľ (zastarano: "žentúr") je prevodové zariadenie na pohon pracovných strojov pomocou svalovej energie zvierat. Poháňali ho ťažné zvieratá. Slúžil na pohon strojov ako napr. mláťačka, sečkovica alebo čerpadlo.

</doc>
<doc id="649141" url="https://sk.wikipedia.org/wiki?curid=649141" title="ESC Clermont Business School">
ESC Clermont Business School

ESC Clermont Business School je európska biznis škola nachádzajúca sa v Clermont-Ferrande vo Francúzsku. Bola založená v roku 1919.
Charakteristika.
ESC Clermont je trojnásobne akreditovaná medzinárodnými AMBA, EPAS a AACSB. Škola má cca 13 000 absolventov. Významnými absolventmi sú Jean-Pierre Caillard (CEO Groupe Centre-France La Montagne) a Claude Wolff (starosta Chamalières).
Študijné programy.
ESC Clermont má svoj Master in Management program, niekoľko Masters programov v rôznych oblastiach ako napríklad marketing, financie, médiá, ľudské zdroje.
Umiestnenia v rebríčkoch.
V roku 2019 sa program Master in Management umiestnil na 99. mieste v globálnom rebríčku Financial Times.

</doc>
<doc id="649142" url="https://sk.wikipedia.org/wiki?curid=649142" title="École supérieure de commerce de Clermont">
École supérieure de commerce de Clermont



</doc>
<doc id="649148" url="https://sk.wikipedia.org/wiki?curid=649148" title="Sieťový protokol">
Sieťový protokol



</doc>
<doc id="649159" url="https://sk.wikipedia.org/wiki?curid=649159" title="Cher Ami">
Cher Ami

Cher Ami (po francúzsky „"drahý priateľ"“) bol poštový holub (samec), ktorý bol britskými chovateľmi holubov darovaný Armáde USA. Cher Ami bol vycvičený na odovzdávanie vojnových správ. Slúžil v prvej svetovej vojne. Najviac sa preslávil, keď vo Francúzsku zachránil niekoľko amerických vojakov pri ofenzíve Meuse-Argonne odovzdaním správy napriek tomu, že ho Nemci raz postrelili.
Služba v prvej svetovej vojne.
V prvej svetovej vojne v United States Army slúžilo približne 600 poštových holubov, no najvýznamnejší z nich sa stal Cher Ami.
Môže za to najmä jeho služba, keď zachránil životy vojakom slúžiacim vo Whittlesleyho Stratenom batalióne.
Charles Whittlesley slúžil v 77. divízii. Viedol skupinu vojakov s názvom Metropolitáni, ktorá mala 555 členov (vrátane Whittlesleyho). Údajne sa tak nazývali kvôli etnickej rozmanitosti, totižto vojaci sa medzi sebou dorozumievali v 42 rôznych jazykoch. Vojaci v tejto skupine neboli dobre vyučení, niektorí nevedeli, ako sa používajú zbrane, či granáty.
Whittlesley so svojou skupinou prenikol do argonnského lesa, neskôr do argonnských roklín, kde sa so svojimi vojakmi stratil. Čoskoro na nich začali strieľať ich nepriatelia, nemecké vojská.
Whittlesley vedel, že má nejakú šancu na prežitie, totižto mal pri sebe troch poštových holubov. Keď zistil, že 300 jeho mužov padlo v boji, na malý kúsok papiera napísal: "„Veľa ranených. Únik nemožný.“" Správu priviazal holubovi o nohu a vyslal prvého holuba, no toho okamžite zostrelili Nemci. Vyslal aj druhého holuba, ktorý niesol so sebou odkaz: "„Muži trpia. Môžete poslať posily?“" Na Whittlesleyho nešťastie, zostrelili aj druhého. Už mal len jedného poštového holuba, Chera Amiho. Na lístok napísal: "„Sme na ceste súbežnej s 276, 4. Bombarduje nás naše vlastné delostrelectvo. Preboha živého, prestaňte s tým!“" Nemci zostrelili aj Cher Amiho, no tento poštový holub vstal a letel ďalej na divízne veliteľstvo. O štyri hodiny neskôr boli pozostalí vojaci z Whittlesleyho Strateného bataliónu zachránení a to všetko vďaka poštovému holubovi Cher Amimu.
Smrť Cher Amiho.
Zomrel 13. júna 1919 ako jednoročný poštový holub. Američania nechali Cher Amiho vypchať a vystavili ho v múzeu Smithonisan, tak ako aj Seržanta Stubbyho.
Vyznamenania a pocty.
Cher Ami sa stal doživotným členom Siene slávy poštových holubov.

</doc>
<doc id="649169" url="https://sk.wikipedia.org/wiki?curid=649169" title="Autonómne Slovensko">
Autonómne Slovensko

Autonómne Slovensko alebo Slovenské autonómne územie bolo nezávisle spravované slovenské územie, ktorého samostatnosť od Uhorska bola vyhlásená 18. septembra 1848, na Myjave predstaviteľmi Slovenskej národnej rady, ktorá sa stala najvyšším a výkonným orgánom samostatného územia, ako aj prvým vrcholným a národným orgánom Slovákov vôbec. Predstavovalo vyústenie emancipačných a štátoprávnych snáh Slovákov v Uhorsku, ako súčasti Rakúskeho cisárstva v období Maďarizácie a vzniklo na začiatku Slovenského povstania z rokov 1848/1849.
Štátoprávne usporiadanie.
Autonómne Slovensko bolo nezávislé územie s vlastnou samosprávou, výkonnou mocou a vojenskými silami. Napriek tomu, že bola vyhlásená samostatnosť Slovenska, spočiatku bol tento čin slovenských predstaviteľov mierený na získanie akejsi autonómie v rámci Uhorska, ako krajiny rovnocenných národov a svoju budúcnosť spájali s Maďarmi. Išlo o myšlienku tzv. "uhrofederalizmu" (znakom bolo aj použitie Uhorského znaku v slovenskej vlajke), ktorú však po dočasnom znovu obsadení Slovenska maďarskými gardami v septembri 1848 vystriedala myšlienka "austrofederalizmu". Tá presadzovala úplnú autonómiu a odtrhnutie Slovenska od Uhorska a jeho následné pripojenie ku Rakúskemu cisárstvu. Po vydaní samostatného cisárskeho výnosu 20. októbra 1848 už bolo Slovensko v dokumentoch o usporiadaní cisárstva označované, ako "Provincia Slovensko", "Slovenská korunná krajina", "Dištrikt Slovensko", alebo aj "Slovenské veľkokniežatstvo".
Dejiny.
Udalosti vedúce ku vyhláseniu.
Prvé myšlienky smerujúce k presadzovaniu väčšej slovenskej samostatnosti v rámci Habsburskej monarchie sa začali objavovať s príchodom osvietenstva v 18. storočí, ktoré viedlo k prvopočiatku slovenského národného obrodenia. Posilňovanie národnostného myslenia Slovákov bolo ovplyvnené aj vzrastajúcou maďarizáciou, ako aj represiami zo strany maďarskej šľachty voči miestnemu slovenskému obyvateľstvu v Uhorsku. S pribúdajúcimi neúspešnými pokusmi o získanie lepšieho postavenia a podmienok v rámci Uhorska (rovnoprávne zastúpenie v Uhorskom sneme, vyučovanie slovenského jazyku na školách a pod.) sa objavila potreba posilnenia vlastnej autonómie a získania slovenskej samosprávy, ktorá vyvrcholila v období romantizmu v polovici 19. storočia. Vtedajší slovenskí predstavitelia, ktorými bola prevažne slovenská inteligencia na čele so štúrovcami, formulovali požiadavku vlastnej slovenskej samosprávy, snemu a vyhradenia slovenského územia, na ktorom by platilo všeobecné volebné právo v Žiadostiach slovenského národa, ktoré boli vyhlásené 11. mája 1848. Po odmietnutí žiadostí zo strany Uhorského snemu a vydania zatykaču na predstaviteľov slovenského národného hnutia, ktorými boli Ľudovít Štúr, Jozef Miloslav Hurban a Michal Miloslav Hodža, zapríčinili zmenu v postupe riešenia postavenia Slovákov v rámci Uhorska. Vtedajšie podmienky spolu s prebiehajúcim Maďarským povstaním spôsobili, že slovenskí predstavitelia uprednostnili vojenské riešenie pred diplomatickým. Za vedomia a tichej podpory viedenskej vlády a cisára Františka Jozefa I. začali slovenskí predstavitelia organizovať vojenské zbory vo Viedni a pripravovať ozbrojenú výpravu do Uhorska. 15. septembra 1848 bola vo Viedni vyhlásená Slovenská národná rada, ktorej boli podriadené slovenské vojenské zbory a ktorej sa mala podriadiť výkonná a politická moc na území Slovenska. 
Vznik.
Slovenské dobrovoľnícke zbory o sile asi 500 mužov, doplnené dobrovoľníkmi prevažne českej, no aj inej národnosti, sa na čele s predstaviteľmi Slovenskej národnej rady zhromaždili na území Moravy a 18. septembra prekročili slovensko-moravské pohraničie a vstúpili na územie Horného Záhoria, ktoré tvorilo v minulosti historické centrum Veľkej Moravy. Predstavitelia Slovenskej národnej rady sa pri útoku prihlásili ku odkazu Veľkomoravskej ríše, ako spoločnej krajiny Slovákov a Čechov a nastávajúci boj označili za zámer vybojovať túto stratenú slobodu. Vojaci postupovali na Myjavu, ktorú v ten istý deň obsadili. Po obsadení bola vztýčená slovenská vlajka, no pri samotnom útoku bolo použitých hneď niekoľko slovenských zástav v rôznych farebných kombináciách (červeno-modro-biela, červeno-bielo-modrá a bielo-modro-červená) a bolo zvolané všeľudové zhromaždenie, na ktorom vystúpili slovenskí predstavitelia. Na tomto zhromaždení Ľudovít Štúr vyhlásil v mene Slovenskej národnej rady autonómiu Slovenska v rámci Uhorska, vypovedal poslušnosť maďarskej vláde a šľachte a vyzval ľudí na boj za samostatnosť. Politická, výkonná, súdna moc, ako aj vojenská správa na samostatnom území Slovenska podliehala Slovenskej národnej rade, ktorej sídlom sa stal dom pani Anny Kolenyovej, kde sa uskutočnilo jej prvé zasadnutie ako výkonného a reprezentačného orgánu Slovenska. Prvým predsedom SNR sa stal Jozef Miloslav Hurban. Odtiaľto bolo spravované územie a bola riadená činnosť Slovákov. Bola prijatá vlastná Slovenská vlajka a zástava Slovenskej národnej rady, ako aj vlastný erb a oficiálna pečať Slovenskej národnej rady. Tieto symboly sa stali územnými znakmi, ale boli povýšené aj na symboly samotného Slovenského národa. 
Slovenské povstanie.
Činnosť a moc na území Slovenska bola pôvodne riadená z Myjavy, neskôr však sa hlavným mestom stala Brezová pod Bradlom, kde bolo presunuté povstalecké velenie. Slovenská národná rada vydávala oficiálne listiny a dokumenty v mene samostatného Slovenska, ktoré potvrdzovala pečaťou a podpisom predsedu, viedla súdne procesy, prijímala delegácie a vydávala vojenské rozkazy. 22. septembra 1848 sa slovenské dobrovoľnícke zbory stretli prvýkrát v bitke pri Brezovej pod Bradlom v boji s Uhorskými gardami, ktoré porazila. Na oslobodených územiach sa pri verbovaní do vojska pridali tisíce dobrovoľníkov a veľkosť armádneho zboru dosiahla približne 6 000 vojakov. 26. septembra sa viedol neúspešný útok proti Senici, ale 27. septembra bola obsadená Stará Turá a pripojená ku autonómnemu územiu. 28. septembra boli slovenské zbory porazené pri Poriadí v boji s cisárskym vojskom a uhorskou domobranou, čo viedlo ku rozpadu ozbrojených síl autonómneho Slovenska a to spolu so s faktom, že v cisárskom manifeste bolo povstanie označené za nezákonné, prinútilo predstaviteľov výkonnej moci a zvyšok vojakov ustúpiť a stiahnuť sa na Moravu. Tu na slovenské dobrovoľnícke zbory zaútočila pravidelná cisárska armáda a väčšinu z nich odzbrojila. Vedenie najvyššieho orgánu Slovenska sa vrátili do Viedne a neskôr, 7. októbra sa sídlom Slovenskej národnej rady v exile stala Praha.
Dňa 20. októbra 1848 bol vydaný samostatný cisársky výnos, v ktorom cisár prisľúbil zrovnoprávnenie všetkých národov v rámci ríše a autonómne Slovensko získalo status samostatného administratívno-politického celku. Od októbra 1848 začala Slovenská národná rada opäť aktívne vyvíjať svoju činnosť a pripravovať sa na znovu dobitie zabraného územia Slovenska. 14. novembra 1848 bola oficiálne povolené ministerstvom vojny sformovanie dvoch Slovenských zborov. Tieto vojenské dobrovoľnícke oddiely sformovala Slovenská národná rada, ale teraz boli včlenené do cisárskej armády formou samostatných stotín o sile 400 dobrovoľníkov. Prvý slovenský zbor sa od 24. do 30. novembra pripojil k cisárskemu vojsku v Sliezsku a v decembri vstúpili na Kysuce. V priebehu decembra boli oslobodené mestá Čadca a Kysucké Nové Mesto. Jednotky však boli nútené stiahnuť sa na Moravu, ale po príchode posíl boli 28. decembra 1848 znovu oslobodené mestá Čadca a Kysucké Nové Mesto. V bitke o Budatín boli 2. januára porazené maďarské gardy, ktoré sa opevnili na Budatínskom hrade a bol oslobodený Budatín. Následne boli maďarské jednotky zatlačené do Turca a bol oslobodený Rajec a pokračovalo sa v oslobodzovaní banských miest. V januári až apríli 1849 už Slováci ovládali župy Turčiansku, Tekovskú, Hontianskú, Oravskú, Liptovskú, Spišskú, Šarišskú, Zemplínsku, Zvolenskú a Gemersko-malohontskú stolici, ktoré už tvorili oslobodené Slovenské územie a spadali pod Slovenskú národnú radu. Slovenské dobrovoľnícke zbory v týchto župách slúžili ako poriadková sila. Výkonná moc aj úrady spadali pod Slovenskú národnú radu a poriadkové služby na úradoch odstraňovali maďarských úradníkov a nahradzovali ich slovenskými. Oblastná moc na Slovensku bola riadená miestnymi národnými radami, ktoré zakladali poriadkové sily a okrem iného vyvíjali národnobuditeľskú činnosť. Vojenské sily postupne oslobodili aj významnejšie mestá, ktorými boli Ružomberok, Liptovský Mikuláš, Banská Bystrica, Brezno, Tisovec a neskôr definitívne Košice v marci 1849. 
Druhý samostatný slovenský zbor prenikol z Moravy opäť na Záhorie a znovu získal Myjavu. Okrem nej sa pod slovenskú kontrolu dostali aj mestá Trnava, Senica a Leopoldov, kde pôsobili príslušníci zboru tiež ako poriadková služba a venovali sa výcviku. Zbor neúspešne obliehal Komárno a začiatkom marca 1849 sa stal veliteľom zboru kapitán Ján Francisci. Zbor sa neskôr po oslobodení väčšej časti slovenského územia stiahol do Bratislavy a odtiaľ sa presunul do Sklaice, kde sa 1. a 2. slovenský zbor zlúčili. K 16. máju 1849 bola sila slovenskej dobrovoľníckej armády približne 600 mužov. Velením slovenských vojakov bol v skalici poverený major Henkrik Lewartowski. Oddiel získal vlastnú zástavu s rakúskym štátnym znakom a stuhami v slovenskej trikolóre.
V júni slovenské oddiely prekročili rieku Dunaj a dostali sa tak do Zadunajska, aby podporili rakúske jednotky v boji proti maďarským gardám. 29. júna v Rači za prítomnosti vedenia Slovenskej národnej rady, slovenský vojaci zložili vojenskú prísahu Slovensku a Rakúskemu cisárstvu. Oddiely sa odobrali na stredné Slovensko, kde bolo potrebné obsadiť banské mestá, ktoré ešte neboli pod ich kontrolou. Ku slovenským jednotkám sa pridal oddiel liptovských dobrovoľníkov o sile 300 mužov a 24. augusta obsadili Kremnicu. Do konca mesiaca boli postupne oslobodené aj všetky ostatné banské mestá. Nakoniec zbor o sile 1 200 mužov zamieril na Gemer, kde porazil maďarské gardy a oslobodil tak Gemerskú stolicu, čím boli zo Slovenska vyhnané aj zvyšky maďarskej gardy a vládnej moci, reprezentujúcu maďarskí komisári z radov vysokej šľachty. Po tejto ofenzíve sa ku týmto ozbrojeným silám pridalo Ďalších 2 500 dobrovoľníkov.
Zánik autonómie.
Po tom čo sa 13. augusta 1849 odohrala Bitka pri Világoši, začala viedenská vláda a cisársky dvor presadzovať absolutistické a centralistické usporiadanie krajiny. Cisár František Jozef I., tak nenaplnil požiadavku zachovania slovenskej autonómie. 20. októbra podpísal cisár príkaz na rozpustenie slovenského vojenského zboru, ktorý sa presúval do Bratislavy. Vojenské jednotky boli oficiálne rozpustené v Bratislave, 21. novembra 1849. S rozpustením slovenskej vojenskej sily zanikla aj Slovenská národná rada, čím autonómne spravované Slovenské územie stratilo vlastný výkonný orgán a Slovensko sa stalo integrálnou súčasťou Rakúskeho cisárstva.
Územie.
Rozprestieralo sa na autochtónnom slovenskom území, obývanom Slovákmi a nachádzalo sa na území súčasného Slovenska. V septembri roku 1848 sa jeho územie obmedzilo iba na Horné Záhorie, pričom samospráva bola riadená z Brezovej po Bradlom, ale po oslobodení posledných území na konci augusta 1849 bolo pod kontrolou slovenskej samosprávy 15 uhorských žúp. Boli to župy:

</doc>
<doc id="649170" url="https://sk.wikipedia.org/wiki?curid=649170" title="Dancing Pallbearers">
Dancing Pallbearers

Dancing Pallbearers (slov. "Tancujúci nosiči rakiev"; známi aj ako Dancing Coffin) je ghanská skupina nosičov rakiev z oblasti Ashanti v Ghane.
Pôvod.
Dancing Pallbearers, vedení Benjaminom Aidooom, začali svoju skupinu ako službu nosičov rakiev. Neskôr dostal nápad pridať choreografiu k ich nosičskej práci. Extra poplatky sa účtujú za tancovanie s truhlou počas pohrebu. Dancing Pallbearers sa prvýkrát dostali na vrchol v roku 2017, keď boli uvedení v novinovom príbehu BBC. 
V populárnej kultúre.
V apríli 2020 sa skupina stala internetovým mémom čierneho humoru, kedy videá ľudí, ktorí utrpeli rôzne nehody, nasledovali klipy tancujúcich nosičov rakiev s truhlami (implicitne obeťami predchádzajúcich klipov), boli široko nahrané na YouTube, Reddit a TikTok. Klipy sú zvyčajne spárované so skladbou „Astronomia“ od ruského hudobníka Tonyho Igyho. Mnohé použitia tohto mému sa bežne spájajú s pandémiou ochorenia COVID-19, ktorá prebiehala, keď sa mém stal populárnym.

</doc>
<doc id="649173" url="https://sk.wikipedia.org/wiki?curid=649173" title="Michael Czerny">
Michael Czerny

Michael F. Czerny SJ (* 18. júl 1946, Brno, Česko-Slovensko) je katolícky kardinál. Ako člen jezuitov (Rád Jezuitov) svojou činnosťou v Kanade, Latinskej Amerike, Afrike a v Ríme podporuje sociálne učenie Katolíckej Cirkvi, spravodlivosť a mier. Od roku 2017 je osobitným sekretárom Sekcie pre migrantov a utečencov v rámci Dikastéria pre službu integrálnemu ľudskému rozvoju vo Vatikáne. Pápež František ho vysvätil za arcibiskupa 4. októbra 2019 a 5. októbra 2019 ho vymenoval za kardinála.
Životopis.
Michael Czerny sa narodil v roku 1946 v Brne v bývalom Československu, no jeho rodina už v roku 1948 emigrovala do Kanady. Jeho stará mama z matkinej strany umrela počas nacizmu v koncentračnom tábore Auschwitz, jeho matka Winifred Hayek Czerny bola uväznená v koncentračnom tábore v Terezíne. Pretože jeho otec Egon Czerny sa odmietol rozviesť so svojou manželkou, internovanou v Terezíne, musel posledných osem mesiacov Druhej svetovej vojny vykonávať nútené práce v koncentračnom tábore v českom meste Postoloprty. Keď bol Michael Czerny ešte malé dieťa, jeho rodičia spolu s ním a novonarodeným bratom Robertom v roku 1948 emigrovali do Kanady.
V auguste 1964 vstúpil do rehole Jezuitov a 9. júna 1973 prijal kňazskú vysviacku vo Willowdale v Ontáriu v Kanade.
Czerny sa stal v roku 1979 spoluzakladateľom Jezuitského centra pre vieru a sociálnu spravodlivosť v Toronte a bol jeho prvým riaditeľom až do roku 1989. Po tom, čo boli na Stredoamerickej univerzite v San Salvador zavraždení šiesti Jezuiti a dve ženy, prevzal v rokoch 1990 – 1991 úlohu riaditeľa Univerzitného inštitútu pre ľudské práva (IDHUCA), ktorú pred ním vykonával jeden zo zavraždených jezuitských kňazov. Pracoval tiež ako zástupca riaditeľa pre plánovanie sociálnej pomoci (zástupca riaditeľa pre Proyección Social).
Od 1992 do 2002 Czerny pracoval na sekretariáte pre sociálnu spravodlivosť v generálnom dome Jezuitov v Ríme. V roku 2002 založil Africkú Jezuitskú spoločnosť proti AIDS (AJAN = African Jesuit AIDS Network) a bol jej riaditeľom do roku 2010. Počas týchto ôsmych rokov rozbehol a usmerňoval úsilie Jezuitov a iných takmer v 30 krajinách subsaharskej Afriky pri poskytovaní pastoračnej starostlivosti, vzdelávania, zdravotníckej pomoci, sociálnej a duchovnej podpory a v boji proti stigmatizovaniu obetí HIV/AIDS, a aj získaval prostriedky pre pomoc zo zahraničia. Počas daného obdobia vyučoval na Hekima University College v Nairobi. V roku 2009 prejavil názor, že prezervatívy nie sú účinné v prevencii proti šíreniu HIV v africkej populácii, napriek ich úspechu „mimo Afriky a medzi identifikovateľnými podskupinami (napr. prostitútkami a homosexuálmi)“.
Od roku 2010 do 2016 Czerny pracoval v Pápežskej rade pre spravodlivosť a pokoj v Ríme ako osobný asistent kardinála Petra Turskona. 
V decembri 2016 ho pápež František vymenoval za tajomníka sekcie pre migrantov a utečencov Dikastéria pre integrálny ľudský rozvoj. Na túto pozíciu nastúpil od 1. januára 2017 spolu s Fabiom Baggiom. Bol hlasujúcim členom počas synody o mladých a zároveň špeciálnym tajomníkom počas Panamazonskej synody.
V roku 2016 Czerny poveril Timothyho Schmalza vytvorením sochy "Angels Unawares" (Nevedomky anjelmi), ktorá zobrazuje migrantov a utečencov na lodi v oblečení znázorňujúcom, že pochádzajú z rôznych kultúr a dejinných období. Socha bola odhalená na Námestí sv. Petra vo Vatikáne v roku 2019. 
Pápež František menoval Czerného za hlasujúceho člena Synody biskupov o mládeži, viere a rozlišovaní povolania, ktorá sa konala v októbri 2018. V októbri 2018 sa Czerny vyjadril, že rétorika používaná na opis migračných a utečeneckých vĺn bola zavádzajúca. Povedal: „Nejde o krízu. Je to séria zlého vedenia, slabej politiky a prospechárskej manipulácie. Čísla, o ktorých sa bavíme, dokonca aj tie úhrnné, nie sú vôbec tak vysoké".
4. mája 2019 pápež František menoval Czerného za jedného z dvoch osobitných sekretárov Synody biskupov pre región Amazónie, ktorá sa konala v októbri 2019. Na tlačovej konferencii prezentujúcej záverečný dokument Synody Czerny povedal, že Cirkev sa potrebuje naučiť rešpektovať kultúrnu rôznorodosť: "Nemožno sa domnievať, že spôsob, akým žijem ja alebo žijeme my, je definitívny, že je normou, že je to spôsob, ktorý jediný musí byť... rozdiely treba objať“. Keď sa ho pýtali, čo účastníci synody mysleli pod termínom "synodálnosť", odvetil: "Každý vedel, čo to znamená, pretože sme to praktizovali. Ak by sme to mali vyjadriť slovami... na čo by to bolo?" Niekoľko rokov pred tým, v roku 2015, napísal, že medzi organizáciami Amazónie pred vznikom REPAM vládli "obmedzenia a fragmentácia", ale REPAM koordinovala prácu Katolíckej Cirkvi v regióne Amazónie a pracovala v záujme ochrany pôvodného obyvateľstva a prírody.
Pápež ho vymenoval za kardinála 1. septembra 2019, čiže v čase, keď bol kňazom. Podľa Kódexu kanonického práva musí každý menovaný kňaz prijať biskupské svätenie. Biskupské svätenie prijal z rúk pápeža Františka deň pred obradom kreovania kardinálov 4. októbra 2019. Kardinálsky biret prijal 5. októbra 2019 a prijal diakoniu v kostole Svätého Michala Archaniela v Pietralate v Ríme.
Štít jeho erbu je zelenej farby, ktorá evokuje encykliku Laudato si'. Na štíte sa nachádza pečať Spoločnosti Ježišovej a pod ňou zlatá loď so štvorčlennou rodinou utečencov. Pod erbom je biskupské heslo "Suspice", čo je začiatok modlitby svätého Ignáca: "Suscipe, Domine, universam meam libertatem", čiže "Vezmi a prijmi Pane, celú moju slobodu". Náprsný kríž, ktorý používa, je z pozostatkov lode migrantov, ktorí sa plavili cez Stredozemné more.
21. februára 2020 bol Czerny vymenovaný za člena Kongregácie pre evanjelizáciu národov. Czerny bol menovaný za člena Pápežskej rady pre medzináboženský dialóg 8. júla 2020. Czerny bol menovaný za člena poroty Zayedovej ceny za ľudské bratstvo v júni 2021.

</doc>
<doc id="649174" url="https://sk.wikipedia.org/wiki?curid=649174" title="Laudato si’">
Laudato si’

Laudato si' (Buď pochválený) je druhou encyklikou pápeža Františka. Pápež v nej kritizuje konzumizmus a nezodpovedný rozvoj, adresuje zhoršovanie životného prostredia a globálne otepľovanie, a vyzýva všetkých ľudí na svete, aby podnikli „rýchle a jednotné globálne kroky“.
Encyklika z 24. mája 2015 bola oficiálne oznámená 18. júna 2015 nea poludnie počas tlačovej konferencie. Vatikán zverejnil dokument v talianskom, nemeckom, anglickom, španielskom, francúzsekom, poľskom, portugalskom a arabskom jazyku spolu s pôvodnou latinčinou. Konferencia biskupov Slovenska zverejnila aj jej slovenský preklad.
Encyklika je druhou encyklikou pápeža Františka po "Lumen fidei" (Svetlo viery), ktorá vyšla v roku 2013. Pretože "Lumen fidei" bola z väčšej časti dielom Františkovho predchodcu Benedikta XVI., "Laudato si" sa všeobecne považuje za prvú encykliku, ktorá je výlučne dielom Františka. 

</doc>
<doc id="649175" url="https://sk.wikipedia.org/wiki?curid=649175" title="Fabio Baggio">
Fabio Baggio

Mons. Fabio kardinál Baggio (* 1965, Bassano del Grappa, Taliansko) je taliansky kňaz, scalabrínsky misionár, jeden z vatikánskych predstaviteľov zodpovedných za migráciu. Obhajuje otvorenie zákonných dverí pre migrantov a utečencov.
Má titul z teológie a histórie a doktorát z Cirkevných dejín na Pápežskej Gregoriánskej univerzite. Vyučoval na niekoľkých univerzitách. Bol konzultantom v oblasti migrácie biskupskej konferencie v Čile a riaditeľom pre migráciu arcidiecézy v Buenos Aires. Od roku 2002 do roku 2010 bol riaditeľom Migračného centra Scalabrini na Filipínach a Medzinárodného migračného inštitútu Scalabrini na Pápežskej univerzite Urbaniane od roku 2010. Od januára 2017 je spolu s Michaelom Czernym tajomníkom sekcie pre migrantov a utečencov dikastéria na podporu integrovaného ľudského rozvoja.

</doc>
<doc id="649179" url="https://sk.wikipedia.org/wiki?curid=649179" title="BTR-82">
BTR-82

BTR-82A je ruské obrnené obojživelné vozidlo 8x8. Je určené na prepravu mechanizovaných jednotiek, ako aj ničenie živej sily a ľahkej obrnenej techniky protivníka.
Predstavuje modernizáciu sovietskych vozidiel BTR-80, ktorá sa začala v roku 2009, kedy vznikli aj prvé prototypy. O rok neskôr bola vyrobená prvá séria vozidiel BTR-82A, ktorá slúžila na vojskové skúšky. V roku 2013, po úspešnom ukončení vojskových skúšok, bolo BTR-82A zavedené v ruských ozbrojených silách.
Opis.
Hoci tvar, veľkosť a rozloženie BTR-82 sú rovnaké ako u BTR-80, predsa len ide o istú modernizáciu tohto sovietskeho obrneného transportéra. Priestor posádky sa nachádza v prednej časti vozidla, bojový priestor na prepravu vojakov je v strednej časti a motor s prevodovkou je umiestnený v zadnej časti vozidla.
Posádka BTR-82/BTR-82A pozostáva z troch osôb: vodiča, strelca a veliteľa stroja. Do bojového priestoru sa zmestí sedem vojakov s plným vybavením a výzbrojou. Výsadok jednotky sa uskutočňuje prostredníctvom dvojkrídlových bočných dverí (ako na BTR-80), ktorých sa horné krídlo sa otvára v smere jazdy dopredu a spodné slúži ako stúpačka. Okrem toho sú na streche vozidla umiestnené ďalšie dva výstupné otvory. Vodič a veliteľ vozidla majú svoje vlastné evakuačné otvory, ktoré sú umiestnené priamo nad ich sedadlami. Transportér je tiež vybavený klimatizáciou.
Vývojárom sa oproti BTR-80 podarilo mierne zvýšiť bezpečnosť stroja tým, že pokryli vnútorný trup vozidla kevlarovou tkaninou. To umožnilo nielen lepšie chrániť posádku pred guľkami a črepinami, ale tiež zvýšilo úroveň tepelnej izolácie a znížilo hluk vnútri vozidla. Mierne sa zvýšila tiež ochrana BTR-82/BTR-82A pre mínami a to vďaka použitiu špeciálnych rohoží vnútri trupu, ktoré dokážu absorbovať časť energie z explózie. Táto ochrana je však účinná iba v prípade výbuchu malej protipechotnej míny a BTR-82 nemajú zďaleka takú úroveň ochrany proti mínam ako vozidlá typu MRAP. BTR-82/BTR-82A sú vybavené moderným hasiacim systémom. Podľa odborníkov modernizačné úpravy umožnili zvýšiť celkovú bezpečnosť nových strojov asi o 20%.
Na BTR-82A bola nainštalovaná nová veža, ktorá výrazne zvýšila bojovú hodnotu stroja. Tá obsahuje automatický kanón 2A72 kalibru so zásobníkom 300 nábojov a guľomet PKTM kalibru . Miesto strelca sa presunulo z veže do karosérie. Veža je vybavená dvojplošným stabilizátorom, ktorý umožňuje strelcovi strieľať aj počas jazdy. Okrem toho je tam nainštalovaný zameriavač TKN-4GA, ktorý umožňuje použitie zbraní vo dne i v noci.
Kvôli nárastu hmotnosti obrneného transportéra museli vývojári vážne prepracovať podvozok vozidla. Na BTR-82 boli nainštalované nové prevodovky a moderné hnacie hriadele. Na obrnený transportér boli namontované výkonnejšie tlmiče. BTR-82 je vybavený hnacími nápravami s pevne zaisteným diferenciálom.
BTR-82 je poháňaný motorom KamAZ 740.14-300 s výkonom 300 konských síl. Nájazd do prvej generálnej opravy je .
Hoci BTR-82/BTR-82A v porovnaní so svojím predchodcom BTR-80 nepredstavuje žiadnu revolúciu, došlo tu k istému posunu vpred. Nové vozidlá majú vyššiu palebnú silu a ich bezpečnosť ako aj mobilita sa mierne zlepšili.
Varianty.
BTR-82 – modifikácia s guľometom KPVT kalibru .
BTR-82A – modifikácia BTR s kanónom 2A72 kalibru vo veži BPPU. Zavedené do ozbrojených síl Ruska v roku 2013.
BTR-82A1 (BTR-88) – modifikácia BTR-82 diaľkovo ovládanou vežou s kanónom kalibru a guľometom .
BTR-82AM – modernizácia existujúcich BTR-80, v rámci čoho získajú vozidlá výzbroj z BTR-82A. Modernizácia sa vykonáva počas generálnych opráv v ruských opravárenských podnikoch.
BTR-82V – modifikácia BTR-82A pre jednotky ruskej národnej gardy.
BTR-87 – hlboká modifikácia BTR-82A so zosilneným trupom. V rámci zmien bol motor umiestnený dopredu a transportný priestor pre vojakov do zadnej časti vozidla. Variant bol vyvinutý na exportné účely. Prvýkrát bol predstavený v júni 2015 na medzinárodnom vojensko-technickom fóre „Armia 2015“.
15C56M "Tajfun-M" – bojové vozidlo proti sabotáži vyvinuté na základe BTR-82, ktoré bolo vytvorené pre potreby strategických raketových síl. Tejto verzii chýba kanón kalibru a je vyzbrojená len guľometom.
Nasadenie.
Občianska vojna v Sýrii.
Prvé bojové nasadenie BTR-82A je známe v provincii Lazikíja v auguste 2015. Tieto obrnené vozidlá používala sýrska armáda, ktorá ich objednala od Ruskej federácie. Na webe sa však objavilo aj video sýrskej televízie, v ktorom vozidlo evidentne obsluhuje ruská posádka. Tá sa oficiálne zapojila do bojov proti odporcom režimu Baššára Asada 30. septembra 2015. Neskôr sa vozidlá BTR-82A objavili aj v bojoch v severnej časti Hamá. V apríli 2020 používali ruské jednotky tieto vozidlá na zabezpečenie kontroly nad diaľnicou M4 v provincii Idlib.
Ruská invázia na Ukrajinu.
Pri okupácii Ukrajiny nasadilo Rusko do bojov vozidlá BTR-82A. V priebehu prvých dvoch rokov vojny stratilo Rusko minimálne 624 týchto vozidiel.

</doc>
<doc id="649194" url="https://sk.wikipedia.org/wiki?curid=649194" title="Chorvátske kniežatstvo">
Chorvátske kniežatstvo

Chorvátske kniežatstvo (iné názvy: Dalmátske Chorvátsko, Prímorské Chorvátsko, , , ) bol stredoveký štátny útvar Chorvátov na Balkáne. Kniežatstvo zaniklo povýšením na kráľovstvo v roku 924/925 za vlády Tomislava I. 
Dejiny kráľovstva.
Historický kontext.
Slovania na Balkán začali prenikať už v 6. storočí, keď, spolu s Avarmi útočili na byzantské územia a plienili bohaté mestá. Súčasťou týchto slovanských kmeňov boli aj Chorváti.
Pôvod Chorvátov je predmetom sporov. Podľa diela "O správe ríše" od byzantského cisára Konštantína VII. Porfyrogennéta z 10. storočia prišli Chorváti na územie dnešného Chorvátska zo svojich sídlisk vo Veľkom, či Bielom Chorvátsku na severe. Podľa jeho správ ich na pôvodne byzantské územie pozval cisár Hérakleios, ktorý tak chcel na severe získať protiváhu Avarskej ríši, ktorí prenikali na byzantské územia. Podľa byzantskej tradície mali Chorváti do ich novej vlasti prísť pod vedením siedmich súrodencov (spravidla päť bratov a dve sestry) niekedy v prvej polovici 7. storočia. Iné teórie hovoria o ich príchode do Dalmácie až v 8., či 9. storočí. Ako prvé osídlili okolie severnej Dalmácie (tzv. Dolná Dalmácia ("Dalmatia Inferior"). Na novom území sa stretli s pôvodným románskym - dalmátskym obyvateľstvo, s ktorým začali v neskoršom období splývať, až ho nakoniec v 19. storočí pohltili.
Vznik chorvátskeho štátu bol zložitým procesom, ktorý nebol spojený s jedným centrom, ale viacerými oblasťami. Spočiatku Chorváti opanovali územie tzv. Kráľovského Chorvátska (od pohoria Velebit po rieku Zrmanje a Cetinu a pohorie Mosor. V 9. storočí sa ich panstvo rozšírilo po pohorie Velika Kapela na územie zvané Bánske Chorvátsko. Chorvátska Dalmácia bola označovaná aj ako Prímorie ("Maritima").
Vznik kniežatstva.
Menovite sa ako prvý chorvátsky panovník býva označovaný Porga, ktorý mal vládnuť v polovici 7. storočia. Niekedy ale býva stotožňovaný s neskorším vládcom Bornom. Chorváti už od čias Porgovho otca bojovali s Avarmi a v 8. storočí sa do oblasti dostali aj Frankovia, ktorí oblasť dolnej Panónie opanovali. Začiatkom 9. storočia, zrejme a vlády Višeslava, Frankovia opanovali aj Dalmátske Chorvátsko, na území však ponechali vládnuť miestnych panovníkov, hoci podliehali správe friulských markgrófov. V roku 819 franský nátlak však prinútili sávske knieža Ljudevíta povstať a vtedajší vládca v Chorvátsku, vojvoda Dalmácie a Liburnie ("dux Dalmatiae atque Liburniae") a knieža Gatčanov ("legati...ducis Guduscanorum") Borna sa pridal na stranu Frankov. V tomto období dochádza aj k definitívnemu krstu Chorvátov. Po Bornovi miestni veľmoži za vládcu zvolili jeho vnuka Vladislava, ktorého následne schválil aj franský panovník Ľudovít Pobožný. V nasledujúcom období však vplyv Frankov v krajine zrejme upadol, pretože sa krajina nespomína pri deleniach ríše v rokoch 817 a 843. Vladislavov nástupca Mislav, ktorý nemusel riešiť franskú nadvládu sa preto orientoval na boj s Byzanciou a Benátkami. Benátky sa v tomto období vďaka byzantskej slabosti prvýkrát v histórii ujali vlády nad časťou Dalmácie, ale narazili na Chorvátov a ich spojencov Neretvanov. Mislav podľa benátskeho kronikára Jána Diakona Benátky porazil a okolo roku 839 s nimi uzavrel mier. Centrum chorvátskej moci sa v tomto období presunulo z Ninu do Klisu neďaleko Splitu.
Trpimírovci.
Ako prvý vojvoda Chorvátov ("Dux Chroatorum") sa historických prameňoch vyskytuje nástupca kniežaťa Mislava Trpimír, ktorý je zároveň zakladateľom chorvátskej kráľovskej dynastie Trpimírovcov. Saský benediktínsky mních Gottschalk (aj: Gotšalk, Gotchalk) Trpimíra dokonca tituluje za kráľa Slovanov. Trpimírova vláda je spojená s bojmi s byzantskou vládou v Dalmácii, a s bojmi proti Bulharom, kde vystupoval ako franský spojenec. Asi v roku 855 odrazil útok Borisa I. a následne s Bulharmi uzavrel mier. Trpimír sa venoval aj šíreniu kresťanstva v jeho krajine, v roku 852 dokonca pozval benediktínov z italského Monte Cassina, ktorý v Chorvátsku založili prvý klášor v Rižiniciach poblíž Klisu. V profranskej a protibyzantskej orientácii pokračoval aj ďalší knieža Domagoj, ktorý ale zrejme nepochádzal z Trpimírovho rodu. V roku 866 chorvátske pobrežie zastihol už druhý saracénsky útok, zameraný však bol skôr na bohaté byzantské prístavy. Chorváti sa však následne zúčastnili ťaženia Frankov na arabské Bari. V roku 871 musel Domagoj čeliť byzantskému vpádu do Chorvátska a Neretvy. Ako zámienku útoku Byzancia využila údajné prepadnutie pápežských legátov vracajúcich sa z Konštantínopola do Ríma. Ľudovít II. následne poslal Bazilovi I. protestnú nótu a kým Neretvania sa dostali pod nadvládu Byzancie, Chorváti zostali pod patronátom západného cisárstva. Hranica medzi oboma sférami ležala ako dovtedy na rieke Cetina. Spory malo Chorvátsko aj s Benátkami, ktoré podliehali Byzancii. Benátsky kronikár Ján Diakon Domagoja dokonca nazval "najhorším slovanským vojvodom" ("pessimus sclavorum dux"). V roku 874 sa Byzantská ríša pokúsila vyvolať v Chorvátsku proti Domagojovi prevrat, ktorý sa však nevydaril. V roku 876 do chorvátskej politiky zasiahol aj Pápežský štát, ktorý Domagoja požiadal, aby ukončil útoky na Benátsku republiku, a za vlády Domagojovho nástupcu Iljka bol medzi stranami uzavretý mier. Po tom, čo Franskú ríšu zasiahli vnútorné dynastické rozpory sa Chorvátsko osamostatnilo. Situácie využila ale aj Byzantská ríša, ktorá v roku 879 Iljka zvrhla a na trón dosadila Trpimírovca Zdeslava, čím sa krajina dostala do byzantskej sféry vplyvu. Na pobreží dnešného Chorvátska založil Bazil I. themu Dalmatia a nariadil miestnym mestám, aby Zdeslavovi odvádzali daň vo výške 710 solidov, čo podľa dnešných historikov mala byť daň z mieru. I napriek byzantskej nadvláde a príchodu byzantských misionárov na južné územia pri Čiernej hore, krajina v ďalšom období nábožensky viac inklinovala k rímskym pápežom, než ku konštantínopolským patriarchom.
Zisk nezávislosti.
Zdeslavova vláda netrvala dlho a už v tom istom roku sa moci v Knine ujal Branimír, ktorý bol podľa Jána Diakona nepochádzal z trpimírovskej dynastie. Branimír býva považovaný za prvého vládcu nezávislého kniežatstva. Branimír svoju politiku neviazal ani na Frankov, ani na Byzantskú ríšu, a aby si posilnil svoje postavenie, požiadal o patronáciu svätého Petra, ktorú mu Ján VIII. udelil. Podobne ako Zdeslavovi aj Branimírovi odvádzali dalmátske mestá daň za mier a podobne za slobodný obchod a prepravu tovaru platili aj Benátky. V roku 892 sa novým kniežaťom stal Trpimírov syn Mutimír, ktorý pokračoval v Branimírovej pápežskej politike. Za vlády Mutimíra zaniklo susedné, chorvátske Sávske kniežatstvo. Dobrým vzťahom s Pápežským štátom sa tešil aj knieža Tomislav I. Tomislav výrazne posilnil moc kniežatstva, vystaval silnú armádu a využil zmätku na Balkáne vyvolanom bojmi Bulharov s Byzanciou a Uhrami, a získal od Uhrov územie bývalého Sávskeho kniežatstva. V roku 924 mu pápež Ján X. udelil titul kráľa a jeho moc titulom prokonzula uznala aj Byzantská ríša. Ďalej pozri Chorvátske kráľovstvo (9251102).
Náboženstvo a kultúra.
Christianizácia nového etnika na Balkáne bola záujmom viacerých kresťanských centier, a preto sa tento zložitý proces započal už krátko po usadení Chorvátov v Dalmácii. Už za vlády cisára Hérakleia v 7. storočí prišli k chorvátskym kmeňom kňazi z Ríma a od roku 641 na ich panstve pôsobil opát Martin. Na prelome 7. a 8. storočia začala byť v Chorvátsku oživovaná staršia rímska cirkevná správa, v rámci ktorej bolo v Splite v polovici 7. storočia bolo obnovené Salonské biskupstvo neskôr povýšené na arcibiskupstvo. V tomto období nastáva aj krst časti Chorvátov z rúk Jána z Ravenny. Byzantský cisár Konštantín Porfyrogennét hovorí o christianizácii Chorvátov v 9. storočí za vlády kniežaťa Bornu (Porina), keď na území opäť operovali kňazi z Ríma. Chorvátsko nachádzajúce sa na rozhraní západného (franského) a východného (byzantského) sveta bolo miestom jurisdikčných sporov rímskeho pápeža a konštantínopolského patriarchu. Záujem o toto územie mal aj Akvilejský patriarchát sídliaci na severe Talianska. V rámci Akvileje bola situácia o to zložitejšia, že jeho klérus bol rozdelený na dva táboryjeden podporovaný Frankmi v Cividale a druhý zoskupený okolo gradského patriarchu podporovaný Byzanciou.
Za vlády kniežaťa Trpimíra okolo roku 864 vzniklo zvláštne biskupstvo aj v meste Nin. Ninské biskupstvo nadväzovalo na starší archipresbyterát a pravdepodobne bolo založené Rímom. Biskupstvo bolo vyňaté z jurisdikcie Splitského arcibiskupstva, ktorý v tom čase uznával autoritu konštantínopolského patriarchátu, a priamo podliehalo Rímu. Vznikom biskupstva v krajine vznikla domáca cirkev podobne ako tomu bolo v iných slovanských štátoch Bulharsku, či na Veľkej Morave a spolu s ňou vzrástla i prestíž a vzdelanosť krajiny. V biskupstve však došlo k jurisdikčným sporom, pretože sa miestna cirkev snažila vymaniť z rímskej moci. Najprv sa tak udialo za episkopátu biskupa Theodosia, ktorý sa odmietol dostaviť na vysvätenie do Ríma a ktorého na ninského a salonského biskupa vysvätil akvilejský patriarcha Walbert. Spor sa však nakoniec podarilo urovnať. Druhýkrát sa biskupstvo osamostatnilo za episkopátu ninského biskupa Adelfreda a spory o jurisdikciu nad biskupstvom sa skončili až za vlády prvého chorvátskeho kráľa Tomislava I. v roku 925.
Zvláštnosť Ninského biskupstva spočívala aj v jeho slovansko-liturgických základoch. Po smrti moravského arcibiskupa Metoda v roku 885 boli žiaci Cyrila a Metoda z Veľkej Moravy vyhnaní a časť z nich sa usídlila aj v Chorvátsku. Jedným z ich útočísk bol aj Nin, kde krátko po svojom príchode začali rozvíjať chorvátske staroslovienske písomníctvo, zakladať slovanské kláštory a slúžiť omše v staroslovienčine. Táto skutočnosť neskôr spôsobila odpor latinského kléru a staroslovienčina začala byť potláčaná, viac pozri v článku Chorvátske kráľovstvo (9251102).
Centrami vzdelanosti boli kláštory a biskupské sídla. Z raného obdobia chorvátskeho štátu sa zachovalo pomerne málo pamiatok. Z latinsky písaných textov vyniká iluminovaný Splitský evanjeliár ("Evangeliarium spalatense") z konca 8. storočia. V kláštornom prostredí vzniklo viacero legiend miestnych svätcov ako zápis o prenesení ostatkov svätého Trifóna do Kotoru, životopis svätého Hilaria, životopis rabského biskupa Gaudentia a ďalšie. Na chorvátskom území sa zachovalo aj viacero budov z raného obdobia chorvátskych dejín, ale ich presná datácia je zložitá a mnohé pamiatky, ktorým bol pripisovaný vznik v 9. storočí vzniklo podľa novších poznatkov o storočie neskôr.
Správa a spoločnosť.
Už za vlády prvých Trpimírovcov v krajine existovali prvé základné župy na čele so županmi. Župy sa skladali z dedinských občín. V správe boli podľa historických predpokladov využívané byzantské prvky a prvky slovanskej kmeňovej správy. Občianska štruktúra v krajine bola v ranom štádiu existencie štátu pestrá, obyvateľstvo sa delilo na slobodné a neslobodné, pričom v rámci neslobodných obyvateľov existovalo viacero typov viazanosti. Spočiatku existovalo otroctvo, i vrstva kolónov, ktoré však v neskoršom období splynuli s poddanskou vrstvou.
Zoznam kráľov nezávislého kniežatstva.
Zoznam panovníkov podľa údajov z:

</doc>
<doc id="649195" url="https://sk.wikipedia.org/wiki?curid=649195" title="Dalmátske Chorvátsko">
Dalmátske Chorvátsko



</doc>
<doc id="649196" url="https://sk.wikipedia.org/wiki?curid=649196" title="Prímorské Chorvátsko">
Prímorské Chorvátsko



</doc>
<doc id="649208" url="https://sk.wikipedia.org/wiki?curid=649208" title="Konstantin Vasilievič Ivanov">
Konstantin Vasilievič Ivanov

Konstantin Ivanov (, čuvaš. Пăртта Кĕçтентинĕ; * 27. máj 1890, Slakbaš, Baškirsko†26. marec 1915, tamže) bol čuvašský učiteľ, grafik, básnik a prekladateľ. Napísal viacero prekladov a vlastných diel, z nich väčšina pochádza z rokov 19071909. Svojimi dielami výrazne obohatil čuvašský spisovný jazyk. Ivanovova podobizeň sa nachádzala na sovietskej jednorubľovej minci vydanej pri stom výročí jeho narodenia. V Rusku sa nachádza viacero pamätníkov venovaných jeho pamiatke a v jeho rodnej obci sa dnes nachádza pamätné múzeum.
Životopis.
Konstantin Vasilievič Ivanov sa narodil do bohatej sedliackej rodiny žijúcej v Slakbaši, v ruskej provincii Ufa. Vďaka zmýšľaniu Konstantinovho otca sa všetkým jeho ôsmim deťom dostalo dostalo vzdelanie. V roku 1902 Konstantin dokončil školu v Slabaši a odišiel študovať do Belebeju a odtiaľ za učiteľa do Simbirsku (dnes Ulianovsk). Potom, čo sa zúčastnil na protestoch proti cárskemu režimu bol v roku 1907 zo štúdii vylúčený a na čas sa vrátil do rodnej dediny. Jeho bývalý učiteľ, čuvašský osvietenec Ivan Jakovlevič Jakovlev ho však krátko na to povolal späť do Simsibirsku, kde sa pod jeho vplyvom stal prekladateľom ruskej poézie do čuvaštiny a začal tvoriť aj vlastné diela. Vytvoril mimo iné preklady Michaila Jurieviča Lermontova, Nikolaja Platonoviča Ogariova, Alexeja Vasilieviča Koľcova a Nikolaja Aleksejeviča Nekrasova. Ako prvý zaviedol sylabotonický verš do čuvaštiny a vytvoril čuvašský šlabikár, či učebnice literatúry. V roku 1909 zložil učiteľské skúšky, a stal sa učiteľom kreslenia a kaligrafie na ženskom učilišti vytvorenom pri učiteľskom ústave v Simbirsku. Okrem maliarstva ho zaujala aj fotografia. V roku 1914 Konstantin dostal tuberkulózu a o rok neskôr chorobe podľahol.
Vlastné diela.
I napriek pomerne krátkemu životu Ivanov vytvoril veľké množstvo vlastných diel a prekladov. Vo svojich dielach Ivanov vystupoval proti národnostnému a sociálnemu útlaku, vzdelanostnej zaostalosti a porušovaniu práv jednotlivcov v Ruskej ríši. Medzi jeho významné diela patria: balady "Železná valcha" (Timěr tylǎ) a "Vdova" (Tǎlǎch arǎm), veršovaná rozprávka "Dve dcéry" (Ikě chěr), či tragédia "Diablov otrok" (Šujttan čuri). Ivanovovým najvýznamnejším dielom je lyrickoepická poéma "Narspi" z roku 1908 pojednávajúca o tragickom osude utláčanej Čuvašky. Dielo bolo preložené do viacerých svetových jazykov a dočkalo sa aj operného spracovania na doskách Čuvašského štátneho divadla opery a baletu.

</doc>
<doc id="649210" url="https://sk.wikipedia.org/wiki?curid=649210" title="Konstantin Ivanov">
Konstantin Ivanov



</doc>
<doc id="649216" url="https://sk.wikipedia.org/wiki?curid=649216" title="Marek Orko Vácha">
Marek Orko Vácha



</doc>
<doc id="649227" url="https://sk.wikipedia.org/wiki?curid=649227" title="Johann Crüger">
Johann Crüger

Johann Crüger (luž. "Jan Krygaŕ", ; * 9. apríl 1598, Groß Breesen pri Gubene† 23. február 1662, Berlín) bol nemecký luteránsky hudobný skladateľ a učiteľ lužickosrbského pôvodu, autor duchovných skladieb, jeden z najvýznamnejších hudobníkov svojej doby. Vytvoril veľké množstvo hudobných diel a vydal známy protestantský kancionál "Praxis pietatis melica". Z jeho hymnických melódií sa niekoľko používa dodnes, jeho najznámejšou skladbou je pravdepodobne "Nun danket alle Gott".
Životopis.
Johann Crüger sa narodil ako syn krčmára v dolnolužickom meste Groß Breesen, vtedy patriacom Brandenbursku. Študoval na viacerých školách, najprv na latinskej škole v Gubene, neskôr ako putujúci študent v Sorau a vo Vroclave, ako aj na katolíckej Jezuitskej koľaji v Olomouci. Na umeleckej škole "Poetenschule" v Rezne ho vyučoval známy kantor Paulus Homberger. Z Rezna sa na istý čas vydal do rakúskych krajín a istý čas pobudol aj v Prešporku. Neskôr študoval teológiu na Wittenberskej univerzite. V roku 1615 sa presťahoval do Berlína, kde začal tvoriť hudbu.
V roku 1622 sa stal kantorom v luteránskom Kostole svätého Mikuláša a začal aj vyučovať na gymnáziu a propagovať zborový spev. Písal aj manuály pre hudobné nástroje, asi najznámejší je "Synopsis musica" z roku 1630. Počas tridsaťročnej vojny prišiel pre mor o manželku a päť detí. Z druhého manželstva sa mu narodilo 14 detí, ale mnohé zomreli už v detstve. V roku 1640 vyšla jeho zbierka hymnov "Neues vollkomliches Gesangbuch", zahŕňala 18 melódií. V roku 1643 nadviazal spoluprácu so známym skladateľom luteránskych piesní Paulom Gerhardtom. Za jednu z najdôležitejších zbierok nemeckých hymien v 17. storočí je považovaná Crügerova druhá zbierka, kancionál "Praxis Pietatis Melica" z roku 1644, ktorý sa v nasledujúcich storočiach dočkal vyše 50 dotlačí. Tretia zbierka "Geistliche Kirch­en­mel­o­di­en" z roku 1649 bola zostavená pre štyri hlasy a sprievod klavíra a basy. V roku 1657 publikoval Crüger kompletný žaltár "Psalmodia Sac­ra", ktorý zahŕňal aj Lobwasserove preklady v ženevskom zoskupení. V roku 1660 vyšiel jeho hudobný manuál "Musicae Prac­ti­cae Prae­cep­ta". Johann Crüger zomrel v Berlíne v roku 1662.

</doc>
<doc id="649228" url="https://sk.wikipedia.org/wiki?curid=649228" title="Jan Krygaŕ">
Jan Krygaŕ



</doc>
<doc id="649231" url="https://sk.wikipedia.org/wiki?curid=649231" title="Åsne Seierstadová">
Åsne Seierstadová

Åsne Seierstadová (; * 10. február 1970, Oslo, Nórsko) je nórska žurnalistka a spisovateľka, známa vďaka reportážam z každodenného života vo vojnových zónach - predovšetkým z oblastí Kábul po roku 2001, Bagdad v roku 2002 a Groznyj v roku 2006, ktoré vytvorila ako novinárka na voľnej nohe a získala za ne množstvo novinárskych ocenení.
Osobný a profesionálny život.
Åsne Seierstadová sa narodila v hlavnom meste Oslo, ale vyrástla v meste Lillehammer, v Nórsku. Študovala ruskú a španielsku filológiu a dejiny filozofie na Univerzite v Oslo. Od roku 1993 do roku 1996 pracovala pre časopis "Arbeiderbladet" ako korešpondentka z Ruska a v roku 1997 dopisovala o udalostiach z Číny. Od roku 1998 do 2000 pracovala pre národného vysielateľa NRK, pričom informovala z odtrhnutej srbskej provincie Kosovo, výsledkom čoho bola jej prvá kniha: "Med ryggen mot verden: Portretter fra Serbia" (Chrbtom k svetu: Portréty Srbska), ktorá vyšla v roku 2000. Táto reportážna kniha bola obsahovo doplnená a znovu vydaná v roku 2004, kedy Åsne Seierstad opätovne navštívila Srbsko.
Ako reportérka Åsne Seierstadová obzvlášť dôsledne mapuje témy z vojnových zón: Afganistan, Irak a Čečensko. Známe sú tiež jej reportážne spracované útoky 11. septembra 2001 v Spojených štátoch. Druhá Seierstadovej reportážna kniha, bestseller "Bokhandleren i Kabul" (Kníhkupec z Kábulu) zaznamenáva obdobie po páde Talibanu, kedy strávila v roku 2001 obdobie s afganskou rodinou v Kábule. Reportáž "Kníhkupec z Kábulu" bola preložená do viac než štyridsiatich jazykov a v Nórsku sa stala najpredávanejšou knihou všetkých čias, s viac ako dvoma miliónmi predaných exemplárov. Ďalšia kniha "Honderd-en-een dag in Bagdad" (Sto a jeden deň v Bagdade) popisuje tri mesiace, strávené v Iraku v čase invázie pod vedením USA roku 2003. Kniha "De krenkede: Historier fra Tsjetsjenia" (Napadnutí: Príbehy z Čečenska) je reportážou z povojnového Čečenska. Reportáž "En av oss: En fortelling om Norge" (Jeden z nás: príbeh o Nórsku) vyšla v roku 2015 a stala sa základným námetom k filmovej dráme s názvom "22 July", z portfólia Netflix. V roku 2016 Åsne Seierstadová vydala ďalšiu reportážnu knihu "To søstre" (Dve sestry), v ktorej mapuje motiváciu mladých ľudí, potomkov prisťahovalcov, ktorí sa pridávajú na stranu tých najradikálnejších teroristických organizácií.
Seierstad hovorí plynule piatimi jazykmi a rozumie ďalšie štyri cudzie reči. V súčasnosti žije v Oslo.

</doc>
<doc id="649232" url="https://sk.wikipedia.org/wiki?curid=649232" title="Åsne Seierstad">
Åsne Seierstad



</doc>
<doc id="649242" url="https://sk.wikipedia.org/wiki?curid=649242" title="Októbrový diplom">
Októbrový diplom

Októbrový diplom (iné označenia: Cisársky diplom o úprave vnútorných štátoprávnych vzťahoch v monarchii, 20. október 1860, práv. označenie Cisársky diplom 226/1860 r. z., ) bol dokument, cisársky diplom vydaný rakúskym cisárom Františkom Jozefom I. dňa 20. októbra 1860. Diplom ukončil obdobie neoabsolutizmu v krajine a znamenal návrat k štátoprávnemu usporiadaniu spred revolúcie 1848/1849.
Historický kontext.
Po porážke revolučných síl v Rakúskom cisárstve v roku 1849 bol v krajine zavedený prísne absolutistický režim známy ako neoabsolutizmus, alebo Bachov absolutizmus. Habsburské dedičné krajiny a Uhorsko prišli o relatívnu autonómiu, ktorú dovtedy mali, a obzvlášť závažne bola zasiahnutá historická kontinuita Uhorska, ktorému bola zrušená štátnosť (na základe tzv. Verwirkungstheorie), a v krajine boli zavádzané rakúske právne normy a mimoriadna správa.
Porážka Rakúskeho cisárstva vo vojne so Sardínsko-piemondským kráľovstvom v roku 1859 však ukázala slabosť krajiny a jej absolutistického modelu, čo ihneď využili nespokojné kruhy v Uhorsku. Následkom marcových nepokojov v Budapešti bol prepustený symbol neoabsolutizmu Alexander Bach a cisár zvolal Rozšírenú ríšsku radu. V októbri následne vydal Októbrový diplom. Jedným z hlavných tvorcov diplomu bol Agenor Romuald Gołuchowski.
Vnútroštátne zmeny.
V diplome cisár prisľúbil obnovu reprezentatívnych zastupiteľských zákonodarných orgánov (parlamentarizmus) a obnovu ústavnosti, ako i „"obnovenie historických práv Uhorska"", t.j. uhorskú štátnosť. Právne sa tak stav mal vrátiť do obdobia spred revolučných rokov 1848/1849 a dokument zároveň naznačil nové smerovanie výstavby štátu smerom ku konštitucionalizmu a federalizmu pri zachovaní nedeliteľnosti ríše. Odhliadnuc od postavenia národných snemov sa mala na zákonodarný orgán premeniť dovtedy poradná Rozšírená ríšska rada, ktorej právomoci boli taxatívne vymedzené. Dokument bol síce pomerne vágnym dokumentom, ktorý mal byť neskôr vykonaný inými predpismi, bol však významným medzníkom v smere uvoľňovania pomerov v Rakúskom cisárstve a predchádzal oktrojovanej Februárovej ústave (aj Schmerlingová ústava) a rakúsko-uhorskému vyrovnaniu v roku 1867. Právnym základom a rámcom diplomu bola Pragmatická sankcia z roku 1713, ktorú priamo spomína.
Odozva.
Cisárovu víziu nového usporiadania v českých krajinách podporila konzervatívna česká šľachta. Naopak liberálna časť rakúskych a českých Nemcov zložená prevažne zo štátnych úradníkov a síliacej vrstvy meštianstva sa k modelu federalizácie postavila skôr negatívne. Hlavným predstaviteľom a hovorcom tohoto smeru bol Anton von Schmerling, ktorý sa ako nový ministerský predseda následne zasadil o to, že bol v novej Februárovej ústave posilnený centralistický model na úkor federalizmu. Uhorské mocenské kruhy reprezentované uhorským snemom Októbrový diplom (a neskôr aj Schmerlingovu ústavu) odmietli a zotrvávali pri stanovisku, že platná je len Bratislavská marcová ústava (v maďarských prameňoch aj aprílová ústava), s ktorou však diplom nepočítal.

</doc>
<doc id="649248" url="https://sk.wikipedia.org/wiki?curid=649248" title="Kanoepolo">
Kanoepolo



</doc>
<doc id="649249" url="https://sk.wikipedia.org/wiki?curid=649249" title="Canoe polo">
Canoe polo



</doc>
<doc id="649251" url="https://sk.wikipedia.org/wiki?curid=649251" title="Cyril A. Hromník">
Cyril A. Hromník

Ph.Dr. Cyril Andrew Hromník (* 19. február 1942, Hrabušice) je slovenský historik a lingvista žijúci v Kapskom Meste v Južnej Afrike.
Životopis.
Po maturite išiel študovať na Karlovu univerzitu v Prahe históriu východnej Afriky a portugalčinu. V roku 1968 pracoval v portugalskom vysielaní Rádia Praha pre Brazíliu a vo swahilskom jazyku pre východnú Afriku. V tom istom roku odišiel do USA. Študoval na Syracuse University dejiny Afriky, Portugalska, Latinskej Ameriky a Indie. Na univerzite aj prednášal a v roku 1977 obhájil aj dizertačnú prácu. V Etiópii a ďalších afrických, ázijských a európskych krajinách pracoval na rôznych dokumentačných a výskumných projektoch. Študoval viacero jazykov: portugalčinu, španielčinu, ruštinu, angličtinu, francúzštinu, latinčinu, swahilčinu, hindčinu a tamilčinu. Študijné pobyty absolvoval vo viacerých krajinách: v Indii, Mozambiku, Keni, Angole, Portugalsku, Palestíne a Južnej Afrike – University of Cape Town, tieto pobyty mu pomohli nájsť cestu na skúmanie prehistorickej minulosti Afriky a Indie a medzikontinentálnej kultúrnej výmeny. Vedomosti a poznatky ktoré takto získal uplatňuje aj pri štúdiu dávnej minulosti Slovanov v stredoeurópskom priestore. Má úplne iný pohľad na slovenskú minulosť a ten sa úplne odlišuje od oficiálnej slovenskej alebo stredoeurópskej historiografie.
Dielo.
Cyril Hromník vydal väčšinu svojich publikácii v angličtine.

</doc>
<doc id="649256" url="https://sk.wikipedia.org/wiki?curid=649256" title="Škoricové dievča">
Škoricové dievča

Škoricové dievča () je devätnásta novela, zo série detektívnych príbehov o Travisovi McGeem, z pera amerického spisovateľa Johna Danna MacDonalda.
Dej.
Dej novely sa odohráva na Floride a sčasti v mexickej džungli. Neznámi páchatelia vyhodia do vzduchu jachtu profesora Meyera. Zahynú na nej traja ľudia, medzi nimi aj profesorova neter. Profesor bol dlhoročným priateľom s Travisom McGeem, ktorý sa snaží vypátrať vinníkov, postupne fakty do seba zapadajú a vytvárajú obraz rafinovaného viacnásobného vra­ha. Je to však skutočne chladnokrvný zabijak, alebo chorý človek-psychopat, ktorý sa nevie vzoprieť dedičstvu temnej minulosti a iba takto prežíva katarziu?

</doc>
<doc id="649259" url="https://sk.wikipedia.org/wiki?curid=649259" title="Kajak pólo">
Kajak pólo



</doc>
<doc id="649260" url="https://sk.wikipedia.org/wiki?curid=649260" title="Kanu-polo">
Kanu-polo



</doc>
<doc id="649261" url="https://sk.wikipedia.org/wiki?curid=649261" title="Pong">
Pong

Pong je jedna z najstarších videohier. Je to tenisová počítačová hra s jednoduchou 2D grafikou pre dvoch hráčov. Hra originálne vyšla pod firmou Atari v roku 1972. Pong vytvoril Allan Alcorn ako cvičenie; zadal mu ho zakladateľ firmy Atari Nolan Bushnell.
Na vytvorenie prototypu Alcorn použil čiernobiely televízor značky Hitachi, vložil ho do drevenej skrinky a potrebné obvody pripevnil k doskám. Použitím "sync generátora" vytváral rôzne tóny pre herné zvukové efekty. V septembri 1972 Bushnell a Alcorn inštalovali prototyp Pongu v miestnom bare Andy Capp's Tavern v Kalifornii, kam už skôr Atari dodávala pinballové automaty. Hra bola dobre prijatá a jej popularita naďalej rástla. Spoločnosť oznámila uvedenie Pongu 29. novembra 1972. Prvé hry vo väčšej, žltej skrini sa zostavovali veľmi pomaly, v počte asi desiatich za deň, ale po zjednodušení procesu sa ich podarilo produkovať vo väčšom množstve. Od roku 1973 sa Pong dodával aj do zahraničia, vrátane Európy.
V roku 1975 bola predstavená domáca verzia hracej konzoly "Home Pong", ktorá sa dala doma pripojiť k TV. Bushnell viedol Atari k produkcii rôznych variácií Pongu ("Pong Doubles", "Super Pong", "Quadrapong", "Doctor Pong" a "Pin Pong"), ktoré mali rovnakú grafiku, ale obsahovali rôzne nové herné prvky.

</doc>
<doc id="649262" url="https://sk.wikipedia.org/wiki?curid=649262" title="Atari Pong">
Atari Pong



</doc>
<doc id="649266" url="https://sk.wikipedia.org/wiki?curid=649266" title="Cobie Smuldersová">
Cobie Smuldersová

Cobie Smuldersová (; * 3. apríl 1982, Vancouver, Britská Kolumbia, Kanada) je kanadská herečka známa vďaka postave Robin Sherbatsky z televízneho seriálu "Ako som spoznal vašu mamu".
Detstvo a mladosť.
Jej otec je holandského pôvodu a matka anglického. Je z ôsmich detí a pomenovaná bola po svojej pratete z Holandska. O herectvo prejavila záujem počas štúdia na strednej škole, kde vystupovala v niekoľkých školských inscenáciách. Venovala sa tiež modelingu.
Kariéra.
Jej prvou veľkou úlohou bola postava Robin Sherbatsky v seriáli "Ako som spoznal vašu mamu" z roku 2005. Svoju postavu hrala počas celých 9 sérií a objavila sa tak vo všetkých 208 epizódach. Seriál skončil v roku 2014.
V roku 2012 hrala agentku Mariu Hill z komiksovej série Avengers. Vďaka tejto roli získala špeciálne školenie od trénera tímu SWAT v Los Angeles.
Príležitostne hráva tiež v divadlách. Istý čas účinkovala aj na Broadwayi. Venuje sa tiež dabingu.
Súkromný život.
Od roku 2012 je manželkou herca Tarana Killama s ktorým má dcéru Shaelyn (* 2009) a Janitu (* 2015). Od svadby používa jeho priezvisko Killam.

</doc>
<doc id="649268" url="https://sk.wikipedia.org/wiki?curid=649268" title="Cobie Smulders">
Cobie Smulders



</doc>
<doc id="649272" url="https://sk.wikipedia.org/wiki?curid=649272" title="Pólo na kanoe">
Pólo na kanoe



</doc>
<doc id="649273" url="https://sk.wikipedia.org/wiki?curid=649273" title="Pólo na kajakoch">
Pólo na kajakoch



</doc>
<doc id="649274" url="https://sk.wikipedia.org/wiki?curid=649274" title="Alfa Arae">
Alfa Arae

Alfa Arae (iné názvy: α Ara, α Arae, Alfa Ara) je hviezda v súhvezdí Oltár. Je to horúca hviezda hlavnej postupnosti spektrálneho typu B s povrchovou teplotou 22 000 K. Zdroje udávajú ohľadom jej jasnosti extrémne rozporuplné údaje. Je 2 000-krát až 2 900-krát žiarivejšia a 7 – 8-krát hmotnejšia než Slnko, čo však nesedí dobre s inými parametrami. Od beta Arae je slabšia len o 0,1 (v starších zdrojoch o 0,2) magnitúdy a v ich jasnosti voľným okom nevidieť rozdiel. 
Je to spektroskopická a súčasne aj vizuálna dvojhviezda. Jej pozorovateľný sprievodca, hviezda typu K s jasnosťou 12,5 magnitúd, leží od hlavnej zložky 54″ ďaleko, čo v skutočnosti predstavuje vzdialenosť najmenej 4 100 au.

</doc>
<doc id="649275" url="https://sk.wikipedia.org/wiki?curid=649275" title="Α Ara">
Α Ara



</doc>
<doc id="649276" url="https://sk.wikipedia.org/wiki?curid=649276" title="Α Arae">
Α Arae



</doc>
<doc id="649277" url="https://sk.wikipedia.org/wiki?curid=649277" title="Alpha Arae">
Alpha Arae



</doc>
<doc id="649278" url="https://sk.wikipedia.org/wiki?curid=649278" title="Taktika (šport)">
Taktika (šport)

Taktika športových hier poukazuje na možnosti riešenia určitých čiastkových situácií v rámci stratégie. Je to systém konania hráčov a alternatív ich rozhodovania, ktorý umožnuje v časovo ohraničenej predstave cieľa realizovať krátkodobý vzťah ich činnosti, členov určitého kolektívu a celého družstva. Na realizáciu taktickej prípravy sú potrebné špeciálne prostriedky - u hráčov to sú herné zručnosti teda technika.

</doc>
<doc id="649288" url="https://sk.wikipedia.org/wiki?curid=649288" title="Majstrovstvá Strednej Ameriky v pozemnom hokeji">
Majstrovstvá Strednej Ameriky v pozemnom hokeji

Majstrovstvá Strednej Ameriky v pozemnom hokeji je vrcholné stredoamerické podujatie v pozemého hokeja, ktoré riadi Panamerická federácia pozemného hokeja (PAHF). Jeho dejiny siahajú do roku 2017, kedy sa v Nikarague konal prvý turnaj majstrovstiev, v kategórii "hockey5s", spoločne v mužskej aj v ženskej kategórii. Majstrovstvá prebiehajú každoročne. Najviac víťazstiev získali družstvá Guatemaly a Kostariky. Prvé subkontinentáne majstrovská v klasickom (11-kovom) pozemnom hokeji sa organizovali prvýkrát až v roku 2022.

</doc>
<doc id="649298" url="https://sk.wikipedia.org/wiki?curid=649298" title="Creative Industry Košice">
Creative Industry Košice

Creative Industry Košice (CIKE) je nezisková organizácia v Košiciach, ktorá pomáha zlepšovať podmienky v kultúrnom a kreatívnom priemysle na Slovensku.
História.
Misia organizácie je zakorenená v jej pôvode, a to v organizácii Košice - Európske hlavné mesto kultúry 2013. Mesto Košice získalo tento prestížny titul po schválení projektu "Interface 2013" v septembri 2008 v Bratislave. Dopad tohto projektu bol veľmi pozitívny na imidž, návštevnosť a atraktivitu Košíc. Vízia Creative Industry Košice je teda posunúť Košice na úroveň vyspelých európskych miest prostredníctvom vzdelávania kreatívcov, sprofesionalizovania kultúrnych inštitúcii a poskytovaním mobilít.
Medzinárodná spolupráca.
V roku 2017 sa CIKE úspešne uchádzalo o členstvo Košíc v "Sieti kreatívnych miest" UNESCO (Creative Cities Network) v oblasti mediálneho umenia – žánru, v ktorom sa prirodzene spája umenie s digitálnymi technológiami. Profilovým projektom v rámci tohto prestížneho titulu je 6-dňový medzinárodný festival "Art &amp; Tech Days", ktorý prepája umenie, technológie a digitálnu kultúru. Každý ročník pozostáva z rozmanitých umeleckých podujatí vrátane výstav, koncertov, audiovizuálnych vystúpení, tanečných predstavení, zaujímavých workshopov a konferencie "Art &amp; Tech Conference".
Podpora kultúry.
Jednou z hlavných aktivít Creative Industry Košice sú vzdelávacie a mentorské programy. Patrí sem aj "Escalator", ktorý je zameraný na budovanie kultúrnej a kreatívnej infraštruktúry podporou a rozvojom kultúrnych profesionálov a organizácií. Zastrešujú ho skúsení medzinárodní lektori Sandy Fitzgerald, Paul Bogen a Birgitta Person. Od roku 2013 ho úspešne absolvovalo viac ako 50 významných kultúrnych hráčov.

</doc>
<doc id="649299" url="https://sk.wikipedia.org/wiki?curid=649299" title="Učená spoločnosť Slovenska">
Učená spoločnosť Slovenska

Učená spoločnosť Slovenska (skr. UčSS, 20032018 Učená spoločnosť SAV, ) je čestný orgán Slovenskej akadémie vied (SAV), ktorý reprezentuje vedeckú komunitu Slovenska.
Učená spoločnosť Slovenska vznikla v roku 2003 pôvodne ako Učená spoločnosť SAV a jej členmi boli vedci, ktorých činnosť súvisela so SAV. V roku 2018 bol názov zmenený na súčasný a členstvo v UčSS už nie je viazané na činnosť v SAV.
Členmi UčSS sú špičkoví vedci, ktorí dosiahli mimoriadne vedecké výsledky s významným medzinárodným ohlasom. Základnou podmienkou členstva je výrazné prekročenie kritérií na získanie najvyššej vedeckej hodnosti DrSc.
Učená spoločnosť Slovenska podporuje rozvoj vedy a rozširovanie vedeckých poznatkov, zúčastňuje sa na reprezentácii slovenskej vedy doma a v zahraničí, vyjadruje sa k etickým otázkam výskumu, sleduje aplikácie výsledkov výskumu v praxi, spolupracuje s učenými spoločnosťami doma a v zahraničí, vyjadruje sa k základným problémom a právnym normám výskumu, vývoja, inovácií a vzdelávania a iniciatívne sa vyjadruje k smerovaniu výskumu na Slovensku.
Prvým predsedom (20032005) bol prof. MUDr. Branislav Lichardus, DrSc. Ďalší predsedovia: virológ prof. MUDr. Fedor Čiampor, DrSc. (20052009), fyzik prof. RNDr. Vladimír Bužek, DrSc. (20092013), chemik prof. RNDr. Jozef Noga, DrSc. (20132017), fyzik prof. RNDr. Peter Moczo, DrSc. (20172021) a znova Jozef Noga (2022 ).

</doc>
<doc id="649300" url="https://sk.wikipedia.org/wiki?curid=649300" title="Učená spoločnosť SAV">
Učená spoločnosť SAV



</doc>
<doc id="649301" url="https://sk.wikipedia.org/wiki?curid=649301" title="Učená spoločnosť Slovenskej akadémie vied">
Učená spoločnosť Slovenskej akadémie vied



</doc>
<doc id="649303" url="https://sk.wikipedia.org/wiki?curid=649303" title="Malá panda">
Malá panda

Malý panda môže byť:

</doc>
<doc id="649304" url="https://sk.wikipedia.org/wiki?curid=649304" title="Veľká panda">
Veľká panda



</doc>
<doc id="649305" url="https://sk.wikipedia.org/wiki?curid=649305" title="Jack a fazuľa">
Jack a fazuľa

Jack a fazuľa () je štvrtý príbeh zo série s advokátom Matthewom Hopeom, amerického spisovateľa Eda McBaina.
Dej.
Advokát Metthew Hope, pozoruje ako detektív Morris Bloom vyšetruje prípad, ktorý sa odohráva v jeho bezprostrednej blízkosti a vraha napokon odhalí on sám.
V príbehu Jack a fazuľa, nechýba typický humor Eda McBaina, ktorý hraničí s trpkou sebairóniou a sarkazmom a tentoraz aj výrazná erotika, ktorej sa spisovateľ vie zmocniť s neuveriteľným šarmom a nepudérnou otvorenosťou.

</doc>
<doc id="649306" url="https://sk.wikipedia.org/wiki?curid=649306" title="Jacoba Francisca Maria Smulders">
Jacoba Francisca Maria Smulders



</doc>
<doc id="649307" url="https://sk.wikipedia.org/wiki?curid=649307" title="Jacoba Francisca Maria Smuldersová">
Jacoba Francisca Maria Smuldersová



</doc>
<doc id="649311" url="https://sk.wikipedia.org/wiki?curid=649311" title="Isabelle Carré">
Isabelle Carré



</doc>
<doc id="649312" url="https://sk.wikipedia.org/wiki?curid=649312" title="Yolande Moreau">
Yolande Moreau



</doc>
<doc id="649313" url="https://sk.wikipedia.org/wiki?curid=649313" title="Elektrizačná sústava">
Elektrizačná sústava

Elektrizačná sústava je časť energetickej sústavy a tvorí ju vzájomne prepojený súbor zariadení na získavanie, prenos, transformáciu a distribúciu elektrickej energie až po jednotlivé spotrebiče, vrátane elektrických prípojok a priamych vedení, systémov meracej, ochrannej, riadiacej, zabezpečovacej, informačnej a telekomunikačnej techniky.
Elektrizačná sústava sa delí na prenosovú a distribučnú sústavu.
Elektrizačná sústava sa skladá zo základných prvkov:

</doc>
<doc id="649314" url="https://sk.wikipedia.org/wiki?curid=649314" title="Ragúska republika">
Ragúska republika



</doc>
<doc id="649315" url="https://sk.wikipedia.org/wiki?curid=649315" title="Republika svätého Blažeja">
Republika svätého Blažeja



</doc>
<doc id="649316" url="https://sk.wikipedia.org/wiki?curid=649316" title="Republika svätého Vlaha">
Republika svätého Vlaha



</doc>
<doc id="649338" url="https://sk.wikipedia.org/wiki?curid=649338" title="Svätý František (seriál z roku 2003)">
Svätý František (seriál z roku 2003)

Svätý František (orig. "Saint Francis of Assisi, Brother Fire") je taliansky animovaný seriál z roku 2003 o svätom Františkovi z Assisi. Seriál je určený pre všetkých divákov, ale so zvláštnym zameraním na deti a mládež. Animovaný seriál predstavuje život svätého Františka, ale zobrazuje aj život jeho mníchov a iných svätcov (ako sv. Klára alebo sv. Anton Paduánský). Je to kresťanský seriál, ktorý poukazuje na ľudské hodnoty a život s Bohom riadení Bibliou. Seriál obsahuje 26 epizód. Seriál vytvorila a produkuje talianska spoločnosť Mondo TV S.p.A. Seriál bol na Slovensku vysielaný na televízií LUX, kde ho stále reprizujú. Dabing vyrobilo Studio Spirit a TV LUX v roku 2008.

</doc>
<doc id="649347" url="https://sk.wikipedia.org/wiki?curid=649347" title="Medvedík panda">
Medvedík panda

Medvedík panda môže byť iný názov pre:

</doc>
<doc id="649348" url="https://sk.wikipedia.org/wiki?curid=649348" title="Panda červená">
Panda červená



</doc>
<doc id="649351" url="https://sk.wikipedia.org/wiki?curid=649351" title="Eurovrahovia">
Eurovrahovia

Eurovrahovia () je román anglického spisovateľa Juliana Rathboneho, z roku 1979.
Román po prvý krát vyšiel v slovenčine roku 1987. Vydalo ho vydavateľstvo Smena, v edícii Labyrint.
Dej.
Román sa odohráva vo fiktívnej provincii Brabt, niekde pri pobreží Severného mora. Veľká chemická spoločnosť pripravuje veľkolepý projekt rozšírenia výroby, ktorý robí starosti ochrancom prírody a pre ktorý sa spoločnosť stáva terčom vyhrážok extrémistickej organizácie, až napokon dôjde k únosu čelného predstaviteľa spoločnosti...

</doc>
<doc id="649352" url="https://sk.wikipedia.org/wiki?curid=649352" title="Slobodná sýrska armáda">
Slobodná sýrska armáda

Slobodná sýrska armáda (SSA) je označenie prvej skupiny rebelov, ktorá začala bojovať proti vládnym silám sýrskeho prezidenta Baššára Asada v sýrskej občianskej vojne. V arabskom jazyku je skupina známa ako al-Džajš as-Sūrī al-Ḥurr a na Západe ju poznajú pod pojmom Free Syrian Army (FSA).
Pôsobnosť.
Bola sformovaná priamo v samom počiatku vojny v roku 2011, keď niekoľko veliteľov z vládou vedenej Sýrskej arabskej armády odmietlo nariadiť vojakom, aby začali strieľať do demonštrantov a dezertovalo. Ku koncu roka 2011 títo velitelia oznámili, že skupina vojakov pod ich vedením, ktorá bojuje proti sýrskej vláde, sa oficiálne volá Slobodná sýrska armáda. Prvým veliteľom tejto skupiny sa stal Rijád al-Asaad.
V prvej etape vojny, ktorá sa datuje do obdobia medzi rokom 2011 a rokom 2014, tvorila Slobodná sýrska armáda najväčšiu opozičnú ozbrojenú skupinu, ktorá vzdorovala vláde Baššára Asada (neskôr prevzal kľúčovú úlohu v tejto vojne Islamský štát). Slobodná sýrska armáda pozostávala predovšetkým z dezertérov zo Sýrskej arabskej armády, doplnených o dobrovoľníkov, ktorí chceli dopomôcť k Asadovmu zvrhnutiu. Títo dobrovoľníci sa k armáde pripojili predovšetkým preto, že boli predtým svedkami zločinov proti ľudskosti, ktoré vykonávali vládne jednotky. Asi 75 až 80% členov SSA tvorili arabskí suniti, zvyšok sú kurdskí suniti.
Slobodná sýrska armáda predstavovala najsekulárnejšiu skupinu spomedzi všetkých povstalcov v Sýrii a v roku 2012 vytvorila tzv. Vyhlásenie princípov. Tieto princípy zahŕňali vieru v možnosť budúcej slobodnej, demokratickej a pluralitnej Sýrie, ako aj záväzok dodržiavať medzinárodné právo.
Západné štáty, najmä USA pod vedením Obamovej administratívy, skryto poskytovali Slobodnej sýrskej armáde podporu, lebo verili, že toto zoskupenie je vhodná umiernená opozícia, ktorá má šancu zvrhnúť diktátorskú vládu Baššára Asada. Malo ísť o bližšie nešpecifikovanú pomoc zo strany CIA a iných organizácií. Na pomoc sýrskej opozícii vyčlenili Spojené štáty celkovo 25 miliónov dolárov, ktoré boli použité napríklad na nákup komunikačných zariadení (vrátane šifrovaných rádií), vozidiel, potravín a zdravotníckych potrieb. Údajne nemalo ísť o dodávky žiadnych zbraní. Na rozdiel od ďalších krajín, ako Katar a Saudská Arábia, ktoré organizovali a financovali dodávky ručných a protitankových zbraní, ťažkých guľometov a mínometov. V septembri 2013 však americké denníky Washington Post a Wall Street Journal informovali, že CIA organizovala dodávky protitankových zbraní sýrskej opozícii a to prostredníctvom tretích strán (pravdepodobne prostredníctvom niektorej z krajín Perzského zálivu). CIA sa však k týmto obvineniam nevyjadrila a vtedajší vodca SSA Salím Idrís otvorene vyjadroval nespokojnosť s tým, že od USA nedostáva žiadne zbrane.
V decembri 2012 sa v tureckom meste Antalya konala trojdňová konferencia, ktorej výsledkom bolo založenie "Najvyššej vojenskej rady". Tá predstavovala jednotnú štruktúru velenia pre Slobodnú sýrsku armádu na celom území Sýrie. Skladala sa z 30 veliteľov a na ich čele stál generál Salím Idrís.
Na prelome rokov 2012 a 2013 zaznamenala Slobodná sýrska armáda niekoľko významných bojových úspechov, ktoré spočívali hlavne v útokoch na letecké základne, čo znemožňovalo sýrskej vláde efektívne nasadiť letectvo. V roku 2013 sa však situácia Slobodnej sýrskej armády ako hlavného súpera sýrskej vlády začala rapídne zhoršovať. Prvým dôvodom boli dezercie, pretože armáda nebola schopná poskytovať vojakom adekvátne výplaty, a tí sa preto museli začať obzerať po inom zdroji príjmov. Druhým dôvodom bol vzostup islamistických skupín, ktoré bojovali nielen proti sýrskym vládnym silám, ale aj proti Slobodnej sýrskej armáde. Tie prilákali do svojich radov aj niektorých extrémistickejšie zmýšľajúcich vojakov zo SSA. Týmito skupinami boli predovšetkým Front an-Nusra (neskôr Džabhat Fath aš-Šám alebo Front za dobytie Sýrie) a Islamský štát.
Situáciu zhoršili aj informácie, že Asadov režim použil proti povstalcom chemické zbrane. Vzhľadom k tomu, že Spojené štáty na tieto útoky razantne nezareagovali, prestali mnohí Sýrčania dúfať v pomoc zo Západu. Nedostatočná podpora Slobodnej sýrskej armády zo strany americkej vlády spôsobila, že Najvyššia vojenská rada začala rýchlo strácať svoju autoritu a velitelia jednotlivých frakcií SSA sa prestali zúčastňovať na jej zasadaniach. Dňa 6. decembra 2013 sa sýrske veliteľstvo Najvyššej vojenskej rady, ktoré sa nachádzalo v dedine Babisqa, dostalo pod kontrolu skupiny Islamský front. Tým v podstate zostalo viac ako sto skupín, patriacich pod SSA, bez centrálneho vedenia. Aby boli schopné konkurovať Islamskému štátu, začali sa vzájomne spájať do zoskupení pod rôznymi novými názvami. Napríklad 14 skupín prevažne z Idlibu, ale niektoré aj z Hamá, Aleppo a Damašku založili 9. decembra "Front sýrskych revolucionárov". O tri týždne neskôr vytvorilo 8 skupín z mesta Aleppo zoskupenie "Armáda mudžáhidov". O ich koordináciu sa zo zahraničia snažili Saudská Arábia, Turecko a Katar - krajiny, ktoré vyplnili vákuum po nerozhodnom postoji USA. Svoj vplyv naďalej uplatňovali aj Spojené štáty, ale zväčša len cez tieto tri krajiny.
Niektoré ďalšie skupiny SSA sa pripojili s k novo sformovaným Slobodným demokratickým silám. Schopnosť SSA konať ako jednotná autonómna organizácia sa zhoršila a to aj kvôli tomu, že vo vnútri oslabenej Najvyššej vojenskej rady, ktorá pôsobila už len zo zahraničia, došlo k mocenským bojom. V polovici februára 2014 vyhlásila Najvyššia vojenská rada, že odvoláva generála Salíma Idrísa a nahrádza ho brigádnym generálom Abdalláhom Bašírom. Niektorí velitelia Najvyššej vojenskej rady to značili za prevrat. Údajne to bola zástupná vojna medzi Saudskou Arábiou, ktorá podporovala Bašíra a Katarom, ktorý stál za Idrísom. Vnútorné rozbroje v Najvyššej vojenskej rade znížili bojaschopnosť Slobodnej sýrskej armády a od roku 2014 sa hlavnou povstaleckou ozbrojenou skupinou stojacou proti sýrskej vláde stal Islamský štát.
V januári 2014 vytvorilo 12 skupín SSA zoskupenie "Harakat Hazm" a o mesiac neskôr sa ďalších 54 skupín v provincii Dara sformovalo do hnutia "Južný front". To sa stalo kľúčovou súčasťou umiernenej opozície podporovanej Spojenými štátmi. Medzitým Islamský štát na východe Sýrie vytlačil radikálne sunnitské hnutie Front an-Nusra, ktoré sa hlásilo k teroristickej organizácii Al-Káida. Bojovníci tejto teroristickej skupiny sa presunuli do provincie Dara, kde začali viesť kampaň proti skupinám SSA.
V tejto dobe sa už začína naplno prejavovať nejednotnosť skupín Slobodnej sýrskej armády a ich nezáujem o spoločnú koordináciu s USA. Dôkazom toho bol letecký úder USA z 23. apríla 2014, kedy Američania zaútočili v Sýrii na pozície Islamského štátu a skupinu Khorasan, ktorá bola tieňovým krídlom Frontu an-Nusra. Severné skupiny SSA dovtedy udržiavali s Frontom an-Nusra krehkú rovnováhu, pričom sa zameriavali viac na dosahovanie vojenských víťazstiev v boji s vládnymi vojskami ako na politicko-ideologické rozdiely. Preto po amerických útokoch vydali vyhlásenie, v ktorom odsúdili konanie USA voči Frontu an-Nusra a označili ho za kontrarevolúciu. To jasne demonštruje, že slabá podpora spojencov z medzinárodného spoločenstva dostala niektoré skupiny SSA do bezvýchodiskovej pozície a v nej radšej uprednostnili spoluprácu s Frontom an-Nusra, napriek tomu že ten vyhlásil svoju vernosť al-Káide.
Krehké spojenectvo medzi SSA a Frontom an-Nusra však nevydržalo príliš dlho a koncom októbra 2014 sa dostali do otvoreného konfliktu. V tej dobe začal Front an-Nusra vymeriavať sýrskemu obyvateľstvu kruté tresty, ako napríklad ukameňovanie mužov a žien za cudzoložstvo alebo stíhanie ľudí za čarodejníctvo. Medzi 26. októbrom a 7. novembrom obsadil Front an-Nusra so svojim spojencom Džund al-Aksá najmenej 23 dedín a miest, ktoré predtým kontrolovali dve skupiny SSA. Front an-Nusra sa zmocnil nielen ich územia, ale zabral aj ich veliteľstvá, čím ich fakticky úplne porazil. Išlo o prvú totálnu porážku niektorej zo skupín Slobodnej sýrskej armády od začiatku konfliktu v roku 2011. O štyri mesiace neskôr uskutočnil Front an-Nusra niekoľko pokusov o atentáty na veliteľov SSA v severnej a južnej Sýrii a porazil ďalšiu zo skupín SSA v okolí mesta Aleppo.
Obdobie od októbra 2014 do septembra 2015 bolo pre decentralizované, aj keď jednotne zamerané hnutie SSA výzvou. Nielen že sa zintenzívnil konflikt s Assadovým režimom, ale islamistická skupina Front an-Nusra zosilnela a stala sa pre SSA vážnou hrozbou. Bojovníci Front an-Nusra porazili vládne jednotky v Idlibe a Slobodná sýrska armáda začala strácať na význame.
V roku 2015 utrpeli vládne sily veľké porážky a Rusko s Iránom vyhodnotili, že do konca roku by mohol režim Baššára Asada padnúť. Preto koncom septembra 2015 spustilo Rusko v Sýrii masívne letecké útoky namierené proti sýrskej opozícii a hlavne proti Slobodnej sýrskej armáde. Do konca januára 2016 bol zničený značný počet skladov zbraní SSA, logistické zariadenia, operačné centrály a výcvikové základne. Nálety boli tak intenzívne, že pri nich bolo usmrtených takmer 1400 civilistov a zničených takmer dve desiatky nemocníc. Ruské bombardovanie a operácie vládnych pozemných síl boli zamerané hlavne na frakcie SSA v Idlibe, severnej Hame, Aleppe a Homse. Členovia SSA však ukázali pri pozemných bojoch obrovské odhodlanie, čím si vyslúžili uznanie aj u saláfistických skupín. So "značkou" Slobodná sýrska armáda sa začali identifikovať aj skupiny, ktoré pôvodne pod SSA vôbec nepatrili. V tejto fáze revolúcie sa so Slobodnou sýrskou armádou spájali aj islamistické skupiny ako Ahrar al-Šam a Džaiš al-Islam, pričom spoločne vytvárali tzv. umiernenú opozíciu. Narastajúca popularita SAS vyvolala ďalšiu vlnu revolučných protestov po celej Sýrii. Táto situácia vážne ohrozovala pozíciu teroristickej skupiny Front an-Nusra, ktorá útokmi na demonštrantov vyprovokovala strety s SSA. V niekoľko mesiacov trvajúcich bojoch s Frontom an-Nusra a vládnymi jednotkami sa skupiny SSA na severe Sýrie značne oslabili. Jedinou silnou frakciu zostal Južný front, ktorý bol vyzbrojovaný Jordánskom.
V roku 2016 bola Slobodná sýrska armáda za pomoci Turecka znovu obnovená. Kvôli podpore Turecka bola tiež označovaná ako Turecká slobodná sýrska armáda (TSSA). Turecko nielen že platilo príslušníkom tejto skupiny žold, ale poskytlo im tiež výstroj a výzbroj, vrátane ťažkých zbraní ako sú pásové obrnené transportéry ACV-15 a vozidlá Kirpi odolné voči mínam.
Obnovenú Tureckú slobodnú sýrsku armádu tvorili nielen pôvodné frakcie SSA, ale pôsobili v nej aj členovia rôznych džihádistických skupín. Skupina, ktorá mala spočiatku asi 20 000 príslušníkov, sa prvýkrát zapojila do bojov na konci augusta 2016, kedy sa zúčastnila prvej tureckej invázie do Sýrie. Jej cieľom bolo vyhnať Islamský štát od hranice s Tureckom skôr, než tam dorazia Sýrske demokratické sily. Príslušníci TSSA pomohli Turkom hneď v prvý deň operácie Štít Eufratu, keď sa 24. augusta podieľali na obsadení Džarábulusu. Podieľali sa aj na útoku na Ar-Raj, ktorý sa začal 3. septembra. Niekoľkokrát sa stretli aj s postupujúcimi Sýrskymi demokratickými silami. Vo februári 2017 sa príslušníci tejto skupiny zapojili do záverečnej fázy dobývania mesta Al-Báb, ktoré sa podarilo oslobodiť z područia Islamského štátu 23. februára.
Dňa 30. decembra 2017 bol v sýrskom Azaze oznámený vznik novej Sýrskej národnej armády (SNA), ktorej jadrom sú práve príslušníci TSSA.

</doc>
<doc id="649364" url="https://sk.wikipedia.org/wiki?curid=649364" title="Kapan">
Kapan

Kapan (iné názvy: do roku 1990 Kafan, Ghapan, ) je mesto na juhovýchode Arménska. Mesto je významné centrum banského a hutníckeho priemyslu, spracúva sa v ňom meď a farebné kovy. Nachádza sa tu i nábytkársky, textilný a potravinársky priemysel. Názov mesta pochádza z arménskeho slova "kapel" (zamknúť) a odkazuje na okolité pohoria, ktoré sa zbiehajú k mestu. Významné je pohorie Chustup. Mestom preteká rieka Vochči a jej prítok Vačagan. Mesto sa nachádza neďaleko hraníc s Azerbajdžanom. V roku 2020 bolo mesto hlavným mestom mládeže Arménska. V meste sídli futbalový klub Gandzasar Kapan FC.
História.
Pôvodné mesto Kapan sa nachádzalo asi 15 kilometrov severne od súčasného sídla. V ranom období arménskych dejín sa na území rozprestieralo Veľké Arménsko, neskôr kontrolu nad územím prevzala Perzská ríša. Prvé písomné zmienky o meste pochádzajú z 5. storočia. V 7. storočí sa do oblasti dostali moslimskí Arabi. V roku 970 sa po tom, čo do mesta presídlil kráľ Smbat I. Kapan stal hlavným mestom bagratovských sjunikských a bachkských kráľov. V roku 1003 mesto dobyli Seldžuci a mesto začalo upadať, až sa z neho stala obyčajná obec. Po páde seldžuckej moci nad územím mesta dočasne vládli Mongoli a turkickí Kara Kojunlu a Ak Kojunlu. V 16. storočí v Perzii povstala nová dynastia Safíjovcov, ktorá po bojoch s Osmanmi získala aj Kapan. V 18. storočí sa Kapan stal strediskom arménskych národnooslobodzovacích bojov proti Perzii a tureckým dobyvateľom, významnou osobnosťou bol Davith-Bek. Mesto v nasledujúcom období spadalo pod Karabašský chanát, ktorý podliehal Perzii. Po uzavretí Golestánskej mierovej zmluvy v roku 1813 sa mesto stalo súčasťou Ruskej ríše a do oblasti sa presťahovalo viacero arménskych rodín z iránskych území. Súčasné mesto vzniklo v 19. storočí zlúčením niekoľkých obcí. Po prvej svetovej vojne a rozpade Ruskej ríše si územie nárokovali Prvá arménska republika i Azerbajdžanská demokratická republika, po príchode Sovietov sa stalo súčasťou Arménskej sovietskej republiky (a dočasne Zakaukazskej socialistickej federatívnej sovietskej republiky). V sovietskej ére mesto zažilo značný rozmach spôsobený s príchodom baníctva a hutníckeho priemyslu. V roku 1938 bolo sídlo povýšené na mesto. Od roku 1991 je súčasťou Arménska.
Pamiatky.
V blízkosti mesta sa nachádza Kláštor Vahanavank s Chrámom svätého Gregora Lusavoriča. Založený bol začiatkom 10. storočia, neskôr v 12.13 storočí bol prebudovaný a v 20. storočí prešiel čiastočnou rekonštrukciou. O čosi ďalej sa nachádza aj Kláštor Tatev. V blízkosti mesta sa nachádzajú aj ruiny pevnosti Bagaberd zo 4. storočia. Zničená bola v roku 1170, no ešte v 18. storočí sídlila ako sídlo Davith-Beka. V areáli mesta sa nachádza Šikahoghská rezervácia, kde žije veľké množstvo vzácnych druhov. V rezervácii sa nachádza aj zachovaný stredoveký kamenný most. V samotnom meste sa nachádza viacero pamätníkov, medzi nimi pamätník arménskej genocídy, pamätník druhej svetovej vojny, či cintorín vojny o Náhorný Karabach.

</doc>
<doc id="649365" url="https://sk.wikipedia.org/wiki?curid=649365" title="Kafan">
Kafan



</doc>
<doc id="649366" url="https://sk.wikipedia.org/wiki?curid=649366" title="Ghapan">
Ghapan



</doc>
<doc id="649371" url="https://sk.wikipedia.org/wiki?curid=649371" title="V452 Vulpeculae">
V452 Vulpeculae



</doc>
<doc id="649374" url="https://sk.wikipedia.org/wiki?curid=649374" title="Araks">
Araks

Araks (iné názvy: Aras, , , , ) je ázijská horská rieka v Zakaukazsku, najväčší pravostranný prítok rieky Kury. Meria 1072 km, rozloha jej povodia je 102 tisíc km².
Rieka tvorí hranicu medzi Arménskom a Azerbajdžanom s Iránom a Tureckom, kedysi tvorila hranicu ZSSR. Pramení v Turecku v Arménskej vysočine. Po prechode tiesňavami ústi do Araratskej roviny (v blízkosti rieky sa nachádza aj vrch Ararat), na dolnom toku prechádza Muganskou a Miľskou stepou. Jej najvýznamnejšími prítokmi sú vodné toky Arpa, Razdan, Vozopan, Achurjan, Kotur a Karasu. Rieka je nesplavná, v niektorých oblastiach (prevažne v Azerbajdžane) sa využíva na závlahy. Najviac vody má počas záplav v marci až júni, keď sa v horách topí sneh, a v novembri, či decembri z výdatných dažďov. V Kuro-arakskej nížine sa vlieva do rieky Kury, pričom poskytuje väčšinu usadenín tvoriacich deltu rieky Kury.
Araks a kultúra.
Podľa jednej z hypotéz má byť povodie Arasu mýtickým Edenom. Ako niekdajšia hranica medzi Ruskou ríšou a Perziou po Golestánskej mierovej dohode býva Arak niekedy vnímaný ako jeden zo symbolov rozdelenia azerbajdžanského národa a ním obývaného územia na dve časti (severný ruskýdnes nezávislý Azerbajdžan a južný perzskýdnes súčasť Iránu. V azerbajdžanskej literatúre a umení je preto rieka často vnímaná ako symbol túžby a straty. Významný kultúrny vplyv má meno rieky (Aras), ktoré sa používa aj ako mužské menonapríklad azerbajdžanský poet Məmməd Araz, či arménsky futbalista Aras Özbiliz. Z hľadiska arménskych dejín je rieka významná preto, že na jednom z jej ostrovov ležalo hlavné mesto Veľkého Arménska Artaxata.

</doc>
<doc id="649375" url="https://sk.wikipedia.org/wiki?curid=649375" title="Aras">
Aras



</doc>
<doc id="649381" url="https://sk.wikipedia.org/wiki?curid=649381" title="Róbert Rapčan">
Róbert Rapčan

MUDr. Róbert Rapčan, PhD., MBA, FIPP, (* 30. 4. 1969, Bardejov) je slovenský lekár, zakladateľ lekárskej subšpecializácie intervenčná algeziológia na Slovensku. Od roku 2013 je predsedom Sekcie intervenčnej algeziológie (SIA) pri Slovenskej spoločnosti pre štúdium a liečbu bolesti (SSŠLB). 
V roku 2013 ako prvý lekár zo Slovenska splnil odborné kritériá pre udelenie titulu FIPP (Fellow of Interventional Pain Practice) od svetovej organizácie World Institut of Pain (WIP), ktorým sú deklarované profesijné kompetencie lekára v intervenčných technikách pre liečbu bolesti. O tri roky neskôr bol menovaný do pozície FIPP Examiner – člen skúšobnej komisie a examinátor medzinárodných skúšok FIPP. Od roku 2019 je členom poradného výboru medzinárodného edukačného portálu PainCast pre lekárov zaoberajúcich sa liečbou bolesti.
Profesijný životopis.
Začiatok profesijnej dráhy.
Po absolvovaní Jesseniovej lekárskej fakulty UK v Martine začal v roku 1993 profesijnú dráhu ako anestéziológ a intenzivista v nemocnici sv. Jakuba v Bardejove. V roku 1997 získal štipendium Ruth Crawford Mitchel Scholarship v Presbytarian University Hospital v Pittsburghu v USA. Tu získal iniciálnu edukáciu v regionálnej anestézii, pôrodnej anestézii a analgézii a intervenčnej algeziológii. Po návrate z USA v roku 1998 etabloval ako druhý lekár na Slovensku koncept pôrodnej epidurálnej analgézie v NsP Sv. Jakuba v Bardejove a ako prvý lekár na Slovensku koncept spinálnej anestézie pri cisárskych sekciách. Stal sa pionierom regionálnej anestézie najprv s použitím neurostimulátora, neskôr s ultrazvukovou navigáciou. Na Slovensku ako prvý predstavil blokádu nervus ischiadicus vo fossa poplitea ako regionálnu anesteziologickú techniku pre operácie na dolnej končatine.
Zahraničné pobyty a klinická prax.
V roku 2000 absolvoval študijný pobyt v nemocnici Allgemeines Krankenhaus vo Viedni pod vedením profesora Stephana Kaprala a Waltera Klimschu. Získal prvé vedomosti o ultrazvukom navigovaných nervových blokádach. V tom istom roku prijal pracovný kontrakt vo Švédsku v Norrlands University Hospital v Umeå. Tu ako prvý lekár vo Švédsku začal budovať koncept regionálnej anestézie s využitím ultrazvukovej navigácie. Absolvoval tiež študijný pobyt v kanadskom Toronte u Dr. Vincenta Chana, ktorý patrí medzi zakladateľov metódy ultrazvukovej navigácie, a komplexné vzdelávanie v ultrazvukových technikách u Dr. Petra Marhofera vo Viedni. Od roku 2000 pôsobil viac než 16 rokov vo Švédsku, predovšetkým v Norrlands University Hospital v Umeå a  General Hospital Hudiksvall. V Umeå a v švajčiarskom Lausanne absolvoval taktiež edukáciu v RTG navigovaných intervenčných technikách pre diagnostiku a liečbu bolesti pod vedením Dr. Sherdila Natha a profesora Sebastiana Reiza.
V rokoch 2005 až 2010 bol vedúcim lekárom oddelenia anestéziológie a intervenčnej liečby bolesti v nemocnici United Kingdom Specialist Hospital vo Veľkej Británii. V období 2008 až 2010 zastával funkciu medicínskeho riaditeľa nemocnice Shepton Mallet NHS Treatment Centre. V tomto období začal úzko spolupracovať s Dr. Teodorom Goroszeniukom a jeho pracovnou skupinou v oblasti neuromodulačnej liečby. Niekoľko rokov pôsobil ako inštruktor na kurzoch intervenčných techník liečby bolesti v Londýne. 
Založenie a rozvoj segmentu intervenčnej algeziológie na Slovensku.
Po čiastočnom návrate zo Švédska v roku 2010 implementoval do podmienok slovenskej a českej medicíny ako priekopník inovatívnych metód nový typ diagnostiky a liečby komplikovaných bolestivých stavov, ktorý zásadne zmenil doterajší prístup v liečbe bolesti. Položil tak základy specializačného pododboru intervenčnej algeziológie, liečby bolesti s využitím miniinvazívnych, neuromodulačných a perkutánnych endoskopických výkonov. Vznik Sekcie intervenčnej algeziologie (SIA), kde bol zvolený za predsedu, schválilo 12.6.2012 Prezídium Slovenskej lekárskej spoločnosti (SLS) pri Slovenskej spoločnosti pre štúdium a liečbu bolesti (SSŠLB).
Je spoluzakladateľom postgraduálneho certifikačného programu pre pracovnú činnosť „Neurointervenčná liečba bolesti“, ktorý bol vytvorený v súčinnosti so SIA, SSŠLB, Slovenskou neurochirurgickou spoločnosťou (SNS) a Slovenskou rádiologickou spoločnosťou (SRS), s cieľom zavedenia systematického vzdelávania a certifikácie kompetencií v intervenčných technikách. Program bol schválený Ministerstvom zdravotníctva Slovenskej republiky v novembri 2019.
Založenie pracovísk intervenčnej liečby bolesti.
Od roku 2010 vybudoval na Slovensku pracoviská intervenčnej liečby bolesti R-Clinic, s postupným presahom znalostnej platformy do ďalších európskych krajín. Táto platforma je v súčasnosti aplikovaná v sieti špecializovaných nezávislých klinických zariadení EuroPainClinics s pôsobnosťou na Slovensku (Bratislava, Bardejov, Košice), v Česku (Praha, Brno), Švédsku (Umeå), a v spolupracujúcich klinických zariadeniach v Anglicku, Poľsku a Chorvátsku. MUDr. Rapčan pôsobí vo funkcii medicínskeho riaditeľa.
Profesijná špecializácia.
Od roku 1993 sa venoval anesteziológii a intenzívnej medicíne, liečba bolesti je však viac než 10 rokov primárnym záujmom jeho profesijného smerovania. Okrem RTG navigovaných diagnostických a terapeutických techník liečby bolesti, rádiofrekvenčných a kryodenervačných techník (prerušenie dráhy bolesti deštrukciou senzorických nervov teplom alebo zmrazením) je taktiež zakladateľom konceptu perkutánnych (cez kožu vedených) endoskopických výkonov na spinálnych štruktúrach v rámci celkového segmentu intervenčnej liečby bolesti na Slovensku a v Česku. Prvé perkutánne endoskopické operácie na medzistavcovej platničke vykonal aj vo Švédsku.
Významne sa podieľal na zavedení prvého komplexného programu neuromodulačnej liečby bolesti na Slovensku so zameraním na implantácie miechových stimulátorov. Etabloval implantácie vysokofrekvenčných miechových stimulátorov, neskôr taktiež bezdrôtových stimulátorov. V rokoch 2019 a 2020 vykonal, v spolupráci s operačným tímom Neurochirurgickej kliniky Nemocnice akademika Ladislava Dérera v Bratislave a Nemocnice svätého Michala v Bratislave, prvé implantácie miechového neurostimulátora metódou Th9 DRG obojstranne pri komplikovanej bolesti chrbta a sakrálne retrográdne implantácie pri komplikovanej panvovej bolesti.
Pedagogická, vedeckovýskumná a publikačná činnosť.
Podieľa sa na vysokoškolskej výučbe intervenčných techník pri liečbe bolesti. Okrem pripravovaného certifikačného programu „Neurointervenčná liečba bolesti“, ktorého výučba bude prebiehať na Slovenskej zdravotníckej univerzite v Bratislave, subkatedre Algeziológie, je spoluzakladateľom a vyučujúcim pregraduálnej výučby predmetu Algeziológia na LF Univerzity P. J. Šafaríka v Košiciach a spoluzakladateľom a vyučujúcim pregraduálnej výučby predmetu Klinická aplikovaná anatómia / Klinická ultrazvuková anatómia v spolupráci s Anatomickým ústavom P. J. Šafaríka v Košiciach.
Je odborným garantom a hlavným inštruktorom medzinárodných kadaverových workshopov na technické aspekty pokročilých intervenčných techník na chrbtici podľa znalostnej platformy EuroPainClinics organizovaných v spolupráci s Anatomickým ústavom LF Univerzity J. A. Komenského v Bratislave.
Podieľa sa na činnosti pre vývoj, výskum a aplikáciu modelov meraní a algoritmov pre návrh a realizáciu klinických skúšok v spolupráci s Ústavom merania Slovenskej akadémie vied.
Venuje sa odbornému publikovaniu v tuzemských a medzinárodných karentových periodikách a intenzívnej prednáškovej činnosti na Slovensku aj v zahraničí. Je recenzentem karentovaného odborného periodika The Ukrainian Journal of Pain.
Hovorí plynule anglicky, švédsky, rusky a poľsky.
Osobný život.
Je ženatý, jeho manželka je lekárkou v odbore dermatovenerológie a estetickej medicíny. Má dve dospelé dcéry. Voľný čas venuje športovým aktivitám ako triatlon, bežecké lyžovanie, cyklistika, beh a diaľkové plávanie. Zúčastňuje sa aj viacerých medzinárodných pretekov (Ironman, Half Ironman, Vasov beh, Švédska klasika). Je vyznávačom metódy Wima Hofa, kde spolupracuje s inštruktorom tejto metódy Martinom Thámom, a totálneho plávania (Total Immersion), kde spolupracuje s Tomášom Vojtěchovským, zakladateľom tejto metódy v Česku. V obľube má Kena Folletta, Daniela Silvu, Jozefa Kariku a Stiega Larssona.

</doc>
<doc id="649388" url="https://sk.wikipedia.org/wiki?curid=649388" title="Ailurus styani">
Ailurus styani



</doc>
<doc id="649395" url="https://sk.wikipedia.org/wiki?curid=649395" title="Haitská revolúcia">
Haitská revolúcia

Haitská revolúcia bola úspešným povstaním otrokov proti francúzskej koloniálnej nadvláde na Saint-Domingue, teraz zvrchovanom štáte Haiti. Povstanie sa začalo 22. augusta 1791 a skončilo v roku 1804 nezávislosťou bývalej kolónie. Do povstania sa zapojili černosi, mulati ako aj Francúzi, Španieli a Briti – zatiaľ čo sa bývalý otrok Toussaint Louverture stal najprominentnejším vodcom revolúcie a hrdinom Haiti. Revolúcia bola jediným povstaním otrokov, ktoré viedlo k založeniu štátu, kde bolo zrušené otroctvo, a v ktorom nevládli bieli osadníci ale bývalí otroci. V súčasnosti sa všeobecne považuje za určujúci moment v histórii atlantického sveta.
Vplyv revolúcie na inštitúciu otroctva sa prejavil na celom americkom kontinente. Po ukončení francúzskej nadvlády a zrušení otroctva v bývalej kolónii nasledovala úspešná obrana slobôd, ktoré získali, a za spolupráce so slobodnými farebnými osobami, ich nezávislosť od bielych Európanov. Revolúcia predstavovala najväčšie otrokárske povstanie od Spartakovho neúspešného povstania proti Rímskej republike takmer pred 1900 rokmi a podkopala dlhodobé presvedčenie Európanov o údajnej podradenosti černochov a o schopnosti zotročených osôb dosiahnuť a udržať si svoju slobodu. Organizačné schopnosti a húževnatosť povstalcov pod obrovským tlakom inšpirovala príbehy, ktoré šokovali a vystrašili majiteľov otrokov na celej západnej pologuli.

</doc>
<doc id="649396" url="https://sk.wikipedia.org/wiki?curid=649396" title="Tri krát tri je deväť">
Tri krát tri je deväť

Tri krát tri je deväť je rozprávková rozhlasová hra a televízna komédia s pesničkami.
Rozhlasová hra.
Tri krát tri je deväť (štylizované aj ako 3x3=9) je rozprávková rozhlasová hra Františka Obžeru, ktorá vyšla ako LP v roku 1984 cez vydavateľstvo Opus 9118 1514.
TV film.
Tri krát tri je deväť je rozprávková televízna komédia s pesničkami z roku 1985. Bola režírovaná Ivanom Krajíčkom.
Dej.
Príbeh je o rozprávkárovi (Michal Dočolomanský) a jeho synovi druhákovi Tomášovi, ktorého najväčším problémom bolo naučiť sa násobilku. A tak ho raz otec na návrh jeho spolužiačky Hanky poslal do rozprávky, do Násobilkového kráľovstva. Lenže aj Hanka mala problém - s delením, a tak ju rozprávkár poslal pre zmenu do Deleného kráľovstva. Obaja sú vyhostení kráľovskými otcami z kráľovstiev. Hanka a Tomáš sa stretnú, spoločne sa snažia nájsť niečo pod zub, ale nepomôžu si, pretože nevedia násobiť ani deliť. Nakoniec sa zázrakom naučia počítať, rozprávkár sa napíše za nimi, ale pokazí sa mu písací stroj. Nakoniec si vymyslia električku a dostanú preč z rozprávky.

</doc>
<doc id="649397" url="https://sk.wikipedia.org/wiki?curid=649397" title="Snehová čiara">
Snehová čiara



</doc>
<doc id="649398" url="https://sk.wikipedia.org/wiki?curid=649398" title="Snehová hranica">
Snehová hranica



</doc>
<doc id="649399" url="https://sk.wikipedia.org/wiki?curid=649399" title="Hranica snehu">
Hranica snehu



</doc>
<doc id="649400" url="https://sk.wikipedia.org/wiki?curid=649400" title="Hranica večného snehu">
Hranica večného snehu



</doc>
<doc id="649413" url="https://sk.wikipedia.org/wiki?curid=649413" title="Sväz">
Sväz



</doc>
<doc id="649414" url="https://sk.wikipedia.org/wiki?curid=649414" title="Sbor">
Sbor



</doc>
<doc id="649415" url="https://sk.wikipedia.org/wiki?curid=649415" title="Zpráva">
Zpráva



</doc>
<doc id="649416" url="https://sk.wikipedia.org/wiki?curid=649416" title="Svitok">
Svitok

Svitok môže byť:

</doc>
<doc id="649417" url="https://sk.wikipedia.org/wiki?curid=649417" title="Burma">
Burma



</doc>
<doc id="649418" url="https://sk.wikipedia.org/wiki?curid=649418" title="Birma">
Birma

Birma môže byť:

</doc>
<doc id="649419" url="https://sk.wikipedia.org/wiki?curid=649419" title="Mjanmar">
Mjanmar



</doc>
<doc id="649423" url="https://sk.wikipedia.org/wiki?curid=649423" title="Kolë Idromeno">
Kolë Idromeno

Kolë Idromeno (* 15. august 1860, Skadar† 12. december 1939, tamže) bol albánsky všestranný umelec. Venoval sa maliarstvu, sochárstvu, architektúre, fotografovaniu a filmu. Hrával aj na trombón a zaujímal sa aj o drámu. Bol vedúcou kultúrnou a umeleckou osobnosťou albánskej renesancie v 19. storočí a 20. storočí a býva považovaný za iniciátora realizmu v Albánsku. Jeho žiakmi boli viacerí albánski umelci.
Životopis.
Kolë Idromeno sa narodil v Skadare, ktorý v tom období patril Osmanskej ríši. Už v mladom veku, ako násťročný začal kresliť a pracovať s vodovými farbami. S pomocou talianskeho emigranta, umelca Pjetëra Marubiho sa priučil fotografovaniu a v roku 1875 odišiel do Benátok, kde sa začal vzdelávať na Akadémii výtvarných umení (Accademia di Belle Arti di Venezia). Po šiestich mesiacoch školu nechal pre prísne formálne školenia. V Benátkach zotrval následne do roku 1878 a pracoval ako pomocník u miestneho maliara. Po návrate do Albánska si v roku 1883 otvoril fotografické štúdio a nadviazal kontakty s francúzskymi odborníkmi. V tomto období vznikla Prizrenská liga bojujúca o národnostné práva Albáncov a Idromeno sa zapojil do protitureckých kruhov, za čo bol v roku 1897 deportovaný do Ulcinju, kde strávil nasledujúci rok. V roku 1912 ako prvý v Albánsku začal dovážať vybavenie na premietanie filmov a v auguste toho istého roku podpísal kontrakt s rakúskou spoločnosťou Josepha Staubera a založil prvé verejné kino v Albánsku. Počas života veľa maľoval a jeho diela boli vystavované na mnohých medzinárodných výstavách - Budapešť (1898), Rím (1925 a 1936), Bari (1931), New York (1939). Zomrel v roku 1939 vo svojom rodnom meste.
Dielo.
Ako maliar preferoval mestské témy ako napr. Skadarská svadba ("Dasma shkodrane") z roku 1924, no vytvoril aj viacero malieb albánskych intelektuálov a národovcov, ale aj rodinných blízkych a priateľov. Maľoval taktiež krajinky, historické a náboženské témy. Všeobecne známa je jeho maľba Naša sestra ("Motra Tone") z roku 1883. Prezývaná je aj albánska Mona Lisa. Vo svojich umeleckých dielach aplikoval jednotný štetec bez použitia výrazných kontrastov, realizmus jeho diel je takmer fotografický.
Ako architekt navrchol Idromeno okolo 50 stavieb, medzi nimi verejné budovy, ale aj súkromné rezidencie. Známe sú najmä kino Rozafat, budova Albánskej štátnej banky, či skadarská kaviareň Kafja e Madhe. Navrhol tiež strop Katedrály svätého Štefana v Skadare.

</doc>
<doc id="649434" url="https://sk.wikipedia.org/wiki?curid=649434" title="Srbijavoz">
Srbijavoz

Srbijavoz () je štátom vlastnená akciová spoločnosť v Srbsku, prevádzkovateľ osobnej železničnej dopravy.
Dejiny.
Spoločnosť vznikla ako akciová spoločnosť v roku 2015 rozdelením pôvodnej Železnice Srbije na štyri nezávislé spoločnosti. Rozdelenie prebehlo na základe vyhlásenia vlády č. 023-7361/2015 k 2. júlu 2015. Do obchodného registra bola zapísaná 10. augusta 2015.
Srbijavoz si po rozdelní ŽS plánovala nechať len 30% zdedených lokomotív (25 kusov) a vagónov (do 100 kusov). V októbri 2019 Európska banka pre obnovu a rozvoj spoločnosti požičala sto miliónov eur na nákup 18 nových vlakových súprav. Premávať by mali na elektrifikovaných častiach siete.
Srbijavoz je členom združenia CER.
Doprava.
Od polovice 90. rokov bola srbská železničná doprava v podinvestovanom stave. Z toho dôvodu len 5% cestujúich využíva železničnú dopravu.

</doc>
<doc id="649435" url="https://sk.wikipedia.org/wiki?curid=649435" title="Sims 4">
Sims 4



</doc>
<doc id="649437" url="https://sk.wikipedia.org/wiki?curid=649437" title="Elektrická stanica">
Elektrická stanica

Elektrická stanica (skratka ESt) je súhrn stavieb a zariadení na rozvod, transformáciu, prípadne zmenu frekvencie elektrického prúdu. Tvorí uzlový bod elektrizačnej sústavy.
Podľa funkcie sa elektrické stanice delia na: 
Podľa spôsobu ovládania sa elektrické stanice delia na:

</doc>
<doc id="649439" url="https://sk.wikipedia.org/wiki?curid=649439" title="Johann Ernst Glück">
Johann Ernst Glück

Johann Ernst Glück (, ; * 1651 /1652/18. máj 1654, Wettin† 5. máj 1705, Moskva) bol nemecký luteránsky kňaz a teológ, prekladateľ Biblie do lotyštiny.
Životopis.
Glück sa narodil do rodiny luteránskeho pastora v Saskom Wettine. Po štúdiu na latinskej škole v Altenburgu študoval viaceré predmety na Wittenberskej a Lipskej univerzite. Tu sa dostal aj do kontaktu s duchovným smerom pietizmu. Veľký vplyv naňho malo aj didaktické učenie Jána Amosa Komenského. Po štúdiách odišiel v roku 1673 do Livónska, kde pod patronátom Švédov začal vzdelávať lotyšských a estónskych roľníkov, popri čom vystriedal viacero úradov. Lotyšsky sa naučil zrejme za pomoci prekladateľa Jānisa Reitersa, neskôr sa naučil aj estónčinu a ruštinu. Tri roky slúžil ako pastor v pevnosti Daugavgrīva blízko Rigy, v rokoch 16831702 pôsobil ako pastor v meste Alūksne a ako dekan Kokneského dištriktu. V roku 1683 sa podieľal na založení prvej lotyšskej školy pre roľníkov a začal sa venovať prekladaniu z nemčiny do lotyštiny. Ako prvé preložil spevníky a katechizmus, nasledovali preklady Starého a Nového zákona, ktoré publikoval v roku 1689. Šlo o prvý celkový preklad Biblie do lotyštiny, dovtedy boli preložené len niektoré pasáže. Glückova Biblia mala veľký vplyv na vývoj lotyšského literárneho jazyka. Počas Severnej vojny medzi Švédskom a Ruskom boli Glück a jeho rodina ruskou armádou presídlení do Moskvy. V Rusku sa podieľal na westernizácii ruského vzdelávacieho systému a bolo mu zverené vedenie školy gymnaziálneho typu. Venoval sa tiež prekladu náboženskej literatúry do ruštiny. Z cirkevnej slovančiny do ruštiny mal tiež preložiť Bibliu, rukopis sa však nedochoval. Mal tiež vytvoriť jednu z najranejších gramatík ruštiny.
 Spolu s Glückom do Ruska šla aj jeho nevlastná pestúnska dcéra Marta Skavronská, ktorá sa stala milenkou a druhou manželkou cára Petra Veľkého. Po Petrovej smrti sa neskôr dokonca stala ruskou cárovnou Katarínou I. Glück v Moskve v roku 1705 zomrel a bol tam aj pochovaný na nemeckom cintoríne. Glückova postava sa neskôr vyskytla vo viacerých lotyšských literárnych dielach.

</doc>
<doc id="649440" url="https://sk.wikipedia.org/wiki?curid=649440" title="Ernst Glück">
Ernst Glück



</doc>
<doc id="649442" url="https://sk.wikipedia.org/wiki?curid=649442" title="Linas Linkevičius">
Linas Linkevičius

Linas Linkevičius (* 6. január 1961, Vilnius, Litva)
je litovský diplomat a politik. Od decembra 2012 je ministrom zahraničných vecí Litvy.
Životopis.
Linas Linkevičius v rokoch 1978 až 1983 študoval na Fakulte automatizácie Polytechnického inštitútu Kaunas. V rokoch 1983 až 1989 pracoval v komunistických mládežníckych organizáciách. V rokoch 1990 až 1992 bol zodpovedným pracovníkom Ústredného výboru Nezávislej litovskej komunistickej strany a starším konzultantom parlamentného klubu Demokratickej labour strany Litvy.
Politické pôsobenie.
V rokoch 1992 až 1996 bol členom Seimasu, litovského parlamentu, kde bol v rokoch 1992 až 1993 podpredsedom komisie pre zahraničné vzťahy a vedúcim delegácie Seimasu v Severoatlantickom zhromaždení.
V rokoch 1993 až 1996 bol prvý krát ministrom obrany Litvy. V rokoch 1997 až 2000 bol veľvyslancom a vedúcim misie Litvy pri NATO a Západoeurópskej únii Následne bol v rokoch 2000 až 2004 znovu ministrom obrany Litvy. 
V rokoch 2005 až 2011 bol stálym predstaviteľom Litvy v Severoatlantickej rade. V rokoch 2011 až 2012 bol veľvyslancom pre transatlantickú spoluprácu a bezpečnostnú politiku. V roku 2012 bol vymenovaný za veľvyslanca Litvy v Bielorusku. Od decembra 2012 je ministrom zahraničných vecí Litvy. Do úradu bol znovu vymenovaný 13. decembra 2018.

</doc>
<doc id="649455" url="https://sk.wikipedia.org/wiki?curid=649455" title="The Sims 4">
The Sims 4

The Sims 4 je videohra zameraná na simuláciu života. Hráč v nej hrá za tzv. simov (bytosti obdobné človeku), prežíva ich život, a stavia pre nich fiktívny svet (susedstvo). Hru vyvinula spoločnosť Maxis a vydala spoločnosť Electronic Arts. Je to štvrtý hlavný titul v sérii The Sims. Pôvodne ohlásený 6. mája 2013 a v Severnej Amerike pre Microsoft Windows bol vydaný 2. septembra 2014. Verzia hry pre MacOS bola vydaná 17. februára 2015. The Sims 4 je prvou počítačovou hrou, ktorá za dva roky zaznamenala najvyššie skóre v rebríčkoch. Od svojho vydania dostala hra zmiešané recenzie, pričom väčšina kritiky poukazovala na jej nedostatok obsahu. Bolo vydaných aj niekoľko DLC rozšírení a herných balíkov, ako aj bezplatné aktualizácie, ktoré zahŕňajú významné zmeny, ako napríklad pridanie životného cyklu batoľaťa.
Od 18. októbra (možno iba do 1. novembra) je hra prístupná bezplatne prostredníctvom distribučného modelu "free to play".

</doc>
<doc id="649468" url="https://sk.wikipedia.org/wiki?curid=649468" title="Monika Lewczuk">
Monika Lewczuk

Monika Lewczuk (* 10. jún 1988, Łomża, Poľsko) je poľská popová speváčka, držiteľka titulov I. vicemiss na súťaži krásy Miss Polski 2009, I. vicemiss na Miss Globe International 2009 a Miss Supranational 2011.
V roku 2016 pod vydavateľstvom Universal Music Polska vydala svoj debutový štúdiový album s názvom #1. Na konci roka 2016 bola pozvaná k spolupráci s Álvarom Solerom, s ktorým spievala v piesni Libre.
Život.
Narodila sa 10. júna 1988 v Łomżi. Vo veku 7 rokov sa presťahovala so svojou rodinou do Płocku, kde absolvovala základnú školu č. 4, gymnázium č. 2 a strednú školu Vladislava II. Potom začala študovať administratívu na Varšavskej technickej univerzite. Absolvovala aj hudobnú školu.
Svoju kariéru začala v modelingu. V roku 2009 sa stala Miss Mazowsza, a vo finále Miss Polski 2009 získala titul 1. vicemiss. V rovnakom roku aj získala titul 1. vicemiss na súťaži krásy Miss Globe International v Albánsku. O dva roky neskôr reprezentovala Poľsko v medzinárodnej súťaži krásy Miss Supranational 2011, ktorú vyhrala. V roku 2013 začala pod pseudonymom Monikah publikovať svoje prvé vlastné piesne na internete. Medzitým pracovala ako modelka v Miláne.
V roku 2014 sa zúčastnila programu The Voice of Poland, kde sa kvalifikovala do tímu Marka Piekarczyka. Po skončení programu spolupracovala s Universal Music Poľska. V tom istom roku bola sudcom v medzinárodnej súťaži krásy Miss Supranational 2014.
V júli 2015 bol uvedený jej debutový singel „#Tam tam“, ktorý speváčka napísala v spolupráci so Sarsou (text) a Rafałom Malickim (hudba). Pieseň sa umiestnila na 33. mieste v oficiálnom rebríčku AirPlay. 1. septembra vydala svoj minialbum #Być tam. V novembri mal premiéru druhý singel speváčky „Zabiorę cię stąd“, ktorý vytvorila spoločne s Jackom Szymkiewiczom (text) a Rafałom Malickom (hudba). V rebríčku AirPlay pieseň obsadila 11. miesto.
17. júna 2016 vydala svoj debutový štúdiový album s názvom #1. Ďalšími autormi piesní na albume boli: Rafał Malicki, Sarsa, Jacek Szymkiewicz, Jakub Birecki a Dominika Barabas. V súvislosti s vydaním albumu sa uskutočnila premiéra tretieho singlu „Ty i ja“. Pieseň sa umiestnila na 3. mieste v rebríčku AirPlay. V lete Monika Lewczuk bola nominovaná na cenu Eska Music Awards 2016 v kategórii Najlepší rozhlasový debut.

</doc>
<doc id="649472" url="https://sk.wikipedia.org/wiki?curid=649472" title="František Obžera">
František Obžera

František Obžera (* 20. október 1949, Bratislava) je slovenský spisovateľ, dramatik, scenárista, režisér, dabér a herec.

</doc>
<doc id="649474" url="https://sk.wikipedia.org/wiki?curid=649474" title="Monika Paššová">
Monika Paššová

Monika Paššová (* 20. marec 1969, Bratislava) je bývalá detská herečka a dabérka, ktorá účinkovala v slovenských hraných filmoch 70. a 80. rokov 20. storočia. 
V relácii animovaných filmov pre deti Filmárik a Filmuška na prelome 70. a 80. rokov nahovorila Filmušku a Filmárika nahovoril Richard Stanke.

</doc>
<doc id="649475" url="https://sk.wikipedia.org/wiki?curid=649475" title="Zatmenie slnka 21. augusta 2017">
Zatmenie slnka 21. augusta 2017

Zatmenie slnka 21. augusta 2017 bolo úplné zatmenie Slnka pozorovateľné v celej Severnej a Strednej Amerike a čiastočne aj v severnej časti Južnej Ameriky a najzápadnejších častiach Afriky a Európy.
Tieň Mesiaca sa zemského povrchu dotkol o 15:46 UTC. Pás totality sa vytvoril o 16:48 UTC v severovýchodnom Tichom oceáne a pokračoval juhovýchodným smerom cez USA (postupne prechádzal štáty Oregon, Idaho, Montanu, Wyoming, Nebrasku, Kansas, Iowu, Missouri, Illinois, Kentucky, Tennessee, Georgiu, Severnú Karolínu a Južnú Karolínu). Maximálne zatmenie nastalo o 18:26 UTC v Illinois a trvalo 2 minúty a 40 sekúnd.
Pás totality ďalej pokračoval do západného Atlantického oceánu, kde skončil o 20:01 UTC.

</doc>
<doc id="649482" url="https://sk.wikipedia.org/wiki?curid=649482" title="Wincenty Kadłubek">
Wincenty Kadłubek

Bl. Wincenty Kadłubek, O. Cist. [slovenská výslovnosť: Kadvubek] (iné mená: majster Wincenty; * 1150/1160, Kargów alebo Karwów† 8. marec 1223, Jędrzejów) bol poľský katolícky kňaz, biskup, cisterciánsky mních a historik, krakovský biskup v rokoch 12081217. V roku 1764 bol beautifikovaný. Okrem náboženského významu je známy pre jeho kroniku "Chronica Polonorum". Dobovo prevratnou bola aj jeho myšlienka, že nie je hodný byť pri moci ten, kto moc zneužíva a z nej vyplývajúce právo na odpor ("ius resistendi").
Životopis.
Kadłubek sa narodil do bohatej šľachtickej poľskej rodiny Różycówcov, svoj prídomok získal od poľského historika Jana Długosza. 
Po štúdiu na katedrálnej škole v Krakove odišiel v roku 1167 vďaka patronátu Kazimíra II. študovať na univerzitu do Bologny a/alebo Paríža. S najväčšou pravdepodobnosťou študoval právo, filozofiu alebo medicínu, získal titul magistra (majstra). Bol dobrým znalcom rímskeho a kánonického práva.
Po návrate do Poľska v roku 1185 bol Kadłubek notárom a kaplánom na dvore Kazimíra II., a neskôr sa stal Kazimírovým kancelárom. Rozšíril tiež v Poľsku kult svätého Floriána. Po smrti krakovského biskupa Fulka v roku 1207 krakovská kapitula Kadłubka zvolila za nového biskupa a pápež Inocent III. voľbu 28. marca 1208 potvrdil. Kadłubek tak bol prvým biskupom v dejinách poľskej cirkvi, ktorý bol zvolený podľa cirkevných kánonov a nie panujúcim kniežaťom. Konsekrovaný bol gniezdnianskym arcibiskupom Henrykom Kietliczom. Kadlubek ako bývalý spolužiak Inocenta III. svedomito plnil zverené úlohy v cirkvi, výrazne sa zaslúžil o prevedenie často nepopulárnych cirkevných reforiem IV. lateránskeho koncilu v Poľsku (šlo najmä o celibát, nezávislosť Cirkvi od svetskej moci...) Pripisuje sa mu aj tradícia uctievania večného svetla v Poľsku. Koncilu v Lateráne sa aj zúčastnil. Vďaka jeho diplomatickým schopnostiam sa podarilo uzavrieť mier medzi uhorským kráľom Ondrejom II. a poľským kniežaťom Leškom I. Bielym, ktorí sa sporili o Haličsko.
Počas svojho episkopátu Kadłubek hojne podporoval kláštorný život v Poľsku. V roku 1218 Kadłubek poslal pápežovi Honoriovi III. žiadosť o uvoľnenie z cirkevného úradu a po akceptácii vstúpil do kláštora v Jedrzejowe a stal sa prvým Poliakom, ktorý vstúpil do rehole cisterciánov. V kláštore nasledovne žil až do svojej smrti v roku 1223. Pochovaný bol v chóre kláštorného kotola, neskôr však boli jeho ostatky prenesené a uložené pred hlavným oltárom kláštorného kostola.
V roku 1682 ako prvý inicioval proces Kadłubekovej beautifikácie Ján Sobiesky, podobná požiadavka bola následne v roku 1699 vyslovená aj Generálnou kapitulou rádu v Cîteaux. 18. februára 1764 pápež Klement XIII. na prosbu jedrzejowského opáta Wojciecha Ziemickeho potvrdil kult Wincenta Kadłubeka. V roku 1959 sa začal proces jeho kanonizácie. Niektoré z jeho pozostatkov sa nachádzajú v sandomierzskej katedrále a vo Waweli.
Dielo.
Kadłubek je autorom štvorknižnej latinskej kroniky o dejinách Poľska "Chronica seu originale regum et principum Poloniae" (skrátene "Chronica Polonorum"). 
Prvé tri časti majú podobu dialógu medzi gniezdnianskym arcibiskupom Jánom a krakovským biskupom Matúšom. Prvá časť je legenda, druhá je založená na Gallovej kronike, tretia a štvrtá časť obsahujú Wincentovu osobnú skúsenosť. Podľa niektorých názorov bola kronika napísaná na žiadosť kniežaťa Kazimíra II., iné názory hovoria o kniežati Leškovi. Podľa toho sa aj líši jej datácia do obdobia Kadlubekovho biskupstva, resp. do obdobia jeho rehoľných rokov. 
Kronika bola v Poľsku obľúbeným stredovekým literárnym dielom a využívala sa ako univerzitná učebnica. Kadłubekov obraz histórie je však skôr subjektívnejší a emocionálnejší, dielo prezentuje „poľskú národnú kroniku“. Kronika obsahuje príbehy o bojoch Poliakov proti pohanským kmeňom Pomoranov a Jatvingov a o poľských výpravách do Pruska. Vyzdvihuje úlohu cirkvi jej hodnostárov (najmä krakovského biskupa svätého Stanislava). Ako prvý popísal okolnosti smrti biskupa Stanislava, pôvod sporu s kráľom a priebeh jeho vraždy, ako i posmrtné zázraky. Je však predmetom sporov, či sa Kadłubkova rekonštrukcia udalostí zhoduje so skutočnosťou, časť historikov tvrdí, že Kadłubek len písomne sformuloval tradovanú legendu, a prevažná časť historikov v súčasnosti Kadłubeka nepovažuje za dôveryhodného a tvrdí, že si príbeh vymyslel, poprípade prevzal zo života Tomáša Becketa. Do diela vložil aj populárne legendárne príbehy ako príbeh o Krakovi, Wande a drakovi. V texte sa prvý raz objavujú dodnes používané pojmy ako "patria" (vlasť), "res publica" (spoločenstvo), či "regnum" (kráľovstvo).

</doc>
<doc id="649484" url="https://sk.wikipedia.org/wiki?curid=649484" title="Majster Wincenty">
Majster Wincenty



</doc>
<doc id="649487" url="https://sk.wikipedia.org/wiki?curid=649487" title="Daniela Dvořáková">
Daniela Dvořáková

Daniela Dvořáková (* 27. august 1965, Bratislava) je slovenská historička a archivárka. Pôsobí ako vedecká pracovníčka v Historickom ústave SAV v Bratislave a vo svojej práci sa zameriava na neskorý stredovek. Bola manželkou Pavla Dvořáka a venuje sa literatúre faktu, vedeckej literatúre.
Život.
Vyštudovala Filozofickú fakultu Univerzity Komenského v Bratislave v odbore história – archívnictvo v roku 1991, keď obhájila aj diplomovú prácu pod názvom , Stibor zo Stiboríc (otec a syn) a ich diplomatická produkcia". Následne nastúpila do Historického ústavu SAV, do oddelenia najstarších dejín. V roku 1998 získala titul „kandidát historických vied“( CSc.) , úspešne obhájila dizertačnú prácu , Šľachta na Slovensku za Žigmunda Luxemburského (1387-1437)". Titul doktor filozofie (PhDr.) získala v roku 1999 na Historickom ústave SAV, resp. Filozofickej fakulte Univerzity Komenského obhajobou rigoróznej práce ,Poliaci na dvore kráľa Žigmunda Luxemburského". 
Daniela Dvořáková je odborníčkou na neskoro stredoveké dejiny Uhorska, predovšetkým obdobiu panovania Žigmunda Luxemburského. Špecializuje sa na problematiku šľachty, no venuje sa otázkam dvorskej kultúry, komunikácie a každodenného života v stredoveku a zoohistórii. Publikuje tiež preklady stredovekých písomných prameňov (k dejinám Slovenska), na ktorom spolupracovala aj s manželom Pavlom Dvořákom.
Po smrti Pavla Dvořáka sa Daniela Dvořáková spoločne so synom ujala rodinného Vydavateľstva Rak, ktoré vydáva historickú literatúru, zameranú najmä na čisté, neinterpretované pramene. Zakladateľ Vydavateľstva Rak je Pavel Dvořák.

</doc>
<doc id="649492" url="https://sk.wikipedia.org/wiki?curid=649492" title="Front an-Nusra">
Front an-Nusra

Front an-Nusra (Front pre podporu sýrskeho ľudu) bola sýrska radikálna vojenská skupina napojená na sieť al-Káida. V arabskom jazyku bola skupina známa ako Džabhat an-Nusra a na Západe ju poznali pod pojmom Al-Nusra Front. Jej úlohou malo byť zvrhnutie režimu sýrskeho prezidenta Baššára Asada a vytvorenie islamského emirátu spravovaného podľa práva šaría.
Dňa 10. decembra 2012 ju Spojené štáty zaradili na zoznam teroristických organizácií a v máji 2013 tak urobila aj OSN.
Pôsobnosť.
S nápadom vytvoriť odnož teroristickej organizácie al-Káida v Sýrii prišli v júli 2011 Abú Bakr al-Bagdádí a Hadží Bakr, vtedajší vedúci predstavitelia Islamského štátu v Iraku. V Sýrii panovali v tej dobe ideálne podmienky pre vytvorenie nového krídla al-Káidy, pretože krajina nachádzala v chaose v dôsledku vypuknutia občianskych nepokojov. Demonštrácie obyvateľstva donútili sýrskeho prezidenta Baššára Asada, aby urobil isté ústupky a jedným z nich bolo aj početné prepúšťanie väzňov. Stovky z nich začali okamžite vytvárať malé bunky ako opozíciu voči vláde Baššára Asada. Zatiaľ čo mnohí z nich sformovali nacionálne zamerané islamistické hnutia ako napr. Liwa al-Islam (neskôr Džaiš al Islam), Sukúr aš-Šám (Sokoli Levanty) a Kataib Ahrar al-Šám, desiatky ďalších sa zapojili do extrémnejších sietí salafistických džihádistov. Práve tieto siete chceli Bagdádí s Bakrom použiť na vybudovanie sýrskej odnože al-Káidy a jej vytvorením poverili Sýrčana Muhammada Džuláního. Ten v auguste 2011 s ďalšími šiestimi spoločníkmi prešiel z Iraku do Sýrie, kde sa spojil s miestnymi islamskými radikálmi. Do konca roku 2011 zjednotil Džúlání desiatky malých džihádistických buniek po celej krajine a 23. januára 2012 ohlásil založenie Frontu an-Nusra. Urobil tak prostredníctvom videa, v ktorom vyhlásil vojnu režimu Baššára Asada a požadoval zavedenie islamského práva šaría ako budúceho vládneho systému krajiny. Okrem toho Džúlání predstavil Front an-Nusra ako jedinú zložku v dlhej historickej bitke medzi zahraničným imperializmom a islamským svetom.
V tejto rannej fáze boli pre bojovníkov Frontu an-Nusra charakteristické krvavé útoky samovražedných atentátnikov na bezpečnostné zložky vládnych síl. A hoci spočiatku ich intenzita bola malá (do 1. marca 2012 uskutočnili iba tri útoky), už v tej dobe mali teroristický charakter, pretože až 40% obetí predstavovali civilisti. Relatívne malé hnutie sa však vďaka finančnej podpore Islamského štátu v Iraku rýchlo rozrastalo. V lete 2012 začal Front an-Nusra rekrutovať bojovníkov z ostatných sýrskych militantných opozičných skupín a začal hľadať spojencov pre svoje operácie. Do konca roku 2012 došlo k prerodu z teroristickej organizácie na povstalecké hnutie a Front an-Nusra sa stal nevyhnutnou zložkou väčšinovej opozície. V tej dobe (medzi septembrom 2012 a marcom 2013) Assadov režim utrpel sériu strategických porážok a v každej z nich zohrávali kľúčovú úlohu bojovníci Frontu an-Nusra.
Popri vojenskom vzostupe začal Front an-Nusra realizovať v Aleppe aj občiansku zložku svojho džihádistického projektu. Zriadil inštitúciu zodpovednú za poskytovanie služieb civilistom, žijúcich v oblastiach, ktoré kontroloval Front an-Nusra. Začiatkom zimy 2012 začala táto inštitúcia zabezpečovať kontrolu nad pekárňami, dodávkami vykurovacieho plynu, vody, čistiacich a zdravotníckych služieb alebo inej štátnej pomoci. Kvôli efektívnemu a neskorumpovanému charakteru si rýchlo získala priazeň medzi civilistami. Spolu s hlavnými ozbrojenými skupinami založil Front an-Nusra v Aleppe opozičnú správu mesta. Podobný model sa neskôr replikoval aj vo východnej časti Dajr az-Zaur, kde si Front an-Nusra vytvoril mimoriadne blízke vzťahy s opozičnými skupinami a kmeňmi. 
K nárastu popularity Frontu an-Nusra došlo zrovna v období, kedy upadal vplyv Slobodnej sýrskej armády podporovanej Spojenými štátmi. To podkopávalo schopnosť tzv. umiernenej opozície spojiť sa a vytvoriť jedinú mocnú organizáciu.
Koncom roku 2012 si Abú Bakr al-Bagdádí začal uvedomovať, že stráca nad Džuláním kontrolu. Preto od neho v apríli 2013 požadoval, aby verejne vyhlásil, že Front an-Nusra je napojený na organizáciu Islamský štátu v Iraku. Predpokladal, že tým si zaistí vernosť značnej časti Džuláního ľudí. Džulání sa však odmietol verejne podriadiť Bagdadiho autorite a namiesto toho znovu sľúbil vernosť vodcovi al-Káidy al-Zawahirimu. Front an-Nusra tým prišiel o značnú časť finančnej podpory a stratil aj mnoho zahraničných bojovníkov, ktorí prešli k Islamskému štátu. Rozkol medzi týmito dvomi skupinami, ktoré zastrešovala al-Káida, prerástol na konci roka 2013 do otvorenej vojny. Na začiatku roku 2014 sa Front an-Nusra spojil s viacerými sýrskymi militantnými skupinami a v severnej Sýrii spustili rozsiahlu ofenzívu proti Islamskému štátu. To v polovici marca prinútilo túto skupinu, aby sa stiahla. V lete 2014 však Islamský štát nakoniec vytlačil Front an-Nusra z provincie Dajr az-Zaur a ovládol Rakku, ktorú premenil vo svoje hlavné mesto.
Po tom, čo bol Front an-Nusra vytlačený z provincie Dajr az-Zaur, presunula skupina svoje aktivity na západ Sýrie do provincií Hamá, Lazikíja a Idlibu, ktorý sa nakoniec stal jej hlavnou základňou. Odhaduje sa, že v tej dobe mala skupina 10 000 bojovníkov. Podporovali ju Katar a Saudská Arábia, ktoré jej poskytovali peniaze i zbrane. Bojovníci do nej prichádzali cez Turecko.
S postupným odhalením svojej previazanosti s al-Kaidá, začali vodcovia Frontu an-Nusra stále viac vyzývať na uplatňovanie islamského práva a na odsúdenie kohokoľvek, kto má väzby na Západ. Z toho dôvodu začalo hlavne v Idlibe stúpať napätie medzi touto skupinou a niekoľkými frakciami Slobodnej sýrskej armády podporovanými USA, vrátane Sýrskeho revolučného frontu. Hoci spočiatku Front an-Nusra bojoval len proti vládnym silám po boku ďalších povstaleckých skupín, postupne sa začal obracať aj proti nim. Počas rokov 2014 a 2105 zlikvidoval Sýrsky revolučný front a hnutie Harakat Hazm, čo boli významné umiernené skupiny vyzbrojené Američanmi. Cieľom bolo dostať pod svoju kontrolu čo najväčšie územie a zmocniť sa zbraní umiernených skupín. Časť bojovníkov porazených zoskupení vstúpila do Frontu an-Nusra. 
Front an-Nusra spolupracoval s Islamským frontom a skupinou Ansar al-Islam. V marci 2015 sa stal súčasťou väčšieho zoskupenia Armády víťazstva (Džaíš al-Fatah), kde bola druhou najvýznamnejšou skupinou po salafistickom zoskupení Ahrar aš-Šám, ktorá mala desať až dvadsať tisíc bojovníkov. Napriek svojim radikálnym názorom dokázal Front an-Nusra spolupracovať aj s ďalšími menšími skupinami. Mnohé z nich to obhajovali tým, že inak by boli rozprášené.
Koncom septembra 2015 vstúpila do hry ruská armáda, ktorá dramaticky zmenila rovnováhu síl v Sýrii a zachránila Assadov režim pred pravdepodobnou porážkou. Hoci ruské letecké údery sa nezameriavali na konkrétne skupiny, ale skôr na určité konfliktné zóny, oblasti ovládané Frontom an-Nusra (najmä Idlib, Hama a Aleppo) sa stali cieľom náletov. Preto od januára 2016 rokoval Džulání s ostatnými opozičnými skupinami o vytvorení veľkej koalície, do ktorej by bol začlenený aj Front an-Nusra. Ako ústupok ponúkal svoju rezignáciu vo vedení skupiny ale aj úplnú zmenu jej mena. Tieto vyjednávania najskôr narazili na neochotu Džuláního spretrhať svoje väzby s al-Káidou, ale nakoniec súhlasil aj s tým. Úspešné rokovania však prerušil fakt, že medzinárodné spoločenstvo začalo opäť výraznejšie podporovať Slobodnú sýrsku armádu (SSA). Vzrastajúca popularita SSA vyvolala novú vlnu revolučných protestov po celej Sýrii. Táto situácia vážne podkopávala autoritu Frontu an-Nusra, ktorý útokmi na demonštrantov vyprovokoval strety s s bojovníkmi Slobodnej sýrskej armády.
Dňa 29. júla 2016 zmenila Džuláního skupina meno na Džabhát Fatah aš-Šam, čím deklarovala, že už nie je spojená so žiadnou vonkajšou skupinou. To sa občas chápalo ako formálne oddelenie od al-Káidy, aj keď sľub vernosti nebol nikdy vypovedaný. Preto to bolo skôr vnímané ako snaha o maskovací manéver, pretože po vstupe Ruska do vojny bol Front an-Nusra spolu s Islamským štátom pravidelne označovaný ako hlavná teroristická hrozba v Sýrii. V tej dobe sa odhadovalo, že má päť až desať tisíc bojovníkov, výhradne Sýrčanov.
Pod novým názvom sa v druhej polovici roka 2016 snažila skupina zabrániť sýrskej armáde oslobodiť Aleppo, pričom neuspela. Spolupracovala pritom s niekoľkými ďalšími skupinami. Spoločne potom 28. januára 2017 vytvorili novú skupinu Haját Tahrír aš-Šám (Organizácia pre oslobodenie Levanty). Okrem premenovanej Fronty an-Nusrat sa jej súčasťou stali Front Ansar al-Dín, hnutí Núr al-Dín al-Zinky, ale aj skupiny Liva al-Hakk a Džaíš al-Sunna. Hlavné slovo v nej však malo vedenie Frontu an-Nusra. Skupina Haját Tahrír aš-Šám mala vtedy asi 20 000 bojovníkov. Popierala spojenie s al-Káidou a oznámila, že "je nezávislá a nie je pokračovaním predchádzajúcich organizácií". Jeden z jej vodcov abú Jaber zo skupiny Ahrár aš-sám, ktorý dlho usiloval o zjednotenie všetkých salafistov v Sýrii, sa dlhodobo staval proti prepojeniu Frontu an-Nusrat s al-Káidou, lebo oslabovalo jej koaličný potenciál. Sám pritom zastáva podobne radikálne názory ako predstavitelia al-Káidy. Začiatkom februára 2017 však časť vodcov oznámila, že sú lojálni al-Káide. Skupinu Haját Tahrír aš-Šám rozdeľovali tieto vnútorné spory a 1. októbra Jaber odišiel z čela skupiny a viedol už len jej radu. Hlavným veliteľom sa stal Muhammad Džulání. 
Dňa 3. októbra 2017 uskutočnili ruské lietadlá Su-34 a Su-35 nálet na miesto, kde sa konalo stretnutie velenia Frontu an-Nusra. Pri útoku bolo usmrtených 12 poľných veliteľov Frontu an-Nusra vrátane Džuláního najbližšieho pomocníka, ktorým bol šéf bezpečnosti Ahmad Gizaj. Sám Muhammad Džulání utrpel viaceré ťažké zranenia a prišiel o ruku. 
Na začiatku roka 2018 utrpela skupina Haját Tahrír aš-Šám veľkú porážku, keď sýrske vládne vojská oslobodili Východnej Ghútu a jej bojovníci sa museli stiahnuť do Idlibu. Tam ale skupina posilnila a na začiatku roku 2019 dostala pod kontrolu väčšinu provincie. V apríli preto začali sýrska vládne vojská s podporou Ruska útok na túto oblasť. Haját Tahrír aš-sám síce ich postup brzdil, ale nedokázal zabrániť oslobodeniu Chán Šajchúnu.
Vojnové zločiny a terorizmus.
Hoci Front an-Nusra na rozdiel od Islamského štátu nemal záľubu v okázalej brutalite, v máji 2012 usporiadal pri Dajr az-Zaure hromadnú popravu 13 mužov. V lete 2012 sa priznal k vraždám zajatých vládnych vojakov s tým, že ich potrestal smrťou, keď sa priznali k zločinom. V istom roku sa skupina prihlásila ešte k sérii atentátov v oblastiach, ktoré boli pod kontrolou sýrskych vládnych síl (Midan, Damašku, Aleppo a Dajr az-Zaur).
V auguste 2013 bojovníci Frontu an-Nusra spolu s ďalšími islamistickými zoskupeniami vyvraždili v 10 alavitských dedinách 190 civilistov (vrátane 57 žien, 18 detí a 14 starých ľudí).
V septembri 2013 sa Front an-Nusra prihlásil k masakru 30 civilistov v ďalších troch alavitských dedinách. Masaker mal byť pomstou za zabitie moslimov a ich žien vo východnej Ghúte, kde pri vládnom útoku chemickými zbraňami zahynulo 21. augusta 1400 ľudí.
V decembri 2013 zabili islamisti v meste Adra 15 civilistov z menšín Alavitov a sekty Drúzov. Podľa očitých svedkov, aktivistov a sýrskych štátnych médií vykonali tento útok skupiny Islamský front a Front an-Nusra. Ďalších 20 Drúzov zabili členovia Frontu an-Nusra v júni 2015 v dedine Qalb Lawzeh.

</doc>
<doc id="649493" url="https://sk.wikipedia.org/wiki?curid=649493" title="Arménske kráľovstvo">
Arménske kráľovstvo

Arménske kráľovstvo môže byť:

</doc>
<doc id="649495" url="https://sk.wikipedia.org/wiki?curid=649495" title="Lex korona">
Lex korona

Takzvaný lex korona alebo zriedkavejšie lex corona je neoficiálne (publicistické) označenie súboru zákonných mimoriadnych opatrení vo finančnej oblasti skoncipovaných Ministerstvom financií Slovenskej republiky (MF SR), navrhnutých vládou SR (vládou Igora Matoviča) a prijatých Národnou radou SR (NR SR) s cieľom je zmierniť negatívne následky pandémie ochorenia COVID-19 na Slovensku.
6. marca 2020 bol preukázaný prvý prípad výskytu ochorenia COVID-19 na Slovensku. Koncom februára začala vláda SR (vláda Petra Pellegriniho) postupne prijímať opatrenia na zamedzenie šírenia ochorenia a napokon 15. marca schválila návrh na vyhlásenie núdzového stavu podľa čl. 5 ústavného zákona NR SR č. 227/2002 Z. z. z 11. apríla 2002 o bezpečnosti štátu v čase vojny, vojnového stavu, výnimočného stavu a núdzového stavu v znení neskorších predpisov, pričom núdzový stav rozšírila uzneseniami z 19. marca, 27. marca, 6. apríla a 16. apríla.
Vzhľadom na to, že núdzový stav výrazne obmedzil ekonomickú činnosť na Slovensku a zahraničný obchod, MF SR sa začalo venovať príprave opatrení za účelom pomoci daňovníkom, podnikateľským subjektom, ale aj územným samosprávam. Opatrenia sa týkajú oblasti daní, finančného trhu a rozpočtových pravidiel. Na schôdzi vlády SR 31. marca 2020 bol prerokovaný a schválený o. i. návrh zákona o niektorých mimoriadnych opatreniach vo finančnej oblasti v súvislosti so šírením nebezpečnej nákazlivej ľudskej choroby COVID-19 a návrh novely Zákonníka práce, ktoré NR SR prijala v skrátenom legislatívnom konaní 2. apríla 2020 ako:

</doc>
<doc id="649496" url="https://sk.wikipedia.org/wiki?curid=649496" title="NGC 7114">
NGC 7114



</doc>
<doc id="649497" url="https://sk.wikipedia.org/wiki?curid=649497" title="Lex corona">
Lex corona



</doc>
<doc id="649500" url="https://sk.wikipedia.org/wiki?curid=649500" title="Vodné pólo na Panamerických hrách 2019">
Vodné pólo na Panamerických hrách 2019

Vodné pólo na Panamerických hrách 2019 bol vodnopólový turnaj v rámci multišportového podujatia Panamerických hier 2019. Konal sa v Lime, v Peru v dňoch od 4.10. augusta 2019, za účasti 8 mužských a 8 ženských tímov. Vodnopólový turnaj sa na hrách organizuje od roku 1951, a toto bolo jeho 18. vydanie. Zápasy sa odohrali v plaveckom centre Villa María del Truinfo Centro Acuático, ktorý je súčasťou športového centra Complejo Deportivo Villa María del Triunfo. V mužskej kategórii siedmykrát v rade získalo titul , ktoré vo finálovom zápase zvíťazilo nad . V ženskej kategórii obhájilo titul rovnako , keď vo finále vyhralo nad .
Tento turnaj slúžil zároveň ako kvalifikácia panamerických družstiev na vodnopólový turnaj Letných olympijských hier 2021, ktoré sa uskutočnia v Tokiu. Kvalifikovalo sa na ne iba víťazné družstvo v oboch kategóriách.
Kvalifikácia.
Pozn.: Číslo v zátvorke udáva umiestnenie v neoficiálnom svetovom rebríčku v roku 2019. 
Pozn.: Číslo v zátvorke udáva umiestnenie v neoficiálnom svetovom rebríčku v roku 2019. 

</doc>
<doc id="649505" url="https://sk.wikipedia.org/wiki?curid=649505" title="Aigai">
Aigai

Aigai () môže byť:

</doc>
<doc id="649506" url="https://sk.wikipedia.org/wiki?curid=649506" title="Periférne artériové ochorenie dolných končatín">
Periférne artériové ochorenie dolných končatín

Periférne artériové ochorenie (PAO) dolných končatín (starší názov obliterujúca ateroskleróza, ischemická choroba dolných končatín) je postupné zužovanie artérii (tepien) dolných končatín, najčastejšie ako výsledok aterotrombotického procesu. Jeho príznaky sú dôsledkom zníženého prekrvenia a nedostatku kyslíka v tkanivách. Konečným štádiom ochorenia je kritická končatinová ischémia, kedy je porucha prekrvenia tak závažná, že bez liečby v priebehu krátkeho času často dôjde k strate končatiny alebo dokonca úmrtiu pacienta.
Výskyt.
PAO dolných končatín sa vyskytuje u 5 – 10 % populácie nad 60 rokov v závislosti od spôsobu stanovovania diagnózy, pričom udávaný výskyt narastá skôr v dôsledku skvalitnenia diagnostiky. Postihuje najmä ľudí starších, s cukrovkou a fajčiarov. Na Slovensku ročne vznikne asi 2500 - 5000 prípadov kritickej končatinovej ischémie, čo je pokročilé štádium ochorenia, asi u štvrtiny pacientov končiace stratou končatiny a neraz aj úmrtím.
Príčiny a rizikové faktory.
Najčastejšou príčinou PAO dolných končatín je ateroskleróza, ktorá však postihuje všetky artérie a preto býva postihnutie dolných končatín len jedným z jej prejavov. Ďalšími postihnutými oblasťami arteriálneho riečišťa sú koronárne tepny srdca, tepny mozgu, obličkové a ďalšie. Jestvujú aj iné možné, ale zriedkavejšie príčiny - fibromuskulárna dysplázia, systémové vaskulitídy (zápalové ochorenia ciev - trombangitis obliterans - Buergerova choroba, Takayasuova arteritída, Behcetova choroba...), poškodenie cievnej steny následkom vrodených chorôb, dlhodobého pôsobenia chladu a vibrácii, vonkajšieho tlaku, poranení atď.
Najvýznamnejšie rizikové faktory pre vznik PAO dolných končatín sa zhodujú s rizikovými faktormi jej najčastejšej príčiny - aterosklerózy: fajčenie, dyslipidémia, artériová hypertenzia, diabetes mellitus, nesprávna životospráva, dedičná predispozícia. Hoci nediagnostikovaná, PAO dolných končatín je pravdepodobná u pacientov s iným cievnym ochorením, najmä na podklade aterosklerózy - napr. infarkt myokardu, cievna mozgová príhoda.
Príznaky a diagnostika.
U väčšiny pacientov sa zúženia až uzávery tepien vyvíjajú postupne. Príznaky sa objavujú postupne a zodpovedajú závažnosti ochorenia. V prvom štádiu ochorenia pacient nemusí mať nijaké ťažkosti, alebo má len pocit chladu a mravenčenia v dolných končatinách. V ďalšom štádiu sa objavujú charakteristické, tzv. klaudikačné bolesti, ktoré sú spôsobené nedokrvením svalov počas chôdze a po zastavení ustúpia. Spočiatku je prejdená vzdialenosť nad 200 metrov a k ústupu bolestí dôjde do 2 minút, neskôr sa objavia po prejdení niekoľkých desiatok metrov a ustupujú dlhšie. Ďalším zhoršením sú bolesti v pokoji, najmä poležiačky, čím sa zníži tlak krvi v dolných končatinách a ďalšie zhoršovanie prekrvenia tkanív vedie k postupnému odumieraniu - nekróze, ktorá sa zvykne infikovať a vznikne gangréna, čo je život ohrozujúci stav, vedúci k strate končatiny alebo smrti.
Vyšetrením sa môže spočiatku zistiť počuteľný šelest v mieste zúženia veľkej tepny, až neskôr sa dajú zistiť oslabené alebo dokonca chýbajúce pulzácie veľkých tepien pri pohmatovom vyšetrení na typických miestach. Nasledujú zmeny farby končatiny - bledosť, neskôr tmavočervené až fialové sfarbenie, končatina je chladná a nakoniec s viditeľnými defektami kože - vredmi.
Pri stanovení závažnosti poruchy prekrvenia sa osvedčilo meranie členkovo-brachiálneho indexu (ABI - ankle-brachial index), čo je pomer krvného tlaku v členku a na ramene. Meria sa pomocou ultrazvukovej sondy s detekciou toku krvi na nohe na art. tibialis alebo art. dorsalis pedis a na ramene na art. brachialis. Normálny index je 1 - 1,3, vyššie hodnoty svedčia pre ochorenie mediokalcinózu, nižšie hodnoty pre rôzne závažnú poruchu prietoku krvi, pod 0,4 ide o tzv. kritickú končatinovú ischémiu, ktorá ohrozuje končatinu a vyžaduje neodkladnú liečbu.
Niekedy môže dôjsť aj k náhlemu prerušeniu prítoku krvi do končatiny - akútnej končatinovej ischémii v dôsledku uzatvorenia veľkej tepny, najčastejšie z akútnej trombózy alebo embolizáciou z aorty alebo zo srdca (často pri fibrilácii predsiení). Prejavuje sa náhlou pokojovou bolesťou končatiny a viditeľnými prejavmi nedokrvenia - chlad, zmena farby, nehmatné pulzácie. V tejto situácii je spravidla potrebná neodkladná revaskularizačná liečba.
Pre stanovenie príčiny a miesta uzáveru tepny sa využíva duplexná cievna ultrasonografia (so zobrazením tepny aj prietoku krvi v nej), presnejšie sú angiografické vyšetrenia (najčastejšie CT angiografia a MR angiografia). Najmä v diagnostike zriedkavejších príčin PAO, napríklad vaskulitíd, je potrebné komplexné vyšetrenie pacienta príslušným špecialistom s použitím rozsiahlej palety laboratórnych vyšetrení.
Liečba.
Rozhodnutie o spôsobe liečby závisí od príčiny a nálezov z vyšetrení. K určeniu závažnosti ochorenia sa používa aj klinická klasifikácia, napr. podľa Fontaina. Pacienti s PAO dolných končatín, hlavne s jej najčastejšou príčinou - aterosklerózou mávajú vysoké riziko srdcovocievnych ochorení, ktoré ich ohrozujú na živote. Preto je u nich prvoradá liečba, zameraná na ovplyvnenie rizikových faktorov aterosklerózy. Obzvlášť, ak je choroba rozpoznaná vo včasných štádiách, stav väčšiny pacientov sa stabilizuje a ochorenie sa nezhoršuje. Kritická končatinová ischémia sa nakoniec vyvinie u menej, ako jednej štvrtiny pacientov. Okrem liečby aterosklerózy sa liečebné intervencie zameriavajú na odstránenie bolestí a podávajú sa aj vazoaktívne lieky s cieľom zlepšiť prekrvenie končatiny a tiež antitrombotické lieky. Ich účinnosť je však obmedzená. U pacientov s vysokým krvným tlakom je potrebné vyhnúť sa jeho náhlemu a výraznému zníženiu, ktoré by mohlo viesť k zhoršeniu nedokrvenia končatiny.
Poslednou možnosťou je revaskularizácia - obnovenie prietoku zúženým miestom tepny. K revaskularizácii sa pristupuje, ak klaudikačné bolesti pacienta obmedzujú v každodenných aktivitách. Najnovším liečebným postupom je endovaskulárna intervencia - rozšírenie zúženého úseku tepny nafúknutím balónika na katétri,  zavedenom pod rentgenovou - skiaskopickou kontrolou. Chirurgická liečba spravidla spočíva v premostení (bypasse) zúženého úseku alebo úsekov tepny cievnou protézou, vyrobenou z dakronu, goretexu alebo teflónu. Chirurgický postup sa uprednostňuje v prípade postihnutia dlhých alebo viacerých úsekov tepny (pomôckou je TASC klasifikácia femoropopliteálnych lézii). Je zložitejší a pre pacienta viac zaťažujúci, ale s lepšími dlhodobými výsledkami.
Poslednou možnosťou záchrany pacienta, ohrozeného gangrénou dolnej končatiny je jej amputácia. Prichádza do úvahy u pacientov s ťažkou poruchou prekrvenia končatiny, hlbokými vredmi a infekciou, postihujúcou hlboké vrstvy tkanív (pomôckou je WIFI klasifikácia rizika pre amputáciu).
Prognóza.
Prognóza pacienta závisí najmä od rozvoja vyvolávajúceho ochorenia, ktorým je spravidla spravidla ateroskleróza. Z hľadiska ohrozenia života majú väčší význam iné komplikácie aterosklerózy, napríklad akútny infarkt myokardu alebo cievna mozgová príhoda. Moderná revaskularizačná liečba značne obmedzila počet amputácii postihnutej končatiny, po niekoľkých rokoch sa však operované tepny a cievne protézy uzatvárajú u desiatok percent pacientov, a to viac po endovaskulárnych intervenciach.

</doc>
<doc id="649508" url="https://sk.wikipedia.org/wiki?curid=649508" title="Kyselina gama-hydroxymaslová">
Kyselina gama-hydroxymaslová

Kyselina gama-hydroxymaslová (iné názvy: kyselina γ-hydroxybutyrátová, kyselina 4-hydroxybutyrátová) je hydroxykyselina, ktorá sa prirodzene vyskytuje v ľudskom centrálnom nervovom systéme ako neuromodulátor a inhibičný neurotransmiter s prirodzenou koncentráciou v mozgu 0,3 mmol/g. Bola syntetizovaná v roku 1960 francúzskym neurobiológom Henrim Laboritom. Soľ kyseliny sa označuje ako oxybát sodný a anión ako gama-hydroxybutyrát (skratka GHB). Oxybát sodný je pod názvom Xyrem schválený na liečbu porúch spánku.
Ako omamná látka býva hovorovo nazývaná "tekutá extáza" (táto látka je však odlišná od extázy). V malých dávkach má GHB euforický účinok, stimuluje sexuálnu aktivitu a navodzuje pocit podobný opitosti, zatiaľ čo vo väčších dávkach pôsobí ako sedatívum, spôsobuje somnolenciu a navodzuje spánok. Napriek svojej slanej chutí býva po zmiešaní s (alkoholickým) nápojom ťažko rozoznateľná, v dôsledku čoho býva zneužívaná na páchanie trestnej činnosti, najmä znásilnenia. Vo forme oxybátu sodného je v USA a krajinách EÚ pod názvom Xyrem schválená ako liek na narkolepsiu s kataplexiou, v Taliansku a Rakúsku je sodná soľ GHB chválená na liečbu alkoholizmu, v Nemecku ako anestetikum. Klinické štúdie GHB na psychiatrických pacientoch preukázali potenciál jej využitia pri liečbe duševných chorôb s úzkostnými a depresívnymi prejavmi a schizofrénie.

</doc>
<doc id="649510" url="https://sk.wikipedia.org/wiki?curid=649510" title="Vodné pólo na Panamerických hrách 1999">
Vodné pólo na Panamerických hrách 1999

Vodné pólo na Panamerických hrách 1999 bol vodnopólový turnaj v rámci multišportového podujatia Panamerických hier 1999. Konal sa vo Winnipegu, v Kanade v dňoch od 23.30. júla 1999, za účasti 8 mužských a 5 ženských tímov. Vodnopólový turnaj sa na hrách organizuje od roku 1951, a toto bolo jeho 13. vydanie, pričom ženský turnaj mal na hrách premiéru. Zápasy sa odohrali v plaveckom centre Pan Am Pool Aquatic Centre. V mužskej kategórii siedmykrát v rade získalo titul , ktoré vo finálovom zápase zvíťazilo nad . V ženskej kategórii zvíťazila domáca , keď vo finále vyhrala nad .
Tento turnaj slúžil zároveň ako kvalifikácia panamerických družstiev na vodnopólový turnaj Letných olympijských hier 2000, ktoré sa uskutočnili v Sydney. Kvalifikovalo sa na ne iba víťazné družstvo v mužskej kategórii.

</doc>
<doc id="649511" url="https://sk.wikipedia.org/wiki?curid=649511" title="Jean-Paul Gaster">
Jean-Paul Gaster

Jean-Paul Gaster (* 19. jún 1971, Germantown, Maryland, USA) je americký bubeník, ktorý je členom rockovo-metalovej skupiny Clutch.
Študoval na Seneca Valley High School v Germantowne v štáte Maryland.
Štýl a vplyvy.
Jean-Paul Gaster sa naučil hrať na bicie spolu s heavy rockovými interpretmi 60. a 70. rokov 20. storočia ako Jimi Hendrix, Cream, ZZ Top a Black Sabbath. Jeho ranými vplyvmi bola go-go hudba z Washingtonu D.C. a bubeníci ako Ju Ju House, Brandon Finley a Ricky Wellman. Je jedným z niekoľkých študentov, ktorí študovali s legendárnym washingtonským bubeníkom a učiteľom Walterom Salbom. Gasterovými obľúbenými bubeníkmi sú džezoví bubeníci Elvin Jones a Jack DeJohnette, bubeník skupiny Bad Brains Earl Hudson a neworleanský bubeník Johnny Vidacovich.
Clutch.
V roku 1991 založili Jean-Paul, Neil Fallon, Dan Maines a Tim Sult skupinu Clutch. V lete 1992, po vydaní albumu "Pitchfork", sa skupina vydala na svoje prvé turné po USA. Odvtedy skupina vydala 12 štúdiových albumov a intenzívne cestovala po Severnej Amerike, Európe, Spojenom kráľovstve a Austrálii. Skupina je aj naďalej dôležitou súčasťou súčasnej hard rockovej scény. Clutch hrá v priemere 120 vystúpení ročne a posledné vydanie skupiny s názvom "Psychic Warfare" sa umiestnilo na 1. mieste v rockovom rebríčku "Billboard".
Projekty.
Na konci 90. rokov 20. storočia založila skupina Clutch inštrumentálny projekt The Bakerton Group. Skupina The Bakerton Group založila nezávislé hudobné vydavateľstvo, River Road Records, na vydávanie vlastnej tvorby. River Road Records položilo základy pre to, aby vzniklo hudobné vydavateľstvo Weathermaker Records. Album "El Rojo" od skupiny The Bakerton Group bol jedným z prvých vydaní vydavateľstva Weathermaker.
Jean-Paul Gaster hral a nahrával aj so skupinou Five Horse Johnson. Objavil sa na albumoch "The Mystery Spot" a "The Taking of Blackheart". V roku 2007 kolaboroval s keyboardistom skupiny Opeth Perom Wibergom a gitaristom skupiny Kamchatka Thomasom Anderssonom na projekte s názvom King Hobo.
Počas roka 2008 hral Jean-Paul Gaster bicie na sólovom albume legendárneho marylandského doom metalového gitaristu Scotta Weinricha, "Punctuated Equilibrium".
V roku 2012 hral Jean-Paul aj na blues rockovom albume Mikea Westcotta s názvom "Justice Road", ako aj v roku 2017 na jeho albume "Atomic Blues". S Mikeom Westcottom hrá regulérne.
V roku 2013 Jean-Paul poskytol pre-produkciu na albume skupiny Lionize, "Jetpack Soundtrack". Tiež koprodukoval album skupiny Lionize z roku 2017 s názvom "Nuclear Soul" a hral na bicie na ich TBA nahrávke v roku 2019.
V roku 2014 Jean-Paul nahral bicie aj na albume marylandského gitaristu Marka Stanleyho, "Dark Brain". Album obsahuje gitaristu Oza Noya, ako aj basgitaristu skupiny Spyro Gyra, Scotta Ambusha. Album "Dark Brain" je zmesou progresívnych, jazz-funkových a okolitých štýlov. Pokračuje s kolaboráciou so Stanleym v štúdiu, ako aj na živých vystúpeniach.
Jean-Paul hral aj na nahrávke Jaya Turnera s názvom "Art Music for Bass". 
Jean-Paul kolaboroval aj s Kevinom Hillardom na nahratí bicích a perkusií pre soundtrack filmu "Fishing Without Nets". Film vyhral ocenenie na Sundance Film Festivale v roku 2014.
Jean-Paul nahral aj bicie a perkusie pre film Agenta Ogdena s názvom "When the Man Went South".
Jean-Paul kolaboroval aj s Markom Mortonom zo skupiny Lamb of God, Yannim Papadopoulosom zo skupiny Stinking Lizaveta a Chrisom Brooksom zo skupiny Lionize.

</doc>
<doc id="649512" url="https://sk.wikipedia.org/wiki?curid=649512" title="Imrich Matyáš">
Imrich Matyáš

Imrich Matyáš (* 24. apríl 1896, Bratislava – † 18. október 1974, Bratislava) bol slovenský aktivista za zrovnoprávnenie homosexuálov (i bisexuálov), ktorý ako jediný Slovák prispieval do pražského časopisu "Hlas sexuálnej menšiny", prvého československého queer periodika. Zastával vtedy ešte nie univerzálne prijímaný názor, že homosexualita je vrodená, a preto nemôže byť trestná ani vyliečená. Svoje presvedčenie staval aj na práci nemeckých sexuológov ako bol napr. Magnus Hirschfeld.
Život.
Imrich Matyáš vyštudoval strednú úradnícku školu v Čechách. Po povinnej službe v armáde v prvej svetovej vojne pracoval ako úradník v sociálnej poisťovni, neskôr na úrade dôchodkového zabezpečenia v Bratislave. Býval v byte pre štátnych zamestnancov na Prayovej ulici (dnes Ulica 29. augusta), neskôr sa presťahoval na Hontiansku ulicu v mestskej časti Ružinov.
S Magnusom Hirschfeldom a najmä Kurtom Hillerom udržiaval priateľské vzťahy. S Hillerom sa často navštevovali, najmä po jeho emigrácii z nacistického Nemecka do Prahy – na spoločnom výlete do Ľubochne strávili spolu 3 týždne. Listy a pohľadnice si pravidelne vymieňali až do roku 1970. 
18. októbra 1974 okolo 17:00 hodiny Matyáš spáchal samovraždu, obesil sa v kúpeľni vo svojom byte. Motív nie je jasný, mohol súvisieť so zdravotnými problémami, keďže mu bol diagnostikovaný očný zákal, na ktorý mal do polroka oslepnúť. Na svoje prianie nebol pochovaný, jeho popol bol rozptýlený na lúke bratislavského krematória.
Aktivizmus.
Podľa vlastných slov ho k aktivizmu inšpiroval rumunský dôstojník, ktorý mu počas prvej svetovej vojny zachránil život. Po skončení vojny, v roku 1919, sa ako 22-ročný rozhodol zasadiť sa za zrovnoprávnenie homosexuálov v Československu. V jeho článku v "Novom hlase" (pôvodne Hlas sexuálnej menšiny) píše, že ho najviac formovala práca a hodnoty solidarity a spravodlivosti Magnusa Hirschfelda a Kurta Hillera – nemeckých sexuológov. Okrem svojej publikovania článkov tiež organizoval diskusné stretnutia o homosexualite, ponúkal bezplatné poradenstvo obvineným z homosexuálneho styku (v Československu trestný do roku 1961), či bezplatne rozosielal čísla "Hlasu" slovenským politikom, sudcom, lekárom a vedcom. Sám sa hlásil k „pokrokovým socialistom“, ako hovoril napr. o svojom kolegovi a priateľovi Dr. Hillerovi.
Imrich Matyáš bol členom Vedecko-humanitného výboru a Svetovej ligy pre sexuálnu reformu, ktorých aktivity podporovali aj osobnosti ako Albert Einstein či Lev Tolstoj. Na zjazdoch a prednáškach, ktoré organizovali tieto združenia sa Matyáš stretával s Hirschfeldom, ktorého pozval do Bratislavy – v 1932 Magnus Hirschfeld usporiadal prednáškové turné po Československu, na ktorom ho Matyáš sprevádzal.
Matyáš sa stretával s ľuďmi z queer komunity, ktorí podstúpili / boli donútení podstúpiť „liečbu“ svojej orientácie. Tieto výpovede si zapisoval a používal ich na argumentáciu proti podobným pokusom „liečiť“ homosexualitu – v mnohých prípadoch „pacienti“ prišli o veľký obnos peňazí, či sa im zhoršil ich duševný a telesný zdravotný stav práve v dôsledku týchto terapií. Vo svojich zápiskoch zdôrazňoval negatívne dôsledky na duševný stav queer osôb a ich hrdosť a sebaistotu. Svoju obhajobu rovnoprávnosti queer komunity vo svojich článkoch, verejných príspevkoch, či na policajných výsluchoch zakladal striktne na vedeckých poznatkoch a dával si pozor na dodržiavanie litery zákona a pokojného tónu.
Publikačná činnosť.
V roku 1931 vznikol časopis "Hlas sexuálnej menšiny", do ktorého Matyáš prispieval pravidelne. V svojich článkoch často kritizoval §241 trestného zákona kriminalizujúci homosexuálny styk, písal o Hirschfeldovi a Hillerovi, či nabádal komunitu k aktivizmu za svoje zrovnoprávnenie, ktorej nečinnosť často kritizoval.
Vo svojich článkoch tiež hovoril aj o Rímskokatolíckej cirkvi. Snažil sa upozorňovať na fakt, že aj v Cirkvi boli aj medzi pápežmi homosexuáli, ktorí, podľa Matyáša, Cirkvi neškodili, skôr naopak. Upozorňuje, že postoj cirkevných autorít je v rozpore s učením a skúsenosťami Rímskokatolíckej cirkvi. Pôsobenie "Hlasu sexuálnej menšiny" hodnotil pozitívne, no považoval za chybu, že cieľovou skupinou bola len homosexuálna komunita. Podľa Matyáša sa časopis mal snažiť osloviť aj heterosexuálov, ktorých vzťahy boli tiež častým predmetom rôznych spoločenských tabu.
Policajné výsluchy.
Podľa vlastných zápiskov, Imrich Matyáš bol povolávaný na policajné výsluchy pravidelne. Po roku 1948 bol podľa jeho slov dôvod najmä podozrenie homosexuálnych funkcionárov KSČ, že by mal nejaké informácie o ich orientácii či osobnom živote. Počas výsluchov od neho polícia vymáhala mená iných homosexuálov, tiež pod hrozbou fyzických útokov, zníženia penzie, či presťahovania na východoslovenský vidiek. Podľa Matyášovho denníka nikoho nikdy neudal. Výsluchy pokračovali až do roku 1965, teda 4 roky po dekriminalizácii homosexuality v ČSSR. Vo svojom denníku kritizuje Národnú bezpečnosť z „antisocialistického ducha“, keďže sa snažila na svoju činnosť proti queer osobám verbovať práve v radoch queer komunity.
Dekriminalizácia homosexuality v ČSSR.
V roku 1950 došlo k reforme trestného zákona, ktorého však súčasťou dekriminalizácia nebola. Odôvodnením bolo, že nešlo o najpálčivejší problém a ďalšie zmeny sa chystajú v rámci ďalšej novelizácie. Túto skutočnosť sprvu Matyáš bral ťažko, no neskôr sa s ňou vyrovnal a v listoch Hillerovi hovorí o potrebe sústrediť sa na budúcnosť. V 1959 československí sexuológovia na čele s Dr. Kurtom Freundom zverejnili závery štúdie, v rámci ktorej sledovali výsledky opakovanej „liečby“ homosexuality na 67 homosexuálnych mužoch. Záverom štúdie bolo konštatovanie, že homosexualitu sa vyliečiť nepodarilo, čo odborná obec považovala za dostatočne pádny argument proti paragrafu 241. Ten, aj vďaka tlaku vedeckej obce, s ktorou Imrich Matyáš udržoval živý kontakt, bol z trestného zákonníka vypustený v novele zákona z roku 1961. Dekriminalizácia nebola úplná, kým heterosexuálny styk bol legálny od 15 roku, homosexuálny bol legálny až od 18 roku života. Matyáš túto novelu považoval za „"pokrok na 70% humánny"“.

</doc>
<doc id="649513" url="https://sk.wikipedia.org/wiki?curid=649513" title="Bambusovaté">
Bambusovaté

Bambusovaté (staršie: bambusovité; mimo taxonómie: bambusy; lat. "Bambusoideae") je podčeľaď čeľade lipnicovité (=trávy; lat. "Poaceae"). 
Výskyt.
Bambusy sa vyskytujú v tropickom, subtropickom a menej často v miernom pásme. Konkrétne sa vyskytujú v juhovýchodných USA a v celej Strednej a Južnej Amerike, ďalej v takmer celej Afrike južne od Sahary, ako aj v Ázii od Indie (vrátane), Japonska (vrátane) a juhovýchodnej Číny (vrátane) po severnú Austráliu (vrátane). Bambusy rastú aj v značných nadmorských výškach (napr. v Južnej Amerike do výšky ).
Do Európy sa prvé bambusy dostali koncom 19. storočia, ale väčšina teraz známych druhov a variet bola dovezená nemeckými, belgickými a holandskými pestovateľmi až začiatkom 90. rokov 20. storočia.
Systematika.
podčeľaď bambusovaté (Bambusoideae):
Údaje o počte rodov a druhov patriacich do podčeľade sa v závislosti od autora značne rozchádzajú: počet rodov sa staršie uvádzal 45, 50, 60 či 75, novšie skôr 90, 100 či 115; počet druhov sa staršie uvádzal okolo 600, alebo medzi 600 a 700, novšie vyše 1400, vyše 1500 či vyše 1600. Tieto rozdiely v počtoch vyplývajú prevažne len z odlišne širokého vymedzenia rodov a druhov u jednotlivých autorov, čiže reálny obsah podčeľade sa medzi autormi veľmi nemení (hoci niekoľko rodov bolo v posledných desaťročiach z čeľade vylúčených).
Príklady rodov patriacich do tejto podčeľade sú: bambus ("Bambusa"), bambusník ("Dendrocalamus"), trsťovník ("Pseudosasa"), "Bashania", "Fargesia", "Phyllostachys", "Sasa", "Sasaella" a "Semiarundinaria".
Charakteristika.
Bambusy z tribusov Arundinarieae a Bambuseae majú zdrevnatené steblá, bambusy z tribusu Olyreae ich zdrevnatené nemajú. Bambusy z tribusu Arundinarieae rastú skôr v miernom pásme, ostatná dva tribusy naopak v tropickom a subtropickom pásme.
Bambusy sú viacročné stromy alebo kry, niektoré druhy sú nízke a pokrývajú pôdu, iné druhy sú vysoké a môžu rásť až do výšky okolo 40 či 50 m. Niektoré druhy majú schopnosť šíriť sa z miesta výsadby do okolia prostredníctvom podzemkov. Mnohé druhy rastú v podobe hustých porastov. Bambusy kvitnú buď ročne alebo u niektorých druhov každých 12 alebo až 120 rokov, pričom všetky rastliny jedného regiónu kvitnú naraz. Po vykvitnutí obyčajne rastliny zahynú.
Listy sú stopkaté (čo je výnimočný znak čeľade lipnicovité), široko elipsovité. Majú klásky kvetov so 6 tyčinkami usporiadané do metlín. Plod je zrno, kôstkovica alebo bobuľa.
Bambusy partia medzi najrýchlejšie rastúce rastliny na svete - niekedy steblo rastie až rýchlosťou 1 meter za deň.
Využitie.
Bambusy sú užitočné v mnohých ohľadoch. Napríklad z významného rodu bambus je najdôležitejší druh bambus trsteníkovitý ("Bambusa bambos" alebo "Bambusa arundinacea"). Jeho steblá sa využívajú ako materiál v stavebníctve a na výrobu nábytku. Jeho tenké čiarkovité zospodu chlpaté listy sa používajú na výrobu rohoží a športového náradia, lyko na výrobu papiera. Okrem toho sa jeho bobule a mladé výhonky konzumujú ako zelenina. Bambus konzumujú aj napr. pandy (pandy z rodu Ailurus a pandy veľké).
Rody bambusník a trsťovník sú okrasné druhy pestované aj v našich podmienkach.
Steblá druhu "Pseudosasa amabilis" (="Arundinaria amabilis") sa používajú na výrobu udíc.

</doc>
<doc id="649514" url="https://sk.wikipedia.org/wiki?curid=649514" title="Bambusovité">
Bambusovité



</doc>
<doc id="649515" url="https://sk.wikipedia.org/wiki?curid=649515" title="Bambusoideae">
Bambusoideae



</doc>
<doc id="649521" url="https://sk.wikipedia.org/wiki?curid=649521" title="Glynis Barberová">
Glynis Barberová

Glynis Barberová, rodená Glynis van der Rietová (* 25. október 1955, Durban, Južná Afrika) je juhoafrická-britská divadelná a televízna herečka.
Život.
Narodila sa a vyrastala v Durbane v Juhoafrickej republike. Jej rodičia sa v roku 1960 rozviedli. Toho roku sa s matkou a nevlastným otcom Alexandrom Maxom odsťahovala do Johannesburgu. Jej matka zomrela v roku 1972. O rok neskôr sa odsťahovala do Anglicka, začala študovať na Mountview Theatre School. V Spojenom kráľovstve nakoniec zostala. V roku 1976 stretla svojho prvého manžela Paula Antonyho Barbera. Manželstvo vydržalo len 3 roky.
Aj keď hrala od roku 1978, zlom v jej kariére prišiel s rolou Soolin v sci-fi televíznom programe televízie BBC "Blake's 7" v roku 1981. V roku 1982 prijala titulnú úlohu v televíznom seriáli "Jane", kde hrala postavu z obdobia druhej svetovej vojny.
Napriek tomu je najviac známa svojou úlohou seržantky Harriet Makepeaceovej v britskom krimiseriáli "Dempsey a Makepeaceová", pri ktorého natáčaní sa zoznámila aj so svojím druhým manželom, americkým hercom Michaelom Brandonom. Ich svadba sa konala 18. novembra 1989. Dňa 21. novembra 1992 sa páru narodil syn Alexander Max Brandon.

</doc>
<doc id="649522" url="https://sk.wikipedia.org/wiki?curid=649522" title="Glynis Barber">
Glynis Barber



</doc>
<doc id="649523" url="https://sk.wikipedia.org/wiki?curid=649523" title="Appenæs">
Appenæs

Appenæs je časť obce Næstved v dánskom regióne Sjælland. Táto oblasť bola pôvodne rybárskou dedinou, ktorá sa vyvinula na dedinu. V 60. a 70. rokoch tu však bolo postavených okolo 700 víl, z ktorých sa dnes stáva obytná oblasť. Táto oblasť siaha od Vordingborgvej na severovýchod po juhozápad po oboch stranách Gavnøvej, čo vedie k hradu Gavnø. Na severovýchod sa rozprestiera vetva Karrebæk Fjord a malý prístav Appenæs Bådelaug.
Najstarší dom v Appenæs je z roku 1815.
V 60. rokoch 20. storočia tu dánsky architekt Birger Nordsted-Jørgensen prevádzkoval svoje dizajnérske štúdio, ktoré malo vo svojom vrchole 27 zamestnancov.

</doc>
<doc id="649532" url="https://sk.wikipedia.org/wiki?curid=649532" title="Gama-hydroxybutyrát">
Gama-hydroxybutyrát



</doc>
<doc id="649533" url="https://sk.wikipedia.org/wiki?curid=649533" title="Kyselina γ-hydroxybutyrátová">
Kyselina γ-hydroxybutyrátová



</doc>
<doc id="649534" url="https://sk.wikipedia.org/wiki?curid=649534" title="Kyselina 4-hydroxybutyrátová">
Kyselina 4-hydroxybutyrátová



</doc>
<doc id="649535" url="https://sk.wikipedia.org/wiki?curid=649535" title="Oxybát sodný">
Oxybát sodný



</doc>
<doc id="649536" url="https://sk.wikipedia.org/wiki?curid=649536" title="Tekutá extáza">
Tekutá extáza



</doc>
<doc id="649537" url="https://sk.wikipedia.org/wiki?curid=649537" title="Collinder 285">
Collinder 285



</doc>
<doc id="649542" url="https://sk.wikipedia.org/wiki?curid=649542" title="Dnister">
Dnister



</doc>
<doc id="649543" url="https://sk.wikipedia.org/wiki?curid=649543" title="Nistru">
Nistru



</doc>
<doc id="649544" url="https://sk.wikipedia.org/wiki?curid=649544" title="Ľudská dôstojnosť">
Ľudská dôstojnosť



</doc>
<doc id="649549" url="https://sk.wikipedia.org/wiki?curid=649549" title="Vodné pólo na Panamerických hrách 2003">
Vodné pólo na Panamerických hrách 2003

Vodné pólo na Panamerických hrách 2003 bol vodnopólový turnaj v rámci multišportového podujatia Panamerických hier 2003. Konal sa v Santo Domingu, v Dominikánskej republike v dňoch od 2.10. augusta 2003, za účasti 8 mužských a 5 ženských tímov. Vodnopólový turnaj sa na hrách organizuje od roku 1951 a toto bolo jeho 14. vydanie. Nováčikom podujatia bolo družstvo mužov domácej . Zápasy sa odohrali v plaveckom centre Parque Acuático Centro Olimpico Juan Pablo Duarte s kapacitou 4 000 divákov, ktorý je súčasťou športového centra Centro Olímpico Juan Pablo Duarte. V mužskej kategórii získalo tretíkrát v rade titul , ktoré vo finálovom zápase zvíťazilo nad . V ženskej kategórii zvíťazilo rovnako , keď vo finále vyhralo nad obhajcom prvenstva z .
Tento turnaj slúžil zároveň ako kvalifikácia panamerických družstiev na vodnopólový turnaj Letných olympijských hier 2004, ktoré hostili Atény. Kvalifikovalo sa na ne iba víťazné družstvo z oboch kategórií.

</doc>
<doc id="649562" url="https://sk.wikipedia.org/wiki?curid=649562" title="Atari TT030">
Atari TT030

Atari TT030 je prvým 32 bitovým osobným počítačom firmy Atari používajúcim operačný systém Atari TOS. Počítač bol zamýšľaný ako pracovná stanica pre aplikácie CAD a DTP. V pôvodnom návrhu mal byť osadený CPU Motorola 68020, ten bol ale neskôr vymenený za 68030, ktorý obsahuje integrovaný MMU a 256 byte inštrukčnú a dátovú cache. Systém ďalej používa matematický koprocesor 68882. Rovnako ako modely Atari ST je vybavený portami MIDI pre ovládanie digitalizovaných hudobných nástrojov, na rozdiel od nich však bol už aj v základnom prevedení vybavený pevným diskom SCSI.
Ako operačný systém je použitý TOS vo verzii 3.0x, ktorý je obsiahnutý v 512KB pamäti ROM. Ako alternatívou mal byť operačný systém ASV (Atari S ​ytem V) UNIXového typu, ktorý bol ale nakoniec stiahnutý z predaja.
Počítač bol prvýkrát verejnosti predstavený na CeBITe v Hannoveri v roku 1990. V tej dobe sa predával za cenu 2999 dolárov. V základnej výbave mal 2 MB RAM a 50 MB SCSI harddisk. Spočiatku sa pre neho objavilo plno softvéru (pozri literatúra) a hardvér aj pre profesionálnu prácu. Bohužiaľ vďaka rôznym prehmatom a chybným rozhodnutím vedenia firmy sa tvorcovia softvéru aj hardvéru od Atari ako celku postupne odklonili. V roku 1993, keď sa Atari začalo orientovať späť na herný priemysel, bola výroba ukončená. Posledná séria počítačov Atari TT030 bola vyrobená ako vývojový systém pre hernú konzolu Atari Jaguar.

</doc>
<doc id="649566" url="https://sk.wikipedia.org/wiki?curid=649566" title="František Coll">
František Coll

Svätý František Coll, (František Coll y Guitart) v katalánčine Francesc Coll i Guitart, (* 18. máj 1812, Gombrèn, Španielsko - 2. apríl 1875, Vic, Španielsko) bol katalánsky katolícky duchovný, člen rádu dominikánov a zakladateľ kongregácie Sestier dominikánok od Zvestovania Panny Márie.
Život.
Narodil sa 18. mája 1812 v Gombrène. Bol posledný z desiatich detí. Keď mal desať rokov byol poslaný do seminára vo Vicu. Vyštudoval roku 1830 a v tom istom roku vstúpil do Rehole kazateľov v Girone. Po zložení slavnostných sľubov bol v roku 1831 vysvätený na diakona. V roku 1835 boly rády násilne potlačované a brat František Coll, bol nútený opustiť kláštor a stal sa sekulárnym dominikánom.
Na kňaza bol vysvätený 28. mája 1836. Po vysvätení ponúkol služby svojmu biskupovi a štyridsať rokov vykonával službu misionára vo farnostiach na severovýchode Španielska. Bol kazateľom ľudových misií. Modlil sa dlhé hodiny a venoval veľa času k príprave kázání. Spolupracoval s diecéznymi kňazmi, jezuitmi, klaretiánmi, augustiniánmi a tiež s dominikánmi. So svojím priateľom Antoniom Maríou Claretem založil Apoštolské priateľstvo pre evanjelizáciu v roku 1846.
Kázal pre rehoľníčky, väzňou, deti, navštevoval chorých a vždy nabádal k veľkej úcte k Panne Márii. Jeho úplná dôvera v Boha a apoštolská horlivosť ho motivovali zhromaždiť skupinu žien ktoré sa rozhodli, nasledovať Kristove volanie. V roku 1850 bol menovaný riaditeľom Sekulárneho rádu dominikánskych terciárov. Umožnilo mu to založiť v roku 1856 kongregáciu Sestier dominikánok od Zvestovania Panny Márie ktoré riešily problémy kresťanskej formácie dievčat. Pred svojou smrťou stratil zrak. Zomrel 2. apríla 1875 vo Vice. Jeho telo bolo vystavené v kaplnke a potom bolo pochované na miestnom cintoríne. Neskôr boli jeho pozostatky presunuté do kaplnky v materskom dome kongregácie. 
Uctievanie.
Blahorečený bol 29. apríla 1979 pápežom Jánom Pavlom II. Svätorečený bol 11. októbra 2009 pápežom Benediktom XVI.

</doc>
<doc id="649568" url="https://sk.wikipedia.org/wiki?curid=649568" title="Džaíš al-Fatah">
Džaíš al-Fatah

Džaíš al-Fatah (Armáda víťazstva) bola sýrska koalícia siedmych islamistických povstaleckých skupín, do ktorej však nepatril Islamský štát. Podľa zdroja z Frontu an-Nusra mala koalícia v čase založenia 12 000 - 15 000 bojovníkov.
Pôsobnosť.
Koalíciu vytvorili nasledovné skupiny:
Podľa niektorých zdrojov bola táto povstalecká koalícia výsledkom zníženia napätia medzi Katarom, Tureckom a Saudskou Arábiou. Cieľom týchto krajín bolo zastavenie expanzie Iránu v tomto regióne, čo viedlo k spoločnej dohode o kolektívnej podpore sunnitských povstalcov proti sýrskej vláde. Existovalo niekoľko náznakov, že Turecko a Saudská Arábia podporovali členov novej koalície a že sa v Turecku uskutočnilo niekoľko stretnutí jej vodcov. Jeden z členov Frontu an-Nusra však poprel akékoľvek finančné prepojenia na Katar, Turecko a Saudskú Arábiu.
Hneď po založení zaútočila koalícia na mesto Ariha, ležiace na severozápade Sýrie a obsadili ho. Ariha bola posledným mestom v provincii Idlib, ktoré dovtedy kontrolovali vládne sily.
Dňa 23. októbra 2015 sa skupina Džund al-Aksá od koalície oddelila. Dôvodom bolo, že sa so skupinou Ahrar al-Šám nedokázali dohodnúť na uplatňovaní islamského práva. Zo solidarity k Džund al-Aksá, tiež napojenej na teroristickú organizáciu al-Káidá, opustil koalíciu aj Front an-Nusra. Abu Hamza al-Hamawi, vodca Ahrar al-Šám, uviedol, že v koalícii naďalej zostáva a s ostatnými skupinami budú pokračovať v spoločnom boji.

</doc>
<doc id="649571" url="https://sk.wikipedia.org/wiki?curid=649571" title="Vodné pólo na Panamerických hrách 2007">
Vodné pólo na Panamerických hrách 2007

Vodné pólo na Panamerických hrách 2007 bol vodnopólový turnaj v rámci multišportového podujatia Panamerických hier 2007. Konal sa vo Rio de Janeiro, v Brazílii v dňoch od 14.26. júla 2007, za účasti 8 mužských a 6 ženských tímov. Vodnopólový turnaj sa na hrách organizuje od roku 1951, a toto bolo jeho 15. vydanie. Nováčikom podujatia bolo družstvo žien . Zápasy sa odohrali v plaveckom centre Parque Aquático Júlio Delamare s kapacitou 2 888 divákov, ktorý je súčasťou športového centra Complexo Esportivo do Maracanã. V mužskej kategórii štvrtýkrát v rade získalo titul , ktoré vo finálovom zápase zvíťazilo nad domácou . V ženskej kategórii obhájilo prvenstvo , keď vo finále vyhralo nad .
Tento turnaj slúžil zároveň ako kvalifikácia panamerických družstiev na vodnopólový turnaj Letných olympijských hier 2008, ktoré hostil Peking. Kvalifikovalo sa na ne iba víťazné družstvo z oboch kategórií. V poradí ďalšie 3 družstvá sa kvalifikovali na olympijský kvalifikačný turnaj.

</doc>
<doc id="649572" url="https://sk.wikipedia.org/wiki?curid=649572" title="Jan Rajnoch">
Jan Rajnoch

Jan Rajnoch (* 30. september 1981, Frýdlant, Česko-Slovensko) je bývalý český profesionálny futbalový obranca a defenzívny záložník. Hrával za futbalové kluby v Nemecku a Turecku.
Klubová kariéra.
V Prahe začal hrať Rajnoch sa Spartu (B-tím), ale v roku 2001 musel kvôli konkurencií odísť na hosťovanie do druholigového klubu FK Mladá Boleslav. Po príchode do Sparty odišiel na hosťovanie do Horních Počernic. Začiatkom roka 2003 odišiel na prestup do Bohemians Praha, kde sa mu podarilo získať kapitánsku pásku. V zime 2003/04 odišiel do 1. FC Slovácko. Vtedajší tréner Karol Jarolím, ho preorientoval z defenzívneho záložníka na pozíciu stopéra. V lete odišiel, do FK Mladá Boleslav. Hneď po príchode sa mu podarilo vyradiť favorizovaný Olympique Marseille. V sezóne 2007/08 strelil 11 gólov. Veľký záujem hlavne z talianskych klubov však neprijal. Potom čo získal kapitánsku pásku chcel Mladú Boleslav priviesť k titulu.
Nemecko.
Začiatkom roka 2009 odišiel na hosťovanie do FC Energie Cottbus. Po 10 bundesligových zápasoch sa vrátil naspäť do FK Mladá Boleslav.
Turecko.
V roku 2010 odišiel do tureckého klubu MKE Ankaragücü. Neskôr prestúpil do Sivassporu a potom do druholigového Adana Demispor.
Reprezentačná kariéra.
Prvýkrát za Česko debutoval 20. augusta 2008 v priateľskom zápase proti Anglicku vo Wembley Stadium. Nastúpil v 75. minúte.
Okrem futbalu.
Mal menšiu hereckú úlohu v internetovom seriály "Vyšehrad" z futbalového prostredia. Je tiež členom tímu Real TOP Praha, a v ich drese sa zúčastňuje charitatívnych zápasov a akcií.

</doc>
<doc id="649573" url="https://sk.wikipedia.org/wiki?curid=649573" title="Karantánia">
Karantánia

Karantánia (iné názvy: Karantánske kniežatstvo, Karantánske vojvodstvo, Korutánske kniežatstvo) bol stredoveký slovanský štátny útvar na území dnešného Rakúska existujúci od 7. storočia do roku 828. Prvým známym vodcom alpských Slovanov (Karantáncov, predkov dnešných Slovincov) bol knieža Valuk. V roku 623 sa Karantánci pripojili k ďalším slovanským kmeňom vedeným franským kupcom Samom a povstali proti Avarom. Po Samovej smrti a rozpade zväzu v roku 658 si Karantánci narozdiel od podunajských Slovanov zachovali samostatnosť. V roku 751 sa započala christianizácia krajiny a krajina sa dostala pod franský a bavorský vplyv. V roku 828 sa po začlenení Bavorska do Franskej ríše stala hraničnou markou a slovanských vládcov bavorskí správcovia.
Dejiny štátu.
Slovanské kmene sa do východných Álp dostali v 6. až 7. storočí, keď osídlili povodie hornej Sávy, Drávy a Mury. Spočiatku sa nimi obývané krajiny označovali len termínmi ako krajina Slovanov ("Sclaborum provincia"). V historiografii názov Karantánia ("Carantania") spomína anonymný ravennský historik vo svojom diele "Kozmografia". Historik Pavol Diakon vo svojom diele "Dejiny Longobardov" z 8. storočia následne miestnych Slovanov nazýva Karantánci ("Carantani, Quarantani, Carantani Sclavi"). Okrem názvu Karantánia vo svojom diele hovorí aj o Kraňsku ("Carniola"). Alpskí Slovania v tomto období podliehali vplyvu Avarov usadených v Karpatskej kotline a avarskému kaganovi odvádzali tribút a poskytovali vojenskú pomoc, ich vzájomné vzťahy sa menili podľa jednotlivých kmeňov a období. Fredegarova kronika ďalej spomína prvého vládcu miestnych Slovanov Valuka ("Wallux dux Winedorum"), ktorý mal byť súčasníkom vodcu Slovanov Sama. Podľa názorov väčšiny historikov sa Valuk pridal ku Samovmu zväzu.
Niektorí historici (napr. Andrej Pleterski) hovoria o možnosti, že v samotnej Karantánii mohli existovať malé kniežatstvá ako Korutánsko, Kraňsko, Liburnia, a zrejme kniežatstvo na strednej Mure.
Po rozpade Samovej ríše a novom vzostupe Avarského kaganátu sa karantánski vládcovia dostali pod vplyv Bavorov. Ešte v roku 740 Slovania prepadli a spustošili bavorský kláštor Bischofshofen a niekedy v rokoch 741/742 bavorský vojvoda Odilo kláštor obnovil. Karantánci, ktorí sa nachádzali v zložitej situácii sa z obavy pred Avarmi požiadal knieža Borut Bavorov o pomoc a spolu avarské vojská porazili. Karantánia však musela uznať nadvládu Bavorska a Borutov syn Gorazd a synovec Chotimír boli ako rukojemníci poslaní do Bavorska. V tomto období prebehol aj krst karantánskych vládcov.
Bavorské vojvodstvo sa však dostalo v roku 743 do podriadenosti Franskej ríše a spolu s ním sa pod franský vplyv dostala aj Karantánia. S prijatím kresťanstva sa objavili aj nové otázky, spojené s cirkevnou správou. Územie Karantánie začalo spadať pod Salzburské biskupstvo, čo ešte viac upevnilo bavorsko-franský vplyv. Cenným historickým prameňom z tohto obdobia je spis O obrátení Bavorov a Korutáncov na vieru z 9. storočia. Spis spomína proti-christianizačné tendencie medzi Karantáncami, ktoré vyústili do viacerých vzbúr ("carmula"). Karantánski vládcovia naopak pokresťančovanie minimálne formálne podporovali, zrejme Chotimír nechal vystavať kostol v Gospa Sveta (celkovo malo byť vysvätených mnoho kostolov, no menovite známe sú len 3 kostoly), a Chotimír si v Salzburgu vyžiadal aj vlastného chorbiskupa, ktorý by mohol svätiť kňazov. Salzburský biskup preto do Karantánie poslal chorbiskupa svätého Modesta, ktorý tam následne v rokoch 757763 pôsobil.
Chotimír v roku 769 zomrel a v krajine vypukli ďalšie náboženské nepokoje omnoho silnejšie než predošlé. Vzbura mohla byť navyše spojená aj so zmenou kniežacej dynastie na tróne. Poriadok v krajine sa podarilo upokojiť až v roku 772, keď do krajiny s vojskom vtrhol Tassilo III. Znovu bola obnovená christianizačná činnosť a na karantánsky stolec bol dosadený prvý neslovan Valtunk. Obnovená bola aj pozícia chorbiskupa, ktorú získal akýsi Theoderich. Christianizácii územia ďalej napomáhal aj Akvilejský patriarchát a kláštory v Innichene (769) a Kremsmünsteri (777) založené bavorským vojvodom Tassilom III.
Za vlády franského kráľa (a neskôr cisára) Karla Veľkého moc Franskej ríše výrazne vzrástla. V roku 774 Frankovia obsadili Longobardské kráľovstvo, v roku 788 Istriu a v rokoch 796803 Karol Veľký rozdrvil ríšu Avarov, čím upevnil svoju moc nad Panóniou. Na hraniciach Franskej ríše začali byť zakladané správne územia marky, ktoré mali dohliadať na slovanské panstvá v Podunajsku a Dalmácii. Takto vznikla napr. Friaulská marka, ktorá mala významný vplyv na vývoj dnešného Slovinska a západného Chorvátska. V roku 817 Karol Veľký zomrel a Franská ríša sa rozdelila medzi jeho troch synov. Slovania, ktorí žili v Sávskom kniežatstve chceli využiť oslabenie franskej moci a proti Ľudovítovi Nemcovi v roku 819 povstali. K povstaniu sa pridali aj karantánski Slovania a Kraňci, avšak Frankovia povstanie porazili a v Karantániu pevne začlenili do svojej ríše. Na jej území boli vytvorené nové lénne grófstva ("comitatus") a na menšie časti boli rozčlenené aj okolité marky.
Zoznam vládcov.
Vládcovia Karantánie podľa informácií z:
Spoločnosť.
Na čele Karantánie stáli vojvodovia (resp. kniežatá), ktorí boli spočiatku slovanského pôvodu, pod nimi boli veľmoži ("principes, primores"). Z obdobia Karantánskeho kniežatstva pochádza obrad nástupu nového vojvodu na trón, ktorý sa zachoval vo Švábskom zrkadle a neskôr bol dodržiavaný aj v ranom období histórie Korutánskeho vojvodstva. Obrad sa spájal s kniežacím kameňom, na ktorom bol vojvoda odetý karantánskymi kosezmi. Kosezovia (gre. "koséntzes", nem. "Edlinger", lat. "arimanni", pôvod mena je nejasný) tvorili zvláštnu privilegovanú vrstvu najbohatších sedliakov, mocensky stáli nad slobodnými roľníkmi ale pod najvyššou šľachtou. Boli členmi vládcovej družiny a zastávali nižšie úradnícke funkcie. Mali vlastnú vojenskú organizáciu, samosprávu a súdnictvo. Z Karantánie pochádzajú najstaršie zmienky o slovanských župách. Prvou bola tzv. Physsova župa, ktorú bavorský vojvoda Tassilo III. daroval kláštoru v Kremsmünsteri. Župná správna jednotka sa zväčša delila na niekoľko menších občín spravovaných starešinami ("vetustissimi viri"). Na čele župy stál župan ("iopani"). Funkcia slovanských županov pretrvala až do zániku samostatnosti Karantánie a vzniku franských grófstiev, keď bol úrad degradovaný na funkciu dedinského sudcu. Kosezi si svoj vplyv udržali aj v období franskej nadvlády a obdobia korutánskych vojvodov.

</doc>
<doc id="649574" url="https://sk.wikipedia.org/wiki?curid=649574" title="Karantánske kniežatstvo">
Karantánske kniežatstvo



</doc>
<doc id="649575" url="https://sk.wikipedia.org/wiki?curid=649575" title="Karantánske vojvodstvo">
Karantánske vojvodstvo



</doc>
<doc id="649576" url="https://sk.wikipedia.org/wiki?curid=649576" title="Korutánske kniežatstvo">
Korutánske kniežatstvo



</doc>
<doc id="649587" url="https://sk.wikipedia.org/wiki?curid=649587" title="Bratislavská marcová ústava">
Bratislavská marcová ústava



</doc>
<doc id="649594" url="https://sk.wikipedia.org/wiki?curid=649594" title="Andrew Neil">
Andrew Neil

Andrew Ferguson Neil (* 21. máj 1949, Paisley, Škótsko) je britský novinár, televízny moderátor, vydavateľ a mediálny konzultant.
Vyštudoval Paisleyské gymnázium ("Paisley Grammar School") a Glasgowskú univerzitu ("University of Glasgow"), kde v roku 1971 promoval s magisterským titulom v politickej ekonómii a politológii. Pôsobil ako politický poradca ministra životného prostredia vo vláde Edwarda Heatha, špecializujúc sa na bytovú politiku. Pôsobil na vedúcich pozíciách vo viacerých britských médiách, okrem iných v časopise "The Economist", novinách "The Sunday Times", televíznej stanici Sky Television a vydavateľskej holdingovej spoločnosti Press Holdings. Patrí k popredným moderátorom politických relácií v Spojenom kráľovstve, akými sú "Politics Live" a "The Andrew Neil Show" na BBC.

</doc>
<doc id="649595" url="https://sk.wikipedia.org/wiki?curid=649595" title="Paweł Smoleński">
Paweł Smoleński

Paweł Piotr Smoleński (* 7. júl 1959, Varšava, Poľsko – † 2. máj 2023) bol poľský novinár, reportér a spisovateľ.
Životopis.
Novinárske začiatky zapísal v samizdatoch, počas sovietskej totality spolupracoval s nezávislým vydavateľstvom Drugi obieg wydawniczy (Druhý obvod), do ktorého písal pod pseudonymom Tomasz Jerz. Písal tiež do poľského exilového mesačníka Kultúra, ktorý vychádzal v rokoch 19472000 v Paríži. Po revolúcii sa stal novinárom časopisu Gazeta Wyborcza.
Bol autorom niekoľkých kníh z oblasti politológie, vrátane Pokolenie kryzysu (Generácia krízy), ktorú vydal v roku 1989 Literárny inštitút v Paríži. 
Bol považovaný za jedného z najlepších novinárov venujúcich sa problematike Blízkeho východu. Prvá kniha z tejto oblasti vyšla v roku 2004 pod názvom "Irak, piekło w raju" (Irak, peklo v raji) vo vydavateľstve Wydawnictwo Czarne. V roku 2006 nasleduje kniha "Izrael już nie frunie" (Izrael už nelieta), taktiež Wydawnictwo Czarne. Popri ďalších tituloch vychádza v roku 2012 Smoleńskému zbierka reportáží s  názvom "Arab strzela, Żyd się cieszy" (Arab strieľa, Žid je šťastný) vo vydavateľstve Świat książki. Smoleński sa v nej preniesol do Izraela a  na územie Palestínskej autonómie. V roku 2014 vydalo opäť Wydawnictwo Czarne knižnú reportáž "Oczy zasypane piaskiem" (Oči zasypané pieskom) a rovnako aj knihu "Šče ne vmerla i ne vmre", rozhovor s  Jurijom Andruchovyčom.
Paweł Smoleński je zastúpený v trinástke „prekliatych reportérov“, s ktorými sa o ich práci rozprávala Agnieszka Wójcińska. Tieto rozhovory vyšli tiež knižne s názvom "Vesmír v kvapke vody – Rozhovory s prekliatymi reportérmi".
Dielo.
Slovenské preklady.
Rozhovor s P. Smoleńským a ďalšími prekliatymi reportérmi

</doc>
<doc id="649596" url="https://sk.wikipedia.org/wiki?curid=649596" title="Alternátor (automobily)">
Alternátor (automobily)

Alternátor je zdroj striedavého napätia a pomocou usmerňovača sa používa ako zdroj jednosmerného napätia v automobiloch. V automobiloch sa používa na nabíjanie batérie a na napájanie elektrického systému, keď je motor automobilu v chode.
Elektrická inštalácia v automobile je obvykle jednosmerná. Keďže samotný alternátor je zdrojom striedavého napätia, je automobilový alternátor kombinovaný s usmerňovačom. Trojfázový alternátor v spojení s Graetzovým mostíkom vytvorí 12 V pulzný zdroj jednosmerného prúdu, ktorý sa využíva na dobíjanie akumulátora, pokrytie spotreby svetiel a ostatných spotrebičov. Na zabezpečenie jednosmerného prúdu s nízkym zvlnením sa používa polyfázové vinutie (stator obsahuje niekoľko fázovo posunutých vinutí) s tvarovanými a pólmi.
Alternátor v automobile je obvykle poháňaný klinovým remeňom z kľukového hriadeľa automobilu. Vzhľadom na široké spektrum pracovných otáčok motora automobilu a závislosť výstupného napätia alternátora od otáčok rotora je nutné alternátor doplniť o regulačný člen, ktorý tieto rozdiely vyrovnáva.
Výhody oproti dynamám.
Alternátor nahradil dynamo generátor s komutátorom ktorý sa používal do šesťdesiatich rokov 20-tého storočia. V porovnaní s dynamom je alternátor ľahší, odolnejší a poskytuje dostatočný výkon už pri voľnobežných otáčkach motora automobilu. Na rozdiel od dynama alternátor používa klzné krúžky ktoré majú vyššiu životnosť a prenášajú iba radiaci prúd namiesto celého výkonu generátora. Regulátory alternátorov sú tiež jednoduchšie ako regulátory pre dynamá. Regulátor dynama potrebuje odpájacie relé na izoláciu výstupných cievok (kotvy) od batérie pri nízkej rýchlosti; táto izolácia u alternátorov je zabezpečená usmerňovacími diódami alternátora. Väčšina regulátorov dynám obsahuje tiež obmedzovač prúdu; alternátory majú zo svojej podstaty obmedzený prúd.
Funkcia.
V alternátore je generovaný striedavý prúd ktorý sa konvertuje do jednosmerného prúdu pomocou usmerňovača. Typické alternátory osobných a ľahkých nákladných vozidiel používajú konštrukciu poľa Lundell alebo „pazúrovu“. Tato konštrukcia využíva tvarované železné jadro na rotore na výrobu viacpólového poľa z jedného vinutia cievky. Póly rotora vyzerajú ako prsty dvoch rúk vzájomne prepletené. Cievka je vo vnútri namontovaná axiálne a prúd poľa je privádzaný pomocou klzných krúžkov a uhlíkových kefiek. Tieto alternátory majú svoje vinutia poľa a statora ochladené axiálnym prúdením vzduchu, ktoré vytvára vonkajší ventilátor pripevnený k remenci hnacieho remeňa.
Moderné vozidlá teraz používajú kompaktné usporiadanie alternátorov zo zlepšeným chladením vzduchom. Lepšie chladenie umožňuje väčší výkon menšieho stroja. Kryt má na každom konci výrazné radiálne vetracie výrezy a obklopuje ventilátor. Používajú sa dva ventilátory, jeden na každom konci, a vzduchu vstupuje axiálne a vystupuje radiálne von. Vinutia statora teraz pozostávajú z hustého stredného pásu, v ktorom sú železné jadro a medené vinutia pevne uzavreté, a koncových pásov, kde sú vinutia viac exponované kvôli lepšiemu chladeniu. Bližší odstup jadra od rotora zlepšuje magnetickú účinnosť. Menšie uzavreté ventilátory produkujú menej hluku, najmä pri vyšších otáčkach stroja. Bezkontaktné verzie alternátorov sú bežné vo väčších strojoch a vozidlách, ako sú nákladné autá a zemné stroje.
Regulácia poľa.
Automobilové alternátory vyžadujú regulátor napätia, ktorý pracuje modulovaním malého poľného prúdu, aby sa na batériových termináloch vytvorilo konštantné napätie. Rané návrhy (1960 - 1970) používali diskrétne zariadenie namontované niekde inde vo vozidle. Stredné konštrukcie (cca 1970 - 1990) zahŕňali regulátor napätia do krytu alternátora. Moderný dizajn úplne odstraňuje regulátor napätia; regulácia napätia je teraz funkciou riadiacej jednotky motora (ECU). Prúd poľa je oveľa menší ako výstupný prúd alternátora; napríklad alternátor 70 A môže potrebovať iba 7 A prúdu poľa. Prúd poľa je dodávaný do vinutia rotora pomocou klzných krúžkov.
Cievky vinutia sú napájané z batérie pomocou spínača štartovania a regulátora. Výstražný indikátor „nabíjanie“ je napájaný paralelným obvodom a je uzemnený prostredníctvom regulátora (čo je dôvod, prečo je tento indikátor zapnutý, keď je zopnuté štartovanie, ale motor ešte nebeží). Ak je motor v chode a alternátor vyrába energiu, dióda privádza prúd poľa z hlavného výstupu alternátora, čím vyrovnáva napätie cez výstražný indikátor, ktorý zhasne. Vodič dodávajúci prúd poľa sa často označuje ako vodič budiča. Nevýhodou takéhoto usporiadania je to, že ak kontrolka zhasne alebo je odpojený vodič budiča, prúd nedosiahne žiadny prúd vinutia poľa a alternátor nebude vyrábať energiu. Niektoré obvody výstražných svetiel sú vybavené odporom paralelne so žiarovkou, ktorá umožňuje, aby v prípade vyhorenia výstražnej žiarovky pretekal budiaci prúd. Vodič by mal skontrolovať, či je výstražný indikátor zapnutý, keď je motor zastavený; v opačnom prípade nemusí existovať náznak poruchy remeňa, ktorý poháňa alternátor. Niektoré alternátory sa samočinne vybudia, keď motor dosiahne určitú rýchlosť. Regulátory alternátora sú v posledných rokoch prepojené s počítačovým systémom vozidla a pri nastavovaní napätia dodávaného alternátorom sa vyhodnocujú rôzne faktory vrátane teploty vzduchu získané zo snímača teploty nasávaného vzduchu, snímača teploty akumulátora a podľa zaťaženia motora.
Výstupný prúd.
Staršie automobily s minimálnym osvetlením mohli mať alternátor schopný vyrábať iba 30 A. Typické alternátory osobných a ľahkých nákladných automobilov sú ohodnotené okolo 50 - 70 A, ale vyššie hodnoty sa stávajú bežnejšie, lebo sa na elektrický systém vozidla pridávajú nove zaťaženia (klimatizácia, elektrický posilňovač riadenia, atď.). Veľmi veľké alternátory používané v autobusoch, ťažkých strojoch alebo núdzových vozidlách môžu produkovať 300 A. Nákladne vozidla majú obvykle alternátory s výkonom 140 A. Veľmi veľké alternátory môžu byť chladené vodou alebo olejom.
Efektívnosť.
Účinnosť automobilových alternátorov je obmedzená stratou chladenia ventilátora, stratou ložiska, stratou železa, stratou medi a poklesom napätia v diódových mostoch. Účinnosť sa dramaticky znižuje pri vysokých rýchlostiach, hlavne kvôli odporu ventilátora. Pri stredných rýchlostiach je účinnosť súčasných alternátorov 70 - 80%. . Väčšie elektrické stroje s permanentnými magnetmi (ktoré môžu pracovať ako motory alebo alternátory) môžu dnes dosiahnuť oveľa vyššiu účinnosť. Veľké generátory striedavého prúdu používané v elektrárňach, ktoré fungujú pri starostlivo regulovaných rýchlostiach a nemajú žiadne obmedzenia týkajúce sa veľkosti alebo hmotnosti, majú veľmi vysokú účinnosť až 98%.
Hybridné vozidlá.
Hybridné automobily nahradzujú samostatný alternátor a štartovací motor jedným alebo viacerými kombinovanými motormi / generátormi , ktoré spúšťajú spaľovací motor, dodávajú kolesám určitú alebo všetku mechanickú silu a nabíjajú veľkú akumulátorovú batériu . Ak je prítomných viac ako jeden motor / generátor , napríklad v hybridnej pohonnej jednotke používanej v automobile Toyota Prius a ďalších, jeden môže fungovať ako generátor a napájať druhý ako motor, čím poskytuje určitú elektromechanickú cestu pre tok určitej sily motora na kolesá. Tieto motory / generátory majú podstatne výkonnejšie elektronické zariadenia na riadenie ako alternátor automobilov opísaný vyššie.

</doc>
<doc id="649597" url="https://sk.wikipedia.org/wiki?curid=649597" title="Paweł Piotr Smoleński">
Paweł Piotr Smoleński



</doc>
<doc id="649599" url="https://sk.wikipedia.org/wiki?curid=649599" title="Poltergeist (film z roku 1982)">
Poltergeist (film z roku 1982)

Poltergeist je americký mysteriózny horor z roku 1982 a prvým dielom z trilógie Poltergeist. Film režíroval Tobe Hooper a scenár napísal Steven Spielberg. Vo filme hrajú, JoBeth Williams, Heather O’Rourke, Zelda Rubinstein, Beatrice Straight a iní. Film hovorí príbeh o meste na predmestí Kalifornie a zameriava sa na rodinu, v ktorej sa začnú objavovať duchovia a unesú ich najmladšiu dcéru (O’Rourke). Rodina do svojho domu privolá médium (Rubinstein) s úmyslom priviesť ich dcéru späť do skutočného sveta. Film získal tri nominácie na Oscara a získal ocenenie BAFTA za vizuálne efekty. Trilógia sa považuje tiež za prekliatu, kvôli častému úmrtiu hercov.

</doc>
<doc id="649600" url="https://sk.wikipedia.org/wiki?curid=649600" title="Nová Generácia">
Nová Generácia



</doc>
<doc id="649603" url="https://sk.wikipedia.org/wiki?curid=649603" title="Vodné pólo na Panamerických hrách 2011">
Vodné pólo na Panamerických hrách 2011

Vodné pólo na Panamerických hrách 2011 bol vodnopólový turnaj v rámci multišportového podujatia Panamerických hier 2011. Konal sa vo Guadalajare, v Mexiku v dňoch od 23.29. októbra 2011, za účasti 8 mužských a rekordných 8 ženských tímov. Vodnopólový turnaj sa na hrách organizuje od roku 1951, a toto bolo jeho 16. vydanie. Nováčikmi podujatia boli družstvá žien a domáceho . Zápasy sa odohrali v plaveckom centre Centro Acuático Scotiabank s kapacitou 3 593 divákov. V mužskej kategórii získalo piatykrát v rade titul , ktoré vo finálovom zápase zvíťazilo nad . V ženskej kategórii rovnako obhájilo prvenstvo , keď vo finále vyhralo nad .
Tento turnaj slúžil zároveň ako kvalifikácia panamerických družstiev na vodnopólový turnaj Letných olympijských hier 2012, ktoré hostil Londýn. Kvalifikovalo sa na ne iba víťazné družstvo z oboch kategórií. V poradí ďalšie 3 družstvá sa kvalifikovali na olympijský kvalifikačný turnaj.
Kvalifikácia.
Poznámka: Portoriko sa účasti vzdalo; nahradila ho Kuba, ktorá sa Stredoamerických a karibských hier 2010 nezúčastnila.
Poznámka: Kuba bola prizvaná ako ďalšie družstvo zo Strednej Ameriky a Karibiku, hoci sa Stredoamerických a karibských hier 2010 nezúčastnila.

</doc>
<doc id="649605" url="https://sk.wikipedia.org/wiki?curid=649605" title="Zelda Rubinsteinová">
Zelda Rubinsteinová

Zelda Rubinsteinová (; * 28. máj 1933, Pittsburgh, Pensylvánia, USA† 27. január 2010, Los Angeles, Kalifornia) bola americká herečka známa z trilógie filmu "Poltergeist", aktivistka za ľudské práva a tiež bola známa svojou kampaňou proti ochoreniu AIDS.
Životopis.
Zelda Rubinsteinová sa narodila poľským prisťahovalcom v Pittsburghu v Pennsylvánií. Je najmladšou z troch detí a kvôli nedostatočne vyvinutej prednej hypofýze merala len 130 centimetrov.
Rubinsteinová získala štipendium na University of Pittsburgh, kde získala bakalársky titul v odbore bakteriológia a stala sa sestrou národného spolku Phi Sigma Sigma. Ako dvadsaťpäť ročná sa presťahovala do Berkeley v Kalifornii, kde študovala na Kalifornskej univerzite a pracovala v laboratórnych a krvných bankách.
Rubinsteinová začala v roku 1978 študovať herectvo na Kalifornskej univerzite. Jej prvou hereckou skúsenosťou bol film "Poltergeist", kde stvárnila médium, Tanginu Burrows. Svoju postavu si zopakovala aj v ďalších dvoch častiach filmu.
V roku 1992 sa stála súčasťou hereckého natáčania seriálu "Picket Fences". Venovala sa tiež dabingu, jej hlas bolo možné počuť v seriáloch ako napríklad "Hey Arnold!" (19962004).
Začiatkom roku 1999 urobila niekoľko hlasových komentárov pre televíznu reality show Fox Family, s názvom "Scariest Places On Earth". Svoju poslednú filmovú úlohu mala v roku 2007, vo filme "Behind the Mask: The Rise of Leslie Vernon".
Rubinsteinová je známa tiež svojom bojom proti ochoreniu HIV/AIDS v roku 1984. Vystupovala v niekoľkých reklamách zameraných na homosexuálov, propagujúc bezpečný sex čím sa malo dostať do väčšieho podvedomia ochorenie AIDS.
Tiež je aktivistkou za ľudské práva a podporovala nízkych ľudí pretože chcela, aby ich spoločnosť vnímala ako seberovných.
Dňa 27. januára 2010 zomrela v Los Angeles v Kalifornií. Jej agent, Eric Stevens uviedol, že krátko pred smrťou mala Rubinsteinová infarkt, z ktorého sa už neprebudila. Na jej žiadosť sa nekonal pohreb.

</doc>
<doc id="649607" url="https://sk.wikipedia.org/wiki?curid=649607" title="Zelda Rubinstein">
Zelda Rubinstein



</doc>
<doc id="649611" url="https://sk.wikipedia.org/wiki?curid=649611" title="Vodné pólo na Panamerických hrách 1991">
Vodné pólo na Panamerických hrách 1991

Vodné pólo na Panamerických hrách 1991 bol vodnopólový turnaj v rámci multišportového podujatia Panamerických hier 1991. Konal sa vo Havane, na Kube v dňoch od 6.13. augusta 1991, za účasti 8 mužských tímov. Vodnopólový turnaj sa na hrách organizuje od roku 1951, a toto bolo jeho 11. vydanie. Nováčikom podujatia bolo družstvo . Zápasy sa odohrali v plaveckom centre Complejo de Piscinas Baraguá. Titul získala domáca , ktorá vo finálovom zápase zvíťazila nad obhajcom prvenstva z .
Tento turnaj slúžil zároveň ako kvalifikácia panamerických družstiev na Olympijský kvalifikačný turnaj 1992. Kvalifikovali sa naň 4 najlepšie družstvá.

</doc>
<doc id="649614" url="https://sk.wikipedia.org/wiki?curid=649614" title="Svätý František (seriál z roku 1996)">
Svätý František (seriál z roku 1996)

Svätý František (orig. "Francesco's Friendly World") je americký animovaný seriál z roku 1996 o svätom Františkovi z Assisi. Seriál je určený pre všetky vekové kategórie. Seriál je sprevádzaný hudbou s pesničkami. Je to kresťanský seriál, vo všetkých epizódach je oslavovaný Boh. Animovaný seriál predstavuje život svätého Františka, a jeho zvieracích priateľov. 
V roku 1997 vyšlo v USA aj CD s piesňami zo seriálu a vyšiel aj na VHS Seriál bol na Slovensku vysielaný na televízií STV. Dabing vyrobilo Programové centrum prevzatých programov STV.

</doc>
<doc id="649616" url="https://sk.wikipedia.org/wiki?curid=649616" title="Zelda May Rubinstein">
Zelda May Rubinstein



</doc>
<doc id="649617" url="https://sk.wikipedia.org/wiki?curid=649617" title="Periférne artériové ochorenie">
Periférne artériové ochorenie

Periférne artériové ochorenie (PAO) je postupné zužovanie artérii (tepien) pri rôznych chorobách, najčastejšie ako následok aterosklerózy. Jeho prejavy závisia na lokalizácii postihnutých tepien a sú následkom zniženého prekrvenia a nedostatku kyslíka v orgánoch alebo tkanivách. Pre periférne artériové ochorenia je charakteristické, že popri svojej lokalizácii sú prejavom chorobného procesu, postihujúceho celé artériové riečište, vrátane ciev vitálnych orgánov, ako sú srdce a mozog. Preto je pri nich ohrozené nielen tkanivo alebo orgán v dôsledku miestneho nedokrvenia, ale pacienta ohrozujú komplikácie srdcovocievnych ochorení, ktoré nemusia byť v danom čase ani diagnostikované.
Príznaky a diagnostika.
Príznaky záležia od orgánu, ktorý je postihnutý nedokrvením v dôsledku obmedzenia prietoku krvi. V prípade veľkých tepien, zásobujúcich mozog, to môžu byť poruchy vedomia alebo mozgová porážka, zúženia veľkých končatinových artérii sa prejavujú bolesťami končatiny po námahe, bolesti veľkých brušných artérii bolesťami brucha, prípadne aj poruchami trávenia. Charakteristickým, ale skôr zriedkavým príznakom je počuteľný cievny šelest, vznikajúci prúdením krvi cez zúžené miesto, za zúžením v niektorých lokalizáciach sa dá zistiť oslabenie pulzácii tepien, končatiny bývajú chladné, so zmenenou farbou a prípadne vredmi. Pre stanovenie presnej diagnózy je potrebné zobrazenie tepny pomocou duplexnej ultrasonografie alebo angiografické vyšetrenie.
Typické lokalizácie PAO.
Často sa u jedného pacienta vyskytujú zúženia artérii vo viacerých lokalizáciach, čo platí najmä pre postihnutie pri ateroskleróze. Preto je u každého pacienta so zistený periférnym artériovým ochorením pátrať po príznakoch ischemickej choroby srdca, spôsobenej aterosklerózou koronárnych tepien srdca, pretože táto ho môže priamo ohroziť na živote.
Liečba.
Významnou súčasťou liečby je liečba vyvolávajúceho ochorenia - najčastejšie aterosklerózy. Jej podstatnou zložkou je úprava životosprávy, liečba prípadnej dyslipidémie, antitrombotická liečba, prípadne vazoaktívna liečba. Pri kritickej ischémii je snaha rozšíriť zúžené miesto tepny endovaskulárnym výkonom (napríklad rozšírenie balónkovou angioplastikou s prípadným zavedením stentu) alebo je potrebný angiochirurgický výkon. Akútny alebo akútne zhoršený uzáver artérie je často život ohrozujúca situácia, vyžadujúca obnovenie prietoku v tepne rozrušením trombu (fibrinolýza, antikoagulačná liečba), pomocou katétra alebo operáciou.

</doc>
<doc id="649618" url="https://sk.wikipedia.org/wiki?curid=649618" title="PAO">
PAO



</doc>
<doc id="649620" url="https://sk.wikipedia.org/wiki?curid=649620" title="Ischemická choroba dolných končatín">
Ischemická choroba dolných končatín



</doc>
<doc id="649623" url="https://sk.wikipedia.org/wiki?curid=649623" title="Joely Richardsonová">
Joely Richardsonová

Joely Kim Richardson (* 9. január 1965, Londýn, Spojené kráľovstvo) je britská herečka známa úlohou kráľovnej Catherine Parr v seriály "" (2010). Jej matkou je herečka Vanessa Redgrave a jej staršou sestrou bola herečka Natasha Richardson.
Detstvo a mladosť.
Joely Richardsonová sa narodila herečke Vanesse Redgrave a režisérovi Tonymu Richardsonovi. Jej staršou sestrou bola herečka Natasha Richardson (1963 - 2009). 
Richardsonová študovala St Paul's Girls' School v Hammersmithe. Ako štrnásťročná odišla do internátnej školy do Spojených štátov. Študovala tiež na Royal Academy of Dramatic Art. 
Kariéra.
Je známa z niekoľkých filmov ako príklad, "Lady Chatterley" (1993), "101 Dalmatians" (1996), "Patriot" (2000), "Maybe Baby" (2000), "The Day of the Triffids" (2009), "The Aspern Papers" (2018) či iné. 
V roku 2003 prevzala úlohu Julie McNamary v televíznom seriály "Nip/Tuck". V seriály si zahrala aj jej matka, Vanessa Redgrave, ktorá vo filme stvárnila jej matku. Od roku 2009 do roku 2010 sa objavila ako kráľovná Catherine Parr v seriály "The Tudors".
Hrala tiež postavu čarodejnice Glindy, v desať dielnom seriály Emerald City z roku 2017. 
Súkromný život.
Od roku 1992 do roku 2001 bola vydatá za filmového producenta Tima Bevana. Majú spolu dcéru Daisy (* 1992) ktorá je tiež herečkou. Richardsonová mala tiež pomer s producentom divadla Archiem Stirlingom, čo malo za následok rozpad jeho manželstva s Dianou Rigg v roku 1990.
Je tiež veľvyslankyňou organizácie The Children Trust, britskej charitatívnej organizácie pre deti s poranením mozgu a neurodizabilitou.

</doc>
<doc id="649625" url="https://sk.wikipedia.org/wiki?curid=649625" title="Šalamúnová">
Šalamúnová

Šalamúnová (, , ) je dedina v Zakarpatskej oblasti Ukrajiny pri hraniciach so Slovenskom (1 km) a Maďarskom (850 m), 2 km západnejšie od mesta Čop a 4 km východnejšie Čiernej nad Tisou. Ide o najzápadnejšie sídlo Ukrajiny, okrem toho na západ od obci leží najzápadnejší bod Ukrajiny – mŕtve rameno Mŕtva Tisa (Čéne). V Šalamúnovej žije 1 387 obyvateľov "(2007)", z toho 70 % Maďarov a 29 % Ukrajincov.
Dejiny.
Prvá písomná zmienka je z roku 1281 a uvádza sa v nej, že obec patrila šľachticovi menom Peter. V priebehu 13. až 14. storočí bola obec známa pod názvami „Salamu“, „Solomon“ či „Salamon“. Je možné, že názov pochádza od mena vlastníka – Šalamúna (Solomona). V 12. storočí tu vládli šľachtici z Trebišova, ktorí vládu v roku 1300 predali užhorodskému nadžupanu Petrovi Petuniovi. V prvej polovici 14. storočí sa majiteľom stal gróf Druget. V 30. rokoch 14. storočí v obci existoval katolícky kostol, ktorý v priebehu reformácie prešiel k protestantom a potom zase naspäť.
V 1427 roku bola obec považovaná za priemerne veľké osídlenie. V 16. storočí sa počet obyvateľov zmenšil. V roku 1588 podliehalo dani len 9 roľníckych hospodárstiev. V roku 1599 bolo vo vsi 20 roľníckych domácností, kostol, škola. Pramene zo 17. storočia radia Šalamúnovú k maďarským obciam.
Od roku 1918 obec patrila Slovensku, v rokoch 19381944 horthyovskému Maďarsku, v 19441945 znovu Slovensku.
V roku 1923 založili československí legionári s rodinami na zostatkovom statku s rozlohou 250 hektárov severne od železničnej trate osadu Stráž (, ). Legionárom vtedy ponúklo novovzniknuté Česko-Slovensko poľnohospodársku pôdu na východnom Slovenskom a Podkarpatsku, uvoľnenú pozemkovou reformou. Rodiny najprv žili v provizórnych priestoroch, potom si postavili domy; do osady sa prisťahovalo aj niekoľko rusínskych obyvateľov. V Stráži bola železničná zastávka "Stráž pri Čope" a dodnes sa železničný hraničný priechod Čop – Čierna nad Tisou nazýva na ukrajinskej strane Straž ().
23. novembra 1944 bola ves oslobodená od nemeckých vojsk ako jedno z posledných obývaných sídiel súčasnej Ukrajiny.
Pri odovzdaní Podkarpatskej Rusi Sovietskemu zväzu v roku 1945 bol železničný uzol Čop vrátane Šalamúnovej odovzdaný ZSSR, hoci sa nešlo o súčasť Zemi podkarpatoruskej, ale administratívne patril k Medzibodrožskému okresu Slovenska.
Po pripojení k ZSSR sovietska strana v roku 1946 rozkopala a zatarasila československú cestu č. 553 Mukačevo – Kráľovský Chlmec, ktorá spájala Šalamúnovú s Česko-Slovenskom (48 ° 26'07 „N 22 ° 08'17“ v.). Slovensko a Ukrajina plánujú obnoviť túto cestu otvoriť nový cestný hraničný priechod.
V roku 1975 bol v centre umiestený pamätný znak na počesť sovietskych vojakov, ktorí padli pri oslobodení obce.
V roku 1995 sa zmenil ukrajinský názov dediny Solomonove () na Solomonovo ().
Priemysel.
Nachádza sa tu podnik „Eurocar“, oficiálny výrobca automobilov značky Volkswagen Group na Ukrajine.
Doprava.
Do 20-tych rokov Šalamúnovú a Čiernu nad Tisou spájali železnica (od roku 1872) a historická štrková cesta (pri hraničnom stĺpe č. 361.). V 20-tych rokoch česko-slovenská vláda vybudovala asfaltovú cestu II. triedy č. 533, ktorá spojila obce. Po pripojení Šalamúnovej k ZSSR sovietska pohraničná stráž rozbúrala 100 m cesty č. 533 pri hraničnom stĺpe č. 359 a zatarasila cestu ostnatými drôtmi, takže momentálne neexistuje žiadne cestné spojenie medzi Čiernou nad Tisou a Šalamúnovou. Slovenská a ukrajinská vláda rokujú o rekonštrukcii bývalej cesty č. 533 a otvorení hraničného priechodu.

</doc>
<doc id="649627" url="https://sk.wikipedia.org/wiki?curid=649627" title="Beatrice Straightová">
Beatrice Straightová

Beatrice Straightová (; * 2. august 1914, Old Westbury, New York, USA† 7. apríl 2001, Los Angeles, Kalifornia) bola americká herečka a držiteľka ceny Academy Awards v roku 1976 za film "Network", v kategórií Najlepšia herečka vo vedľajšej úlohe.
Životopis.
Beatrice Whitney Straight sa narodila do prominentnej americkej rodiny Whitneyových. Jej otec bol investičný bankár, diplomat a dôstojník americkej armády. Jej starý otec bol politik William Collins Whitney. Keď mala Straightová štyri roky, jej otec zomrel počas veľkej epidémie vo Francúzsku. V roku 1925 sa jej mama znovu vydala za britského agronóma Leonarda K. Elmhirsta. Straightová počas štúdia hrávala v amatérskych divadlách.
Straightová debutovala v roku 1939 na Broadwayi v hre "The Possessed". Následne hrala v niekoľkých divadelných hrách, za ktoré dostala aj niekoľko ocenení, napríklad cenu Tony za hru "The Crucible" z roku 1953.
Navštevovala tiež Actors Studio, zhruba trikrát týždenne, kde jej spolužiakmi boli Marlon Brando či Sidney Lumet.
V roku 1976 hrala po boku herečky Faye Dunaway a Williama Holdena v dráme "The Network", za ktorú získala Oscara. O rok neskôr sa objavila v dvoch častiach ako Hyppolita v seriály "Wonder Woman".
Ako odborníčka na paranormálne javy Dr. Lesh hrala v prvej časti mysteriózneho hororu "Poltergeist" z roku 1982.
Staightová bola dvakrát vydatá. Prvý raz bol jej manželom Louis Dolivet. Manželstvo sa skončilo v roku 1949 a zostalo z neho jedno dieťa, syn Willard. Ten sa v roku 1952 utopil.
Jej druhé manželstvo bolo s hercom Petrom Cooksonom, s ktorým sa spoznala na Broadwayi, keď hrali v inscenácií "Heiress". Manželstvo im vydržalo až do Cooksonovej smrti v roku 1990. Straightová s Cooksonom mala dve deti.
Úmrtie
Posledné roky svojho života trpela Straightová alzheimerovou chorobou. V roku 2001 zomrela na zápal pľúc v Los Angeles, vo veku 86 rokov. Je pochovaná na cintoríne Williama Henryho Lee v New Marlborough v štáte Massachusetts.

</doc>
<doc id="649628" url="https://sk.wikipedia.org/wiki?curid=649628" title="Beatrice Straight">
Beatrice Straight



</doc>
<doc id="649634" url="https://sk.wikipedia.org/wiki?curid=649634" title="Kiro Gligorov">
Kiro Gligorov

Kiro Gligorov (; * 3. máj 1917, Štip† 1. január 2012, Skopje) bol macedónsky a juhoslovanský právnik a politik, prvý prezident nezávislého Macedónska (dnes Severné Macedónsko). Úrad prezidenta zastával v dvoch funkčných obdobiach po sebe v rokoch 19911999. Pred tým zastával viaceré významné posty v Juhoslovanskej republike, medzi nimi úrad predsedu federálneho parlamentu, úrad federálneho ministra financií, či úrad vicepremiéra socialistického Macedónska. V roku 1991 bol zvolený ako prezident socialistického Macedónska, vtedy ešte stále zväzovej krajiny Juhoslávie. Zohrával dôležitú úlohu pri vzniku nezávislého Macedónska, ktoré aj vďaka jeho schopnostiam ako jediný nástupnícky štát nebolo zatiahnuté do vojen spojených s rozpadom Juhoslávie. Za jeho úradu bolo Macedónsko prijaté do OSN a Gligorov sa snažil riešiť aj spory s Gréckom a albánskou menšinou.
Životopis.
Gligorov sa narodil v osade Novo Selo v Štipe v roku 1917. Mesto v tom období patrilo Srbskému kráľovstvu, no počas prvej svetovej vojny bolo obsadené Bulharskom. V roku 1938 dokončil štúdium práva na univerzite v Belehrade a krátko pred vypuknutím druhej svetovej vojny začal pracovať v Skopje. Po obsadení Juhoslávie Nemcami vstúpil v roku 1941 do komunistickej strany a zúčastnil sa antifašistického národnooslobodzovacieho hnutia, kde sa spoznal s Titom.
Po druhej svetovej vojne sa stal referentom na ministerstve financií a hospodárstva a nastúpil na svoju politickú kariéru. V rokoch 1962 až 1967 pôsobil ako minister financií centrálnej vlády, a súčasne od roku 1967 ako vicepremiér Macedónskej socialistickej republiky v rámci Juhoslávie. Ako člen Zväzu komunistov Juhoslávie a príslušník jeho exekutívneho byra a Titov spolupracovník patril k najvýznamnejším funkcionárom v krajine. V rokoch 1974 až 1978 pôsobil ako predseda federálneho juhoslovanského parlamentu. Začiatkom osemdesiatich rokov prišiel s plánom presadiť hospodárske reformy v smere k trhovému hospodárstvu, za čo sa dostal do konfliktu s vedením štátu a musel sa z vysokej politiky stiahnuť.
Do juhoslovanských vládnych kruhov bol opätovne povolaný v roku 1990, keď sa premiér Ante Marković rozhodol pre akčný plán úspor a ozdravenia ekonomiky. Napriek počiatočným úspechom však plán zlyhal po tom, čo bol sabotovaný nacionalistickými politikmi. Gligorov sa vrátil do Macedónska.
V januári 1991 bol vďaka podpore od širokého spektra politikov ako nestraník zvolený v zložitom období zvolený za prezidenta Macedónskej socialistickej republiky. Snažil sa nájsť kompromisné riešenie pre udržanie pokoja a spolu s bosniansko-hercegovským prezidentom Alijom Izetbegovićom prišiel s myšlienkou vytvoriť konfederálne spoločenstvo juhoslovanských republík, čo však ostatné zväzové republiky odmietli. Po tom, čo sa od Juhoslávie odtrhlo Slovinsko a Chorvátsko sa v Macedónsku uskutočnilo referendum, v ktorom obyvatelia vyjadrili súhlas s nezávislosťou. Po vyhlásení nezávislosti Macedónska sa 17. septembra 1991 Gligorov stal prvým prezidentom samostatného Macedónska. Gligorov sa v tomto období ukázal byť skúseným politikom, vďaka ktorému sa Macedónska ako jedinej z bývalých juhoslovanských krajín nedotkla vojna. 21. februára 1992, Gligorov podpísal s generálom Blagojom Adžićom zmluvu, ktorá znamenala odchod juhoslovanských vojsk z Macedónska. V nasledujúcom období musel riešiť problémy s albánskou menšinou, ako aj negatívny postoj Grécka k názvu Macedónska, ktorý riešila Dočasná dohoda z roku 1995. Vo voľbách 1994 bol Gligorov v prezidentských voľbách v úrade potvrdený.
3. októbra 1995 sa stal Gligorov adresátom bombového atentátu, ktorý prežil, no oslepol na jedno oko a bomba poškodila aj časť jeho tváre. Dočasným úradujúcim prezidentom sa v tom období stal Stojan Andov. Gligorov aj napriek zhoršenému zdravotnému stavu po návrate z nemocnice vo funkcii prezidenta zotrval až do nových volieb v roku 1999. Strojcovia atentátu zostali neodhalení. 
Po roku 1999 odišiel z politiky a založil nadáciu pomenovanú po ňom. V rokoch 2004 až 2005 pôsobil ako člen medzinárodnej komisie pre Balkán na čele s bývalým talianským premiérom Giulianom Amatom. Kiro Gligorov zomrel 1. januára 2012 vo veku 94 rokov.

</doc>
<doc id="649638" url="https://sk.wikipedia.org/wiki?curid=649638" title="Heather O’Rourkeová">
Heather O’Rourkeová

Heather O’Rourkeová (; * 27. december 1975, San Diego, Kalifornia, USA† 1. február 1988, tamže) bola americká herečka známa svojou postavou Carol Anne Freeling z trilógie mysteriózneho hororu "Poltergeist". Bola tiež nominovaná na šesť cien Young Artist Awards, z ktorých jednu získala za svoju rolu v seriály "Webster".
Životopis.
O’Rourkeová sa narodila 27. decembra 1975 v San Diegu v Kalifornii rodičom Kathleen a Michaelovi O’Rourkeovým. Mala staršiu sestru Tammy, ktorá sa venovala tiež herectvu. Jej rodičia sa rozviedli v roku 1981.
O’Rourkeová navštevovala základnú školu v Big Bear Lake v Kalifornii, kde bola predsedníčkou triedy v piatom ročníku. V čase jej smrti žila s matkou, jej druhým manželom a sestrou na predmestí San Diega.
Kariéra.
O’Rourkeovú objavil režisér Steven Spielberg, keď v jednej z miestnych reštaurácií obedovala so svojou matkou. Spielberg jej ponúkol hlavnú úlohu v mysterióznom filme "Poltergeist", ktorú jej matka prijala hneď v nasledujúci deň. Tým porazila v konkurze herečku Drew Barrymorovú.
Rola O’Rourkeovej bolo dievča Carol Anne Freeling, ktorá je „terčom“ nadprirodzených síl. Za svoju rolu zarobila 100 000 dolárov a svoju úlohu si zahrala aj v nasledujúcich dvoch častiach. Na jej herecký výkon boli pozitívne ohlasy. Tiež sa preslávila aj známou vetou z filmu „They're baa-aack!“, ktorá sa zaradila na 69. miesto zo 100 filmových najlepších hlášok.
V roku 1983 hrala v televíznom seriály "Believe You Can ... and You Can!", či v seriály "Webster".
Začiatkom roku 1987 ochorela po tom, ako bola v studenej vode v Big Bear Lake. Následne jej bola diagnostikovaná Crohnova choroba. V čase natáčania tretej časti filmu "Poltergeist", jej boli predpísané kortikoidy, na liečbu tohto ochorenia. Tieto lieky mali za následok jej opuch tváre.
Úmrtie.
Dňa 31. januára 1988 sa začali u nej prejavovať príznaky podobné chrípke. V nasledujúce ráno odpadla vo svojom dome a bola prevezená do nemocnice. Na ceste do nemocnice dostala srdečnú zástavu a záchranári ju resuscitovali. Následne bola letecky prevezená do detskej nemocnice v San Siegu kde sa zistilo, že jej črevo sa nafúklo na priemer 100 mm. Okamžite bola vykonaná operácia. O’Rourkeová zomrela dve hodiny po operácií, za príčinu smrti bol uvedený septický šok z ktorého sa jej telo nedokázalo zotaviť.
Pochovaná bola 5. februára 1988 na cintoríne Westwood Village Memorial Park.

</doc>
<doc id="649640" url="https://sk.wikipedia.org/wiki?curid=649640" title="Vodné pólo na Panamerických hrách 1995">
Vodné pólo na Panamerických hrách 1995

Vodné pólo na Panamerických hrách 1995 bol vodnopólový turnaj v rámci multišportového podujatia Panamerických hier 1995. Konal sa v Mar del Plata, v Argentíne v dňoch od 18.25. marca 1995, za účasti 7 mužských tímov. Vodnopólový turnaj sa na hrách organizuje od roku 1951, a toto bolo jeho 12. vydanie. Zápasy sa odohrali v plaveckom centre Natatorio Alberto Zorrilla s kapacitou 1 500 divákov, v ktorom sa odohrali aj súťaže vo všetkých ďalších plaveckých športoch. Svoj siedmy titul získalo , ktoré vo finálovom zápase zvíťazilo nad .
Tento turnaj slúžil zároveň ako kvalifikácia panamerických družstiev na Olympijský kvalifikačný turnaj 1996. Kvalifikovali sa naň 3 najlepšie družstvá.

</doc>
<doc id="649643" url="https://sk.wikipedia.org/wiki?curid=649643" title="Brewster Buffalo">
Brewster Buffalo



</doc>
<doc id="649648" url="https://sk.wikipedia.org/wiki?curid=649648" title="Lokum">
Lokum

Lokum aj rahat alebo „turecké potešenie“ je druh mäkkej cukrovinky z oblasti Balkánu a Prednej Ázie, pripomínajúca konzistenciou marshmallow či želé. Vyrába sa zo škrobu a cukru, ktoré sa uvaria vo vode spolu s rôznymi príchuťami ako ružová voda, bergamotová silica, mätová silica, masticha, zázvor alebo škorica. V niektorých druhoch sa pridávajú sekané orechy (mandle, pistácie), alebo sa obalia kokosom.
Podľa legendy lokum vzniklo na objednávku sultána, ktorý mal pokazené zuby z jedenia sladkostí a chcel niečo, čo by sa mu dalo ľahko rozhrýzť. V roku 1775 bol otvorený v Istanbule prvý obchod s lokumom a onedlho sa táto cukrovinka rozšírila po celej Osmanskej ríši. V súčasnosti sa zásluhou tureckej menšiny predáva v rôznych krajinách sveta.
Kedysi sa lokum označovalo tiež ako "cholkum" („prehĺtanie“), "rahat" („komfortné“, „delikátne“) alebo "sudžuk", ale tento výraz označuje hlavne tureckú klobásu. Kvôli tomu sa niekedy lokum predáva v podobe dlhých valčekov, pripomínajúcich klobásu (gruzínska "čurčchela").

</doc>
<doc id="649655" url="https://sk.wikipedia.org/wiki?curid=649655" title="Mäsiarka obyčajná">
Mäsiarka obyčajná

Mäsiarka obyčajná ("Sarcophaga carnaria") je európska mucha z čeľade mäsiarkovité ("Sarcophagidae").
Charakteristika.
Je 15 až 20 mm veľká mucha podobajúca sa muche domácej, ale zreteľne väčšia. Má pozdĺžne pruhovanú čiernosivú hruď a čiernosivo kockovaný zadoček pripomínajúci šachovnicu. Jej sfarbenie môže niekedy prechádzať až do kovovo modrej. Nohy sú silné a dlhé, oči červené.
Samica nekladie vajíčka, ale larvy, ktoré je nútená naklásť čo najskôr, aby sa nevyliahli v jej vnútri. Kladie ich predovšetkým do hnijúceho organického odpadu, ako sú výkaly alebo zdochliny zvierat. Larvy sa živia výkalmi. Samička ich môže naklásť aj do tiel dážďoviek. Môžu vyvolávať aj myiázy.
Rozšírenie.
Vyskytuje sa po celej Európe, prevažne na lúkach, okrajoch lesa, pri poľných cestách a v okolí ľudských obydlí.

</doc>
<doc id="649656" url="https://sk.wikipedia.org/wiki?curid=649656" title="Digi TV">
Digi TV



</doc>
<doc id="649657" url="https://sk.wikipedia.org/wiki?curid=649657" title="Výsadkové lode triedy Tapir (Projekt 1171)">
Výsadkové lode triedy Tapir (Projekt 1171)

Výsadkové lode triedy Tapir (Projekt 1171) je trieda veľkých výsadkových lodí sovietskeho/ruského námorníctva, ktoré sú určené na presun vojsk a nákladu po mori, ako aj na zabezpečenie výsadku pri obojživelných operáciách. Sú schopné prepravovať rôzne typy obrnených vozidiel vrátane tankov. 
Hoci ide o značne zastarané lode, Ruské námorníctvo ešte stále využíva 4 výsadkové lode tejto triedy.
Stavba.
Kvalitatívny a kvantitatívny nárast sovietskeho námorníctva, umožnil v 60. rokoch ZSSR vstúpiť aj do rozsiahlych vôd svetových oceánov. Medzi úlohami sovietskej strategickej doktríny sa objavila aj jedna, ktorej predmetom bolo poskytovanie vojenskej pomoci spojeneckým a spriateleným štátom. To si vyžadovalo špeciálne lode na prepravu nákladov rôzneho typu. Preto v roku 1959 vznikol projekt 1171 „Tapir“, ktorého podstatou bol návrh a výstavba veľkých výsadkových lodí, ktoré by mali porovnateľné špecifikácie ako moderné západné výsadkové lode. 
Výsledkom tohto projektu však mala byť aj civilná nákladná loď, čo nútilo konštruktérov k určitým kompromisom a v konečnom dôsledku to mierne znížilo výsledné vlastnosti novej lode. Konštruktéri pripravili štyri verzie projektu, pričom zohľadnili všetky požiadavky, aj keď tie armádne mali vyššiu prioritu. Veľkou dilemou boli motory, pretože pôvodne sa počítalo s dvomi pohonnými jednotkami s výkonom po 2500 koní, ale nakoniec boli vybrané dieselové motory s takmer dvojnásobným výkonom. Tento pohon bol mimoriadne vhodný pre námorníctvo, pretože rýchlosť lode sa tým zvýšila na 17 uzlov, ale civilné plavidlo s tak výkonnými motormi bolo nerentabilné. Preto sa Ministerstvo námorníctva nakoniec rozhodlo upustiť od civilného variantu a vznikla len výsadková loď pre ozbrojené sily. V dôsledku toho majú lode triedy Tapir vzhľad, ktorý viac pripomína civilnú loď.
V rokoch 1966 až 1975 bolo do služby zavedených 14 plavidiel v štyroch modifikáciách. Prvá z lodí tejto triedy, ktorá niesla označenie Voronežskyj Komsomolec (dnes Saratov), mala o niečo menšiu kapacitu výsadkárov. Zvyšok lodí už bol vybavený ďalšími kajutami, ktoré umožnili pojať o 125 osôb viac a priestrannejšími skladmi, čím sa o tri týždne predĺžila možnosť plavby na mori.
Po dve desaťročia tvorili veľké výsadkové lode projektu 1171 „Tapir“ základ strategických obojživelných síl Sovietskeho zväzu. Rozpad ZSSR však urýchlil ich vyradenie - lode boli buď zošrotované alebo boli v nevhodnom stave.
Konštrukcia.
Pre manipuláciu s nákladom slúži rampa na prove aj na korme lode. Kapacita plavidiel modifikácie 1 a 2 je 20 stredných tankov a 313 vojakov alebo 47 obrnených transportérov a 313 vojakov alebo alebo 52 nákladných automobilov a 313 vojakov. Lode v modifikácii 2 a 3 dokážu prepraviť 20 stredných tankov a 440 vojakov alebo 47 obrnených transportérov a 440 vojakov alebo alebo 52 nákladných automobilov a 440 vojakov alebo 1 000 ton nákladu.
Pohonný systém tvoria dva dieselové motory, vďaka ktorým dosahuje loď maximálnu rýchlosť 17,3 uzla. Pri maximálnej rýchlosti prepláva 6 312 míľ, ale jej maximálny dosah (pri rýchlosti 9 uzlov) je 9 150 míľ.
Protilietadlovú výzbroj lode predstavuje jeden dvojkanón kalibru ZIF-31B so zásobou 1200 nábojov. Lode, ktoré boli vyrobené v modifikácii 4, mali navyše ešte 2 dvojkanóny kalibru 2M3M. Okrem toho majú aj protilietadlové raketové komplety 9K34 Strela-3. Pre palebnú podporu výsadku a ničenie pobrežných cieľov je loď vybavená raketovým systémom Grad-M s dostrelom .
Nasadenie.
Ruská vojenská intervencia v Sýrii.
Dňa 30. septembra 2015 vstúpili ruské jednotky do Sýrie, ktorá bola zmietaná občianskou vojnou a spustili operáciu na podporu režimu Baššára al-Asada. Na ruskej vojenskej intervencii v Sýrii sa podieľali aj veľké výsadkové lode projektu 1171. Do tejto blízkovýchodnej krajiny bolo potrebné prepraviť tisíce ton zásob, desiatky kusov ťažkej techniky a stovky vojakov. Na tejto logistickej operácii sa podieľali lode Saratov, Nikolaj Vilkov, Nikolaj Filčenkov a Orsk. Na sýrsku základňu Tartus priplávala najmenej jedna takáto loď mesačne.
Ruská invázia na Ukrajinu.
Dňa 24. februára 2022 zaútočila Ruská federácia na Ukrajinu s cieľom zvrhnúť vládu a dostať celú krajinu pod svoju kontrolu. Už o tri dni neskôr sa ruským silám podarilo obsadiť ukrajinský prístav Berďansk, cez ktorý sa začali vyloďovať ruské tanky, obrnené vozidlá a vojaci. Podľa medializovaných informácií ruské námorníctvo v rámci invázie na Ukrajinu nasadilo v čiernomorskom regióne celkovo šesť výsadkových lodí. Jednou z týchto lodí bola Orsk, ktorá 21. marca ako prvá loď Čiernomorskej flotily priplávala do okupovaného ukrajinského prístavu. O niekoľko dní neskôr vplávala do prístavu aj ďalšia loď triedy Tapir - Saratov. Hlavný význam prístavu Berďansk spočíval v tom, že sa nachádza len 80 km južne od ukrajinského mesta Mariupoľ, ktoré sa ruská armáda chystala obsadiť. Z toho dôvodu priplávali výsadkové lode Tapir, z ktorých každá mohla priviesť 20 tankov a 47 obrnených transportérov. 
V noci 24. marca sa však ukrajinským silám podarilo zaútočiť na niekoľko ruských lodí kotviacich v prístave Berďansk. Jednou z týchto lodí bola výsadková loď Saratov, ktorú sa Ukrajincom podarilo zničiť. Okrem nej sa podarilo poškodiť minimálne jednu ďalšiu výsadkovú loď triedy Ropucha (niektoré zdroje hovoria o dvoch lodiach - Cezar Kunikov a Novočerkassk). Zatiaľ nebolo potvrdené, ako bol útok prevedený, neoficiálne informácie však hovoria o tom, že Ukrajinci použili rakety Točka-U.
Zničenie každej takejto výsadkovej lode predstavuje pre ruské námorníctvo obrovskú škodu, pretože množstvo lodí triedy Tapir alebo Ropucha už Rusko vyradilo a v súčasnosti ich nemá čím nahradiť. Momentálne Rusko vyrába iba výsadkové lode triedy Ivan Gren. Za uplynulých 18 rokov sa však podarilo vyrobiť iba dve tieto lode a ďalšie dve by mali byť zavedené do služby do roku 2024.

</doc>
<doc id="649658" url="https://sk.wikipedia.org/wiki?curid=649658" title="Bzučivka zelená">
Bzučivka zelená

Bzučivka zelená ("Lucilia sericata") je mucha z čeľade bzučivkovité ("Calliphoridae")
Ide o hmyz vyskytujúci sa vo väčšine oblastí sveta. Jej telo je dlhé 8 až 10 milimetrov (larva 12 až 18 mm), o niečo väčšia ako mucha domáca. Má žiarivé, kovové, modrozelené alebo zlaté sfarbenie. Na hrudníku má krátke, riedke čierne štetiny a tri priečne drážky. Krídla sú číre so svetlo hnedými žilami a nohy a tykadla sú čierne. Larvy sa používajú na čistenie rán a ide o najčastejšie používaný druh muchy na túto liečbu. Používajú sa vo forenznej entomológii (podľa lariev sa určuje čas smrti) a môžu byť príčinou myiázy u hospodárskych zvierat (hlavne oviec), domácich zvierat a zriedkavo aj u ľudí.
Kladie veľký počet vajíčok na jedno miesto (niekedy až 250). Vajíčka kladie hlavne na zdochliny, ale aj na hnijúce odpadky a výkaly.
Podobá sa na "Lucilia cuprina".

</doc>
<doc id="649665" url="https://sk.wikipedia.org/wiki?curid=649665" title="Vodné pólo na Panamerických hrách 1971">
Vodné pólo na Panamerických hrách 1971

Vodné pólo na Panamerických hrách 1971 bol vodnopólový turnaj v rámci multišportového podujatia Panamerických hier 1971. Konal sa v Cali, v Kolumbii v dňoch od 3.12. augusta 1971, za účasti dovtedy rekordných 9 mužských tímov. Nováčikmi podujatia boli družstvá a . Vodnopólový turnaj sa na hrách organizuje od roku 1951, a toto bolo jeho 6. vydanie. Zápasy sa odohrali na plaveckom štadióne Piscinas Hernando Botero O'Byrne s kapacitou 7 280 divákov. Titul obhájilo , ktoré sa vo finálovej skupine umiestnilo pred a .
Turnaj slúžil zároveň ako kvalifikácia panamerických družstiev na Letné olympijské hry 1972, ktoré hostil Mníchov. Kvalifikovali sa ne 4 najlepšie družstvá.

</doc>
<doc id="649668" url="https://sk.wikipedia.org/wiki?curid=649668" title="Daj mi tvoje meno">
Daj mi tvoje meno

Daj mi tvoje meno (anglicky "Call Me by Your Name") je romantický film z roku 2017 režírovaný Lucom Guadagninom, podľa scenára od Jamesa Ivoryho. Film bol natočený na základe rovnomennej knihy z roku 2007 od Andrého Acimana. Je tretím a posledným filmom trilógie "Desire", po filmoch "Moje meno je láska" (2009) a "Oslnení slnkom" (2015). Dej sa odohráva v roku 1983 na severe Talianska, vypráva romantický vzťah medzi 17-ročným Eliom Perlmanom (Timothée Chalamet) a Oliverom (Armie Hammer), 24-ročným asistentom Eliovho otca (Michael Stuhlbarg). Film sa premietal na Sundance Film Festival. Do kín bol oficiálne uvedený 24. novembra 2017. Na Slovensku mal premiéru 1. februára 2018.
Dej.
V lete v roku 1983 žije Elio, 17-ročný mladík, so svojimi rodičmi na vidieku v severnom Taliansku. Eliov otec, profesor archeológie, pozval 24-ročného postgraduálneho študenta Olivera, ktorý je ako Elio tiež židovsko-amerického pôvodu, aby v lete žil s jeho rodinou a pomohol mu s jeho akademickou dokumentáciou. Elio, introspektívny bibliofil a talentovaný hudobník si pôvodne myslí, že má s Oliverom a jeho bezstarostnou a pestrou osobnosťou málo spoločného. Elio odmietal sprístupniť svoju izbu Oliverovi po dobu jeho pobytu s rodinou. Elio trávi väčšinu leta čítaním, hraním na klavír a stretávaním sa s Marziou, kamarátkou z detstva. Oliver pripustí, že je priťahovaný jednou miestnou dievčinou, z čoho je Elio smutný.
Elio a Oliver spolu trávia veľa času. Chodia spolu plávať, prechádzať sa do mesta a jazdia na bicykli. Elio si začne sexuálny vzťah s Marziou a chváli sa tým Oliverovi, aby zistil jeho reakciu. Napriek tomu je stále viac a viac priťahovaný k nemu. Na výlete do miestnej pošty Elio nepriamo vyzná svoje pocity Oliverovi, ktorý mu na to odpovie, že by sa podľa nich nemal riadiť. Neskôr ten deň sa pobozkajú, ale Oliver sa zdráha ísť ďalej. Odďaľujú sa od seba navzájom.
V reakcii na odkaz od Elia zanechá Oliver na stole správu, v ktorej naznačuje, že sa s ním chce o polnoci stretnúť. Elio trávi deň s Marziou, ale túži byť s Oliverom. O polnoci sa stretnú a ich rande vedie k tomu, že spolu majú po prvýkrát sex. V nasledujúcich dňoch sa stávajú fyzicky a emocionálne bližšími. Často majú sexuálne stretnutia, ale svoj vzťah stále udržujú v tajnosti. Jedno ráno v posteli hovorí Oliver Eliovi: „Daj mi tvoje meno a ja ti dám to moje.“ Elio, ktorý je teraz úplne zamilovaný do Olivera, sa Marzii vyhýba.
Rodičia Elia si sú vedomí vzťahu medzi nimi, ale nerozoberajú to otvorene. S blížiacim sa koncom Oliverovho pobytu s rodinou im odporučia, aby Elio spolu s Oliverom navštívili Bergamo. V Bergame spolu strávia tri romantické dni. Elio so zlomeným srdcom po Oliverovom odchode, zavolá svojej matke a požiada ju, aby ho vyzdvihla na vlakovej stanici a zobrala domov. Marzia chápe Eliove pocity a chce, aby spolu zostali priatelia. Eliov otec, pozorujúc jeho hlboký smútok, vraví, že si bol vedomý jeho vzťahu s Oliverom a priznal sa, že mal podobný vzťah vo svojej mladosti. Nalieha na Elia, aby sa poučil zo svojho smútku a rástol, namiesto toho, aby sa snažil posunúť ďalej a zabudol na svoje city.
Počas Chanuky Oliver zavolá rodine Perlmanovej, aby im povedal, že je zasnúbený a ide sa ženiť. Eliovi povie, že si všetko veľmi dobre pamätá. Po telefonáte sa Elio posadí pred krb a díva sa do plameňov, plačúc spomína, zatiaľ čo jeho rodičia a personál domu pripravujú sviatočnú večeru. Film sa skončí, keď Elio stále sediaci pri krbe, ale vyzerajúci o trochu spokojnejší sa pozrie priamo do kamery.
Produkcia.
Hudba a soundtrack.
Guadagnino si sám vyberal hudbu pre film. Chcel nájsť „emocionálneho rozprávača filmu“ prostredníctvom hudby. Inšpirovali ho filmy "Barry Lyndon" (1975), "Veľkolepé ambersony" (1942) a "Vek nevinnosti" (1993). Guadagnino chcel, aby sa filmová hudba prepojila s Eliom, mladým klaviristom, ktorý rád prepisuje a prispôsobuje klavírne skladby a používa hudbu na prehĺbenie svojho vzťahu s Oliverom. Hudba sa vo filme používa aj na vyjadrenie obdobia, rodinného života postáv a úrovne ich vzdelania. Taktiež zisťoval, ktoré popové piesne z toho obdobia boli najhranejšie v miestnych rádiách počas leta 1983.
Guadagnino, dojatý lyricizmom amerického skladateľa Sufjana Stevensa, ho požiadal, aby nahral originálnu pieseň pre "Call Me by Your Name". Stevens k soundtracku prispel tromi piesňami: "Mystery of Love", "Visions of Gideon" a remixom piesne "Futile Devices" zo svojho albumu "Age of Adz" (2010). Stevens sa inšpiroval scenárom filmu, románom a rozhovormi s Guadagninom o postavách.
Album soundtracku vydali Madison Gate Records a Sony Classical 3. novembra 2017 v digitálnej verzii, vo fyzickom formáte bol vydaný 17. novembra 2017. Soundtrack obsahuje piesne od Sufjana Stevensa, The Psychedelic Furs, Franco Battiato, Loredana Bertè, Bandolero, Giorgio Moroder, Joe Esposito a F.R. David, ako aj hudbu od Johna Adamsa, Erika Satieho, Ryuichi Sakamota, Bacha a Ravela.

</doc>
<doc id="649669" url="https://sk.wikipedia.org/wiki?curid=649669" title="Heather O’Rourke">
Heather O’Rourke



</doc>
<doc id="649670" url="https://sk.wikipedia.org/wiki?curid=649670" title="Heather Michele O’Rourke">
Heather Michele O’Rourke



</doc>
<doc id="649672" url="https://sk.wikipedia.org/wiki?curid=649672" title="Laimdota Straujumová">
Laimdota Straujumová



</doc>
<doc id="649675" url="https://sk.wikipedia.org/wiki?curid=649675" title="Heather Michele O’Rourkeová">
Heather Michele O’Rourkeová



</doc>
<doc id="649676" url="https://sk.wikipedia.org/wiki?curid=649676" title="Horľavina">
Horľavina

Horľavina alebo horľavá látka je látka, ktorá sa ľahko spaľuje, čiže ľahko, prudko a rýchlo horí.
" Čistá horľavina" je spáliteľná zložka paliva. V prípade čierneho uhlia predstavuje horľavina 55 až 70 %, v prípade hnedého uhlia len 40 až 55 %. Prevažnú časť horľaviny tvorí uhlík, v menšej miere sú obsiahnuté vodík, kyslík, síra a dusík. Spálením horľaviny vzniknú horúce spaliny, obsahujúce oxidy spomínaných látok. Aby oheň horel musí mať prítomnosť kyslíka, horľavej látky a látka musí dosiahnuť zápalnu teplotu. ( zápalná teplota je teplota pri ktorej sa látka zapáli)
Kategórie horľavín.
Podľa bodu vzplanutia sa horľaviny – horľavé kvapaliny – rozdeľujú do 4 kategórií.

</doc>
<doc id="649681" url="https://sk.wikipedia.org/wiki?curid=649681" title="Filetairos (Pergamon)">
Filetairos (Pergamon)

Filetairos (; * 343 pred Kr., Tieion, Paflagonia† 263 pred Kr.) bol vládca Pergamonu v rokoch 282 263 pred Kr.
Pergamon bolo v helénistickom období, t. j. od roku 281 do 133 pred Kr., sídlo kráľov dynastie Attalovcov. Túto dynastiu založil Filetairos, ktorý slúžil v armáde Lysimacha, jedného z nástupcov Alexandra Veľkého (diadochov). Lysimachos v bojoch po Alexandrovej smrti (323 pred Kr.) získal kontrolu nad Tráciou a severozápadnou Malou Áziou. Veľkú časť svojej štátnej pokladnice si uložil v meste Pergamon, ktoré bolo pod dohľadom Filetaira. V roku 281 pred Kr. Lysimachos zahynul v boji a Filetairos od tej chvíle vystupoval ako samostatný panovník vo svojom malom, ale nesmierne bohatom mestskom štáte. Filetairos sa počas svojej 19-ročnej vlády venoval predovšetkým budovaniu mesta, rozširovaniu kontroly nad severozápadnou Malou Áziou a upevňovaniu postavenia svojej rodiny. Počas jeho vlády najväčším problémom boli útočiaci Galovia, bojovný národ zo strednej Európy, ktorý hlavne v rokoch 278 až 275 pred Kr. drancoval mestá severnej a západnej Malej Ázie. Filetairos nemal vlastné deti, preto si adoptoval synovca Eumena a vymenoval ho za svojho nástupcu.
Filetairova mladosť.
Filetairos, syn Attala a Boy, pochádzal z paflagonskeho Tieionu (), malého mesta na pobreží Čierneho mora. Je možné, že zo strany otca bol macedónskeho pôvodu, ale to nie je isté, pretože meno Attalos, v miestnej podobe "Attales", sa vyskytovalo aj v Malej Ázii a jeho matka Boa mala zjavne paflagonske meno. Starogrécky spisovateľ Athénaios zaznamenal: „"Karystios vo svojich historických komentároch hovorí, že Filetairos, kráľ Pergamonu a celej krajiny, ktorá sa teraz nazýva Nová provincia, bol synom ženy menom Boa, ktorá bola flautistkou a hetérou, rodenou Paflagončankou."" Tzv. "Pergamská kronika" z 2. storočia (je vytesaná na troch mramorových tabuľkách, fragmenty A, B, C.) obsahuje fragmenty genealógie (fragment B zjavne odkazuje na predkov Filetaira i to, že jeho matka bola Paflagončanka), podľa ktorej Filetairos i jeho matka pochádzali z významnej rodiny, je zrejme fiktívna. Filetairos mal dvoch súrodencov: Eumena a Attala (starší bol Eumenes, mladší Attalos).
Strabón uvádza, že Filetairos bol od detstva eunuch, pretože sa s ním jeho opatrovateľka na pohrebe, na ktorom bolo veľkolepé predstavenie, dostala do davu, kde mu poškodili genitálie. Mať eunucha ako dynastického predka by sa v tom čase mohlo považovať za hanlivý rys, ale pergamskí králi (Attalovci) nikdy neprestali oslavovať jeho dosiahnuté úspechy, minimálne na minciach, kde sa jeho meno často vyskytuje. Okrem toho je Filetairos na minciach jeho nástupcov zobrazovaný (bez prikrášlenia) s telesnými znakmi eunucha (eunuch, ktorý prišiel v detstve o semeníky nezarastal). To všetko bolo prinajmenšom nezvyčajné. Podľa niektorých historikov je preto možné, že prvých členov dynastie, t. j. Filetaira a jeho synovca Eumena I. nepovažovali za vhodné vyhlásiť za kráľov (prvým kráľom sa stal až Attalos I. po víťazstve nad Galmi).
Filetairos dostal dobrú výchovu. Vo svojej dvadsiatke, keď zomrel Alexander Veľký, sa stal dôstojníkom vo vojsku macedónskeho stratéga Dokima, prívrženca Antigona I. Uprostred rastúceho napätia medzi rôznymi kráľmi (boj diodochov) sa v roku 302 pred Kr. pripojil k tráckemu panovníkovi Lysimachovi. Po smrti Antigona v roku 301 pred Kr. v bitke pri Ipse ho Lysimachos za svoju lojalitu poveril službou dohliadať na kráľovskú pokladnicu nachádzajúcu sa v malomázijskom meste Pergamon (bol to poklad o hodnote 9000 talentov, 1 talent = 24,5 kg zlata). Antigonos veľkú časť tohto pokladu získal z mnohých veľkých kráľovských pokladníc, pravdepodobne najdôležitejšími z nich boli pokladnica v kilíkijskej Kyinde (približne s 3 000 talentmi) a pokladnica v Synnade vo Frýgii.
Vládca Pergamonu.
Filetairos bol Lysimachovi vo svojej funkcii strážcu pokladnice v Pergamone dlho lojálny. Keď však v roku 282 pred Kr. Lysimachos na naliehanie svojej manželky Arsinoé popravil svojho jediného syna Agathokla obvineného zo zrady, Filetairos spolu s niekoľkými ďalšími vernými veliteľmi opustil Lysimacha a pripojil sa k Seleukovi I. Pausanias o tom uvádza: „"Mnohé nešťastia sa často ľuďom prihodia z milostnej vášne. Keď bol Lysimachos už v pokročilom veku a sám pre vlastné deti bol považovaný za blaženého a tiež Agathokles mal deti s Lysandrou, poňal za manželku Arsinou, Lysandrinu sestru. Táto Arsinoé zo strachu o vlastné deti, aby sa totiž po smrti Lysimacha nedostali do Agathokleovho područia, usilovala vraj pre to o Agathokleov život. Iní napísali, že Arsinoé pocítila lásku k Agathokleovi, a keď bola odmietnutá, činila mu vraj nástrahy a chystala smrť. Lysimachos sa vraj neskôr dozvedel o zločine svojej ženy, ale nebolo mu to nič platné, pretože nemal jediného priateľa. Keď totiž vtedy Lysimachos strpel Arsinoi, aby odstránila Agathoklea, ušla Lysandra k Seleukovi a vzala so sebou svoje deti a jej bratia ušli k Ptolemaiovi. Medzi tými, ktorí ušli k Seleukovi, bol aj Alexandros, ktorý sa Lysimachovi narodil z Odrysanky. Len čo vtedy prišli do Babylonu, prosili Seleuka, aby vytiahol do boja proti Lysimachovi. Filetairos, ktorému Lysimachos zveril svoje poklady, nesúc ťažko Agathokleovu smrť a majúc podozrenie k Arsinoi, zmocnil sa Pergamu nad Kaikom a po poslovi sa odovzdal i s bohatstvom do moci Seleukovej. O tomto všetkom sa dozvedel Lysimachos a ponáhľal sa do Ázie, prvý sa pustil do boja so Seleukom, bol však porazený na hlavu a sám padol."" Lysimachos padol v bitke pri Kurupedione v roku 281 pred Kr. (Seleukos touto bitkou získal značnú časť Malej Ázie). Keď potom Seleukos vpadol do Európy a pokúsil sa zabrať i Macedóniu, zavraždil ho neďaleko Lysimachie "Ptolemaios Keraunos", syn egyptského vládcu Ptolemaia I.
Filetairos preukázal svoju lojalitu Seleukovcom tým, že kúpil jeho telo za veľkú sumu peňazí, dal ho slávnostne spopolniť a poslal ho jeho synovi a následníkovi Antiochovi I. Týmto gestom si zabezpečil svoju pozíciu v Pergamone, Filetairos tak pod Seleukovcami zostal na 19 rokov nezávislým vládcom Pergamonu (spočiatku akéhosi poloautonómneho malého štátneho útvaru pod vládou Seleukovcov) a možno i rozšíril svoje územie, ktoré na začiatku pokrývalo len mesto Pergamon a bezprostredné okolie údolia rieky Kaikos. Je to zrejmé najmä z mincí. Zatiaľ čo Filetairos prvé mince razil v Lysimachovom mene s portrétom Alexandra, po bitke pri Kurupedione ich razil rovnaké. V poslednej dekáde jeho vlády mali mince Seleukov portrét, ale už s Filetairovým menom.
Boje s Galmi.
V roku 278 pred Kr. sa Galovia na pozvanie kráľa Nikoméda I. z Bitýnie sťahovali do Malej Ázie, aby mu poslúžili ako žoldnieri v občianskej vojne. Poslúžili mu dobre, ale Galovia sa už do svojej vlasti nechceli vrátiť a pustili sa do drancovania západnej Malej Ázie. Celý región tak zažíval pohromu neuveriteľných rozmerov, ktoré nikto dlho nepamätal. Bojov proti Galom sa zúčastnil aj Filetairos, ktorý ochránil Pergamské teritórium i územia iných západných maloázijských miest pred ich pustošivými útokmi (najmä za pomoci žoldnierov). Nadobudnutým obrovským bohatstvom, ktoré získal odpadlíctvom od Lysimacha, pomáhal susedným mestám (navzájom ich aj diplomaticky spájal). Napr. mesto Kyzikos dostalo peniaze, obilie, kone a iné prostriedky na niekoľko rokov. Aiolskému Kymé, mestu južne od Pergamonu, bolo darovaných 600 bronzových štítov. Mestá sa za to Filetairovi odvďačili rôznymi spôsobmi, napr. v Kyziku zorganizovali slávnosť s názvom Filetaireia (dokonca s jeho kultovým uctievaním). To isté sa stalo v Kymé, kde Filetairos dostal aj sochu nazvanú po ňom "Filetaireion", pri ktorej sa konali dokonca bohoslužby. Veľkorysý bol napr. voči susednému prístavnému mestu Pitané, ktorému dal značný peňažný dar na nákup pôdy, a i k Aigai, kde podporoval mestskú Apolónovú svätyňu. Zdá sa, že Filetairos tiež hľadal kontakt s národne dôležitými posvätnými miestami. V Delfách ho vymenovali za proxena (funkcia podobná s funkciou súčasného honorárneho konzula) i s členmi svojej rodiny (zrejme už v roku 280 pred Kr. boli Filetairos, jeho adoptovaný syn a jeho brat Eumenes menovaní v Delfách za proxenov). Za svoju štedrosť dostal aj ďalšie ocenenia, napr. na ostrove Délos ho epigram chválil ako víťaza nad Galmi:
Nápis je datovaný do druhej polovice 3. stor. pred Kr. Aj na ostrove Délos sa konala slávnosť pomenovaná po ňom. Filetairos však aj napriek všetkým kultom ustanoveným na jeho počesť nemal titul kráľa. Jednoducho sa nazýval svojím menom (napr. kymskom dekréte, liste Filetairovi) a menom otca (v Kyziku), alebo sa nazýval Pergameus, t. j. občan Pergamonu (i v Delfách). V roku 276 pred Kr., počas vojny s Galmi, sa jeho synovec Attalos na olympijských hrách stal víťazom v tethrippe a bol v Pergamone oslavovaný. Po trojročnom vyčíňaní Galov nakoniec (v roku 275 pred Kr.) predsa len došlo k rozhodujúcej bitke. Antiochos I. sa galskému vojsku rozhodol postaviť (pravdepodobne niekde vo Frýgii) a v tzv. bitke slonov nad nimi zvíťazil (slony pôsobili v boji na ľudí a kone odstrašujúco). Gréci sa dostali do kontaktu so slonmi pri výpravách Alexandra Veľkého.
Poslené roky vlády.
Vstup Galov do Malej Ázie zrejme urýchlil vyčlenenie Pergamonu od vládnucich Seleukovcov. Je samozrejme možné, že sa Filetairos v posledných rokoch vlády stále viac dištancoval od Seleukovcov v dôsledku čoho sa v tom čase zmiernila i jeho závislosť od tejto kráľovskej rodiny. Filetairos si už mohol dovoliť založiť dve vojenské pevnosti s dynastickými názvami "Filetaireia" (približne 70 km severne od Pergamonu) a "Attaleia" (približne 40 km východne), kde na začiatku panovania Eumena I. nastali žoldnierske nepokoje. Tieto pevnosti, ktorých posádky boli zložené väčšinou zo žoldnierov, umiestnené neďaleko od Pergamonu slúžili najmä proti galským nájazdom, ale mohli byť namierené aj proti Seleukovským kráľom. Aj keď nie je isté, či už existovali pred smrťou Filetaira, celkom určite už stáli tesne po jeho smrti (roku 263 pred Kr.). Keďže Filetairos nemal vlastné deti, po smrti ho vystriedal synovec (a adoptovaný syn) Eumenes. Najneskôr po tomto okamihu, ak nie už počas jeho života, sa začal v Pergamone vytvárať okolo jeho osobnosti kult a v tejto súvislosti sa na jeho počesť konali slávnosti. Navyše sa po jeho smrti seleukovské mince nahradili mincami s jeho portrétom, ktoré naďalej používali aj ďalší vládcovia dynastie Attalovcov, a to až do roku 190 pred Kr. V politickom správaní Filetaira sa už naznačila cesta, po ktorej by sa mala pohybovať reprezentatívna politika budúcich pergamských vládcov.
Výstavba Pergamonu.
Pergamon, dnes turecké mesto Bergama, je jedným z tých tureckých miest, ktoré sú pekné aj zblízka. Na jeho strmej akropole, ohradenej stupňovito ustupujúcimi hradbami, je viac pamiatok z čias diadochov ako v ostatných ich sídelných mestách dohromady.
Na začiatku 3. storočia pred Kr. bol Pergamon len malým gréckym mestom postaveným na vrchu vysokej akropoly, ktorého steny obklopovali domy, vojenské kasárne, sklady, vodné cisterny, agora (s trhoviskom) a malý chrám bohyne Atény (patrónky mesta) postavený z andezitu (miestnej horniny). Neďaleko dolných výbežkov citadely, za hradbami, stál chrám bohyne Demeter. Potraviny sa mestu dodávali z okolitej nížiny, úrodného údolia rieky Kaikos. Mesto bolo postavené na strategicky dobre chránenom mieste so spoľahlivými vodnými zdrojmi.
Zostáva nejasné, čo všetko dal Filetairos v meste Pergamon postaviť a koľko na to investoval zo svojho obrovského bohatstva. Počas svojej vlády však celkom určite dal postaviť chrám bohyne Demeter, chrám bohyne Atény, prvý palác v Pergamone a výrazne prispel k opravám a budovaniu mestského opevnenia. V samotnom meste bola po ňom pomenovaná mestská časť "Filetaireia", hoci nie je jasné, či sa pod týmto názvom nazývala časť alebo celé opevnené „staré mesto“. Pokiaľ ide o tzv. „Filetairove mestské hradby“, ktoré začiatkom 3. stor, pred Kr. zahŕňali mestskú oblasť s rozlohou približne 21 hektárov, objavili sa pochybnosti či boli zhotovené v čase jeho vlády. Vo svojej jednoduchej stenovej konštrukcii v porovnaní so vtedajšou budovou pevnosti s mnohými vežami vyzerajú stašie, a preto sa zvažuje, že boli zhotovené skôr.

</doc>
<doc id="649693" url="https://sk.wikipedia.org/wiki?curid=649693" title="Doba neslobody">
Doba neslobody

Doba neslobody je legislatívny pojem, ktorý:

</doc>
<doc id="649694" url="https://sk.wikipedia.org/wiki?curid=649694" title="Digi Communications">
Digi Communications



</doc>
<doc id="649695" url="https://sk.wikipedia.org/wiki?curid=649695" title="Vodné pólo na Panamerických hrách 1975">
Vodné pólo na Panamerických hrách 1975

Vodné pólo na Panamerických hrách 1975 bol vodnopólový turnaj v rámci multišportového podujatia Panamerických hier 1975. Konal sa v Mexiko City, v Mexiku v dňoch od 16.20. októbra 1975, za účasti 5 mužských tímov. Vodnopólový turnaj sa na hrách organizuje od roku 1951, a toto bolo jeho 7. vydanie. Zápasy sa odohrali na plaveckom komplexe Alberca Olímpica Francisco Márquez s kapacitou 4 300 divákov, ktorý bol postavený v roku 1968 a slúžil pre plavecké športy Letných olympijských hier 1968. Titul získalo domáce , ktoré sa v jedinej hranej skupine umiestnilo pred obhajcom prvenstva z a .
Turnaj slúžil zároveň ako kvalifikácia panamerických družstiev na Letné olympijské hry 1976, ktoré hostil Montreal. Kvalifikovalo sa ne iba víťazné družstvo.

</doc>
<doc id="649697" url="https://sk.wikipedia.org/wiki?curid=649697" title="Ad interim">
Ad interim

Latinská fráza ad interim (skr. "ad int." alebo "a. i.", doslovne „v čase medzi“) znamená „dočasne“, „zatiaľ“, „s dočasnou platnosťou“.
Príkladom použitia môžu byť dočasné diplomatické či ministerské funkcie. Diplomatický úradník, ktorý je v čase neprítomnosti veľvyslanca najvyšším oficiálnym predstaviteľom diplomatickej misie v inom štáte, sa nazýva "chargé d'affaires ad interim". Minister, ktorý prevzal uprázdnený úrad po svojom kolegovi a je poverený riadením ministerstva do doby vymenovania nového riadneho ministra alebo do doby skončenia volebného obdobia, sa môže označovať ako "minister ad interim".

</doc>
<doc id="649701" url="https://sk.wikipedia.org/wiki?curid=649701" title="Operácia Tiger">
Operácia Tiger

Operácia Tiger, alebo cvičenie Tiger (ang. "Exercise Tiger") bola prísne tajná misia britských a amerických vojsk počas druhej svetovej vojny. Prebiehala od 22. až do 30. apríla 1944 na pláži Slapton Sands v Devone a jej cieľom bola príprava na vylodenie v Normandii. Táto operácia sa Britom a Američanom nevydarila podľa predstáv. Padlo v nej totižto mnoho vojakov.
Podľa generálov bola pláž Slapton Sands v Devone na operáciu vybraná, lebo sa podobala na pláž v Utahu.
Operácia bola prísne tajná, preto o nej žiadny zúčastnení vojaci (dokonca ani tí, ktorí prežili tento tragický deň) nemohli hovoriť. O tomto cvičení verejnosť nevedela až do roku 1984, keď odhalili pomník na počesť mužov, ktorí pri tejto misii prišli o svoje životy.
Príprava.
Koncom roku 1943 britská vláda ustanovila devonskú pláž Slapton Sands ako cvičnú oblasť pre amerických vojakov, ktorí mali za úlohu nacvičiť si plánované vylodenie v Normandii. Pláž Slapton Sands sa podobala pláži v Utahu, ktorú americké jednotky poznali veľmi dobre. Na pláži bol pás zeme, piesok a jazero.
Kvôli Operácii Tiger bolo zo Slaptonu evakuovaných 3 000 obyvateľov.
Operácie sa zúčastnilo 30 000 vojakov. O ochranu oblasti sa staralo Britské kráľovské námorníctvo pri zátoke Lyme spolu s torpédovými člnmi, ktoré strážili oblasť Cherbourg, kde mali základňu nemecké S-Booty.
Paľba na priateľa.
Operácia Tiger mala byť vzhľadom k podmienkam vojny nezvyčajná, totižto Dwight D. Eisenhower, americký generál bol názoru, že by si vojaci mali zvyknúť na vojnové podmienky. Tým mal na mysli, aby si vojaci zvykli na pohľad, zvuk, pach a atmosféru ozajstnej bitky. Aby sa toto vcítenie do kože ozajstnej misie podarilo čo najlepšie, prikázal vojakom, aby 50 minút pred cvičným vylodením spustili paľbu.
Cvičenie malo pôvodne prebehnúť o 07:30 ráno. Don Pardee Moon, americký admirál vydal rozkaz, aby sa cvičenie presunulo o hodinu, teda na 08:30. Nanešťastie vojakov, z deviatich lodí sa k niekoľkým nedostala táto informácia, čo zapríčinilo priskorý príchod. Lode, ku ktorým sa tento presun dostal sa teda následne dostali pod paľbu vlastných ľudí. Pri tomto incidente prišlo mnoho vojakov o život, dodnes sa nevie presný počet obetí. Podľa niektorých nepodložených zdrojov sa tento počet datuje na 450 mužov.
Tragédia z 28. apríla 1944.
28. apríla 1944 sa v skorých ranných hodinách pri zátoke Lyme, ktoré strážili lode Britského kráľovského námorníctva, objavili nemecké rýchle člny. Tie okamžite na 9 lodí typov LST vypálili torpéda a bez najmenšieho poškodenia odplávali. Tri lode sa potopili, jednu zase poškodili.
Tragédiu prežil Angelo Crapanzano. Nachádzal sa na lodi LST 507. Z ničoho nič zacítil silný výbuch. Sám neskôr povedal:
Crapanzov dostal rozkaz opustiť loď. S niekoľkými mužmi vyskočil z lode. Snažili sa odplávať čím ďalej, aby ich potápajúca sa loď nestiahla na dno. Veľa mužov v studenej vode zamrzlo. Crapanzov svojich kolegov varoval, aby nezaspali, inak ich čaká okamžitá smrť. Neskôr ho, už len samého, zachránili.
Pri tejto operácii zomrelo dokopy 749 amerických vojakov. O tomto tragickom dni verejnosť nevedela až do roku 1984, keď odhalili pomník na počesť mužov, ktorí pri tejto misii prišli o svoje životy.

</doc>
<doc id="649705" url="https://sk.wikipedia.org/wiki?curid=649705" title="Četnictvo republiky Československej">
Četnictvo republiky Československej



</doc>
<doc id="649706" url="https://sk.wikipedia.org/wiki?curid=649706" title="Česko-slovenské žandárstvo">
Česko-slovenské žandárstvo



</doc>
<doc id="649709" url="https://sk.wikipedia.org/wiki?curid=649709" title="Bombardovanie Prešova">
Bombardovanie Prešova



</doc>
<doc id="649717" url="https://sk.wikipedia.org/wiki?curid=649717" title="Gamevice">
Gamevice

Gamevice (predtým Wikipad) je kalifornský výrobca tabletov a periférnych zariadení určených na hry. 
Prvý produkt bol Wikipad, androidový tablet skonštruovaný špeciálne na hry, ktorý obsahoval odpojiteľný herný ovládač. Neskôr sa spoločnosť špecializovala iba na periférne zariadenia a premenovala sa na Gamevice.
Wikipad.
Predstavený bol na výstave CES v Las Vegas 10. januára 2012. Neskôr v máji uzavreli partnerstvo so spoločnosťou Gaikai, ktorú prevzala spoločnosť Sony v júni 2012, aby integrovali do tabletu streamovaciu službu. 
Pôvodne mal byť uvedený 31. októbra 2011, ale v deň uvedenia bol odložený na neurčito. Napokon bol uvedený 11. júna 2013 v Spojených štátoch za 249 dolárov. 
V marci 2014 bola uvedená služba na mapovanie dotykových ovládacích prvkov na fyzické tlačidlá na zlepšenie hry. V marci sa aj znížila cena na 199 dolárov. V júni 2014 bola uvedená streamovacia služba OnLive.
Tablet je vybavený čipsetom Tegra 3, obsahuje 1 GB RAM a 16 GB úložisko, ktoré je rozšíriteľné microSD kartou do 32 GB. Obsahuje tiež microHDMI port.

</doc>
<doc id="649718" url="https://sk.wikipedia.org/wiki?curid=649718" title="Wikipad">
Wikipad



</doc>
<doc id="649719" url="https://sk.wikipedia.org/wiki?curid=649719" title="Zachar Olexandrovič Jefimenko">
Zachar Olexandrovič Jefimenko

Zachar Olexandrovič Jefimenko ( * 3. júl 1985, Makijivka, Ukrajinská SSR, Sovietsky zväz) je ukrajinský šachový veľmajster. Svoj titul získal v roku 2002, rok predtým získal titul medzinárodného majstra. Celkom trikrát reprezentoval Ukrajinu na šachových olympiádach. V roku 2010 tento turnaj s tímom vyhral a sám v individuálnej kategórii skončil druhý. Jeho výkon na tomto turnaji dosiahol 2783 ratingu Elo. Získal 8,5 bodov z 11. Jeho úspešnosť tu bola 77,3%. V roku 2005 sa spoločne s Alexejom Širovom, Levonom Aronjanom, Emilom Sútovskym a Kirilom Georgijevom delil o prvé miesto na Gibraltár Open. V roku 2009 skončil s tromi bodmi deviaty na turnaji Karpov Pojkovskij. V apríli 2020 bol jeho rating Elo 2602. Svojho najvyššieho ratingu dosiahol v marci 2010, kedy mal 2708 Elo. Minimálne šesťkrát hral na ukrajinskom šachovom šampionáte tímov. V roku 2015 odohral za tím SKM Angelus Stará Ľubovňa v slovenskej šachovej Extralige 3 partie - jednu vyhral (proti majstrovi FIDE), dve prehral (proti GM). Hral v nemeckej šachovej extralige, a to za klub SV Werder Bremen.

</doc>
<doc id="649720" url="https://sk.wikipedia.org/wiki?curid=649720" title="Zahar Efimenko">
Zahar Efimenko



</doc>
<doc id="649721" url="https://sk.wikipedia.org/wiki?curid=649721" title="Zachar Jefimenko">
Zachar Jefimenko



</doc>
<doc id="649723" url="https://sk.wikipedia.org/wiki?curid=649723" title="Vodné pólo na Panamerických hrách 1979">
Vodné pólo na Panamerických hrách 1979

Vodné pólo na Panamerických hrách 1979 bol vodnopólový turnaj v rámci multišportového podujatia Panamerických hier 1979. Konal sa v San Juane, v Portoriku v dňoch od 4.8. júla 1979, za účasti 6 mužských tímov. Vodnopólový turnaj sa na hrách organizuje od roku 1951, a toto bolo jeho 8. vydanie. Zápasy sa odohrali na plaveckom komplexe Piscina Olimpica del Escambrón s kapacitou 10 000 divákov. Svoj štvrtý titul získalo , ktoré sa v jedinej hranej skupine umiestnilo pred a .
Turnaj slúžil zároveň ako kvalifikácia panamerických družstiev na Olympijský kvalifikačný turnaj 1980. Kvalifikovali sa naň 4 najlepšie družstvá.
Plavecký štadión.
Štadión, ktorý sa začal plánovať už od roku 1938, bol otvorený v roku 1966 pri príležitosti organizovania Stredoamerických a karibských hier 1966. Jeho cena bola takmer 1 milión $. Pre účely Panamerických hier 1979 musel prejsť rekonštrukciou, ktorá stála 3,8 milióna $, pričom kapacita tribún vzrástla na 10 000 miest. V roku 1992 bol kvôli zlému naprojektovaniu, zlému umiestneniu, administratívnym problémom a zlej údržbe zatvorený a v roku 1997 riadenou implóziu zničený.

</doc>
<doc id="649725" url="https://sk.wikipedia.org/wiki?curid=649725" title="Uma Karuna Thurman">
Uma Karuna Thurman



</doc>
<doc id="649726" url="https://sk.wikipedia.org/wiki?curid=649726" title="Uma Karuna Thurmanová">
Uma Karuna Thurmanová



</doc>
<doc id="649727" url="https://sk.wikipedia.org/wiki?curid=649727" title="Česko-slovenské četníctvo">
Česko-slovenské četníctvo



</doc>
<doc id="649728" url="https://sk.wikipedia.org/wiki?curid=649728" title="Stebnyk">
Stebnyk

Stebnyk () je mesto v Ľvovskej oblasti na Ukrajine. Leží osem kilometrov juhovýchodne od mesta Drohobyč. Žije v ňom 21 tisíc obyvateľov (2011). 
Dejiny.
V období medzi prvou svetovou vojnou a druhou svetovou vojnou bol Stebnyk súčasťou druhej Poľskej republiky, v rámci ktorej spadal do Ľvovského vojvodstva. 
Mesto je známe kvôli ložiskám draselnej soli v Ukrajine. Po ekologickej katastrofe z roku 1983, došlo k pretrhnutiu hrádze odpadovej nádrže a rozsiahlej kontaminácií vody v rieke Dnester a okolia. Odvtedy bola ťažba pozastavená. 

</doc>
<doc id="649729" url="https://sk.wikipedia.org/wiki?curid=649729" title="Vyzývací pohár FINA vo vodnom póle">
Vyzývací pohár FINA vo vodnom póle



</doc>
<doc id="649730" url="https://sk.wikipedia.org/wiki?curid=649730" title="Dorothy Malone">
Dorothy Malone

Dorothy Malone (vlastným menom Mary Dorothy Maloney, * 29. január 1924, Chicago, Illinois, USA – † 19. január 2018, Dallas, Texas, USA) bola americká herečka a držiteľka ceny Academy Awards v roku 1956, za film "Written on the Wind" v kategórií Najlepšia herečka vo vedľajšej úlohe. Od roku 1960 má svoju hviezdu na Hollywoodskom chodníku slávy. 
Detstvo a mladosť.
Malone sa narodila do americkej rodiny v Chicagu v štáte Illinois. Je z piatich detí, z toho dve sestry zomreli v mladom veku na zdravotné komplikácie spôsobené detskou obrnou a jej mladšieho brata zabil blesk pri hraní golfu. S rodinou sa neskôr presťahovala do Dallasu v Texase, kde aj študovala. Pôvodne sa chcela stať zdravotnou sestrou, ale počas účinkovania v školskom divadle sa začala viac venovať herectvu. 
Kariéra.
Malone prvý raz debutovala vo veku 18 rokov na Broadwayi. Objavila sa v niekoľkých vedľajších úlohách v nízkorozpočtových filmoch. V roku 1946 sa objavila v detektívke "The Big Sleep" po boku Lauren Bacall a Humphreya Bogarta. 
Jej najväčšia filmová rola prišla v roku 1956 vo filme "Written on the Wind". Kvôli filmu si prefarbila vlasy na blond a hrala po boku Lauren Bacall, Rocka Hudsona či Roberta Stacka. Za svoj herecký výkon vo filme získala v roku 1956 cenu Academy Awards. Vďaka tejto hereckej skúsenosti jej boli ponúknuté množstvo výrazných hereckých úloh. Objavila sa napríklad vo filme "Man of a Thousand Faces" (1957) či "Tip na Dead Jockey" (1957). V rovnakom roku si zahrala aj vo filme "The Tarnished Angels", ktorý režíroval Douglas Sirk, s ktorým Malone pracovala už pri filme "Written on the Wind".
Dňa 8. februára 1960 získala svoju hviezdu na Hollywoodskom chodníku slávy.
Jej ďalšou známou úlohou bola postava Constance MacKenzie "Peyton Place", v rokoch 1964 až 1968. V roku 1968 bola prepustená z natáčania po tom, čo sa sťažovala, že jej postava sa už viac v deji nevyvíjala. Maloneová žalovala spoločnosť 20th Century Fox za 1,6 milióna dolárov za porušenie zmluvy. Neskôr si svoju úlohu zopakovala v televíznom filme "Murder v Peyton Place" z roku 1977 a "Peyton Place: Next Generation" z roku 1985. 
V roku 1992 hrala matku obvinenú z vraždy, vo filme "Basic Instinct". 
Súkromný život.
Počas prezidentských volieb v roku 1952 sa Malone hlásila k demokratom a bola v kampani za Adlaia Stevensona II. V roku 1959 sa vydala za herca Jacquesa Bergeraca v katolíckom kostole v Hongkongu. Spolu majú dve dcéry, Mimi (* 1960) a Diane (* 1962). Pár sa rozviedol 8. decembra 1964. Dňa 3. apríla sa vydala za newyorského obchodníka Roberta Tomarkina. Ich manželstvo bolo neskôr anulované po tom, čo Malone tvrdila, že sa Tomarkin za ňu oženil len kvôli jej peniazom. 
V roku 1971 sa spoločne s dcérami presťahovala do Dallasu v Texase, kde aj vyrastala. 
Úmrtie.
Malone zomrela 19. januára 2018, desať dní pred svojimi 94. narodeninami v ošetrovateľskom zariadení v Dallase. 

</doc>
<doc id="649731" url="https://sk.wikipedia.org/wiki?curid=649731" title="Vodné pólo na Panamerických hrách 1983">
Vodné pólo na Panamerických hrách 1983

Vodné pólo na Panamerických hrách 1983 bol vodnopólový turnaj v rámci multišportového podujatia Panamerických hier 1983. Konal sa v Caracase, vo Venezuele v dňoch od 16.22. augusta 1983, za účasti 8 mužských tímov. Nováčikom turnaja bolo družstvo domácej . Vodnopólový turnaj sa na hrách organizuje od roku 1951, a toto bolo jeho 9. vydanie. Zápasy sa odohrali na plaveckom komplexe Complejo de Piscinas del Parque Naciones Unidas s kapacitou 4 000 divákov, ktorý je súčasťou športového komplexu Complejo Deportivo Parque Naciones Unidas. Titul obhájilo , ktoré sa v jedinej osemčlennej skupine umiestnilo pred a . V priamom súboji o víťazstvo vyhralo v záverečnom hracom dni nad Kubou .
Turnaj slúžil zároveň ako kvalifikácia panamerických družstiev na Olympijský kvalifikačný turnaj 1984. Kvalifikovali sa naň 4 najlepšie družstvá.

</doc>
<doc id="649732" url="https://sk.wikipedia.org/wiki?curid=649732" title="Jean Rochefort">
Jean Rochefort

Jean Rochefort, celým menom Jean Raoul Robert Rochefort (* 29. apríl 1930, Dinan, Francúzsko† 9. október 2017, Paríž) bol francúzsky herec, trojnásobný držiteľ francúzskeho filmového ocenenia César.
Životopis.
Herectvo študoval najprv v Paríži, následne na konzervatóriu v Nantes, kde sa zoznámil aj so Jean-Paulom Belmondom. Po štúdiách vystupoval na rôznych divadelných scénach a v kabaretoch.
Od polovice 50. rokov sa začal objavovať aj vo filme a v televízii. Spočiatku sa jednalo o drobné a vedľajšie role, kde obvykle prihrával svojim slávnejším a známejším kolegom. V rokoch 19641966 hral v prvých troch dieloch slávnej ságy o Angelike právnika Françoisa Desgreze.
Ako filmový herec sa presadil až 70. rokoch v komédiách "Veľký blondín s čiernou topánkou" a "Návrat veľkého blondína". Okrem výrazných komediálnych rolí sa presadil aj ako výborný dramatický herec, čo mu v druhej polovici 70. rokov prinieslo aj dve ocenenia César.
V roku 1999 bol ocenený tretím Césarom za svoje celoživotné dielo a prínos francúzskej kinematografii. Počas svojej viac ako päťdesiatročnej kariéry vystupoval vo viac ako 100 rôznych audiovizuálnych dielach. V októbri 2013 vydal svoju autobiografiu s názvom "Ce genre de choses".

</doc>
<doc id="649733" url="https://sk.wikipedia.org/wiki?curid=649733" title="Veliteľstvo československého četníctva na Slovensku">
Veliteľstvo československého četníctva na Slovensku

Veliteľstvo československého četníctva na Slovensku bol riadiaci orgán četníctva počas Slovenského národného povstania (SNP), podliehajúci povereníctvu Slovenskej národnej rady (SNR) pre veci vnútorné. Funkciu jeho veliteľa zastával plk. Vladimír Bodický (krycie meno Branislav), zástupcom veliteľa bol pplk. Ján Plakinger a náčelníkom štábu stot. Jozef Peterka.
Priamym predchodcom tohto orgánu bolo Hlavné veliteľstvo žandárstva, ktoré sa v roku 1943 presťahovalo z Bratislavy do Štubnianskych Teplíc. Mnohí príslušníci Zboru žandárstva Slovenskej republiky tajne spolupracovali s Vojenským ústredím Slovenskej národnej rady na príprave povstania. Po vypuknutí SNP veliteľstvo vydalo rozkaz svojim podriadeným veliteľstvám zapojiť sa do povstania a premenovalo sa na „Veliteľstvo československého četníctva na Slovensku“. Četníci sa zapojili do bojovej činnosti a v rámci revolučných národných výborov samostatne alebo spolu s milíciami vykonávali bezpečnostnú službu na povstaleckom území. Bojové jednotky štábu veliteľstva tvorila kombinovaná rota automatčíkov, tri bojové čaty a delostrelecká batéria. 21. septembra 1944 bolo veliteľstvo presunuté do Harmanca a neskôr do Brusna.
Po potlačení povstania sa četníci aktivizovali v partizánskych jednotkách, napr. v partizánskej skupine Branislav, ktorú založili príslušníci veliteľstva a ktorá vyvíjala intenzívnu a produktívnu spravodajskú činnosť. Mnohých četníkov zapojených do odboja postihli represálie okupačných vojsk (napr. postrieľanie zajatých četníkov na cintoríne v Revúcej). Na základe nariadenia Predsedníctva SNR č. 6/1945 Zb. n. SNR zo dňa 23. februára 1945 o rozpustení žandárskych a policajných organizácií a formácií zanikli všetky žandárske útvary a vznikol jednotný bezpečnostný zbor s názvom Národná bezpečnosť, ktorý bol v roku 1947 zlúčený s ďalšími bezpečnostnými zložkami do Zboru národnej bezpečnosti.

</doc>
<doc id="649736" url="https://sk.wikipedia.org/wiki?curid=649736" title="Četníctvo Československej republiky">
Četníctvo Československej republiky



</doc>
<doc id="649743" url="https://sk.wikipedia.org/wiki?curid=649743" title="Beatrice Whitney Straight">
Beatrice Whitney Straight



</doc>
<doc id="649744" url="https://sk.wikipedia.org/wiki?curid=649744" title="Beatrice Whitneyová Straightová">
Beatrice Whitneyová Straightová



</doc>
<doc id="649748" url="https://sk.wikipedia.org/wiki?curid=649748" title="Jean Raoul Robert Rochefort">
Jean Raoul Robert Rochefort



</doc>
<doc id="649749" url="https://sk.wikipedia.org/wiki?curid=649749" title="Achondrit">
Achondrit

Achondrit je druh meteoritu s väčšou, hrubšou veľkosťou zrna a šedou farbou. Patrí medzi vzácne meteority a tvoria iba 7% z na Zem spadnutých meteoritov. Jedná sa o magmatickú horninu . Pravdepodobne ide o úlomky kremičitanových kôr asteroidov, ktoré sa rozpadli po vzájomnej zrážke.
Zloženie.
Achondrit je tvorený rôznymi kremičitanovými minerálmi, predovšetkým plagioklasmi, olivínmi a pyroxénmi. Oproti oveľa bežnejším chondritovým meteoritom obsahujú menej železa.
Typy.
Najbežnejším achondritom je eukrit, ktorý sa veľmi podobá pozemskému bazaltu nachádzajúcom sa pri oceánskom dne. Ďalším typom je diogenit, ktorý vznikol zadržaním čadičovej taveniny v magmy a nahromadením pyroxenových kryštálov z dna magmatického krbu. Zmes oboch variantov sa nazýva howardit.
Medzi achondrity sa radí aj ďalšie typy meteoritov ako napr. Aubrit, urcilit, acapulocit a angrit. Jedná sa však o počtom pomerne nevýznamné.
Vznik.
Pôvodne rovnorodý materiál diferencioval v roztavenom chondritovej hmote, tým sa nahromadili kovy v strede telesa a vytvorili tak jadro asteroidu. Ľahká kremičitanová hmota zostala na povrchu.
História.
To že je achondrit magmatického pôvodu prvýkrát rozpoznal nemecký bádateľ Gustav Rose, profesor mineralógie pôsobiaci na univerzite v Berlíne. Jeho koníčkom bolo cestovanie po Ázii a Rusku spolu s Alexandrom Humboldtom, kde zbieral minerály a meteority.

</doc>
<doc id="649752" url="https://sk.wikipedia.org/wiki?curid=649752" title="Inak medzi ženami?">
Inak medzi ženami?

Inak medzi ženami? je antalógia krátkych poviedok od autorov kriminálnych príbehov, v ktorých hrajú hlavnú úlohu ženy.

</doc>
<doc id="649753" url="https://sk.wikipedia.org/wiki?curid=649753" title="Joan Allenová">
Joan Allenová

Joan Allenová (; * 20. august 1956, Rochelle, Illinois, USA) je americká herečka.
Detstvo a mladosť.
Allenová sa narodila do americkej rodiny a je zo štyroch detí, z ktorých sa narodila ako najmladšia. Navštevovala strednú školu Rochelle Township High School. Následne navštevovala University of Eastern Illinois University, kde hrala v niekoľkých divadelných hrách s Johnom Malkovichom, ktorý bol tiež študentom, a potom Northern Illinois University, kde získala titul bakalár umenia.
Kariéra.
Allenová svoju hereckú kariéru začala v divadle. Bola členkou súboru Steppenwolf Theatre Company v roku 1977. V roku 1989 získala cenu Tony za divadelné predstavenie "Burn This", ktoré sa hralo na Broadwayi a zahrala si tam spolu s Johnom Malkovichom.
V roku 1995 získala nomináciu na Academy Awards, v kategórií Najlepšia herečka vo vedľajšej úlohe vo filme "Nixon". O rok neskôr si zahrala po boku herečky Winony Ryder a herca Daniel Day-Lewisa, ktorý hral jej manžela vo filme "Crucible".
V roku 1997 hrala v komédii "Pleasantville", ktorá vyšla v roku 1998.
V menšej úlohe sa objavila ako matka Rachel McAdamsovej, v romantickej komédii "The Notebook" z roku 2004.
V roku 2016 sa objavila v televíznom seriály "The Family", ktorý mal dvanásť častí.
Súkromý život.
V roku 1990 sa vydala za herca Petra Friedmana. Rozviedli sa v roku 2002 a majú spolu dcéru Sadie, ktorá sa narodila v roku 1994.

</doc>
<doc id="649754" url="https://sk.wikipedia.org/wiki?curid=649754" title="Joan Allen">
Joan Allen



</doc>
<doc id="649755" url="https://sk.wikipedia.org/wiki?curid=649755" title="Vodné pólo na Panamerických hrách 1987">
Vodné pólo na Panamerických hrách 1987

Vodné pólo na Panamerických hrách 1987 bol vodnopólový turnaj v rámci multišportového podujatia Panamerických hier 1987. Konal sa v Indianapolise, v Spojených štátoch v dňoch od 17.22. augusta 1987, za účasti 6 mužských tímov. Vodnopólový turnaj sa na hrách organizuje od roku 1951, a toto bolo jeho 10. vydanie. Zápasy sa odohrali na plaveckom štadióne Indiana University Natatorium s kapacitou 4 700 divákov. Titul tretíkrát v rade získalo domáce , ktoré vo finálovom zápase zvíťazilo nad .
Turnaj slúžil zároveň ako kvalifikácia panamerických družstiev na Olympijský kvalifikačný turnaj 1988. Kvalifikovali sa naň 3 najlepšie družstvá.

</doc>
<doc id="649758" url="https://sk.wikipedia.org/wiki?curid=649758" title="Usulután (mesto)">
Usulután (mesto)

Usulután je piate najväčšie mesto vo východnej časti štátu Salvádor a hlavné mesto departementu Usulután. Počet obyvateľov je približne 73-tisíc. Kvôli zemetraseniu z roku 2001 bolo mesto vážne poškodené.
Šport.
V meste sa nachádza známy salvádorský futbalový klub C.D. Luis Ángel Firpo. Jeho štadión Sergio Torres Stadium má kapacitu 5000 divákov.

</doc>
<doc id="649759" url="https://sk.wikipedia.org/wiki?curid=649759" title="Shirley Knightová">
Shirley Knightová

Shirley Knight (* 5. júl 1936, Goessel, Kansas, USA – † 22. apríl 2020, San Marcos, Texas, USA) bola americká herečka a speváčka.
Životopis.
Raný život
Narodila sa a vyrastala v Kansase. V jedenástich rokoch sa začala venovať opernému spevu. V štrnástich rokoch napísala poviedku, ktorá vyšla v národných novinách. Svoju filmovú kariéru začala v roku 1959, kvôli ktorej odcestovala do New Yorku. 
Kariéra
V roku 1961 hrala v dráme "The Dark at the Top of the Stairs" za ktorú bola nominovaná na Academy Awards v kategórií Najlepšia herečka vo vedľajšej úlohe. Nomináciu v rovnakej kategórií získala aj v roku 1963 za jej herecký výkon vo filme "Sweet Bird of Youth".
V roku 1995 získala ocenenie Zlatý glóbus za jej herecký výkon vo filme "Indictment: The McMartin Trial". 
Osobný život
Knightová sa vydala za amerického herca Genom Perssona v roku 1959. Ich manželstvo bolo rozvedené v roku 1969. Mali spolu jedno dieťa, herečku Kaitlin Hopkins. 
Druhé manželstvo mala s anglickým spisovateľom Johnom Hopkinsom, a to od roku 1969 až jeho smrti v roku 1998. Spolu s Hopkinsom vychovali jej dcéru z prvého manželstva, ktorá neskôr používala aj Hopkinsonovo priezvisko. 
Úmrtie
Zomrela dňa 22. apríla 2020 prirodzenou smrťou v dome svojej dcéry Kaitlin. V čase smrti mala 83 rokov.

</doc>
<doc id="649760" url="https://sk.wikipedia.org/wiki?curid=649760" title="Shirley Knight">
Shirley Knight



</doc>
<doc id="649762" url="https://sk.wikipedia.org/wiki?curid=649762" title="Vodné pólo na Panamerických hrách 1951">
Vodné pólo na Panamerických hrách 1951

Vodné pólo na Panamerických hrách 1951 bol vodnopólový turnaj v rámci multišportového podujatia Panamerických hier 1951. Konal sa v Buenos Aires, v Argentíne v dňoch od 1.7. marca 1951, za účasti 5 mužských tímov. Zápasy sa odohrali na plaveckom štadióne "Piscinas del Club Universitario de Buenos Aires", na ktorom sa konali aj súťaže v plávaní a v skokoch do vody. Titul získala domáca , ktorá sa v päťčlennej skupine umiestnila pred a .

</doc>
<doc id="649764" url="https://sk.wikipedia.org/wiki?curid=649764" title="Will Sampson">
Will Sampson

Will Sampson (mladší) (* 27. september 1933, Okmulgee, Oklahoma, USA† 3. jún 1987, Houston, Texas) bol americký herec a maliar, známy z filmu "Prelet nad kukučím hniezdom".
Životopis.
Jeho najznámejšou postava bola rola „Chief Bromdena“ vo filme Miloša Formana "Prelet nad kukučím hniezdom". Zviditeľnil sa tiež postavou Taylora v druhej časti filmu Poltergeist. Venoval sa tiež maľovaniu. Jeho umelecké diela boli v múzeu Gilcrease a Philbrook Museum of Art. V roku 1983 založil a pôsobil v predstavenstve American Indian Registry for the Performing Arts.
Sampson trpel sklerodermiou, chronickým degeneratívnym ochorením, ktoré postihlo jeho srdce, pľúca a kožu. Počas tohto ochorenia jeho hmotnosť klesla zo 120 kg na 64 kg, čo mu spôsobilo problémy s podvýživou. Po transplantácii srdca a pľúc v Houstonskej nemocnici v Houstone, v Texase zomrel 3. júna 1987 na pooperačné zlyhanie obličiek. Je pochovaný na cintoríne Graves Creek v Hitchite v Oklahome. V meste kde sa narodil, je po ňom pomenovaná ulica - "Will Sampson Road".

</doc>
<doc id="649766" url="https://sk.wikipedia.org/wiki?curid=649766" title="Rubná doba">
Rubná doba

Rubná doba (iné názvy pozri nižšie) je vopred stanovené obdobie, ktoré má uplynúť od založenia daných porastov v lese, pozostávajúcich z jedného alebo viacerých typov drevín, do vyťaženia (čiže vyrúbania) všetkých týchto drevín. Zisťuje a udáva sa spravidla pre určitú (nielen prírodne ale aj) hospodársky vymedzenú časť lesa . Rubná doba je teda vlastne vopred stanovená doba medzi dvoma úplnými výrubmi (rubnými ťažbami) spomínanej časti lesa. Rubná doba sa počíta ako vážený aritmetický priemer vekov rubnej zrelosti drevín typických pre danú časť lesa. Udáva sa v rokoch, a to buď ako rozpätie (napr. od 110 do 130 rokov) alebo ako jedno číslo (napr. 120 rokov).
Ťažiť sa v danej časti lesa nemusí jednorazovo, ale môže sa (napr. v tzv. staťových sústavách) ťažiť len postupne, napríklad sa každý rok cielene vyrúbe istá časť drevín danej časti lesa. Podstatné je, že po uplynutí rubnej doby nastane stav, že už boli jedenkrát vyrúbané úplne všetky dreviny danej časti lesa, t.j. tak dreviny, ktoré boli na začiatku okamihu, ku ktorému sa rubná doba udáva, staré (a teda spravidla už zrelé na výrub), ako aj dreviny, ktoré boli v tom istom okamihu ešte mladé.
Názvy.
Súčasný názov tohto ukazovateľa je rubná doba. Nesprávne [bohemizmy] alebo staršie názvy sú: "obmýtie", "obmýtna doba". Iné staršie názvy sú: "rubný turnus", "stínací turnus", "turnus", "rubný obrat", "stínací obrat", "stínací zvrat". Nesprávny starší názov je: "porubná doba".
Určujúce faktory.
Rubná doba konkrétne závisí okrem vlastností daného typu drevín, ktoré sa majú rúbať, predovšetkým aj od jedného alebo viacerých hospodárskych hľadísk. Rubná doba napríklad môže byť zameraná na zabezpečenie niektorého alebo viacerých z týchto cieľov: trvalá produkcia lesa, maximálna produkcia všetkého dreva, maximálna produkcia jedného konkrétneho druhu dreva, maximálny hrubý zisk z lesnej výroby, maximálny čistý dôchodok z pôdy. Pozri aj nižšie uvedené vysvetlenia k výrazu rubná zrelosť.
Význam.
Rubná doba slúži najmä ako základ ťažbovej regulácie, rámec pre porovnávanie skutočného a normálneho stavu lesa a pre analýzu a prognózu vývoja dôležitých taxačných veličín v porastoch, a ako ukazovateľ cyklickosti reprodukčného procesu a spôsobilosti porastov postúpiť z výchovnej ťažby do obnovnej. 
Predmet rubnej doby.
Vyššie spomínaná časť lesa, na ktorú sa rubná doba vzťahuje, býva v závislosti od autora rôzne konkretizovaná: Napríklad v niektorých definíciách sa hovorí o hospodárskej skupine (zastarano aj: hospodárskej triede), v iných o hospodárskom súbore (prípadne v kombinácii s hospodárskym spôsobom) a v ďalších o prevádzkovom súbore . Tieto tri pojmy nie sú obsahovo ekvivalentné a navyše je u nich ten problém, že ich definície nie sú v literatúre uvádzané v úplne jednotnom znení (nižšie uvedené definície sú teda len jedna z možností). Konkrétne: 
Rubná doba podľa súčasných slovenských predpisov.
Definícia rubnej doby uvedená v súčasnej príslušnej slovenskej vyhláške znie: "Rubná doba je rámcová produkčná doba lesných porastov, ktorá sa určuje s prihliadnutím na ich rubnú zrelosť a plnenie požadovaných funkcií lesa pre jednotku rámcového plánovania." , pričom:
Rubná doba sa udáva v rokoch a počíta sa ako vážený aritmetický priemer vekov rubnej zrelosti významných (maximálne 3 dominantných) drevín v rámci daného prevádzkového súboru, pričom váha vyjadruje zastúpenie a funkčný význam dreviny. Rubná doba sa mení so zmenou súčasného stavu porastov, na ktoré sa vzťahuje. Uvádza sa zaokrúhlená na desiatky rokov, v prípade rubných dôb menších ako 50 rokov sa môže zaokrúhľovať na 5 rokov. V rámcovom plánovaní sa udáva ako jedno číslo, nikdy nie rozpätím, pretože plní najmä funkciu určitého kontrolného rámca. 
Pre prevádzkový súbor sa za normálnych okolností rubná doba určuje s ohľadom na rubnú zrelosť jednotlivých drevín, zastúpenie drevín a formu ich zmiešania v porastoch, životnosť porastov a na funkciu, ktorú daný porast plní.
V podrobnom plánovaní pre jednotky priestorového rozdelenia lesa, ktoré majú iné charakteristiky drevín než prevádzkový súbor (čiže jednotka rámcového plánovania), možno (s uvedením dôvodu) rubnú dobu skrátiť alebo predĺžiť voči rubnej dobe prevádzkového súboru. Ak napríklad primiešané dreviny tvoria celkovo významný podiel (minimálne 30%) v jednotke priestorového rozdelenia lesa, treba korigovať rubnú dobu prevádzkového súboru tak, aby straty na produkcii boli čo najmenšie. 

</doc>
<doc id="649767" url="https://sk.wikipedia.org/wiki?curid=649767" title="Porast">
Porast

Porast môže byť:

</doc>
<doc id="649768" url="https://sk.wikipedia.org/wiki?curid=649768" title="Rubný turnus">
Rubný turnus



</doc>
<doc id="649769" url="https://sk.wikipedia.org/wiki?curid=649769" title="Stínací turnus">
Stínací turnus



</doc>
<doc id="649770" url="https://sk.wikipedia.org/wiki?curid=649770" title="Stínací obrat">
Stínací obrat



</doc>
<doc id="649771" url="https://sk.wikipedia.org/wiki?curid=649771" title="Stínací zvrat">
Stínací zvrat



</doc>
<doc id="649773" url="https://sk.wikipedia.org/wiki?curid=649773" title="Obmýtie">
Obmýtie



</doc>
<doc id="649774" url="https://sk.wikipedia.org/wiki?curid=649774" title="Obmýtna doba">
Obmýtna doba



</doc>
<doc id="649775" url="https://sk.wikipedia.org/wiki?curid=649775" title="Poltergeist II">
Poltergeist II

Poltergeist II (angl. "Poltergeist II: The Other Side") je americký mysteriózny horor z roku 1986 a druhým dielom z trilógie Poltergeist. Film režíroval Brian Gibson a scenár napísali Michael Grais a Mark Victor. Vo filme hrajú, JoBeth Williams, Heather O’Rourke, Zelda Rubinstein, Will Sampson, Julian Beck a iní. 
Druhý diel znovu poukazuje na rodinu Freelingových, ktorá sa presťahovala k babičke Jess (Fitzgerald). Carol Anne (O’Rourke) sa v jeden deň stretne s neznámym mužom (Beck), ktorý ju veľmi vydesí. Odvtedy sa začnú v ich domácnosti diať neopísateľné veci. Na pomoc im príde indiánsky krotiteľ duchov (Sampson). Rodina následne bojuje proti nadprirodzeným silám. Na pomoc im príde aj médium Tangina Burrows (Rubinstein) ktorá hrala aj v prvej časti. 
Film získal nomináciu na Oscara za vizuálne efekty. 

</doc>
<doc id="649778" url="https://sk.wikipedia.org/wiki?curid=649778" title="Poltergeist III">
Poltergeist III

Poltergeist III je americký mysteriózny horor z roku 1988 a tretím dielom z trilógie Poltergeist. Film režíroval Gary Sherman a scenár napísal režisér Gary Sherman a Brian Taggert. Vo filme hrajú, Heather O’Rourke, Zelda Rubinstein, Nancy Allen, Tom Skerrit, Lara Flynn Boyle a iní. Heather O’Rourke a Zelda Rubinstein sú jediné herečky, ktoré sa objavili aj v predchádzajúcich dvoch dieloch. 
V treťom diely nevystupuje rodina Freelingových. Film poukazuje na Carol Anne (O’Rourke), ktorá býva u strýka a tety (Skerritt, Allen). Neznámy muž menom Kane, unesie Carol Anne, jej sesternicu Donnu (Flynn Boyle) a jej priateľa Scotta (Wentz). Na pomoc im príde médium Tangina Burrows (Rubinstein), ktorú tiež unesú zlí duchovia. 
Film je jediný z trilógie ktorý nedostal nomináciu na Academy Awards za vizuálne efekty.
Predstaviteľka Carol Anne (Heather O’Rourke) zomrela krátko pred koncom natáčania. Kvôli jej smrti boli zrušené tiež plány na štvrté pokračovanie filmu. 

</doc>
<doc id="649789" url="https://sk.wikipedia.org/wiki?curid=649789" title="Termická účinnosť">
Termická účinnosť

Termická účinnosť (iné názvy: tepelná účinnosť, v širšom zmysle termodynamická účinnosť) je miera účinnosti tepelného motora. Termická účinnosť sa označuje symbolom ηt, ak ju treba odlíšiť od iných účinností, alebo jednoducho η, pri teoretických termodynamických výpočtoch. Doplnok (výraz 1 - ηt) opisuje tepelné straty.
Matematický vzťah.
Pretože pri uzavretom cykle nedochádza k zmene vnútornej energie sústavy, na základe prvého termodynamického zákona platí rovnica:
Qp - Qo - Wp + Wk = 0 , kde:
Termickú účinnosť tak môžeme vyjadriť ako pomer získanej práce k množstvu privedeného tepla:
η = formula_1
alebo inak:
η = formula_2 = formula_3 = 1 - formula_4
Termmická účinnosť je vždy menšia ako 1, dokonca je vždy menšia ako účinnosť Carnotovho cyklu.
Účinnosť Carnotovho cyklu.
Carnotov vratný cyklus je najúčinnejší možný tepelný cyklus pracujúci medzi dvoma tepelnými zásobníkmi s teplotami Tp a To. Tento špeciálny cyklus je tvorený adiabatickou kompresiou a expanziou a izotermickým prívodom a odvodom tepla.
ηk = 1 - formula_5

</doc>
<doc id="649791" url="https://sk.wikipedia.org/wiki?curid=649791" title="Kim Novaková">
Kim Novaková

Marilyn Pauline „Kim“ Novaková (neprechýlene Marilyn Pauline „Kim“ Novak; * 13. február 1933, Chicago, Illinois, USA ) je americká herečka a maliarka. Predovšetkým je známa svojou rolou vo filme "Vertigo". Má svoju hviezdu na Hollywoodskom chodníku slávy.
Detstvo a mladosť.
Novaková sa narodila v Chicagu v štáte Illinois. Obaja jej rodičia boli českého pôvodu. Po maturite nastúpila na Wright Jr. College. Počas štúdia získala štipendium Chicagského inštitútu a študovala na Umeleckej škole. Bola vychovávaná v katolíckej rodine.
Kariéra.
Jej prvou filmovou rolou bola vo filme "Easy prey" z roku 1954. Zlom v jej kariére nastav roku 1955 po tom, čo bola obsadená do filmu "Piknik". Novaková získala za jej herecký výkon ocenenie Zlatý glóbus v kategórii Najlepší ženský herecký objav roka. V roku 1957 sa objavila v hudobnom filme "Pal Joey" po boku Rity Hayworth a Franka Sinatru.
Jej najznámejšia úloha bola postava Madeline v dráme "Vertigo" z roku 1958. Novaková nahradila herečku Veru Miles, ktorá vtedy otehotnela. Mala tiež niekoľko krát rozpor s režisérom Alfredom Hitchcockom kvôli kostýmom, ktoré musela mať vo filme oblečené. Novaková označila Hitchcocka ako džentlmena so zvláštnymi spôsobmi. Podľa jej slov, bol veľmi kritický a pedantný. V rovnakom roku vyšiel film "Bell, Book and Candle," kde Novakova účinkovala po boku Jamesa Stewarta, svojho hereckého kolegu z filmu "Vertigo". Vo filme sa objavila aj Elsa Lanchester či Jack Lemmon.
Po boku Kirka Douglasa hrala v romantickej dráme "Strangers When We Meet" z roku 1960. Dňa 8. februára 1960 získala svoju hviezdu na Hollywoodskom chodníku slávy. Stvárnila tiež hlavnú ženskú úlohu vo filme "The Notorious Landlady" z roku 1962. Objavila sa tiež v komédii z roku 1964, "Kiss Me, Stupid", ktorá získala zmiešané recenzie od filmových kritikov.
V roku 1966 získala hlavnú úlohu vo filme "Eye of the Devil". Novaková bola veľmi zaujatá dejom filmu ale musela z natáčania odstúpiť, nakoľko sa zranila počas jazdy na koni. Tieto zranenia si vyžiadali dlhodobú starostlivosť a nahradila ju herečka Deborah Kerr. Odvtedy zriedka prijímala filmové role a začala sa venovať výtvarnému umeniu. 
V roku 1968 stvárnila na požiadanie herca Roberta Aldricha hlavnú postavu v satirickom filme "The Legend of Lylah Clare". Film uviedla spoločnosť Metro-Goldwyn-Mayer a dej filmu bol inšpirovaný televíznym seriálom "DuPont Show of the Week" z roku 1962. Aldrich požiadal Novakovú aby používala v jej reči nemecký prízvuk, s čím ona nesúhlasila. Na premiére filmu bola veľmi prekvapená, keď videla, že ju dabovala nemecká herečka a Novaková následne získala najhoršie hodnotenie od filmových kritikov v jej hereckej kariére. V roku 1969 vyšiel westernový film "The Great Bank Robbery", po ktorom sa na štyri roky odmlčala.
V roku 1973 sa objavila v horore "Tales That Witness Madness", ktorý bol nominovaný na ocenenie Saturn v kategórii Najlepší horor. Objavila sa tiež v nízkorozpočtovom horore "Satan's Triangle" z roku 1975.
V roku 1980 si zahrala vo filmovom spracovaní "The Mirror Crack'd". Knižnú predlohu napísala Agatha Christie. Vo filme si zahrala po boku Angely Lansbury, Rocka Hudsona, Elizabeth Taylor či Tonyho Curtisa. V roku 1985 sa objavila v pilotnej epizóde televízneho seriálu "Alfred Hitchcock Presents". V rokoch 1986 až 1987 stávrnila postavu Kit Marlowe v televíznom seriály "Falcon Crest". Meno Kit Marlowe, mala pôvodne používať Novaková ako umelecké meno v Hollywoode, preto sa rozhodla, že by mohla využiť toto meno mohlo patriť postave ktorú stvárni. V roku 1989 predávala na 61. ročníku udeľovania Oscarov s jej hereckým kolegom Jamesom Stewartom.
V roku 1991 ukončila svoju hereckú kariéru a začala sa venovať maľovaniu. V roku 1995 bola Novaková časopisom Empire Magazine zaradená na 92. miesto 100 najslávnejších hviezd vo filmovej histórii. O dva roky neskôr, v roku 1997 získala ocenenie za celoživotné dielo na Medzinárodnom filmovom festivale v Berlíne. V roku 2004 bola sa objavila v relácii "Larry King Live". V roku 2010 získala poctu od Grauman’s Chinese Theatre. Pred divadlom nechala odtlačky svojich rúk a nôh.
V roku 2014 druhý krát predávala ocenenie Academy Awards s Matthewom Mcconaugheyom.
Súkromný život.
Novaková je tiež vzorom pre veľa herečiek a módnych návrhárov. Herečka Naomi Wattsová uviedla, že jej oblečenie vo filme "Mulholland Drive" bolo podobné ako mala Novaková vo filme "Vertigo". Nicole Kidmanová dokonca písala Novakovej list, v ktorom chválila jej herecké výkony, dobrotu a ducha.
Jej prvé manželstvo bolo s anglickým hercom Richardom Johnsonom. Trvalo 13 mesiacov, od 15. marca 1965 do 23. apríla 1966.
V 60-tych rokoch sa Novakova odsťahovala do Big Sur. V roku 1974 sa stretla s veterinárom koní Robertom Malloym, za ktorého sa dňa 12. marca 1976 vydala. Malloy má z prvého manželstva dve dospelé deti. Spolu s manželom má dom pozdĺž rieky Williamson neďaleko Chiloquin v Oregone. Malloy zomrel v novembri 2020.
V roku 2006 bola Novakova zranená pri dopravnej nehode. V roku 2008 priznala, že trpí bipolárnou poruchou a v roku 2010 manažérka Novakovej prehlásila, že Novakovej bola diagnostikovaná rakovina prsníka. Po čase Novakova potvrdila, že sa uzdravila.
V roku 2014 sa zúčastnila 86. ročníka udeľovania Academy Awards. Médiá upozorňovali na jej zlý vzhľad, ktorý bol poznačený plastickými úpravami.
V marci 2015 navštívila Česko, kde vystavovala svoje obrazy v Strahovskom kláštore.

</doc>
<doc id="649792" url="https://sk.wikipedia.org/wiki?curid=649792" title="Československý národný výbor (Spojené štáty)">
Československý národný výbor (Spojené štáty)

Československý národný výbor (skratka ČSNV) bol politický orgán, ktorý založili česko-slovenské krajanské organizácie v Spojených štátoch (České národné združenie, Slovenské národné združenie a Združenie českých katolíkov) 18.20. apríla 1939 na podporu úsilia o obnovenie Československa (pozri druhý česko-slovenský odboj). Organizácia reprezentovala väčšinu Čechov, Slovákov a Rusínov žijúcich v Spojených štátoch (spolu vyše milión obyvateľov). O jej ustanovenie sa pričinil Edvard Beneš, v tom čase hosťujúci profesor na Chicagskej univerzite ("University of Chicago"), ktorý po 15. marci 1939 (t. j. po vojenskom obsadení Česko-Slovenska Nemeckom a ustanovení Protektorátu Čechy a Morava) začala vyvíjať intenzívnu politickú činnosť medzi krajanmi.

</doc>
<doc id="649796" url="https://sk.wikipedia.org/wiki?curid=649796" title="Vodné pólo na Panamerických hrách 1955">
Vodné pólo na Panamerických hrách 1955

Vodné pólo na Panamerických hrách 1955 bol vodnopólový turnaj v rámci multišportového podujatia Panamerických hier 1955. Konal sa v Mexiko City, v Mexiku v dňoch od 15.24. marca 1955, za účasti 5 mužských tímov. Nováčikom podujatia bolo družstvo . Zápasy sa odohrali na plaveckom štadióne Alberca Olímpica de Ciudad Universitaria s kapacitou 6 000 divákov, na ktorom sa konali aj súťaže v plávaní a v skokoch do vody. Titul obhájila , ktorá sa v päťčlennej skupine umiestnila pred a .

</doc>
<doc id="649799" url="https://sk.wikipedia.org/wiki?curid=649799" title="Hviezdičkové kimono">
Hviezdičkové kimono

Hviezdičkové kimono () je detektívny román rumunského spisovateľa Victora Eftimia.
Slovenské vydanie.
V slovenčine vyšla kniha v roku 1973 v edícii „Labyrint“ vo vydavateľstve Smena.
Dej.
Vodný zajatec, privykajúc si na tmu – baterka mu zostala v kimone, a to mu strhli banditi – uvažoval o kadečom, čo nijako nesúviselo s týmto jeho dobrodružstvom. Jeho policajtskú márnomyseľnosť predsa však šteklilo akési intímne zadosťučinenie: naozaj naďabil na kanál, o ktorom predpokladal, že je spojený so Seinou, keď vyšetroval 4 podozrivé samovraždy Američanov. Prirodzene, radšej by tento kanál nikdy nebol objavil, než aby sa sním mal oboznámiť za takýchto nepríjemných okolností. Tom Sincler bol presvedčený, že v tejto chvíli skočí z blízkeho mosta dajaký spojenec Číňanov, oblečený do jeho zvrchníka a s jeho klobúkom na hlave, predstierajúc detektívovu samovraždu. Mŕtvolu vytiahnu zo Seiny na druhý deň. Táto perspektíva ho vôbec nenadchýnala.

</doc>
<doc id="649800" url="https://sk.wikipedia.org/wiki?curid=649800" title="Vodné pólo na Panamerických hrách 1959">
Vodné pólo na Panamerických hrách 1959

Vodné pólo na Panamerických hrách 1959 bol vodnopólový turnaj v rámci multišportového podujatia Panamerických hier 1959. Konal sa v Chicagu, v Spojených štátoch v dňoch od 30. augusta3. septembra 1959, za účasti 5 mužských tímov. Nováčikom podujatia bolo družstvo Západnej Indie, ktoré bolo tvorené hráčmi Barbadosu, Jamajky a Trinidadu a Tobaga. Vodnopólový turnaj sa na hrách organizuje od roku 1951, a toto bolo jeho 3. vydanie. Zápasy sa odohrali na plaveckom štadióne Portage Park Pool, na ktorom sa konali aj súťaže v plávaní a v skokoch do vody. Titul získalo domáce , ktoré sa vo finálovej skupine umiestnilo pred obhajcom prvenstva z a .

</doc>
<doc id="649802" url="https://sk.wikipedia.org/wiki?curid=649802" title="Wix.com">
Wix.com

Wix.com Ltd. je izraelská softvérová spoločnosť poskytujúca služby vývoja webstránok, ktorá je založená na princípe cloudu. Umožňuje používateľom vytvoriť HTML5 webstránky a mobilné stránky prostredníctvom použitia drag and drop nástrojov. Spolu s jeho ústredím a ďalšími kanceláriami v Izraeli má tiež kancelárie v Brazílii, Kanade, Nemecku, Indii, Írsku, Litve, USA a na Ukrajine.
Používatelia môžu pridať aj sociálne plug-iny, e-commerce, online marketing, kontaktné formuláre, e-mailový marketing, a komunitné fóra do svojich stránok s použitím rôznych spoločnosťou Wix vyvinutých aplikácií tretích strán. Tvorca webovej stránky platformy Wix je postavený na obchodnom modeli freemium, ktorý zarába príjmy prostredníctvom prémiových aktualizácií.
História.
Wix vytvorili v roku 2006 Avishai Abrahami, Nadav Abrahami a Giora Kaplan. Spoločnosť sa nachádza v Tel Avive a má kancelárie aj v San Franciscu, New Yorku a Dnepropetrovsku. Je financovaná investormi Insight Venture Partners, Mangrove Capital Partners, Bessemer Venture Partners a Benchmark Capital.
Do open-beta verzie vstúpili v roku 2008.

</doc>
<doc id="649803" url="https://sk.wikipedia.org/wiki?curid=649803" title="Slnko v sieti 2020">
Slnko v sieti 2020

10. ročník odovzdávania cien Slnko v sieti sa mal pôvodne konať 17. apríla 2020 v interiéroch Starej tržnice v Bratislave. Vzhľadom na preventívne opatrenia súvisiace s pandémiou koronavírusu na Slovensku, sa ceremoniál v plánovanej podobe nemohol uskutočniť. V polovici júna bol preto oznámený náhradný termín, tento pripadol na 9. september.
O ocenenie sa pôvodne uchádzalo celkom 24 titulov, presnejšie 12 hraných, 6 dokumentárnych i 6 animovaných filmov. Do druhého kola postúpilo 14 kandidátov, z toho 8 celovečerných, 3 dokumenty a 3 kreslené. Najväčší počet nomináciíí, respektíve 12, obdržal thriller Jonáša Karáska s názvom "Amnestie", v 11. kategóriách na cenu ašpirovala pre zmenu dráma Marka Škopa "Nech je svetlo", zatiaľ čo 8 nomináciíí si vyslúžil dlhometrážny debut Teodora Kuhna "Ostrým nožom".

</doc>
<doc id="649807" url="https://sk.wikipedia.org/wiki?curid=649807" title="Proxenos">
Proxenos

Proxenos () bol v starovekom Grécku občan mestského štátu, ktorý pohostinne prijímal občanov iného štátu a staral sa o ich bezpečný pobyt.
Proxenos (mn. č. "proxenoi") znamená v preklade „priateľ cudzincov“. Tento termín je odvodený z pojmu "proxenia", ktorý je výrazom pre starogrécku tradíciu pohostinstva. Občan v starovekom Grécku nemal žiadne práva v iných obciach, takže bolo medzi obcami zavedené formálne priateľstvo tzv. "xenia". Z miestnych občanov boli menovaní proxenoi, ktorí sa starali o záujmy občanov štátov, s ktorými mali formálne zväzky (bola to akási konzulárna ochrana či pomoc, ktorá mala v gréckych mestských štátoch za úlohu najmä „ochraňovať a podporovať záujmy cudzích občanov“, a to nielen Grékov ale i ne-Grékov napr. Feničanov). Ak sa proxenos svojim pohostinstvom vyznamenal, požiadali ho aj iní o proxeniu (ochranu cudzincov).
V praxi medzi úlohy proxena patrilo hlavne poskytovanie ochrany príslušníkom vysielajúceho štátu, ale napr. aj „overovanie ich poslednej vôle“ (závetu) v prípade úmrtia, v čom možno nájsť určitú paralelu s notárskymi a matričnými službami súčasných konzulárnych úradov. Samotný proxenos bol menovaný z radov občanov prijímajúceho štátu, pričom tento post spravidla zastával niektorý významný alebo vplyvný jednotlivec, v čom spočíva istá podobnosť s funkciou súčasného honorárneho konzula. Napr. Demostenes, slávny aténsky rečník, ktorý bol často poverený diplomatickými misiami, bol proxenos Tébanom v Aténach, a Aténčanom v Tébach slávny básnik Pindaros.“
Proxenos hostil zahraničných vyslancov na vlastné náklady. Bol to občan, ktorý podpísal zmluvu na zastupovanie záujmov cudzincov vo svojej krajine (krajinách). Proxenos často zastával aj diplomatické funkcie. Prostredníctvom neho sa viedli rokovania. V prípade konfliktov medzi štátmi sa mnohokrát stal prostredníkom (mediátorom) medzi konfliktnými stranami. Pozícia proxena bola často dedičná.

</doc>
<doc id="649811" url="https://sk.wikipedia.org/wiki?curid=649811" title="Výsadkové lode triedy Ropucha (Projekt 775)">
Výsadkové lode triedy Ropucha (Projekt 775)

Výsadkové lode triedy Ropucha (Projekt 775) je trieda veľkých výsadkových lodí sovietskeho/ruského námorníctva, ktoré sú určené na presun vojsk a nákladu po mori, ako aj na zabezpečenie výsadku pri obojživelných operáciách. Sú schopné prepravovať rôzne typy obrnených vozidiel vrátane tankov. 
Ruské námorníctvo v súčasnosti prevádzkuje ešte 15 výsadkových lodí tejto triedy.
Stavba.
Na základe skúseností z cvičení a bojovej služby si koncom 60. rokov minulého storočia vedenie sovietskeho námorníctva uvedomilo, že potrebuje tri druhy výsadkových lodí: 
V tej dobe už sovietske námorníctvo malo modernú triedu veľkých výsadkových lodí projektu 1171. Vyššie uvedené požiadavky na malé výsadkové lode v zásade spĺňali plavidlá projektu 106/106K. Čo sa týka stredných výsadkových lodí projektov 770, 771 a 773, ktoré boli v tej dobe v prevádzke, tak tie neboli schopné zabezpečiť prepravu a výsadok roty námornej pechoty a bolo potrebné ich vymeniť. Z tohto dôvodu sa v roku 1968 na príkaz vtedajšieho veliteľa námorníctva, admirála flotily Sovietskeho zväzu S.G. Gorškova, začalo pracovať na vytvorení takticko-technických špecifikácií pre novú triedu stredných výsadkových lodí. 
Projekt 775 mal byť prvým špeciálnym programom vývoja výsadkových lodí. Dovtedy bol tento typ plavidiel stavaný na základe existujúcich lodí na prepravu nákladu alebo išlo o hybridný program pre civilnú sféru a armádu zároveň ako napr. pri projekte 1171. Návrh a konštrukcia nových lodí sa realizoval v Poľsku v lodeniciach Severnaja Verf (Stocznіa Polnocna) v Gdansku. Projektovým manažérom bol lodiarsky inžinier O. Vysotsky. Monitorovanie postupu prác vykonávala skupina špecialistov zo sovietskeho námorníctva pod vedením kapitána B.M. Moložožnikova, neskôr pod vedením lodiarskeho inžiniera M.I. Rybnikova.
Už počas projektových prác boli tieto plavidlá kvôli významnému navýšeniu výtlaku premenované zo stredných na veľké výsadkové lode. Prvá z lodí bola zavedená do služby v sovietskom námorníctve 1. júla 1974 pod názvom BDK-47. Celkovo bolo postavených 25 lodí tohto projektu. V prvej sérii 775/I bolo od roku 1975 do roku 1985 postavených 12 plavidiel. Druhá séria 775/II pozostávala zo 16 lodí a bola postavená v rokoch 1985 až 1992. Posledné tri lode boli postavené podľa revidovaného projektu 775 M a od ostatných lodí sa odlišovali výzbrojou a radarovou technikou. Výstavbu tretej série lodí sa nepodarilo ukončiť z dôvodu rozpadu ZSSR.
Konštrukcia.
Výsadkové lode projektu 775 majú niekoľko palúb s dĺžkou 95 m a výškou 4,5 m. Pre manipuláciu s nákladom slúži rampa na prove lode. Loď má bojový výtlak 4080 ton a môže prepravovať pozemné jednotky s obrnenou technikou. Kapacita plavidla je: 
Delostrelecká výzbroj lodí pozostáva z dvoch dvojkanónov kalibru AK-725 s radarovým systémom riadenia paľby typu MP-105. Sú určené na ničenie pozemných, hladinových, ale aj vzdušných cieľov. Majú dosah je a palebný priemer 2200 nábojov. Rýchlosť streľby je 100 výstrelov za minútu. Náboje môžu byť vybavené kontaktnými aj bezkontaktnými poistkami. U tretej výrobnej série 775/III boli dvojkanóny AK-725 nahradené jedným kanónom kalibru AK-176. Pre palebnú podporu výsadku a ničenie pobrežných cieľov je loď vybavená raketovým systémom Grad-M s dostrelom .
Protilietadlovú výzbroj lode predstavujú dva raketové komplety 9K34 Strela-3 alebo Igla.
Loď je vybavená palubným radarom typu MR-302 na detekciu vzdušných cieľov , dvoma navigačnými radarmi a komunikačnými systémami. K dispozícii sú aj pasívne systémy elektronického boja. 
Dvojicu lodných skrutiek poháňajú dva dieselové motory s výkonom do 9 500 konských síl. Pri maximálnej rýchlosti prepláva 3400 míľ, ale jej maximálny dosah (pri rýchlosti 12 uzlov) je 4000 míľ.
Nasadenie.
Veľké výsadkové lode projektu 775 sa podieľali na ruskej vojenskej intervencii počas občianskej vojny v Sýrii. Do tejto blízkovýchodnej krajiny bolo potrebné prepraviť tisíce ton zásob, desiatky kusov ťažkej techniky a stovky vojakov. Na tejto logistickej operácii sa podieľali lode Azov, Koroľov, Jamal, Novočerkassk a Cezar Kunikov. Na sýrsku základňu Tartus priplávali dve takéto lode mesačne.

</doc>
<doc id="649813" url="https://sk.wikipedia.org/wiki?curid=649813" title="Ali MacGrawová">
Ali MacGrawová

Ali MacGrawová (; * 1. apríl 1939, Pound Ridge, New York, USA) je americká modelka a herečka.
Životopis.
Svoju hereckú kariéru začala v televíznych reklamách. Jej najznámejšia filmová rola bola vo filme "Love Story" z roku 1970. Za svoj herecký výkon bola nominovaná na Academy Awards. V roku 1971 odmietla rolu Bree Daniels v dráme "Klute", ktorú neskôr získala Jane Fondová. O rok neskôr hrala so Stevenom McQueenom vo filme "Útek" ("The Getaway").
Bola trikrát vydatá. S druhým manželom, Robertom Evansom, má syna Josha.
Venuje sa joge a spolupracuje s organizáciou PETA.
V súčasnosti žije v Sante Fe v Novom Mexiku.

</doc>
<doc id="649814" url="https://sk.wikipedia.org/wiki?curid=649814" title="Ali MacGraw">
Ali MacGraw



</doc>
<doc id="649815" url="https://sk.wikipedia.org/wiki?curid=649815" title="Alexander Griščuk">
Alexander Griščuk

Alexander Griščuk ( * 3. október 1983, Moskva, Sovietsky zväz) je ruský šachový veľmajster. Svoj titul získal v roku 2000, dva roky predtým získal titul medzinárodného majstra.
K 30. aprílu 2020 bol jeho rating Elo 2784.

</doc>
<doc id="649817" url="https://sk.wikipedia.org/wiki?curid=649817" title="Mara Bunevová">
Mara Bunevová

Mara Bunevová (mac. a bulh. Мара Бунева"Mara Buneva"; * 1901 / 1902, Tetovo† 13. január 1928, Skopje) bola macedónska bulharská revolucionárka, členka Vnútornej macedónskej revolučnej organizácie.
Mara Bunevová sa narodila ako štvrté z deviatich detí do bulharskej rodiny starostu v dnešnom Tetove, vtedy patriacom Osmanskej ríši. Po štúdiu v rodnom Tetove ju rodina poslala študovať ekonómiu do Skopje. Po prvej svetovej vojne sa spolu s rodinou viackrát sťahovala, až sa nakoniec dočasne usadili v bulharskej Sofii, kde Buneva navštevovala miestnu univerzitu. Vydala sa za bulharského vojenského veliteľa Ivana Chrankova, no krátko na to sa rozviedla. Pod vplyvom svojho brata sa Buneva pridala do macedónskeho revolučného hnutia Vnútornej macedónskej revolučnej organizácie a v roku 1926 presídlila do Skopje. V januári 1928 na Kamennom moste cez rieku Vardar v Skopje s revolverom zavraždila srbského úradníka Velimira Prelića, ktorý stál za zatýkaním študentov s protisrbským zmýšľaním, ktoré viedlo k politickým procesom. Následne po spáchaní atentátu spáchala Buneva samovraždu.
Bulharmi bola Buneva oslavovaná ako mučeníčka za oslobodenie Macedónska, v Macedónsku bola po druhej svetovej vojne (a konci bulharskej okupácie Macedónska) odsúdená na zabudnutie. Po zisku samostatnosti Macedónska v 90. rokoch 20. storočia sa spomienka na Bunevu znovu objavila a vyvolala značné kontroverzie pre jej probulharskú orientáciu. Časť macedónskej spoločnosti a bulharská diaspóra na Bunevu nazerá pozitívne a považuje ju macedónsku národnú hrdinku, druhá časť spoločnosti jej pripomínanie jej pamiatky odsudzuje pre jej bulharofilské zmýšľanie. Otázka je v Severnom Macedónsku živá aj v 21. storočí a vyvolala niekoľko konfliktov medzi bulharskými a macedónskymi nacionalistami.

</doc>
<doc id="649818" url="https://sk.wikipedia.org/wiki?curid=649818" title="Mara Buneva">
Mara Buneva



</doc>
<doc id="649825" url="https://sk.wikipedia.org/wiki?curid=649825" title="Aspasia">
Aspasia

Aspasia môže byť:
Aspasia alebo Aspasiá môže byť:

</doc>
<doc id="649826" url="https://sk.wikipedia.org/wiki?curid=649826" title="Vodné pólo na Panamerických hrách 1963">
Vodné pólo na Panamerických hrách 1963

Vodné pólo na Panamerických hrách 1963 bol vodnopólový turnaj v rámci multišportového podujatia Panamerických hier 1963. Konal sa v São Paulo, v Brazílii v dňoch od 24. apríla4. mája 1963, za účasti 5 mužských tímov. Nováčikom podujatia bolo družstvo . Vodnopólový turnaj sa na hrách organizuje od roku 1951, a toto bolo jeho 4. vydanie. Zápasy sa odohrali na plaveckom štadióne Piscina de Sociedade Esportiva Palmeiras, na ktorom sa konali aj súťaže v plávaní a v skokoch do vody. Titul získala domáca , ktorá sa v päťčlennej skupine umiestnila pred obhajcom prvenstva z a .

</doc>
<doc id="649828" url="https://sk.wikipedia.org/wiki?curid=649828" title="Cloud seeding">
Cloud seeding

Cloud seeding, v doslovnom preklade "osievanie oblakov", je typ modifikácie počasia za účelom zvýšenia zrážok na určitom území. Cieľom tohto procesu je zmeniť alebo zvýšiť množstvo dažďa, ktorý padá z oblakov rozptýlením chemikálií vo vzduchu, ktoré pomáhajú kondenzovať okolitú vlhkosť do oblakov.
V skratke ide o aplikovanie technológie, ktorá môže zvýšiť schopnosť oblakov produkovať zrážky. Za týmto názvom sa ukrýva technologicky náročný mechanizmus generátorov, najmä s jodidom strieborným.
Metodológia.
Medzi najpoužívanejšie látky patrí jodid strieborný, jodid draselný a suchý ľad. Taktiež bol použitý tekutý propán. Po sľubnom výskume začalo byť čoraz obľúbenejšie použitie hygroskopických látok ako napríklad soľ.
Po nasadení látky musí byť oblak v teplote −20 až −7 °C aby došlo k zvýšenému sneženiu. Zavedením látky, ako je jodid strieborný ktorý má kryštalickú štruktúru podobnú ľadu vyvolá mrazivé nukleácie. 
Bežná stratégia pri oblakoch strednej nadmorskej výšky (2 000 až ) bola založená na skutočnosti, že rovnovážny tlak pary je nižší nad ľadom než nad vodou. Tvorba ľadových častíc v „podchladených“ mrakoch im umožňuje rásť na úkor kvapalných čiastočiek. Ak dôjde k dostatočnému rastu, častice sa stanú dostatočne ťažkými na to, aby padli ako zrážky, ktoré by inak žiadne zrážky nespôsobili. Tento proces je známy ako „statické“ osievanie oblakov. 
Cloud seeding oblakov letných období alebo tropických pásiem sa snaží využívať teplo uvoľňované mrazením. Táto stratégia „dynamického“ osievania využíva fakt, že ďalšie teplo zvyšuje vztlak a zaisťuje vyššiu konvergenciu na nízkej úrovni čím spôsobuje rýchly rast správne zvolených oblakov. 
Chemikálie na cloud seeding môžu byť do oblakov zavedené lietadlami, kanistrami vystrelených z rakiet alebo dymom z generátorov umiestnených na zemi. 
Dopad na človeka a životné prostredie.
V správe od Science and Technology Committee uvádzajú, že hranica medzi mierumilovným a nepriateľským osievaním mrakov je veľmi tenká. Krajina ktorá čelí suchu a humanitárnej kríze môže vnímať nedostatok dažďa ako krádež susednou krajinou. Okrem obáv zo zneužitia tejto technológie sú pochybnosti, či to vôbec funguje. V roku 2003 US National Research Council (NRC) dospeli k záveru, že existuje len veľmi málo dôkazov, ktoré by naznačovali, že cloud seeding naozaj funguje. Aj po rokoch výskumu sú dôkazy pomerne obmedzené.
V reakcii na obavy týkajúce sa škodlivosti sa preukázalo, že chemikálie na sadenie oblakov, ako je jodid strieborný, nemajú pri používaných v malých koncentráciách negatívny vplyv na životné prostredie.
Cloud seeding nad národným parkom Kosciuszko je problematické v tom, že sa uskutočnilo niekoľko zmien právnych predpisov aby umožnili súdne pojednávanie. Ekológovia sú znepokojení absorpciou elementárneho striebra vo vysoko citlivom prostredí, ktoré ovplyvňuje vačice medzi inými druhmi, ako aj nedávno rozšírené kvitnutie rias v kedysi nedotknutých ľadovcových jazerách. 
Pretože jodid strieborný a nie elementárne striebro je materiál osievania oblakov, tvrdenia o negatívnom vplyve na životné prostredie sú spochybňované odborným prieskumom zhrnutým Medzinárodnou asociáciou pre zmenu počasia. 
História.
Prvýkrát o tejto technológii hovoril Louis Gathmann v roku 1891, ktorý navrhol strieľanie oxidu uhličitého do oblakov na vyvolanie zrážok.
Počas 30. rokov 20. storočia Bergeron-Findeisenov proces teoretizoval, že superpodchladené kvapôčky vody prítomné pri raste ľadových kryštálov a uvoľnené do dažďových mrakov spôsobia dážď. Pri výskume námrazy lietadiel Vincent Schaefer a Irving Langmuir z General Electric túto teóriu potvrdili.
Vincent Schaefer objavil princíp cloud seedingu v júli 1946. Vychádzal z myšlienok, vytvorenými medzi ním a spolupracovníkom Irvingom Langmuir a pokúsil sa experimentovať s chladnými mrakmi za pomoci mraziacej jednotky stimulovať rast ľadových kryštálov. S nešťastím zistil, že mraznička nie je dosť chladná na to, aby vytvorila oblak len za pomoci vydýchnutého vzduchu. Tento experiment sa pokúsil posunúť pridaním kusu suchého ľadu, aby znížil teplotu. K jeho údivu, ako vydýchol do mrazničky, zaznamenal okamih keď sa objavilo milión kryštálových čiastočiek. Experiment sa ľahko replikoval a preskúmal teplotný gradient, aby stanovil limit −40 ° C pre tekutú vodu. 
Čína.
Najväčšia sieť prístrojov na vytváranie umelého dažďa sa nachádza v Číne. Zatiaľ spĺňajú svoj cieľ zvyšovania zrážok v suchých regiónoch a to aj v hlavnom meste Peking. Zmena počasia v Tibete predstavuje kritickú inováciu k riešeniu problému s nedostatkom vody v Číne. Dochádza dokonca k hádkam medzi regiónmi, ktoré sa navzájom obviňujú z "krádeže" zrážok.
Čína dokonca použila túto technológiu aby počas ceremónie Olympijských hier v roku 2008 mala sucho a neprekvapil ich dážď.
Vo Februári 2009 nasadila Čína do oblakov jodidové tyčinky nad Pekingom aby po štyroch mesiacoch sucha umelo vytvorila zrážky. Sneženie trvalo tri dni a boli uzatvorených až 12 hlavných ciest okolo tohto hlavného mesta. Koncom októbra toho istého roku mal Peking svoj najskorší sneh, a to od roku 1987 tiež v dôsledku osievania oblakov.
V roku 2016 sa objavil program Sky River vyvinutý čínskou univerzitou Čching-chua, ktorý sa spolieha na techniku osievania mrakov. Na vysokohorských svahoch v Tibete a ďalších lokalitách bolo na experimentálne použitie zatiaľ nasadených 500 kotlov. Dáta, ktoré sa zatiaľ zhromaždili, ukazujú veľmi sľubné výsledky. Projekt však vzbudzuje pochybnosti - napríklad preto, že takto masívne osievanie mrakov môže ovplyvniť počasie aj niekde úplne inde. Podľa Janosa Pasztora z Carnegie Climate Geoengineering Governance Initiative by potom tieto oblasti boli "okradnuté" o zrážky, ktoré by v nich inak spadli. Hoci vedci hovoria že údaje ktoré zhromaždili ukazujú veľmi sľubné výsledky, ide o prvé použitie osievania mrakov o takomto rozmere. Niektorí meteorológovia spochybnili jej pravdepodobnosť úspechu a potenciálne riziká výrazného zvýšenia zrážok v cieľovej oblasti s rozlohou 1,6 milióna štvorcových kilometrov. 

</doc>
<doc id="649829" url="https://sk.wikipedia.org/wiki?curid=649829" title="Arne Laurin">
Arne Laurin

Arne Laurin, rod. Arnošt/Ernst Lustig (* 24. február 1889, Hrnčíře, dnes Praha-Šeberov† 17. február 1945, New York, New York) bol českožidovský novinár, literárny, výtvarný a divadelný kritik, básnik a prozaik. Bol blízkym spolupracovníkom Tomáša Garriguea Masaryka a Edvarda Beneša.
Publikoval v týždenníkoch "Rozvoj", jičínskej mutácií týždenníka "Pokrokové listy", satirickom dvojtýždenníku "Kopřivy", týždenníku "Samostatnost", mesačníku "Národním obzoru", týždenníku "Zádruha", dvojtýždenníka "Stopa", dvojtýždennej revue "Divadlo", denníku "Národní politika" a počas prvej svetovej vojny v "Českých listech", resp. "Českém listu". V roku 1918 pôsobil ako redaktor časopisu "Domov", v roku 1919 sa stal zástupcom šéfredaktora denníka "Tribuna" a koncom roku 1920 bol prizvaný k príprave denníka "Prager Presse", v ktorého redakcii pôsobil ako šéfredaktor od roku 1921 do novembra 1938, kedy mu správna rada Orbisu vypovedala zmluvu. V januári 1939 odišiel do Francúzska a následne do New Yorku. Spolupracoval s E. Benešom na formovaní odboja. Na česko-slovenskom konzuláte v New Yorku založil a viedol spravodajskú tlačovú agentúru s rozsiahlym spravodajským archívom.
Laurin zomrel v New Yorku. Bol spopolnený a v roku 1946 bola jeho urna uložená v hrobe na Olšanských hřbitovech na pražskom Žižkove.

</doc>
<doc id="649830" url="https://sk.wikipedia.org/wiki?curid=649830" title="Ernst Lustig">
Ernst Lustig



</doc>
<doc id="649833" url="https://sk.wikipedia.org/wiki?curid=649833" title="Vodné pólo na Panamerických hrách 1967">
Vodné pólo na Panamerických hrách 1967

Vodné pólo na Panamerických hrách 1967 bol vodnopólový turnaj v rámci multišportového podujatia Panamerických hier 1967. Konal sa v Winnipegu, v Kanade v dňoch od 26. júla1. augusta 1967, za účasti dovtedy rekordných 6 mužských tímov. Nováčikmi podujatia boli družstvá a . Vodnopólový turnaj sa na hrách organizuje od roku 1951, a toto bolo jeho 5. vydanie. Zápasy sa odohrali v plaveckom centre Pan Am Pool Aquatic Centre s kapacitou 2 300 divákov, na ktorom sa konali aj súťaže v plávaní a v skokoch do vody. Jeho výstavba stála 2,976 milióna C$. Svoj druhý titul získalo , ktorá sa v šesťčlennej skupine umiestnilo pred obhajcom prvenstva z a .
Turnaj zároveň slúžil ako kvalifikácia panamerických družstiev na LOH 1968, ktoré hostilo Mexiko City. Kvalifikovali sa na 3 najlepšie družstvá.

</doc>
<doc id="649839" url="https://sk.wikipedia.org/wiki?curid=649839" title="Kuratórium na výchovu mládeže v Čechách a na Morave">
Kuratórium na výchovu mládeže v Čechách a na Morave

Kuratórium na výchovu mládeže v Čechách a na Morave (KVMČM) bola masová mimoškolská organizácia na území Protektorátu Čechy a Morava zameraná na výchovu českej mládeže vo veku od 10 do 18 rokov v intenciách nacionálno-socialistických ideí. Formálne bola založená 28. mája 1942, činnosť zahájila až 13. marca 1943. Odhaduje sa, že do povinných akcií Kuratória bola zapojená
asi polovica českých chlapcov a dievčat, narodená v rokoch 19251935.
Podobné organizácie existovali aj v ďalších európskych štátoch (Hlinkova mládež na Slovensku, Gioventù Italiana del Littorio v Taliansku, Arbeidernes Ungdomsfylking v Nórsku a ďalšie). Modelom Kuratória sa stala organizácia Hitlerjugend. Kuratórium v sebe koncentrovalo väčšinu mládežníckych záujmových a pohybových protektorátnych aktivít. Hlavným ideovým cieľom Kuratória bola nielen prevýchova, ale aj podpora tzv. protektorátneho vlastenectva a spolupráca s nemeckou ríšou. Činnosť organizácie bola ukončená v roku 1945 po porážke nacistického Nemecka.

</doc>
<doc id="649842" url="https://sk.wikipedia.org/wiki?curid=649842" title="Marilyn Pauline Novak">
Marilyn Pauline Novak



</doc>
<doc id="649843" url="https://sk.wikipedia.org/wiki?curid=649843" title="Marilyn Pauline Novaková">
Marilyn Pauline Novaková



</doc>
<doc id="649844" url="https://sk.wikipedia.org/wiki?curid=649844" title="Elizabeth Alice MacGraw">
Elizabeth Alice MacGraw



</doc>
<doc id="649845" url="https://sk.wikipedia.org/wiki?curid=649845" title="Elizabeth Alice MacGrawová">
Elizabeth Alice MacGrawová



</doc>
<doc id="649851" url="https://sk.wikipedia.org/wiki?curid=649851" title="Poslankyňa">
Poslankyňa



</doc>
<doc id="649852" url="https://sk.wikipedia.org/wiki?curid=649852" title="Haki Doku">
Haki Doku

Haki Doku (* 18. jún 1969, Krujë) je albánsky cyklista, rekordér a aktivista. V roku 2012 bol prvým reprezentantom Albánska na Paralympijských hrách.
Životopis.
Vo veku 27 rokov pri práci na stavbe v Taliansku spadol z lešenia a utrpel zranenia chrbtice. Zranenie spôsobilo paraplégiu. Po mesiacoch rehabilitácie sa Doku začal pohybovať na vozíku. Nechtiac sa vzdať športu, začal bežkovať na špeciálne upravených saniach a bicyklovať na trojkolesovom bicykli poháňanom silou rúk. Podarilo sa mu nájsť sponzorov.
Športová činnosť.
V roku 2011 vyhral na bicykli medaily na Slovensku a v Srbsku a tiež paralympijskú kvalifikáciu v Afrike. Albánsko vtedy ešte nemalo paralympijskú organizáciu, ale paralelne so športovým snažením sa ju podarilo založiť.
V roku 2012 sa Doku stal prvým športovcom reprezentujúcim Albánsko na Paralympijských hrách. So svojim trojkolesovým bicyklom sa zúčastnil Letnej paralympiády v Londýne. Vlajku mu pred Paralympiádou odovzdal prezident Bujar Nishani.
Na Paralympiáde získal 13. miesto v cestných pretekoch kategórie H2 a v disciplíne trial kategórie H2 získal 14. miesto.

</doc>
<doc id="649865" url="https://sk.wikipedia.org/wiki?curid=649865" title="Giuseppe Conte">
Giuseppe Conte

Giuseppe Conte (* 8. august 1964, Volturara Appula, Taliansko) je taliansky právnik a štátnik. Politicky patrí k nezávislým, ale má blízko k Hnutiu 5 hviezd – (M5S). Od 1. júna 2018 do 13. februára 2021 bol predsedom Rady ministrov Talianskej republiky.
Narodil sa v Apúlii, študoval právo v Ríme na univerzite La Sapienza a stal sa univerzitným profesorom občianskeho práva. V roku 2013 sa stal členom „Rady justičnej administratívy“.
Počas volebnej kampane pre všeobecné voľby v 2018 hnutie M5S oznámilo, že bude menovaný ministrom pre verejnú administratívu, ak vyhrá strana M5S. Dovtedy verejnosti neznámy, Conte sa stal nakoniec prezidentom „Rady aliancie medzi M5S a stranou Liga severu“. Pôvodne bol pre túto funkciu zamietnutý po nedorozumení s prezidentom republiky o výbere ministra pre ekonomiku.
Berie na seba eurokritický diskurz strán jeho väčšiny, je v opozícii voči Európskej komisii čo sa týka jeho návrhu rozpočtu na rok 2019 a spochybňuje európske kroky v oblasti riadenia migračných tokov. V auguste 2019 rezignoval po vnútorných rozporoch väčšiny a potom na žiadosť viceprezidenta Rady Matteo Salviniho kvôli usporiadaniu predčasných volieb a v rámci dohody medzi M5S a Demokratickou stranou (PD) zostavil novú exekutívu.
Osobný život.
Giuseppe Conte sa narodil vo Volturara Appula, v obci s 500 obyvateľmi situovanej v južnom regióne Apúlia. Jeho otec je funkcionár na miestnom úrade a matka učiteľka.
Je rozvedený a je otcom jedného syna narodeného v 2007. Je katolíckeho vierovyznania. Operácia menisku ho pripravila o kariéru profesionálneho futbalistu. Je podporovateľom tímu AS Roma.
V roku 2019 priznal ročný príjem vo výške jeden milión eur.
Profesionálna kariéra.
Giuseppe Conte vyštudoval na Univerzite rímskych štúdií La Sapienza.Študoval na právnickej fakulte, kde formuloval tézu o autorite Giovanniho Battistu Ferriho, ktorému sa stal asistentom.
Na La Sapienza bol menovaný profesorom. Tiež bol profesorom občianskeho práva na univerzite vo Florencii a zástupcom profesora na univerzite LUISS v Ríme. Študoval aj na Università di Malta (1997), Facoltà di Economia dell'Università "S. Pio V" di Roma (v rokoch 2002-03 a 2003-04), na Facoltà di Giurisprudenza dell'Università di Sassari (v rokoch 1997-98 a 1999-00).
18. septembra 2013 bol zvolený za člena Prezidentskej rady justičnej administratívy (CPGA) Komorou poslancov na návrh M5S. Bol menovaný jej viceprezidentom.
Pracoval ako štipendista pri Národnej rade pre výskum v rokoch 19921993. Oznámil, že pôsobil na univerzite Yale v 1992 ako hosťujúci profesor, na univerzite Duquesne v Pittsburghu v 1992, na jazykovej škole Internationales Kulturinstitut vo Viedni v 1993, na univerzite v Paríži v roku 2000, jeden mesiac na Girton College na Cambridge v 2001 a na univerzite v New Yorku v 2008 a 2009, kde študoval súkromne ako právnická osoba počas prázdnin v knižnici. Riadil aj knižnú zbierku u vydavateľa Laterza o svojich učiteľoch práva. Je členom asociácie Association Henri-Capitant.
Predseda Rady ministrov.
Vzťah ku strane M5S.
Giuseppe Conte sa zblížil so stranou M5S v roku 2018. Má ľavičiarske zmýšľanie. V roku 2013 riadil Hnutie 5 hviezd Luigi Di Maio a tento navrhol Contemu, že ho bude podporovať pri vstupe do Rady justičnej administratívy, ale Conte mu naznačil, že nebude hlasovať za M5S a že sa necíti byť blízkym (k M5S).
Zároveň, počas volebnej kampane pre všeobecné voľby v roku 2018 bol prítomný ako budúci minister pre Verejnú administratívu v možnej vláde riadenej Di Maiom. Stretli sa spolu pri predstavovaní projektu strany v tejto oblasti. Tiež sa zaviazal zjednodušiť normatívny rámec, bojovať proti hypertrofii štandardov a požadoval súpis všetkých existujúcich pravidiel s cieľom zrušiť zákony, ktoré sa považujú za nepotrebné.
1. menovanie za predsedu Rady ministrov.
V máji 2018, dva mesiace pred voľbami, je navrhnutý stať sa predsedom Rady ministrov Talianska, v čele koalície M5S a Ligy severu – (). Tento návrh sa objavuje po dvoch rozhovoroch medzi prezidentom republiky Sergiom Mattarellom na jednej strane a Luigim Di Maiom a Matteo Salvinim, vedúcimi predstaviteľmi M5S a Ligy severu, na druhej strane.
22. mája na návrh urobený dvoma víťazmi volieb prezident republiky oznamuje, že si berie čas na rozmýšľanie a poradu s predsedom Komory poslancov Robertom Ficom a predsedkyňou senátu Mariou Elisabettou Casellatiovou, spochybniac tak budúcu samostatnosť nového predsedu Rady v politike v súvislosti s ťažkosťami zvolených strán s varovaním Európskej komisie proti možným rozpočtovým sklzom.
Nakoniec bol poverený Mattarellom 23. mája sformovať vládu, čo prijal s výhradou. Oznámenie zloženia vlády sa udialo teda 25. mája, ale tento dátum bol vzápätí zrušený kvôli nedorozumeniam o jej zostavovaní.
Mattarella – ako ústavný garant európskych zmlúv – bol proti nominácii euroskeptika Paola Savonu na úrad ministra ekonomiky a financií. Čeliac opozícii prezidenta v tejto otázke sa Conte zriekol svojho mandátu a odmietol zložiť vládu 27. mája. Po tomto odmietnutí hlava štátu zverila mandát Carlovi Cottarellimu, bývalému kádru FMI, aby technicky zložil vládu. Ako reakciu na to Luigi Di Maio pohrozil, že požiada o odvolanie prezidenta republiky.
Druhé menovanie.
Vytvorenie novej vlády bolo zmrazené a Di Maio oznámil možnosť kompromisu s prezidentom s výhľadom na sformovanie vlády. Dodal, že jeho spojenec Salvini sa staval voči požiadavke zosadenia Mattarellu nepriaznivo. 31. mája strany M5S a Liga severu konečne oznámili súhlas k sformovaniu vlády z ich dvoch politických zoskupení. Cottarelli večer odmietol vytvoriť vládu. Koalícia vymenovala teda znovu Conteho, aby riadil vládu, Matarrella to prijal.
1. júna 2018 zložil prísahu premiéra. Zahraničnou aj talianskou tlačou bol predstavovaný ako prvý populistický premiér v západnej Európe. Po vypočutí Giuseppe Conteho pred Senátom Republiky 5. júna 2018 vláda dostala dôveru 171 hlasmi za, 117 proti a 25 sa zdržalo. Na ďalší deň dostala dôveru Komora poslancov s 350 hlasmi za, 236 proti a 35 sa zdržalo.
Hlasovanie o dôvere bola príležitosť pre Giuseppe Conteho predstaviť program zmien vypracovaný stranami M5S a Ligou severu. Vyhlásil, že „Európa je náš dom“, apeloval na EÚ, aby sa stala silnejšou a spravodlivejšou. Vyjadril sa hlavne o otázke migrácie naznačiac, že riadenie toku bolo doteraz neúspešné, pretože Európa umožnila sebecké zatváranie sa mnohých štátov, ktoré odložili náklady a ťažkosti [na Taliansko]. Vysloviac sa priaznivo o automatických systémoch povinnej repatriácie žiadateľov o azyl, naznačil svoju vôľu urobiť koniec s imigračným „biznisom“, ktorý sa rozšíril bezhranične v tieni falošnej solidarity. V oblasti ekonomiky usudzuje, že verejný dlh Talianska – druhý najdôležitejší v eurozóne po Grécku – je plne podporovateľný, no pripúšťa, že by sa mal obmedziť, ale s rastom a nie s úspornými opatreniami. Taktiež sa zaväzuje znižovať dane, zvyšovať sociálnu pomoc a znižovať priepasť medzi hospodárskym rastom Talianska a hospodárskym rastom EÚ.
Hoci nie je prvým šéfom exekutívy technicky, je prvým predsedom Rady, ktorý nemá žiadne skúsenosti s vládnym alebo administratívnym riadením.
Demisia.
3. júna 2019, zatiaľčo sa začali objavovať nezhody medzi dvoma stranami, Conte pohrozil demisiou, ak nezhody budú pretrvávať. 8. augusta pokračovali nedorozumenia medzi politickými blokmi koalície a Salvini požiadal o predčasné parlamentné voľby. Giuseppe Conte oznámil svoju demisiu 20. augusta 2019 a vyjadril mienku, že jeho minister vnútra koná v osobnom politickom záujme, čím kompromituje všeobecný záujem.
Tretie menovanie.
O osem dní neskôr „Hnutie piatich hviezd” a „Demokratická strana” oznamujú prezidentovi republiky, že našli zhodu, pre ktorú Conte prijme mandát na formovanie vlády na dlhý termín bez toho, aby uskutočnil program prerozdelenia ministerských kresiel. Následne Conteho nová vláda dostala dôveru parlamentu 10. septembra 2019.
10. septembra 2019 bol pozvaný do Kvirinálskeho paláca hlavou štátu, aby mu bolo oznámené, že prezident súhlasí s mandátom pre Conteho. Giuseppe Conte svoju misiu ustanovenia novej vlády prijal v súlade s tradíciou. Prísaha jeho vlády sa potom očakávala do siedmich dní.
Navrhol plán nového humanizmu, aby sa Taliansko stalo spravodlivejším, konkurencie schopnejším, solidárnejším, inkluzívnejším, aby pracovalo na oživení hospodárstva a obnove krajiny, ktorú si zaslúži, a vedúcej úlohy v Európe pri súčasnom rešpektovaní multilateralizmu. Podľa denníka La Reppublica, Conte vyšiel z tejto politickej krízy posilnený pochopiac svoju vlastnú hru počas pádu svojho kabinetu potom, ako sa stiahol na jeden rok za svojich koaličných partnerov.
Demisia 2021.
Conte oznámil, že hodlá podať demisiu 26. januára 2021 do rúk prezidenta Mattarellu. Conte stratil koaličného partnera Mattea Renziho, ktorý vystúpil z koalície so svojou malou ale rozhodujúcou stranou Viva Italia.
26. januára Giuseppe Conte odstúpil z funkcie premiéra. Prezident Mattarella ho požiadal, aby opätovne zložil novú vládu, čo Conte prijal.
Rozpočtové hranice.
Giuseppe Conte sa zúčastnil v júni 2019 na samite krajín juhu v rámci EÚ na Malte. 22. októbra 2018 Conte oznámil, že Taliansko nezmení svoj rozpočet pre rok 2019 napriek nerešpektovaniu európskych kritérií pre znižovanie verejného dlhu predložených Európskou komisiou (táto žiada od krajiny ušetriť 4 miliardy eur navyše k už poskytnutým 7,5 miliardám). V decembri 2018 Európska únia začala sankčné konanie proti Taliansku.
Nakoniec talianska vláda súhlasila s tým, že odloží na šesť mesiacov vytvorenie univerzálneho príjmu, ktoré navrhuje M5S, a zníženie zákonného veku odchodu do dôchodku, ktorý obhajuje strana Lega. Zákon o financiách pre rok 2019 predvídal tiež verejný deficit 2,0 % (oproti 2,4 % počiatočných) a rast o 1 % (oproti 1,5 % predpokladu). 29. decembra talianski poslanci odsúhlasili tento nový rozpočet.
Medzinárodná politika.
12. februára 2019 sa predstavil pred Európskym parlamentom, aby tam mal prejav, v ktorom kritizuje oligarchickú Európsku úniu a elity, ktoré žiada, aby spočítali úroky ľudí. Odsudzuje úsporné opatrenia a verí, že hospodárstvo má prednosť pred politickou mocou a preto predstavuje svoj vládny program ako najväčší plán štrukturálnych reforiem, aký kedy vznikol. Volá po obnovení solidarity v oblastiach fiškality a imigrácie: podľa neho, Európa je pokrytecká v tejto poslednej otázke, hlavne preto, že systém repatriácie migrantov nefunguje. Odhaduje, že členské štáty nemusia mať strach z konfliktu.
V oblasti medzinárodných vzťahov namieta proti uznaniu Juana Guaidóa ako prezidenta Venezuely z dôvodu, že nevyhral slobodné voľby, a žiada, aby EÚ pokračovala v dialógu s Čínou a Ruskom.
Prijatie osobnosti.
Blízky strane M5S ale bez politickej nálepky, je oceňovaný menovite pre svoj štýl a talent zmierovateľa. Politológ Francesco Galietti naznačuje v októbri 2018, štyri mesiace po nástupe do funkcie, že Conte, ktorého nikto nepoznal, si vytvoril pozíciu, aby mohol hrať kľúčovú úlohu. V tomto čase prieskum „Ipsos“ zistil, že mal 67 % kladných hlasov, čo je o 10 % viac ako hlasov Mattea Salviniho a o 15 % viac Luigiho Di Maia. Anketa o názoroch od „Institut Ipsos“ zverejnená v denníku Corriere della Sera počas krízy v roku 2019 – týždeň po Conteho demisii – ukazuje, že 52 % Talianov má o ňom dobrú mienku, čo predstavuje pokles o štyri body v porovnaní s predchádzajúcim prieskumom a ktorý sa vysvetľuje zmenou názorov voličov Ligy severu o ňom. Salvini, ktorý získal hodnotenie popularity 51 %, stratil 15 podporných bodov na 36 %, zatiaľ čo Luigi Di Maio a Nicola Zingaretti stagnovali na 30 a 23 %, výber vlády zjednocujúcej dva politické tábory bol podporovaný len 20 % respondentov.
Diela.
Giuseppe Conte napísal a vydal ako autor a spoluautor 30 odborných publikácií. Zoznam sa nachádza na stránke "Associacione di civilisti italiani". napríklad:

</doc>
<doc id="649866" url="https://sk.wikipedia.org/wiki?curid=649866" title="Lolita (prvé meno)">
Lolita (prvé meno)

Lolita je španielske ženské krstné meno.

</doc>
<doc id="649867" url="https://sk.wikipedia.org/wiki?curid=649867" title="Saskia">
Saskia

Saskia je ženské meno pôvodom z Nemecka. Na Slovensku oslavuje meniny 21 apríla.

</doc>
<doc id="649869" url="https://sk.wikipedia.org/wiki?curid=649869" title="WMF">
WMF

WMF môže byť skratka pre:

</doc>
<doc id="649870" url="https://sk.wikipedia.org/wiki?curid=649870" title="Jakub Drábik">
Jakub Drábik

Mgr. Jakub Drábik, PhD. (* 1986, Košice) je slovenský historik, univerzitný pedagóg a samostatný vedecký pracovník Historického ústavu Slovenskej akadémie vied (HÚ SAV). Vo svojej vedeckovýskumnej činnosti sa venuje komparatívnemu výskumu fašizmu, najmä britského a českého fašizmu.
Životopis.
Vyštudoval históriu na Filozofickej fakulte Prešovskej univerzity v Prešove (20042009) a absolvoval doktorandské štúdium všeobecných dejín na Ústave svetových dejín Filozofickej fakulty Karlovej univerzity (20112014). V akademickom roku 2012/2013 pôsobil na Oxford Brookes University ako hosťujúci výskumný pracovník ("visiting research scholar"), kde na svojom výskume pracoval s profesorom moderných dejín Rogerom Griffinom, odborníkom na výskum fašizmu. Od septembra 2016 pôsobí na HÚ SAV a zároveň na Masarykovej univerzite.

</doc>
<doc id="649872" url="https://sk.wikipedia.org/wiki?curid=649872" title="Hokej na kolieskových korčuliach na Panamerických hrách 1979">
Hokej na kolieskových korčuliach na Panamerických hrách 1979

Hokej na kolieskových korčuliach na Panamerických hrách 1979 bol turnaj v hokeji na kolieskových korčuliach v rámci multišportového podujatia Panamerických hier 1979. Konal sa v San Juane, v Portoriku v dňoch od 8.12. júla 1979, za účasti 5 mužských tímov. Hokejový turnaj mal na hrách svoju premiéru, rovnako ako obe ďalšie korčuliarske športy (rýchlokorčuľovanie a krasokorčuľovanie). Zápasy sa odohrali na outdoorovom korčuliarskom štadióne Patinodromo de Country Club s kapacitou 1 000 divákov, ktorý slúžil aj pre ďalšie 2 korčuliarske súťaže a bol postavený špeciálne pre tieto hry. Titul získala , ktorá sa v päťčlennej skupine umiestnila pred a .

</doc>
<doc id="649879" url="https://sk.wikipedia.org/wiki?curid=649879" title="Kandijské kráľovstvo">
Kandijské kráľovstvo

Kandijské kráľovstvo alebo Kandijské vojvodstvo (tal. "Regno di Candia" a "Ducato di Candia") bol oficiálny názov Kréty počas obdobia nadvlády Benátskej republiky, postavenie Kréty bolo podobné zámorskej kolónii. Ostrov bol v tom čase známy ako Candia po svojom hlavnom meste, Candia alebo Heráklion (dnes Iraklio). V modernej gréckej historiografii je toto obdobie označované aj ako venetokracia. Ostrov Kréta tvoril súčasť Byzantskej ríše až do roku 1204, keď štvrtá križiacka výprava rozvrátila ríšu a rozdelila jej územia medzi nové križiacke štáty a pravoslávne nástupnícke štáty. Kréta bola pôvodne pridelená Bonifácovi z Montferratu, ktorý ale nedokázal svoju kontrolu nad ostrovom presadiť a čoskoro predal svoje práva Benátkam. Medzi rokmi 12051212 Benátčania Krétu dobyli a vzali ju pod svoju nadvládu. Ostrov bol administratívne rozdelený do šiestich provincií. Ostrovy Tinos a Kythéra sa dostali pod právomoc kráľovstva. Na začiatku 14. storočia došlo k zmene členenia a kráľovstvo bolo rozdelené do štyroch provincií. Počas prvých dvoch storočí benátskej vlády boli časté povstania pôvodnej ortodoxnej gréckej populácie (posledné a najväčšie bolo Povstanie svätého Tita). Povstania často podporovalo Nikájske cisárstvo. Napriek občasným revoltám a tureckým nájazdom, ostrov prosperoval. V dôsledku toho došlo k umeleckému a literárnemu oživeniu, ktoré nemá v gréckom svete obdoby. Krétska škola vyvrcholila dielami El Greca. Zjednotili sa talianske a byzantské formy, vyvinula sa rozsiahla literatúra využívajúca miestny štýl, ktorý vyvrcholil s románmi "Erotokritos" a "Erofile" zo začiatku 17. storočia. Po dobytí Cypru v roku 1571 bol Kréta posledným veľkým zámorským majetkom Benátok. Kandijské kráľovstvo bolo súčasťou Benátok až do roku 1667, keď zaniklo vpádom Osmanskej ríše počas krétskej vojny 16451669. V benátskych rukách zostali iba tri ostrovné pevnosti Souda, Gramvousa a Spinalonga. Pokusy o obnovenie Kandijského kráľovstva zlyhali počas poslednej námornej benátsko-tureckej vojny v roku 1715.
Dejiny kráľovstva.
Dobytie Kréty.
Benátska republika mala dlhú históriu obchodných kontaktov s ostrovom Kréta, ktorý bol jeden z mnohých ostrovov Byzantskej ríše. Benátsky obchod podporovali od 11. storočia dôležité privilégia na obchod s Rímskonemeckou ríšou, Byzantskou ríšou a Orientom rovnajúce sa monopolu. Od byzantského cisára Alexia I. získali Benátky za vojnovú pomoc proti Normanom ohrozujúcim Byzanciu bulu, ktorá ich oslobodzovala od daní. Benátky však čoskoro začali prevyšovať upadajúcu Byzanciu a ohrozovať jej ekonomiku. Aktívna účasť Benátčanov na križiackych výpravách, ktoré začali koncom 11. storočia, počínajúc druhou z nich a nové križiacke štáty v Levante zároveň Benátkam otvorili nové obchodné i politické možnosti. Napätie medzi Byzanciou a Benátkami vyvrcholilo v druhej polovici 12. storočia. V roku 1171 dal cisár Manuel I. (11431180) počas prekvapujúcej akcie zatknúť všetkých Benátčanov na svojom území a zabaviť všetok benátsky majetok. Neschopnosť benátskeho loďstva pomstiť sa, viedla k občianskym nepokojom v Benátkach, pri ktorých bol zabitý vtedajší dóža. Odvtedy pokračovalo napätie a konflikty, ako masaker latinských veriacich za vlády cisára Alexia II. Komnena v roku 1182. Štvrtá križiacka výprava vyústila do dobytia a vyrabovania Konštantínopolu, kam križiakov nasmerovali práve Benátčania, ktorí následne z výpravy získali veľkú hmotnú korisť a územné zisky na úkor svojej bývalej materskej krajiny. Územia rozvrátenej Byzantskej ríše si rozdelili Benátky, Latinské cisárstvo a ďalšie križiacke štáty. Benátska republika okrem Iónskych ostrovov, ostrovov v Saronskom zálive a Kykladských ostrovov získala niekoľko pobrežných základní na gréckej pevnine. 12. augusta 1204, Benátčania kúpili aj Krétu zverenú Bonifácovi z Montferratu. Bonifác najprv ostrov prisľúbil cisárovi Alexiovi IV. Angelovi, ktorého ponuka však bola oproti Benátkam malá. Benátky získali práva od Bonifáca z Monferratu za 1000 hyperpyronov a prisľúbili mu podporu pri získaní Solúnskeho kráľovstva.
Benátčania sa zmocnili ostrovnej pevnosti Spinalogna aby uplatnili svoj právoplatný nárok na územie ostrova Kréta. Janovská republika mala na Kréte svoje kolónie, vďaka vedeniu maltského grófa Enrica Pescatoreho a podpore miestneho obyvateľstva ovládli východnú a strednú časťou ostrova. Prvý benátsky útok začal v roku 1205 pod vedením Raniera Dandola a Ruggiera Premarinoma a nasledujúce dva roky vládol Enrico Pescatore celému ostrovu s výnimkou niekoľkých benátskych pevností. Pescatore sa dokonca odvolal na pápeža a pokúsil sa potvrdiť, že je kráľom ostrova. Zatiaľ čo Benátky boli odhodlané dobyť ostrov všetkou silou, Janov do značnej miery nepodporoval plány Pescatoreho. V roku 1209 sa Benátčanom podarilo obsadiť mesto Palaiokastro neďaleko Iraklia a však až do roku 1212 trvalo kým sa ostrov vymanil z moci "Enrica Pescatoreho" a neskôr aj "Alamanna da Costu". 11. mája 1217 sa vojna s Janovom skončila mierovou zmluvou, ktorou Benátky získali plnú kontrolu nad ostrovom.
Benátska nadvláda.
Prvý guvernér a vojvoda Kréty Giacomo Tiepolo navrhol posilnenie benátskej kontroly nad Krétou vyslaním benátskych kolonistov. Návrh a charta "Carta Concessionis" bola neskôr schválená v roku 1211. Prvej kolonizačnej vlny sa zúčastnilo niekoľko šľachticov a mešťanov. V rokoch 1222, 1233 a 1252 boli vyslané ďalšie tri vlny kolonistov a v neskorších rokoch prisťahovalectvo pokračovalo nepravidelnejším spôsobom. Odhaduje sa, že v prvom storočí benátskej vlády sa presťahovalo na Krétu asi 10 000 Benátčanov. Po pevnom zavedení benátskej vlády bolo prvou úlohou novej vlády nadviazanie silnej a stálej benátskej prítomnosti na ostrove, civilnej aj vojenskej. Od roku 1212 dostali osadníci z Benátok veľké majetky v najúrodnejších oblastiach. Výsledkom kolonizačnej vlny v roku 1252 bolo založenie mesta "Canea" (dnešné mesto Chania), na mieste opustenej Kydónie, čím sa zničilo mnoho archeologických nálezísk.. Benátčania používali Krétu ako centrum pre svoj výnosný východný obchod. Vyvážané výrobky pozostávali predovšetkým z pšenice, sladkého vína, dreva a mliečnych výrobkov. Benátska vláda na Kréte sa od začiatku stretla s vlnou odporu pôvodného obyvateľstva. Počas benátskej vlády sa uvádza najmenej 27 veľkých a malých povstaní alebo sprisahaní aj, keď si miestny obyvatelia si zachovali určité privilégia a majetky, odmietali latinskú vládu a prísnu diskrimináciu medzi nimi a latinsko benátskou elitou, ktorá monopolizovala vyššie administratívne a vojenské posty. Do konca 13. storočia boli zakázané aj zmiešané manželstvá medzi pôvodnými Kréťanmi a Benátčanmi. 
Medzi rokmi 1211 a 1367 existovalo desať veľkých povstaní. Podrobnosti o mnohých z týchto povstaní boli zložité a často sa opakovali. Väčšinu veľkých povstaní iniciovala jedna alebo viac popredných gréckych rodín z rôznych dôvodov. Mnohé boli dôsledkom útlaku benátskej vlády a represívneho zdanenia. Všetky povstania pramenili z kultúrnych rozdielov medzi latinsky hovoriacimi a gréckymi hovoriacimi obyvateľmi, spolu s túžbou po nezávislosti od benátskej vlády. V niektorých prípadoch sa zdá, že cieľom bolo obnoviť spojenie s Byzantskou ríšou. Obnovenie Byzantskej ríše v roku 1261 a povstanie v roku 1262, vyvolané cisárom Michalom VIII. Palaiológom, nadobudlo zreteľne nacionalistickú povahu. Jedným z významných dôsledkov neúspešného povstania bolo to, že zmluva podpísaná v roku 1265 keď Byzantská ríša formálne uznala benátsku nadvládu na Kréte. To samozrejme nezabránilo budúcim povstaniam zameraným proti Benátčanov a opätovné spojenie s Byzanciou. Povstanie Alexiosa Kallergisa v roku 1282 bola pravdepodobne najdôležitejšia vzbura krétskej aristokracie. Alexios Kallegis, bol potomok cisára Nikefora II., hral významnú úlohu v dvoch predchádzajúcich povstaniach. Stál na oboch stranách a niekedy podporoval Benátčanov a niekedy povstalcov. Z tohto dôvodu dostal od Benátok majetky a jeho moc rástla. Keď Benátčania nedodržali mnohé dohody uzavreté po predchádzajúcich vzburách rozhodli sa obmedziť rastúcu moc Kallergisovcov. K povstaniu Alexia Kallergisa sa pridalo mnoho ďalších rodín a netrvalo dlho a celá Kréta sa ocitla vo víre nepokojov. Povstanie trvalo sedemnásť rokov, pričom žiadna strana nezískala navrch. Počas jednej z častých vojen medzi Benátkami a Janovom, janovský admirál, ktorý využil nepokoje, obsadil Iraklio s cieľom ovládnuť celú západnú Krétu. Ponúkol uznať Kallergisa za dedičného guvernéra Kréty výmenou za jeho podporu. Kallergis odmietol a v mimoriadnom vývoji sa posunul smerom k zmiereniu s Benátkami. A v roku 1299 podpísali mierovú zmluvu, ktorá mala niekoľko dôležitých dôsledkov pre budúce vzťahy medzi Benátčanmi a Kréťanmi. Alexios Kallergis dostal právo udeľovať feudálne privilégiá a vyznamenania iným krétskym šľachticom. Dostal tiež kontrolu nad ortodoxnými kláštormi na západ od Iraklia a prenajímal všetky latinské kláštory v tej istej oblasti. Najvýznamnejšou črtou pre budúcnosť benátsko-krétskych vzťahov bolo udelenie povolenia na manželstvo medzi Kréťanmi a Benátčanmi a zriadenie úradu ortodoxného biskupa na Kréte. Podpisom zmluvy sa Kallergis stal de facto vodcom krétskej ortodoxnej populácie. Väčšina jeho rodiny bola voči Benátkam naďalej lojálna. Jeho priezvisko bolo dokonca zaznamenané v "Libro d´Oro" (Zlatá kniha) benátskej šľachty. Napriek zmluve pokračovalo zneužívanie moci Benátčanmi a došlo k ďalším povstaniam. Dve povstania v roku 1319 a jedno v rokoch 1333 a 1341. Prvé dve povstania boli ukončené pomerne rýchlo, väčšinou zásahom rodiny Kallergisovcov. Je zaujímavé, že povstanie z roku 1333 viedol Vardis Kallergis zatiaľ, čo povstanie z roku 1341 viedol Leo Kallergis. Obe povstania zlyhali a boli brutálne potlačené.
Posledné a najväčšie povstanie bolo povstanie svätého Tita. Medzi všetkými povstaniami proti Benátkam bola revolta medzi rokmi 13631364/1368 jedinečná v tom, že ju viedli samotní benátski šľachtici z Kréty. V tom čase už medzi Benátčanmi, ktorí stále častejšie používajú gréčtinu ako svoj prvý jazyk, bola určitá miera kultúrnej asimilácie. Nespokojnosť zo stále sa zvyšujúcim zaťažením. Benátska aristokracia novovznikajúcu benátsko-krétsku aristokraciu považovala za nízku šľachtu. V roku 1363, keď bola uvalená ďalšia nová daň s cieľom opraviť a vylepšiť prístav v Irakliu vyvolalo otvorené povstanie. Nasledujúci deň mešťania a vojaci obsadili palác a zatkli benátskeho miestodržiteľa. Počiatočný útok viedli dve šľachtické rodiny, Gradenigo a Venier. Titus Venier vyhlásil Krétu za autonómnu a nezávislú Republiku svätého Tita. Bola zničená benátska vlajka a spomedzi rebelov bol zvolený nový guvernér Marco Gradenigo. Do týždňa sa k povstaniu pripojili mestá Sitia, Rethymno a Chania a benátski rebeli rýchlo prijali nábor veľkých krétskych rodín na svoju stranu. Sľúbili rovnaké postavenie a zákonné práva medzi ortodoxnou a katolíckou správou. Zrušili všetky predchádzajúce vyhlášky obmedzujúce vysvätenie pravoslávnych kňazov a umožnili slobodu tým, ktorí by chceli odcestovať do zahraničia a slobodne sa vrátiť bez trestu. Mnohí Benátčania konvertovali a prijali ortodoxnú vieru, aby sa bližšie identifikovali s Kréťanmi, zatiaľ čo mnoho krétskych rodín sa pripojilo k povstaniu. Dokonca sa plánovalo usporiadať ortodoxné bohoslužby v Katedrále svätého Tita namiesto rímskokatolíckych.
Benátky ostali zaskočené z rýchlosti a neočakávania tohto povstania pod vedením vlastných kolonistov. Vláda spočiatku vyskúšala diplomatické prostriedky na ukončenie povstania vyslaním delegácie piatich vyslancov na ostrov, ale stretla sa s odporom a nemala úspech pri obnovení mieru. Nakoniec bola z Benátok vyslaná veľká armáda zložená hlavne z talianskych žoldnierov. Diplomatickú podporu dostali Benátky od pápeža, cyperského kráľa, uhorského kráľa, sicílskej a jeruzalemskej kráľovny, veľmajstra Maltézskeho rádu a Janovskej republiky že v tomto konflikte nezasiahnu. V tomto okamihu povstanie začalo slabnúť, keď sa medzi povstaleckými skupinami objavili hádky. Ortodoxní mnísi Leonardo Gradenigo a Milletos sa rozhodli zabiť všetkých katolíkov, ktorí nepodporili vzburu. Nabádali ďalších kňazov, šľachtu, mešťanov a roľníkov, aby sa vydali na vražedné besnenie proti rímskym katolíkom žijúcim mimo Iraklia. Benátski rebeli boli znepokojení, že sa povstanie zmení na roľnícku vzburu. Jedna frakcia chcela požiadať o pomoc Janov zatiaľ, čo druhá navrhla kapituláciu. Vodca Gradenigo nechal zavraždiť vodcu umiernenej frakcii a uväznili jeho stúpencov. Janovská republika odmietla zasiahnuť. Benátska armáda pristála 11 km západne od Iraklia a okamžite nasmerovala veľkú povstaleckú armádu. Medzitým flotila prevzala kontrolu nad prístavom a samotné mesto sa rýchlo vzdalo. Desať vodcov bolo popravených a povstanie sa rozsypalo. Ostatné tri hlavné mestá Chania, Rethymno a Sitia boli rýchlo utlmené bez boja. Traja členovia rodiny Kallergisovcov, niekoľko členov rodín Gradenigo a Venier a mnoho ďalších benátskych povstalcov utieklo. Povstalci ktorí unikli popravám alebo vyhnanstvu, boli zbavení všetkých svojich pôvodných privilégií a boli nútení prisahať slávnostnú prísahu lojality večnej Benátskej republike.
Niekoľko povstalcov a rodina Kallergisovcov plánovali ďalšiu vzburu. Tentoraz cieľom bolo znovu zjednotenie s Byzantskou ríšou. Cisár svoju tichú podporu podporil a presvedčil aténskeho biskupa Anthimosa, aby sa presťahoval na Krétu, aby sa stal vedúcim cirkvi na Kréte a poskytoval cirkevnú podporu vzbure. Vzbura začala v pevnosti Kallergis na západe ostrova Kréta a stretla sa s počiatočným úspechom. Počas niekoľkých mesiacov bola celá západná Kréta v rukách povstalcov, okrem provinčných hlavných miest Chania a Rethymno a pobrežných pevností. Skupiny povstalcov sa objavili v iných častiach Kréty a náhorná plošina Lassithi sa opäť stala centrom odporu na východe. Podpora povstalcov rástla aj v mestách Ierapetra, Mirabello a oblasť okolo Potami. Benátky reagovali rýchlo a vyslali vojsko na potlačenie vzbury. Dóža presvedčil pápeža, aby vyhlásil krížovú výpravu, čo znamenalo, že všetci vojaci, ktorí sa zúčastnia dostanú odpustky. Benátčania dokázali takmer obklopiť povstalecké oblasti. Nedostatok zásob v roku 1365 viedli k hladovaniu a strate morálky medzi rebelmi. Východné provincie ostrova nakoniec vyhlásili lojalitu k Benátkam. Začiatkom roka 1367 bolo povstanie potlačené a rodina Kallergovcov zatknutá.
Kréta v 15. a 17. storočí.
Týmto sa skončil veľký organizovaný odpor voči benátskej vláde. Dve sprisahania v rokoch 1453 a 1460 neviedli k ničomu, ale vyústili do sprísnenia benátskej politiky proti ortodoxnej cirkvi. V roku 1527 bolo rýchlo a nemilosrdne potlačené povstanie na západe Kréty. Po páde Konštantínopolu v roku 1453 krétski šľachtici všeobecne akceptovali skutočnosť, že teraz už nie je nádej na pomoc zvonku. Prvou bola plánovaná vzbura Sizyfosa Vlastosa, ktorá obsahovala dokonca falošný list posledného byzantského cisára. Sprisahanie prezradili benátskym orgánom kňaz Ioannis Limas a Andrea Nigro, výmenou za peniaze a výsady. Bolo obvinených niekoľko ľudí a kňazov. V roku 1454 Benátky vydali odvetné opatrenie na päť rokov zakázali vysvätenie ortodoxných kňazov. Ďalšie sprisahanie bolo prezradené v roku 1460, čo viedlo Benátčanov k prenasledovaniu mnohých miestnych obyvateľov, ako aj gréckych utečencov z pevninského Grécka. V 16. storočí sa odohralo niekoľko ďalších menších povstaní ktoré boli rýchlo potlačene. Rastúca turecká moc v regióne ukázala, že ak sa podarí Kréťanom vyhnať Benátčanov, mohli by sa ľahko stať obeťou tureckej invázie. V polovici 16. storočia sa stal Kréta poslednou veľkou benátskou kolóniou, po strate Cypru v rokoch 15701571, v celom východnom Stredomorí. Kréta sa stále viac dostávala do týchto konfliktov. V roku 1471 počas prvej benátsko-tureckej vojny, osmanská flotila vyplienila východné časti ostrova okolo Sítie. Počas tretej benátsko-tureckej vojny Osmanská ríša požadovala uznanie nadvlády nad Krétou a vzdanie holdu. V júni 1538 osmanský admirál Chajruddín Barbarossa obsadil mestá ako Mylopotamos, Apokoronas a bez úspechu obliehal Chaniu a potom pochodoval do Rethymnii a Iraklia. Turci spustošili oblasť okolo Gazi a zničili pevnosti Mirabello, Sitia a Palaiokastro. Osmanské útoky pokračovali aj v roku 1539, keď sa vzdali obyvatelia Selina a jeho benátska posádka bola zajatá. Pevnosť Ierapetra rovnako padla ale pevnosť Kissamos úspešne odolávala. 
V roku 1571, počas vojny o Cyprus Occhiali na krátko obsadil Rethymno a odtiaľ prepadával mestá na Kréte, čo malo za následok hladomor na ostrove. Miestni obyvatelia boli nespokojní s benátskou vládou a dokonca nadviazali kontakt s Osmanmi. Krétsky šľachtic Matthaios Kallergis dokázal upokojiť náladu a obnoviť poriadok. O dva roky neskôr, v roku 1573, bola oblasť okolo Chanie napadnutá Osmanmi. Prítomnosť osmanskej hrozby sa zhodoval s obdobím hospodárskeho poklesu pre Benátsku republiku, ktorú brzdila jej schopnosť účinne posilniť Krétu. Okrem toho tento problém znásobili aj vnútorné konflikty na ostrove voči reformám. 
Krétska vojna a pád Kréty.
Krétska vojna je šiestou benátsko-tureckou vojnou medzi Benátskou republikou a jej spojencami (Maltézsky rytieri, Pápežský štát a Francúzské kráľovstvo) proti Osmanskej ríše. Vojna trvala medzi rokmi 16451669 bojovala sa na Kréte, najmä o mesto Iraklio a pevnosti v okolí pobrežia. Väčšinu Kréty dobyli Osmani v prvých rokoch vojny, pevnosť a hlavné mesto Kréty, Iraklio úspešne odolávalo. Dlhotrvajúce obliehanie prinútilo obe strany sústrediť svoju pozornosť na zásobovanie armád na ostrove. Vojna sa preto zmenila na sériu námorných stretnutí. Benátkam pomáhali rôzne západoeurópske krajiny s podporou pápeža. Počas vojny si Benátky udržiavali celkovú námornú prevahu, vyhrávali väčšinu námorných bitiek, ale snahy blokovať Dardanely boli len čiastočne úspešné a republika nikdy nemala dostatok lodí na úplné prerušenie toku dodávok a posilnenia obrany Kréty. Osmanom bránili v ich úsilí domáce nepokoje, ako aj odklon ich síl na sever smerom k Sedmohradsku a Habsburskej monarchii. 
Dlhodobý konflikt vyčerpal ekonomiku republiky, ktorá sa spoliehala na lukratívny obchod s Osmanskou ríšou. V roku 1660 sa napriek zvýšenej pomoci od iných kresťanských národov bola vojna skoro na konci. Na druhej strane Osmania, ktorí dokázali udržať svoje sily na Kréte. V roku 1666 pod priamym dohľadom veľkovezíra sa začalo posledné a najkrvavejšie štádium obliehania Iraklia, ktoré trvalo viac ako dva roky. Obliehanie skončilo dohodnutou kapituláciou a odovzdaním pevnosti. V záverečnej mierovej zmluve si Benátky ponechali niekoľko izolovaných ostrovných pevností pri Kréte a dosiahli určité územné zisky v Dalmácii. Benátska túžba po odvete viedla o 15 rokov v poslednej benátsko-tureckej vojne v rokoch 1714 až 1718 však toto územie Benátky opäť stratili. Benátska republika v poslednej fáze svojej existencie síce stratila bývalé vojensko politické postavenie, naďalej však bola ekonomicky úspešná a pokračovala v medzinárodnom obchode. Kréta zostala pod osmanskou nadvládou až do roku 1897, keď sa stal samostatným štátom a v roku 1913 sa konečne spojila s Gréckom. 
Politický systém.
Dobytie Kréty prinieslo Benátkam prvú veľkú kolóniu. Ostrov sa stal najväčším zámorským územím republiky až do jeho expanzie na severnú taliansku pevninu ("Terraferma") začiatkom 15. storočia. Vzdialenosť Kréty od Benátok zvýšilo nebezpečenstvo a komplikácie vlády na ostrove. Benátska republika umožnila správu ostrova benátskym kolonistom vyslaných z Benátok. Oblasť Sfakie nebola nikdy úplne podrobená a vláda ju nechala pod voľným dohľadom supervízora, ktorý bol v rôznych časoch zodpovedný priamo za Iraklio alebo Chaniu. Počas nadvlády Benátok trvala diskriminácia medzi benátskou a krétskou šľachtou a takmer všetci správcovia boli menovaní Benátkami. Siahala od rektorov (guvernérov hlavných miest) až po sudcov, pričom predstavitelia štátnej pokladnice tvorili elitu byrokracie. Najvyššia vojenská hodnosť na ostrove bola hodnosť kapitána "generale de mar", zatiaľ čo ostatné vojenské záležitosti boli pod velením guvernéra Iraklia. V prípade závažnej vojenskej krízy bol z Benátok vyslaný generálny guvernér. Politický systém bol založený na Benátskom modeli. Na jeho čele stál vojvoda. Jeho členmi boli Veľká rada, Senát, Rada desiatich, Štátni inkvizítori a ďalšie inštitúcie. Nižšie vrstvy hierarchie boli doplnené úradníkmi, kastelánmi a veľkým kancelárom. S vytvorením teritórií sa začali v ich hlavných mestách menovať rektori, ktorý mali obmedzenú vojenskú autoritu. Väčšina administratívy sa uskutočnila v Loggii. Každé z miest malo mať jednu, kde sa šľachta mohla stretnúť, aby prediskutovala záležitosti mesta alebo ostrova ako celku. Loggia však bola viac ako len administratívnym centrom. Bolo to tiež centrum spoločenského života pre šľachtu. Práve z balkónov ohlasovali štátne dekréty a vojvodovia alebo iní vládcovia sledovali svetské alebo náboženské prehliadky. Po roku 1569, keď sa zvýšilo osmanské nebezpečenstvo, sa vymenovanie generálneho guvernéra stalo pravidelným na dvojročné funkčné obdobie a túto funkciu zastávali niektorí z najvýznamnejších benátskych štátnikov. Od roku 1578 bol vymenovaný ďalší generálny guvernér, ktorý velil armáde na ostrove, a miestnym námorným silám velil admirál.Vojvoda (tal. "duca di Candia") bol zástupca Benátskej republiky na Kréte počas Benátskej nadvlády 12051667. Vojvoda bol volený s pomedzi rodov benátskej šľachty na ostrove na obdobie dvoch rokov, ktorému pomáhali štyria a neskôr len dvaja členovia rady, ktorí boli vymenovaní na dvojročné funkčné obdobie. Z pôvodných štyroch boli dvaja rektori miest na ostrove. Vojvoda a jeho radcovia spolu tvorili Signoria Kréty.
Administratívne členenie.
Ku Kandijskému kráľovstvu patrili ostrovy Tinos a Kythéra. Ostrov bol spočiatku rozdelený do šiestich provincií známych ako "sextaria," pomenovaných po šiestich okresoch mesta Benátky, pričom samotné mesto Iraklio spadalo pod priamu vládu Benátok. V 14. storočí sa Kréta reorganizovala na štyri regióny známe ako "teritoria", čo sa zhruba zhoduje s modernými prefektúrami. Ostrov sa ďalej delil na pevnosti a feudálne oblasti, ktoré vlastnila aristokracia ostrova.
Ekonomika.
Po celé benátske obdobie bolo poľnohospodárstvo stále hlavným sektorom, hoci počas politických nepokojov prvých dvoch storočí došlo k poklesu výroby. Obnovením mieru došlo k oživeniu vývozu, predovšetkým vína, na úkor výroby obilia. Približne polovica celkovej výroby vína sa vyvážala, najmä do severnej Európy, kde stála dvakrát toľko ako iné vína. Veľmi cenené bolo najmä sladké víno s názvom Malvázia, pretože si uchovávalo oveľa dlhšie ako suché vína z Francúzska a Talianska. Počas panovania Henricha VIII. v rokoch 1509 až 1547 sa vývoz vína do Anglicka stal tak dôležitým, že v Irakliu bol založený anglický konzulát, ktorého jediným cieľom bolo zabezpečenie dodávok vína. V roku 1512 dosiahla celková produkcia vína asi 100 000 meríc, zatiaľ čo v roku 1554 vyprodukovala samotná Chania 14 000 barelov.
Po páde Cypru v roku 1571 dramaticky vzrástli ceny vína, pričom Krétu navštevovali anglickí piráti a za celú produkciu platili neuveriteľné ceny. Ako vedľajší produkt obchodu s vínom sa výroba sudov s vínom stala hlavným odvetvím v Irakliu. Rozsiahla kultivácia viniča spôsobila hladomor. Úrady sa pokúsili obmedziť pestovanie viniča, dokonca vydávali rozkazy vykoreniť vinič vo veľkom meradle. Skutočnosť, že tieto príkazy sa museli opakovať po mnoho rokov, naznačuje, že politika sa stretla s malým úspechom. V niektorých rokoch zlá úroda prinútila vládu dovážať obilie až štyri mesiace v roku, aby sa zabránilo hladovaniu. Spočiatku bol tento dovoz z osmanských území, ale v roku 1555 bol zakázaný a situácia sa zhoršila. Vojna a povstanie, sucho, vyčerpanie pôdy, nadprodukcia vína, vyľudňovanie morovými a pirátskymi útokmi to všetko prispelo k skutočnému nebezpečenstvu hladomoru. Drevené výrobky z cyprusovitého dreva boli vysoko cenené, ako sú truhlice a malé stoly. V neskorších rokoch to boli vyrezávané drevené oltárne, kríže a oltárne krídla. Medzi ďalší exportovaný tovar patrila bavlna, hodváb, med a vosk. Hlavný vývoz smeroval do Benátok alebo priamo do ďalších európskych prístavov.
Dôležitým, ale zväčša nezdokumentovaným prvkom bol obchod s otrokmi, ktorý dosiahol svoj vrchol v 14. a 15. storočí. Trh s otrokmi existoval vo všetkých prístavných mestách a obchod bol nepochybne hlavným prispievateľom k krétskej ekonomike. Okrem bežného tovaru sa dovážal luxusný tovar pre bohatých šľachticov a obchodníkov. Išlo o šperky, sklo a hodváb z Talianska, korenie a arabská guma z Východu a vlnu z Flámska. Populárne boli aj slané ryby a kaviár. Vzhľadom na historickú tradíciu keramiky na Kréte sa z Talianska dovážala jemná keramika. So zvyšujúcou sa úrovňou gramotnosti sa papier stala dôležitou komoditou.
Spoločnosť a kultúra.
Po obsadení Kréty Benátčanmi došlo k prílivu kolonizátorov z Benátok. Benátčania tvorili len asi 3% obyvateľov Kréty. Od roku 1534 sú k dispozícii spoľahlivejšie údaje zo sčítania ľudu, ktoré naznačujú stály nárast počtu obyvateľov z približne 175 000 v tom roku na necelých 290 000 v roku 1644. Grécke obyvateľstvo ostrova bolo z času na čas rozšírené utečencami z Malej Ázie a po páde Konštantínopolu v roku 1453 utieklo na Krétu mnoho byzantských rodín. Kréta bola v prvých rokoch benátskej nadvlády opísaná ako feudálna spoločnosť a na druhej strane boli Benátky republikou, takže neexistoval úplný systém lojality. Na V skutočnosti ani politické, ani hospodárske systémy neboli skutočne feudálne. Moc nevyplývala z vlastníctva pôdy, ale z postavenia osoby ako člena šľachty v Benátkach a čo je najdôležitejšie, z jej oprávnenosti zúčastniť sa Veľkej rady. 
Počas benátskej nadvlády bolo grécke obyvateľstvo Kréty vystavené vplyvu renesančnej kultúre. V prvých storočiach benátskej vlády boli príležitosti na vzdelanie obmedzené. Niektoré kláštory poskytli niekoľko tried, zatiaľ čo súkromní lektori ponúkli deťom v mestách základné vzdelanie v taliančine, gréčtine a latinčine. Všeobecná úroveň vzdelania sa začala zlepšovať na konci 14. storočia príchodom učencov z Byzancie. Pád Konštantínopolu tento proces výrazne urýchlil. Títo vedci zakladali školy a veľmi prispievali k vzdelávaniu, literatúre a intelektuálnemu životu. Od konca 14. storočia, keďže na ostrove neexistovali univerzity, začali Kréťania cestovať do Talianska, najmä na univerzitu v Padove, aby získali vysokoškolské vzdelanie. Mnohí z nich pokračovali v úspešnej cirkevnej, politickej alebo univerzitnej kariére po celej Európe. Snáď najznámejší z nich bol Petros Philarges, prvý grécky profesor na Parížskej univerzite, ktorý sa neskôr stal kardinálom a potom pápežom pod menom Alexander V. Po roku 1453 sa Kréta de facto stal strážcom byzantského intelektuálneho dedičstva a kláštory začali prekvitať a zmeniť sa na hlavné centrá učenia. Mnoho kláštorov na celom ostrove zohralo významnú úlohu pri šírení klasických gréckych textov na Západ. Kláštor svätej Kataríny zohrával ústrednú úlohu pri rozvoji kultúrneho života Kréty medzi 15. a 17. storočím. Krétska škola vybudovala významnú knižnicu, ktorá mala obrovský význam pre intelektuálnu a umeleckú renesanciu ostrova. Škola sa stala hlavným centrom vzdelávania a vyučovala gréckych klasických autorov, filozofiu, teológiu, rétoriku a umenie. Na ostrove sa rozvíjala prosperujúca literatúra v krétskom dialekte. Najznámejšou prácou z tohto obdobia je báseň "Erotokritos". Mnoho jeho absolventov sa vyznačovalo literatúrou, zatiaľ čo tam študovalo veľké množstvo ikonopiscov. Učenci a umelci z ostrova šírili vedomosti do Západnej Európy a stali sa tak jedným z hlavných exportov Kréty. Intelektuálny život ostrova sa ďalej zlepšoval v druhej polovici 16. storočia, keď boli založené tri akadémie v Rethymne, Irakli a Chanii. 
Možno najtraumatickejší príklad krétskej renesancie možno nájsť v maľbe, konkrétne maľbe ikon. Od druhej polovice 14. storočia emigranti z Byzantskej ríše so sebou priniesli najnovšie štýly z Konštantínopolu. O niečo neskôr, začiatkom 15. storočia, sa začal prejavovať vplyv talianskej renesancie. V priebehu času táto kombinácia viedla k výraznej Krétskej škole maľby ikon. Krétska škola síce nebola príliš vzdialená od štylizovaného a formálneho byzantského štýlu, dodala dielam ale bohatosť farieb a prvky realizmu a perspektívy. Došlo k rozmazaniu rozlíšenia medzi ikonou a obrazom, keď benátska šľachta začala objednávať náboženské obrazy. Ikony boli rozšírené v Stredomorí a Severnej Európe a boli dôležitým vývozom. Do konca 16. storočia bolo v Irakliu viac ako 200 maliarov rozdelených do cechov. Významnými predstaviteľmi Krétskej školy sú Michael Damaskinos (aj Michail, starogr. Michaél Damaskénos), Andreas Ritzos, Angelos Akotantos, Theodor Pulakis (starogr. Theodor Poulakés), Theofanes Krétský, Emmanuel Tzanes, Theofanes Grék, Dionysios z Furny (starogr. Dionysios z Fourny) a El Greco. Po osmanskej okupácii Kréty v 17. storočí sa centrum gréckej maľby presunulo na Iónske ostrovy, ktoré zostali pod benátskou nadvládou až do roku 1797. 

</doc>
<doc id="649882" url="https://sk.wikipedia.org/wiki?curid=649882" title="Zákon o obecnom zriadení">
Zákon o obecnom zriadení

Zákon Slovenskej národnej rady č. 369/1990 Zb. zo 6. septembra 1990 o obecnom zriadení je zákon Slovenskej národnej rady (SNR), ktorý je základnou právnou normou upravujúcou postavenie a právomocí obcí. Návrh zákona predložil za vládu Slovenskej republiky podpredseda vlády Gábor Zászlós (MNI) na 4. schôdzi SNR 3. septembra 1990, kde bol schválený a následne vydaný 6. septembra 1990 v čiastke 60 Zbierky zákonov Českej a Slovenskej Federatívnej Republiky na stranách 12931306. Od svojho prijatia bol 50-krát novelizovaný.

</doc>
<doc id="649883" url="https://sk.wikipedia.org/wiki?curid=649883" title="Zákon Slovenskej národnej rady č. 369/1990 Zb. o obecnom zriadení">
Zákon Slovenskej národnej rady č. 369/1990 Zb. o obecnom zriadení



</doc>
<doc id="649884" url="https://sk.wikipedia.org/wiki?curid=649884" title="Zákon Slovenskej národnej rady č. 369/1990 Zb. zo 6. septembra 1990 o obecnom zriadení">
Zákon Slovenskej národnej rady č. 369/1990 Zb. zo 6. septembra 1990 o obecnom zriadení



</doc>
<doc id="649885" url="https://sk.wikipedia.org/wiki?curid=649885" title="Zákon č. 369/1990 Zb. o obecnom zriadení">
Zákon č. 369/1990 Zb. o obecnom zriadení



</doc>
<doc id="649886" url="https://sk.wikipedia.org/wiki?curid=649886" title="Zákon č. 369/1990 Zb. zo 6. septembra 1990 o obecnom zriadení">
Zákon č. 369/1990 Zb. zo 6. septembra 1990 o obecnom zriadení



</doc>
<doc id="649887" url="https://sk.wikipedia.org/wiki?curid=649887" title="Hokej na kolieskových korčuliach na Panamerických hrách 1987">
Hokej na kolieskových korčuliach na Panamerických hrách 1987

Hokej na kolieskových korčuliach na Panamerických hrách 1987 bol turnaj v hokeji na kolieskových korčuliach v rámci multišportového podujatia Panamerických hier 1987. Konal sa v Indianapolise, v Spojených štátoch v dňoch od 9.15. augusta 1987, za účasti 5 mužských tímov. Nováčikom podujatia bolo družstvo . Hokejový turnaj sa organizoval prvýkrát v roku 1979 a toto bolo jeho 2. vydanie, rovnako ako pre oba ďalšie korčuliarske športy (rýchlokorčuľovanie a krasokorčuľovanie). Zápasy sa odohrali na štadióne Carmel Ice Stadium s kapacitou 1 500 divákov. Titul obhájila , ktorá vo finálovom stretnutí zvíťazila nad domácim .

</doc>
<doc id="649888" url="https://sk.wikipedia.org/wiki?curid=649888" title="Abkommen zwischen Deutschland, dem Vereinigten Königreich, Frankreich und Italien, getroffen in München am 29. September 1938">
Abkommen zwischen Deutschland, dem Vereinigten Königreich, Frankreich und Italien, getroffen in München am 29. September 1938



</doc>
<doc id="649889" url="https://sk.wikipedia.org/wiki?curid=649889" title="Dohoda medzi Nemeckom, Spojeným kráľovstvom, Francúzskom a Talianskom, učinená v Mníchove 29. septembra 1938">
Dohoda medzi Nemeckom, Spojeným kráľovstvom, Francúzskom a Talianskom, učinená v Mníchove 29. septembra 1938



</doc>
<doc id="649892" url="https://sk.wikipedia.org/wiki?curid=649892" title="Veľmi vysoké napätie">
Veľmi vysoké napätie

Veľmi vysoké napätie (VVN) je označenie pre elektrické napätie v rozsahu 52 až 300 kV (združené napätie), respektíve 30 až 171 kV (fázové napätie). Je to napätie vyššie, než vysoké napätie, ale nižšie než zvlášť vysoké napätie. 
Na Slovensku.
Na Slovensku do oblasti veľmi vysokého napätia spadajú vedenia napäťových úrovní 110 kV a 220 kV. Vedenia 110 kV sú súčasťou distribučnej sústavy a spravujú ich regionálne distribučné spoločnosti. Vedenia 220 kV sú súčasťou prenosovej sústavy, ktorú spravuje Slovenská elektrizačná prenosová sústava. Táto napäťová úroveň je však považovaná za neperspektívnu a plánuje sa jej postupný útlm a úplné nahradenie úrovňou 400 kV v oblasti ZVN.

</doc>
<doc id="649894" url="https://sk.wikipedia.org/wiki?curid=649894" title="Zvlášť vysoké napätie">
Zvlášť vysoké napätie

Zvlášť vysoké napätie (ZVN) alebo obzvlášť vysoké napätie je označenie pre elektrické napätie v rozsahu 300 až 800 kV (združené napätie). Je to napätie vyššie, než veľmi vysoké napätie, ale nižšie než ultra-vysoké napätie. 
Na Slovensku.
Na Slovensku do oblasti zvlášť vysokého napätia spadajú vedenia napäťovej úrovne 400 kV. Tieto vedenia sú súčasťou prenosovej sústavy, ktorú spravuje Slovenská elektrizačná prenosová sústava. 
Vo svete.
Zvlášť vysoké napätie sa používa pri potrebe preniesť veľké výkony na veľké vzdialenosti. Napríklad spoločnosť Hydro-Québec prevádzkuje viac ako 11 700 km dlhú sieť vedení s napätím 735/765 kV, ktorá prenáša energiu z vodných elektrární na severe Quebecu k spotrebiteľom na juhu provincie.

</doc>
<doc id="649895" url="https://sk.wikipedia.org/wiki?curid=649895" title="Obzvlášť vysoké napätie">
Obzvlášť vysoké napätie



</doc>
<doc id="649896" url="https://sk.wikipedia.org/wiki?curid=649896" title="Združené napätie">
Združené napätie



</doc>
<doc id="649897" url="https://sk.wikipedia.org/wiki?curid=649897" title="Fázové napätie">
Fázové napätie



</doc>
<doc id="649903" url="https://sk.wikipedia.org/wiki?curid=649903" title="Albert Martiš">
Albert Martiš

Albert Martiš (* 20. apríl 1855, Kulpín, Rakúske cisárstvo † 19. september 1918, Padina, Rakúsko-Uhorsko) bol dolnozemský učiteľ, národný buditeľ, spisovateľ, publicista.
Biografia.
Narodil sa v Kulpíne do rodiny krajčíra, ktorý neskôr pôsobil ako učiteľ na slovenských školách vo Vojvodine. Aj jeho matka pochádzala z učiteľskej rodiny z Kysáča. V rokoch 1867 – 1869 študoval na srbskom gymnáziu v Novom Sade. Aktívne sa tu zapájal do kultúrneho a národného života Slovákov. V rokoch 1869 – 1873 študoval na nemeckom gymnáziu v Novom Vrbase, kde ho významne ovplyvnil vtedajší riaditeľ gymnázia, Michal Godra. V rokoch 1873 – 1876 študoval na učiteľskej prípravke v Prešove. Počas svojich suplikačných ciest po slovenských stoliciach sa stretol s významnými národnými a literárnymi dejateľmi (suplikácie opísal aj vo svojich autobiografických poviedkach a nedokončených spomienkach). V roku 1877 zložil učiteľskú skúšku v Sarvaši a začal pôsobiť v Padine ako učiteľ (až do penzionovania v roku 1895).
Popri učení v obecnej škole vykonával aj osvetovú a národno-buditeľskú činnosť, za ktorú bol uhorskými úradmi prenasledovaný (v podstate pre túto činnosť bol aj predčasne suspendovaný z miesta učiteľa). Jeho prózy zo života Slovákov na Dolnej zemi vyšli knižne až po jeho smrti. Jeho nedokončené spomienky vydal pod názvom "Pamäti dolnozemského buditeľa" Ján V. Ormis.
Bol propagátorom pestovania nových plodín v dolnozemskom prostredí, napríklad chmeľu. Za úspechy v pestovaní chmeľu bol roku 1889 vyznamenaný striebornou a bronzovou medailou v Paríži a roku 1896 bronzovou medailou na hospodárskej výstave v Budapešti. V Padine založil prvý tamojší peňažný ústav „Vzájomnú pomocnicu“. Bohatá je jeho publikačná činnosť, súvisiaca s hospodárskymi témami. Publikoval príspevky najmä v "Obzore", "Národných novinách" a "Národnom hlásniku".

</doc>
<doc id="649904" url="https://sk.wikipedia.org/wiki?curid=649904" title="PGE Energetyka Kolejowa">
PGE Energetyka Kolejowa

PGE Energetyka Kolejowa SA, do roku 2023 PKP Energetyka, SA je energetická spoločnosť v Poľsku. Prevádzkuje dodávky tračnej a komerčnej energie.
Dejiny.
Spoločnosť vznikla v roku 2001 ako energetická časť poľských železníc. Začiatky sa však dajú z počítať výstavbou trate VaršavaGrodzisk Mazowiecki napájanou 600V.
V júli 2015 CVC Capital Partners odkúpila PKP Energetiku od štátu. Nákup 100% akcií bol v hodnote 1,965 mld zł, v tom čase približne 477 mil. eur. V roku 2018 Andrzej Bittel, viceminister pre infraštruktúru informoval, že PKP SA sú vo finančnom stave odkúpiť spoločnosť PKP Energetyka naspäť. Privatizáciu považoval za zlú.
V roku 2023 zmenila názov na PGE Energetyka Kolejowa.
Činnosť.
Spoločnosť prevádzkuje celoštátnu údržbu železničnej siete, palivové stanice pre dieselové lokomotívy a tiež predáva elektrinu a plyn. Hlavným klientom spoločnosti je PKP Polskie Linie Kolejowe. Havarijný servis spoločnosť zabezpečuje nepretržite.
V roku 2014 bola PKP Energetyka 5. najväčšia distrubučná spoločnosť v Poľsku a jediná s celoštátnou sieťou. Polovica príjmu tvorila železničná distribúcia. V roku 2014 firma predala 7,7 TWh elektrickej energie, z toho 2,1 TWh trakčnej. Ku koncu roku 2014 spoločnosť vlastnila vysoko- a strednenapäťových vedení, 8 625 transformátorov s celkovým výkonom 5 929 MVA. Vlastní 447 a 13 si ich prenajíma. V prenájme má aj ďalšie zariadenia. V rámci projektu MUZ pripravila trate pre prevádzku súprav Pendolino pre rýchlosť 200 km/h a perspektívne 220 km/h.
Od 1. januára 2020 platí nová štvorrorčná zmluva s PKP Polskie Linie Kolejowe vo výške 1,177 mld zł. Dôvodom novej zmluvy bola vysoká kvalita poskytovaných služieb. Medzi rokmi 2016 a 2018 sa znížil počet incidentov trakčnej sústavy z 340 na 34 ročne.

</doc>
<doc id="649905" url="https://sk.wikipedia.org/wiki?curid=649905" title="Vysoké napätie">
Vysoké napätie

Vysoké napätie (VN) je označenie pre elektrické napätie v rozsahu 1 až 52 kV (združené napätie), respektíve 0,6 až 30 kV (fázové napätie). Pri jednosmernom prúde je hranica 0,9 kV. Je to napätie vyššie, než nízke napätie, ale nižšie než veľmi vysoké napätie. 
Na Slovensku.
Štandardom pre vedenia vysokého napätia distribučnej sústavy je napäťová úroveň 22 kV. V priemysle alebo v starých káblových rozvodoch v mestách sa používajú aj iné (nižšie) napäťové úrovne.

</doc>
<doc id="649908" url="https://sk.wikipedia.org/wiki?curid=649908" title="Centrum asistovanej reprodukcie II. Gynekologicko-pôrodníckej kliniky LF UPJŠ a UN L. Pasteura">
Centrum asistovanej reprodukcie II. Gynekologicko-pôrodníckej kliniky LF UPJŠ a UN L. Pasteura

Centrum asistovanej reprodukcie II. Gynekologicko-pôrodníckej kliniky Lekárskej fakulty Univerzity Pavla Jozefa Šafárika a Univerzitnej nemocnice Louisa Pasteura v Košiciach bolo prvé centrum asistovanej reprodukcie na Slovensku. Centrum malo štatút celoštátneho referenčného centra pre asistovanú reprodukciu.
Pri založení Centra asistovanej reprodukcie II. Gynekologicko-pôrodníckej kliniky LF UPJŠ v Košiciach stáli významní reproduktológovia z Univerzity veterinárskeho lekárstva v Košiciach, a to MVDr. Daniel Hlinka, PhD., prof. MVDr. František Lešník, DrSc., prof. MVDr. Juraj Kačmárik, CSc., prof. MVDr. Imrich Maraček, DrSc., ako aj nestor asistovanej reprodukcie a osobnosť svetového formátu prof. MUDr. Ladislav Pilka, DrSc. z Brna.
Významní pracovníci.
Pracovníci centra naberali vedomosti na renomovaných pracoviskách v Spojenom kráľovstve, Francúzsku či Česku. Centrum asistovanej reprodukcie II. Gynekologicko-pôrodníckej kliniky viedli postupne MUDr. Miroslav Herman, PhD., MUDr. Radomír Hredzák, PhD. a doc. MUDr. Silvia Toporcerová, PhD. Laureátka ocenenia Slovenka roka 2018 v kategórii Zdravotníctvo. Najvýznamnejšími embryológmi tohto centra boli MVDr. Daniel Hlinka, PhD., ktorý v roku 1994 ako prvý lekár vo vtedajšom Československu vykonal oplodnenie vajíčka metódou ICSI s úspešným výsledkom narodenia dieťaťa. Ďalej MVDr. Miroslava Popelková, PhD, MVDr. Viera Ždilová, PhD. a RNDr. Marek Dudáš, PhD.
Odchovanci II. Gynekologicko-pôrodníckej kliniky LF UPJŠ, ktorí pracovali v klinickom centre asistovanej reprodukcie, postupne, po odchode z II. Gynekologicko-pôrodníckej kliniky zakladali centrá asistovanej reprodukcie doma aj v zahraničí. MVDr. Daniel Hlinka, PhD (Brno, Praha), MUDr. Miroslav Herman, PhD. (Košice), MUDr. Radomír Hredzák, PhD. (Košice), doc. MUDr. Silvia Toporcerová, PhD. (Košice).
Významné prvenstvá.
Ako na prvom pracovisku na Slovensku sa tu začala využívať mikromanipulačná metóda intracytoplazmatickej injekcie spermie do oocytu (ICSI). Výsledkom bolo v roku 1995 narodenie prvého dieťaťa po ICSI na Slovensku a to len necelé tri roky po tom, čo sa touto formou oplodnenia oocytu narodilo prvé dieťa na svete.
V roku 1996 bola zavedená metóda asistovaného hatchingu a v roku 1997 sa narodilo prvé dieťa po prenose rozmrazeného embrya, opätovne išlo o prvenstvo na Slovensku.
Ako na prvom pracovisku na Slovensku sa tu začala používať metodika MESA-TESE chirurgického odberu spermií zo semenníka a nadsemenníka. Prvé dieťa po chirurgickom odbere spermií sa narodilo v roku 1998, len dva roky po narodení prvého takéhoto dieťaťa na svete.
V roku 1998 sa zaviedla nová originálna metóda spracovania spermií na intracytoplazmatickú injekciu do oocytu bez použitia polyvinylpyrolidónu, ktorá bola publikovaná v Human Reproduction a zaznamenala značný ohlas i na zahraničnej pôde.
Centrum asistovanej reprodukcie zaniklo spolu s II. Gynekologicko-pôrodníckou klinikou LF UPJŠ a Univerzitnou nemocnicou L. Pasteura v roku 2012.

</doc>
<doc id="649909" url="https://sk.wikipedia.org/wiki?curid=649909" title="Hokej na kolieskových korčuliach na Panamerických hrách 1991">
Hokej na kolieskových korčuliach na Panamerických hrách 1991

Hokej na kolieskových korčuliach na Panamerických hrách 1991 bol turnaj v hokeji na kolieskových korčuliach v rámci multišportového podujatia Panamerických hier 1991. Konal sa v Havane, na Kube v dňoch od 13.18. augusta 1991, za účasti rekordných 6 mužských tímov. Nováčikom podujatia bolo družstvo domácej . Hokejový turnaj sa na panamerických hrách organizoval prvýkrát v roku 1979 a toto bolo jeho 3. vydanie, rovnako ako pre oba ďalšie korčuliarske športy (rýchlokorčuľovanie a krasokorčuľovanie). Zápasy sa odohrali na novopostavenom outdoorovom korčuliarskom štadióne Patinódromo Raúl Díaz Argüelles, ktorý slúžil aj pre súťaže ostatných 2 korčuliarskych športov. Titul tretíkrát po sebe získala , ktorá sa v šesťčlennej skupine umiestnila pred a .

</doc>
<doc id="649911" url="https://sk.wikipedia.org/wiki?curid=649911" title="Kostol Navštívenia Panny Márie (Kežmarok)">
Kostol Navštívenia Panny Márie (Kežmarok)

Kostol Navštívenia Panny Márie (nazývaný aj Mariánsky kostol, alebo tiež Paulínsky kostol) v Kežmarku je barokový kostol zo 17. storočia.
História kostola.
Kostol postavili v uličnej zástavbe na mieste troch meštianskych domov, ktoré darovalo v roku 1650 protestantské mesto Kežmarok katolíckej cirkvi, aby si postavila malý kostolík, pretože Kostol svätého Kríža bol v tom čase vlastníctvom protestantov. Mesto tak urobilo z vďačnosti, lebo prominenti rímsko – katolíckej cirkvi mu pomáhali v sporoch proti rodine Thököly. Prvá zmienka o kostole je z roku 1654. V roku 1741 kostol vyhorel a o 6 rokov sa začala jeho neskorobaroková prestavba pod dohľadom pavlínskeho rádu.
Kostol je jednoloďový, interiér kostola je tiež barokový – kazateľnica, časť hlavného oltára Navštívenia Panny Márie (pôvodný ústredný obraz, ktorého vzhľad nepozná už nikto, bol nahradený na začiatku 20. storočia súsoším Panny Márie Lurdskej), bočné oltáre svätého Pavla Pustovníka a svätej Anny sú z prvej polovice 18. storočia. V rokoch 2003 – 2005 sa uskutočnila generálna oprava kostola a úprava oltára.

</doc>
<doc id="649913" url="https://sk.wikipedia.org/wiki?curid=649913" title="Adiabatická účinnosť">
Adiabatická účinnosť

Adiabatická účinnosť (iné názvy izoentropická účinnosť, termodynamická izoentropická účinnosť) je parameter, ktorý kvantitatívne vyjadruje, ako účinne sa približuje skutočný proces v zariadení, ak je pre toto zariadenie ako najvhodnejší idealizovaný proces zvolený izoentropický (adiabatický).. Označuje sa symbolom η, pre jednotlivé typy zariadení sa zvykne k označeniu pridávať index, podľa typu zariadenia. 
Adabatická účinnosť patrí do širšej skupiny parametrov definovaných ako termodynamická účinnosť. Používa sa na hodnotenie zariadení pracujúcich (s priblížením) za stacionárnych podmienok, v ktorých prebieha zväčša jeden proces a pracovná látka nevykonáva uzavretý termodynamický cyklus. Takéto zariadenia sú napríklad dýzy alebo prúdové stroje: turbíny a kompresory.
Voľba ideálneho procesu.
Podmienky práce väčšiny zariadení stacionárneho prúdenia možno s priblížením považovať za adiabatické, ak je prestup tepla medzi zariadením a okolím zanedbateľne malý. Ďalej sa predpokladá, že ideálne realizovaný proces v týchto zariadeniach nebude obsahovať žiadne nevratnosti, preto sa za modelový poces vybral adiabatický vratný proces = izoentropický proces.
Výpočet adiabatickej účinnosti.
Pretože rôzne zariadenia sú skonštruované na rôzny účel, definícia vzťahu pre ich adiabatickú účinnosť bude závisieť od tohoto účelu. 
Adiabatická účinnosť turbín.
Turbína je skonštruovaná na získanie práce z energie prúdiacej látky. Na vstupe je pracovná látka v nejakom stave na výstupe táto látka s výstupným tlakom. Adiabatická účinnosť turbíny je definovaná ako podiel efektívnej práce skutočnej turbíny k práci rovnakej turbíny, ak by proces z rovnakého vstupného stavu prebiehal izoentropicky:
ηT = formula_1
Pri prechode prúdu pracovnej látky turbínou sa mení je potenciálna energia, kinetická energia a entalpia. Zmena prvých dvoch veličín je malá v porovnaní so zmenou entalpie, preto ju je možné zanedbať.
ηT = formula_2
kde:
V praxi veľkosť adiabatickej účinnosti okrem konštrukčného návrhu závisí aj od veľkosti turbíny. Dobre navrhnuté veľké turbíny môžu dosahovať nad 90%, malé turbíny niekedy neprekonajú ani 70%.
Adiabatická účinnosť kompresorov.
Kompresor je skonštruovaný na zvýšenie tlaku prúdiacej látky, na čo je spotrebovaná práca na jeho pohon. Adiabatická účinnosť kompresora je definovaná ako podiel práce potrebnej na pohon izoentropicky pracujúceho kompresora ku prácí potrebnej na pohon skutočného kompresora: 
ηK = formula_6
Podobne ako pri turbíne je možné zanedbať zmenu potenciálnej a kinetickej energie.
ηK = formula_7
kde:
Dobre navrhnuté kompresory môžu dosahovať účinnosť v rozmedzí 75% - 85%.
Adiabatická účinnosť dýz.
Dýza je skonštruovaná na urýchlenie prúdiacej látky na úkor poklesu jej entalpie. Adiabatická účinnosť dýzy je definovaná ako podiel skutočnej kinetickej energie na výstupe ku kinetickej energii, ktorá by bola dosiahnutá pri izoentropickom procese:
ηD = formula_11
Pri prechode prúdu pracovnej látky dýzou sa potenciálna energia mení málo a nespotrebúva, ani neprodukuje sa mechanická práca. Ak je možné zanedbať rýchlosť pracovnej látky na vstupe oproti rýchlosti na výstupe platí:
formula_12
z čoho vyplýva:
ηD = formula_2
kde:
V praxi veľkosť adiabatickej účinnosti dýz dosahuje 90% - 95%.

</doc>
<doc id="649914" url="https://sk.wikipedia.org/wiki?curid=649914" title="Izoentropická účinnosť">
Izoentropická účinnosť



</doc>
<doc id="649917" url="https://sk.wikipedia.org/wiki?curid=649917" title="Námestie slobody (Prievidza)">
Námestie slobody (Prievidza)

Námestie slobody je námestie v Prievidzi, v mestskej časti Prievidza I Staré Mesto.
Popis.
Námestie je približne štvorcového tvaru. Nepárne čísla sú na západnej a severnej strane, párne na južnej a východnej. Na námestí sa nachádza Trojičný stĺp, Pomník padlých účtastníkov SNP a fontánu. Trojičný stĺp je barokový. V roku 2013 mesto vypísalo súťaž na vybudovanie novej fontány a zrekonštruovanie časti námestia.

</doc>
<doc id="649918" url="https://sk.wikipedia.org/wiki?curid=649918" title="Besná (vrch v Nízkych Tatrách)">
Besná (vrch v Nízkych Tatrách)

Besná alebo staršie Králička () je vrch v Nízkych Tatrách. Leží nad Jarabou, približne severne od Brezna. 
Poloha.
Nachádza sa v strednej časti Nízkych Tatier, v geomorfologickom podcelku Ďumbierske Tatry a časti Ďumbier. Leží na hranici Žilinského a Banskobystrického kraja a okresov Liptovský Mikuláš a Brezno a zasahuje na katastrálne územie mesta Brezno a obce Liptovský Ján. Najbližšími sídlami sú južne ležiaca Jarabá a východne situovaná Vyšná a Nižná Boca, ako aj horské stredisko v sedle Čertovica. Juhozápadne sa nachádza Mýto pod Ďumbierom. Masív patrí do Národného parku Nízke Tatry.
Opis.
Besná je súčasťou hlavného hrebeňa medzi Čertovicou a Ďumbierom (). Patrí do masívu Králička a týmto (starším) názvom býva v mapách označovaný aj vrch Besná. Severné svahy sú súčasťou národnej prírodnej rezervácie Ďumbier a severný svah traverzuje Cesta hrdinov SNP, vedúca z Čertovice ku Štefánikovej chate a pod Krúpovu hoľu. Hôľnatý vrchol poskytuje široký rozhľad a južným smerom z neho vybieha rázsocha Malý Gápeľ. V okolí v minulosti prebiehala ťažba rúd, ktorej pozostatkom sú dodnes viditeľné haldy vyťažených skál.
Severným smerom sa nachádza Štiavnica () a Ohnište (), východným Rovná hoľa (), Končisté () a Lajštroch (), južným Beňuška (), Čučoriedková () a Zingoty () a západným Veľký Gápeľ () a Ďumbier (). Severné svahy odvodňuje riečka Štiavnica do Váhu, voda z južných odteká potokom Štiavnička do rieky Hron.
Výhľady.
Vrcholovú časť pokrýva nízka hôľnatá vegetácia s nesúvislým porastom kosodreviny, ktorý umožňuje kruhový rozhľad. Je tak možné pozorovať okolité vrcholy Nízkych Tatier, no tiež Vysoké a Západné Tatry, Kremnické a Štiavnické vrchy, Poľanu, Veporské a Stolické vrchy.

</doc>
<doc id="649919" url="https://sk.wikipedia.org/wiki?curid=649919" title="HK">
HK

HK môže byť:

</doc>
<doc id="649921" url="https://sk.wikipedia.org/wiki?curid=649921" title="Hokej na kolieskových korčuliach na Panamerických hrách 1995">
Hokej na kolieskových korčuliach na Panamerických hrách 1995

Hokej na kolieskových korčuliach na Panamerických hrách 1995 bol turnaj v hokeji na kolieskových korčuliach v rámci multišportového podujatia Panamerických hier 1995. Konal sa v Mar del Plata, v Argentíne v dňoch od 20.24. marca 1995, za účasti 5 mužských tímov. Nováčikom podujatia bolo družstvo . Hokejový turnaj sa na panamerických hrách organizoval prvýkrát v roku 1979 a toto bolo jeho 4. vydanie, rovnako ako pre oba ďalšie korčuliarske športy (rýchlokorčuľovanie a krasokorčuľovanie). Zápasy sa odohrali na outdoorovom korčuliarskom štadióne Patinódromo Adalberto Lugea s kapacirou 7 500 divákov, ktorý slúžil aj pre súťaže ostatných 2 korčuliarskych športov. 
Titul štvrtýkrát po sebe získala , ktorá sa v päťčlennej skupine umiestnila pred a . Bol to zároveň posledný turnaj, od nasledujúcich hier v roku 1999 vystriedal tento šport iný hokejinline hokej.

</doc>
<doc id="649926" url="https://sk.wikipedia.org/wiki?curid=649926" title="The Magical World of Rock">
The Magical World of Rock

The Magical World of Rock je koncertný album Danka Jonesa, ktorý vyšiel 15. novembra 2004 cez vydavateľstvo Bad Taste Records. Album je albumom hovoreného slova, kde spevák a gitarista Danko Jones poskytuje svoje názory na rockovú hudbu.

</doc>
<doc id="649928" url="https://sk.wikipedia.org/wiki?curid=649928" title="Hovorené slovo">
Hovorené slovo

Hovorené slovo je všeobecne akékoľvek vyrieknuté tvrdenie, v užšom slova zmysle je používané ako označenie nahrávok nehudobných, hovorených (hraných, recitovaných).
Ako hovorené slovo sa označujú poviedky, rozhlasové seriály, čítania na pokračovanie, rozhlasové hry, poézie, dokumenty, publicistika, rozhovory a iné.
Natočené hovorené slovo slúži nevidiacim, ale aj ďalším ľuďom, ktorí radi počúvajú rozhlasové hry, rozprávky alebo nahovorený text knihy.
Najznámejším typom hovoreného slova, vedľa nakladateľstvami distribuovaných audiokaziet a CD s čítaním (audioknihy), sú rozhlasové hry. Prvé vznikli už v 20. rokoch 20. storočia, v Česku začali vznikať prvé významnejšie pokusy v 30. rokoch. Po stagnácii v rokoch okupácie a stalinistického budovania socialistického realizmu nastal vzostup žánru v 60. rokoch.

</doc>
<doc id="649931" url="https://sk.wikipedia.org/wiki?curid=649931" title="Silikónový olej">
Silikónový olej

Silikónové oleje (polymerizované siloxány) sú kremíkové analógy uhlíkových organických zlúčenín a môžu tvoriť (relatívne) dlhé a zložité molekuly založené na kremíku namiesto uhlíka. Reťazce sú tvorené striedaním atómov kremíka a kyslíka (...Si-O-Si-O-Si...) čiže siloxány namiesto uhlíkových atómov (...CCCC...). Iné atómy alebo skupiny sa viažu na štvormocné atómy kremíka, nie na dvojmocné kyslíkové atómy, ktoré sú plne zapojené do tvorby siloxanového reťazca. Typickým príkladom je polydimethylsiloxan, kde sú na každom atóme kremíka viazané dve metylové skupiny, takže vzniká CH3O[Si(CH3)2O]nCH3. 
Silikónové oleje by boli základom pre kremíkový život, avšak primárne sa používajú ako mazivá alebo hydraulické kvapaliny. Silikónové oleje sú vynikajúce elektrické izolanty a na rozdiel od svojich uhlíkových analógov sú nehorľavé. Tepelná stabilita a dobré tepelne prenosovej charakteristiky ich robí vhodné pre použitie v laboratóriách ako ohrievacie kúpele („olejové kúpele“). Silikónové oleje sa tiež bežne používajú ako pracovná kvapalina v difúznych pumpách. 

</doc>
<doc id="649939" url="https://sk.wikipedia.org/wiki?curid=649939" title="Chránené vtáčie územie Malé Karpaty">
Chránené vtáčie územie Malé Karpaty

Chránené vtáčie územie Malé Karpaty vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 1. júna 2005 nadobudla účinnosť vyhláška Ministerstva životného prostredia Slovenskej republiky č. 216/2005 Z.z. Výmera chráneného územia predstavuje a nachádza sa na území okresov Bratislava III, Bratislava IV, Malacky, Myjava, Pezinok, Piešťany, Senica a Trnava a katastrálnych území Rača, Vajnory, Bratislava – mestská časť Záhorská Bystrica, Plavecký Mikuláš, Plavecké Podhradie, Sološnica, Rohožník, Kuchyňa, Pernek, Jablonové, Lozorno, Turecký vrch, Stupava, Borinka, Marianka, Doľany, Častá, Dubová, Modra, Píla, Pezinok, Budmerice, Veľké Tŕnie a Malé Tŕnie (Vinosady), Limbach, Grinava, Svätý Jur, Brezová pod Bradlom, Prašník, Dolný Lopašov, Vrbové, Chtelnica, Kočín-Lančár, Šterusy, Hradište pod Vrátnom, Prievaly, Plavecký Peter, Dobrá Voda, Trstín, Dechtice, Buková, Smolenice, Lošonec, Horné Orešany, Dolné Orešany a Dlhá.
Dôvod ochrany.
Predmetom ochrany sú nasledujúce druhy vtákov:

</doc>
<doc id="649941" url="https://sk.wikipedia.org/wiki?curid=649941" title="Husí kanál">
Husí kanál

Husí kanál môže byť:

</doc>
<doc id="649942" url="https://sk.wikipedia.org/wiki?curid=649942" title="Kazašský chanát">
Kazašský chanát

Kazašský chanát alebo Kazašský ulus () bol štátny útvar, voľné združenie kazašských kmeňov na čele s veľkým chánom rozprestierajúce sa v Strednej Ázii približne na území dnešného Kazachstanu v období od 15. storočia do polovice 19. storočia, keď územie ovládla Ruská ríša. Najväčší územný rozsah dosiahol chanát za vlády chána Chaqnazara v 16. storočí. V tomto období sa taktiež začala formovať kazašská národnosť.
Historický vývin.
Historický kontext.
V 9. storočí sa hegemónom v oblasti Strednej Ázie na východ od Aralu stali Seldžukovia, ktorí však územie neskôr opustili a dobyli Perziu, Irak a Malú Áziu. V 12. storočí sa moci nad územím ujali Karachánovci a následne Karakitanská ríša. V 13. storočí Karakitanov vystriedala ríša šahov z Chórezmu, ktorej panovník Džaláluddín Menguberdí však bol krátko na to v roku 1221 vyhnaný Mongolmi. Severnejšia časť územia dnešného Kazachstanu bola osídlená rozličnými turkickými kmeňmi (Oghuzi, Kumáni, Polovci...), ktoré si Mongolská ríša voľne tiež podmanila. Po smrti Džingischána sa Mongolská ríša rozčlenila a územie na západe pripadlo chánovi Batuovi, zakladateľovi Zlatej hordy a územie na juhovýchode Čagatajskému chanátu. V 14. storočí moc nad časťou územia získala Timúrovská ríša, ktorej panovníci však nedokázali zabrániť strate stepných území v prospech nomádskych Uzbekov a Kazachov. V polovici 15. storočia sa spod nadvlády Tímurovcov uvoľnil Uzbecký chanát, ktorého vodca Abu 'l-Chajr z rodu Šajbánovcov ovládol väčšinu Strednej Ázie. Pod jeho vedenie patrili aj neskoršie kazašské kmene. 
Vznik a raný vývoj chanátu.
Presný vznik Kazašského chanátu je predmetom sporov. V roku 1457 bol uzbecký chán Abu 'l-Chajr porazený Ojratmi a jeho autorita klesla natoľko, že o rok neskôr časť jemu podriadených kmeňov na čele s potomkami Džingischána Kerej-chánom a Žänibekom odišla do mogulistanského (resp. východo-čagatajského) Sedmiriečia, kde dostala od chána Esen Bukaa do správy vysídlené stepné územia. Táto udalosť býva tiež považovaná aj za okamih rozdelenia kmeňov Uzbekov a Kazachov. V roku 1468 Abu 'l-Chajr počas konfliktu s Kazachmi zomrel a Kazašský chanát získal trvalú samostatnosť a pripojil k svojim panstvám časť územia Uzbekov. V nasledujúcom období chanát musel viesť ďalšie boje s Uzbeckým chanátom, ktorý sa však zmietal v nepokojoch.
Skôr než o jeden ucelený štát šlo v tomto období o niekoľko menších politických chanátov (ľudov, či ulusov). Ich spoločným bodom boli vládcovia - cháni z rodu Džingischána, ktorí podliehali vedeniu veľkého (či staršieho) chána. Hranice chanátu sa rapídne menili a postupne moc kazašských chánov silnela.
Za vlády Burunduka a Kasyma, syna Žänibeka, koncom 15. storočia a v ranom 16. storočí sa chanát dostal na výslnie a počet kazašských vojsk stúpol na tristo tisíc. Kazašské záujmy sa orientovali na povodie rieky Syrdarja, ktoré dovtedy stále ovládal uzbecký rod Šajbánovcov. Od Uzbekov vedených reštaurátorom uzbeckej moci Muhammadom Šejbáním získali bohaté mestá Otrar a Turkestan, ktorý sa stal novým hlavným mestom. Prestíž krajiny stúpla aj v zahraničí a krajina nadviazala diplomatické styky s Moskvou. Bol vydaný nový zákonník "Jasná cesta chána Kasyma" ("Kasym channyn kaska žoly"), ktorý sa šíril ústnym podaním. Kasym býva považovaný za pravého zakladateľa kazašského štátu, a niekedy býva označovaný za najsilnejšieho vládcu stepí od čias Džučiho. Po Kasymovej smrti moc chanátu opäť dočasne upadla a z jeho moci sa vymanili niektoré pohraničné, prevažne nogajské kmene.
Vrchol moci.
Najväčšiu autoritu dosiahli kazašskí cháni v 16. storočí počas panovania Kasymovho syna, chána Chaqnazara, ktorý opätovne zjednotil takmer všetky stepné kmene a dosiahol najväčší územný rozsah. V historických dielach býva Chaqnazar označovaný aj ako "chán kazašský a nogajský", či "chán kazašský a kirgizský". 
Chanátu sa v 16. storočí úspešne darilo porážať rozpínavý šajbánovský štát a Bucharu, zvlášť veľké zisky získal chán Tavakkul a Jesim, za ktorých vlády sa pod vplyv chanátu dostali pôvodne uzbecké aštarchánovské oblasti v povodí rieky Syrdarja a koncom 16. storočia aj oblasti taškentskej oázy. Od polovice 17. storočia ale Kazachovia museli odrážať vpády ojratských (džungárskych) kmeňov z východu, ktoré začali moc chanátu oslabovať.
Už v 16. storočí sa v chanáte postupne sformovali tri nové správne a etnografické jednotky, kmeňové zväzy pomenované žüzy, či hordy - t.j. na Starší žüz (aj Veľký žüz a Uly žüz), ktorý sa rozprestieral na juhovýchode, Stredný žüz (Orta žüz) a Mladší žüz (aj Malý žüz, Kiši žüz) na západných územiach chanátu. Na ich čele stáli menší cháni zo stavu sultánov (pozri spoločnosť nižšie). Tieto útvary boli relatívne samostatné spoločenské jednotky, ktoré môžu byť od 18 storočia porovnateľné so samostatným štátom. Pojem žüz ako územný, či štátny celok však možno chápať aj z etnického hľadiska ako akýsi superetnos, ktorý vznikal v dlhom procese v rámci premeny etnika (etnos) na subetnos a etnikos, vnútorne sa členil na menšie kmene, či podetniká. 
Posledný spoločný chán všetkých kmeňových zväzov bol Täuke, ktorý vypracoval súbor zákonov chanátu ("Žeti Žarghy", aj "Žety žary"). Svoju moc opieral o vrstvu bejov, ktorý spravovali jednotlivé žüzy. V tomto období chanát pohltil časť území pri severnom pobreží Kaspického mora dovtedy ovládaný Nogajskou hordou, ktorá sa rozpadla. Časť Nogajcov bola asimilovaná a zvyšok sa presídlil k Azovskému moru a na Kaukaz. Obdobie jeho vlády býva niekedy označované aj ako zlatý vek chanátu.
Úpadok.
V 17. storočí začala moc Kazachov upadať pre útoky Ojratov a Džungárov z východu a Uzbekov z juhu. Ojratský zväz Kazachov čoskoro odstrihol od bohatých stredoázijských obchodných a remeselných centier. Rozpadla sa taktiež jednotná správa a jednotlivé zväzy tak tvorili chanát len veľmi pozvoľne. V rokoch 17231729 museli Kazaši čeliť dovtedy najväčšiemu vpádu Ojratov (Džungárov), ktorý chanát výrazne oslabil, takže štát prišiel o mnohé kočovné pastviny, ktoré získali okolité krajiny ako Kalmycký chanát, Kokandský chanát, Chivský chanát, či Buchare).
V roku 1726 sa preto pri Turkestane zišiel veľký kurultaj všetkých troch hôrd a vytvoril jednotnú armádu na čele e s chánom Mladšieho žüzu Äbilqajyrom. Spojené kazašské vojská Ojratov nakoniec v bitke pri Kara Siyir presvedčivo porazili. Zdecimovaní Ojrati sa po bitke stiahli, stále ale ovládali juhovýchodné a východné kazašské územia. V roku 1729 boli Ojrati porazení v bitke v Sedmiriečí pri Antraakai. Rozpory medzi zväzmi pretrvávali až do polovice 18. storočia, keď boli Ojrati porazení Čínou. Chanát síce svoje panstvo nakoniec udržal, dlhodobo však slabí cháni nedokázali nepriateľom sami odolávať a o ochranu začali žiadať novú lokálnu veľmoc Rusko. Už v roku 1731 tak ako prvý s Mladším žüzom učinil Äbilqajyr, ktorý o pomoc požiadal cárovnú Annu Ivanovnu. V roku 1740 do poddanstva vstúpil sultán Stredného žüzu Ablaj a chán Abulmambet. Zloženie sľubov vernosti následne Rusi využili na výstavbu pevnosti Orenburg. Moc chánov ešte viac upadla a noví nástupcovia museli byť potvrdzovaní v Petrohrade. Kazaši museli chrániť ruské karavány a mohli kočovať len na povolených miestach. Započal sa tak dlhý a zložitý proces pripájania územia osídleného Kazachmi k Rusku. 
Zánik chanátu.
Spolu s prenikaním ruskej moci na východ a budovaním nových ruských pevností na hraniciach sa chanátom silnela ruská moc v krajine a kazašské kmene sa dostávali pod stále väčší vplyv Ruska podporovaný pôsobením tatárskych moslimských misionárov. Výstavba nových ruských pevností navyše podkopávala kazašské kočovné hospodárstvo založené na striedaní pastvín. Do konca 18. storočia tak Ruská ríša získala vplyv a kontrolovala všetky tri kmeňové kazašské zväzy. V roku 1822 boli cárskym dekrétom "Ustav o sibirskich kirgizach" zrušené tituly stredného a staršieho chána a v roku 1824 aj titul chána Mladšieho zväzu a územie začalo byť začleňované do ruskej administratívy. Na územie začali prenikať európski migranti a úplné ovládnutie územia pribrzdilo len niekoľko povstaní.
Najväčšie povstanie bolo neúspešné povstanie v rokoch 18371847. Na jeho čele stál potomok chánov Strednej hordy Kenesary Qasymuly, ktorý si v roku 1841 prisvojil titul kazašského chána. Jeho akt nebol prijatý všetkými kmeňmi a kazašská nejednotnosť tak prispela k porážke povstania, a tým aj k ďalšiemu prenikaniu Ruskej ríše do Strednej Ázie. Snahy o kazašskú samostatnosť sa definitívne skončili po tom, čo sa pod ruskú nadvládu v polovici 19. storočia dostali aj zvyšné stredoázijské oblasti dovtedy patriace Kokandskému chanátu. Dekrétom z roku 1868 prešla oblasť bývalých kazašských kmeňových zväzov pod správu Turkestanskej generálnej gubernie a neskôr Stepnej gubernie, čím bol Kazachstan definitívne pripojený k Rusku.
Spoločnosť.
Sociálne vrstvy.
Kazašská kmeňová spoločnosť bola diferencovaná. Okrem tradičného delenia vrstiev na privilegované a neprivilegované sa vyššia, privilegovaná vrstva ďalej delila na tzv. bielu kosť ("ak sujek") a čiernu kosť ("kara sujek"). Vrstva bielej kosti bola úzka privilegovaná vrstva vďačiaca za svoje postavenie svojmu pôvodu. Patrili k nej dva stavy - "tore" a tzv. "koža". Status príslušnosti k vrstve čiernej kosti bol otvorený a patrili k nej stavy bejov, starešinov a batyrov.
Do stavu "tore", jadra bielej kosti, patrili sultáni, t.j. v kazašsko-turkickej terminológii všetci potomkovia Džingischánovho (a Džučiho) rodu v mužskom pokolení, t.j. príslušnosť sa neprenášala cez ženy. Len sultáni sa mohli stať chánmi a okrem vojenskej povinnosti mali len privilégiá - neplatili dane a nemohli byť trestaní. Stíhaní mohli byť len chánom alebo starším sultánom. Moc sultánov bola pre pokrvné spriaznenie s Džingischánom uznávaná aj v okolitých krajinách, kde platili podobné usporiadania. Príslušnosť k rodu Džingisovcov znamenala reálnu šancu uchádzať sa o trón v krajinách, kde sa uchovala mongolská džingischánovská tradícia. Každý sultán mal právo ovládať určité územie pastvín a právo spravovať časť ľudu ("ulus"). Skupina na taktiež musela riadiť pravidlami endogamného manželstva - t.j.svojich partnerov si mali sultáni vyberať len z ich vrstvy. V prípade, že sa za sultána vydala žena nepochádzajúca z vrstvy "tore", stala sa jej príslušníčkou, naopak, ak si žena z vrstvy vzala ne-tore muža, o postavenie prišla. V spoločnosti boli celkovo zakázané boli sobáše do siedmeho kolena príbuzenstva ("žety ata"). Hlavne v bohatých vrstvách existovalo mnohoženstvo, hoci sa manžel mal ku všetkým ženám správať rovnako, hlavná žena ("bajbiše") mala viac práv ako ostatné ("tokal") a diferencované bolo aj postavenie ich detí ("bajbičinci" a "tokalci").
Vrstva "koža" bola viacmenej založená na náboženskom základe. Patrili do nej potomkovia proroka Mohameda ("saídi"), potomkovia Mohammedových najbližších spolupracovníkov ("hodži") a potomkovia arabských dobyvateľov Strednej Ázie, ktorí na územie priniesli islam. Vrstva zohrávala úlohu v duchovnom živote spoločnosti, jej postavenie však nebolo také silné ako moslimské duchovenstvo v nenomádskom moslimskom svete.
Bejovia mali administratívnu, vojenskú a správnu pôsobnosť. Vrstva sa objavuje v 15. storočí a jej postavenie možno prirovnať arabsko-perzským "emírom", či mongolským "najonom". Šlo o nededičné postavenie založené spravidla na schopnostiach a autorite jedincov. Bejovia viedli zverené kmene a plnili tiež úlohu chánových radcov. Cháni, sultáni a bejovia sa schádzali na zhromaždeniach kurultajoch, vážnosť a volebné právo na nich mali len ozbrojení jedinci.
Batyri boli bojový velitelia vyskytujúci sa najmä v neskoršom období chanátu (17.19. storočie). Šlo taktiež o titul pripájaný k menu a bol udeľovaný za zásluhy vo vojne. Najširšou privilegovanou vrstvou boli starešinovia ("aksali"), ktorí boli prítomní už na základnom - aulovom (občinovom) levele spoločnosti. Keďže starešinovia stáli na čele občiny, funkciu zastávali skúsení a schopní jedinci s autoritou, čo boli zväčša starší muži. Aksali občinu zastupovali aj navonok a mali rozličné práva i nad rodinami, ktorých príslušníci priamo neboli (napr. dojednávanie sobášov). Zo žien mali zvláštne dominantné postavenie mali prvé manželky "bajbiše", a obzvlášť ženy aksalov.
Okrem slobodnej populácie deliacej sa na bohatých ("bajovia") a chudobných ("kedejovia") existovali v krajine aj vrstvy neslobodné - závislé. V kočovnej a polokočovnej spoločnosti šlo predovšetkým o otrokov zajatých pri nájazdoch, muži sa nazývali "kul", ženy "kjun". Zo spoločenského hľadiska bol ich význam malý a slúžili v domácom hospodárstve. Jurisdikciu nad ich činmi mal majiteľ. Otroci často plnili úlohu pastierov dobytka - tzv. "čupani", či "kojši". Ďalšou zvláštnou vrstvou boli "tulenguti", osoby slúžiace sultánovi, objavovali sa v neskoršom období kazašsko-džungárskych vojen.
Dobre známy je kazašský právny poriadok.
Domácnosti a občiny.
Najmenšou, no spravidla nesamostatnou jednotkou kočovnej spoločnosti bola domácnosť - rodinné hospodárstvo založené v rámci kmeňa a kmeňového zväzu (ulusu). Pôvodne boli Kazaši podobne ako iné nomádske kmene v jurtách, postupne však do spoločenského usporiadania najmä na juhu prenikli prvky starších usadlých kultúr. Na prevoz majetku používali ľahké kočovné vozy kibitky, či arby. Rodinnú jurtu obývali spravidla nukleárna rodina a ne-osamostatnené deti, v prípade ďalšieho pobytu detí pretrvával v rodičovskej jurte prevažne najmladší mužský potomok s rodinou, pretože na základe minorátu najmladší syn dedil otcovské zimovisko a jurtu. Odlišná bola situácia panovníkov - chánov, ktorí boli viac urbanizovaní a často sídlili v mestách na rieke Syrdarja.
Spoločnosť bola patriarchálna a na čele domácnosti tak stál muž hospodár. Pretrvávalo však aj niekoľko matriarchálnych prvkov, rodinnú kasu napr. držala žena. Významné postavenie mal posvätný oheň v otcovskej jurte, ktorý sa prenášal pri zakladaní novej jurty synom, a ktorému boli prinášané obety. Zvláštnu úctu mali jurty prarodičov. Osamostatnený syn mal nárok na vlastný dobytok (minimálne tzv. "jenši"), právo na dobytok mali aj ženy. Syn mal taktiež nárok na veno, tzv. "kalym" vydávaný za nevestu.
Medzi tradičný dobytok patrili zvieratá vhodné na kočovanie - ovce, kone, kozy, či ťavy (prevažne južné a západné oblasti). Hovädzí dobytok sa pôvodne pre nízku dojivosť choval pomenej a výraznejšie vzrástol až v období ruského vplyvu. Medzi významné produkty patrila vlna, mlieko a mäso, obľúbenými pokrmami boli konské klobásy "kyzy" a kvasené kobylie mlieko kumys.
Domácnosti sa v rámci kmeňa neraz z praktických dôvodov zoskupovali do občín (auly) s rozličným počtom domácností. Minimálne občiny skladané prevažne v dobe neúrody pastvín (zima) mali do 6 domácností, rozšírené občiny skladané prevažne v lete mali počet aj viac ako dvojnásobný. Domácnosti v rámci občiny spolu zimovali, letovali, a pásli svoje stáda. Zväčša šlo o pokrvne blízko spriaznené domácnosti, čo zaručovalo ich súdržnosť a stabilitu. Auly sa ďalej dali začleniť do oddielov a oddiely do rodov.
V južnejších oblastiach kazašského chanátu sa presadzoval aj polokočovný spôsob života spojený s poľnohospodárskou činnosťou. Usadlý spôsob života pretrvával na južných dobytých územiach pri rieke Syrdarja. Na severe sa prechod k polokočovnému životu spája prevažne s ruskou expanziou a príchodom ruskej správy. Ku kočovníctvu sa tu pridávalo buď poľnohospodárstvo alebo lov.
Náboženstvo.
Hoci sa väčšina chánov verejne hlásila k islamu a boli ako moslimskí vládcovia aj vnímaní, obvyklé moslimské tradície v chanáte nemali prílišný vplyv. Skutočné chápanie prvkov islamu mali iba tí, ktorí dlhší čas žili vo väčších mestách na juhu, či v okolitých štátoch, kým v nomádskom prostredí sa náboženská otázka redukovala na úctu k Alahovi, znalosti niektorých príbehov o Mohamedovi a Alahovi, a čiastočné prenikanie práva šaria do miestneho právneho poriadku. Ani v neskoršom storočí sa v stepnej krajine nenachádzali stavané madrasy a mešity a myšlienky islamu sa šírili prostredníctvom súfijských misionárov. Bežní obyvatelia sa naďalej pridržiavali šamanských a animistických praktík a zvykov.
Zoznam chánov.
Kazašskí veľkí cháni (uly cháni) podľa: 

</doc>
<doc id="649943" url="https://sk.wikipedia.org/wiki?curid=649943" title="Kazašský ulus">
Kazašský ulus



</doc>
<doc id="649946" url="https://sk.wikipedia.org/wiki?curid=649946" title="Antropocén">
Antropocén

Antropocén (z gréc. "anthropos" - človek, "kainos" - nový) je navrhované geochronologické obdobie, ktoré má byť zhodné s obdobím charakterizovaným intenzívnou ľudskou činnosťou a jej vplyvmi na svet, a ktoré teda trvá dodnes. Ide o pojem navrhnutý koncom 20. storočia; sporný je nielen pojem samotný, ale aj dátum jeho začiatku (pozri nižšie). Medzinárodná únia geologických vied (IUGS) a Medzinárodná komisia pre stratigrafiu (ICS) zatiaľ, po návrhu na Medzinárodnom geologickom kongrese v roku 2016, neuznali pridanie antropocénu do chronostratigrafickej tabuľky. Napriek tomu sa termín antropocén používa ako neformálny termín.
Pôvod termínu.
Zavedenie termínu sa pripisuje ekológovi a botanikovi Eugene F. Stoermer, ktorý termín začal používať v 80. rokoch 20. storočia. Popularitu mu však priniesol až holandský atmosferický chemik Paul Josef Crutzen po roku 2000. Ľudská aktivita zasahuje do chodu životného prostredia a planéty takým spôsobom, že podnietila niektorých vedcov zaviesť tento termín. Veľa z nich si myslí, že zmeny, spôsobené v ekosystéme človekom, nám vytvorili nové geochronologické obdobie, ktoré treba uznať a zaznamenať.
Datovanie.
Koniec antropocénu sporný nie je - ide o obdobie, ktoré trvá dodnes. Začiatok antropocénu je však sporný. Na čas začiatku antropocénu existujú napríklad tieto názory:
Navyše je sporné, či má antropocén nahradiť poslednú fázu holocénu (teda či má ísť o novú geologickú epochu), alebo či má byť antropocén súčasťou holocénu (Pri vyššie uvedenej možnosti 1. by bol antropocén úplným synonymom holocénu).
Veľké zrýchlenie.
Veľké zrýchlenie je názov obdobia, ktoré spadá pod antropocén a začalo sa v roku 1950. Okolo roku 1950 totiž údajne nastala drastická zmena vo vývoji, ktorá trvá dodnes. 
V roku 1750 bolo na Zemi len 800 miliónov obyvateľov. Do roku 1930 sa počet zvýšil na 2 miliardy. Po roku 1950 však vidíme prudký nárast, ktorý v roku 2011 dosiahol 7 miliárd. Podľa údajov z apríla 2020 je na Zemi 7,7 miliárd ľudí. Môžeme sledovať aj situáciu urbanizácie. Pred rokom 1950 nedosahoval počet ľudí žijúcich v mestách ani 1 miliardu. V roku 2014 však toto číslo dosiahlo 3,7 miliárd. Za tento čas narástol taktiež počet motorových vozidiel zo 40 miliónov na 850 miliónov a produkcia plastov prešla z 1 milióna ton na 300 miliónov ton za rok. 

</doc>
<doc id="649952" url="https://sk.wikipedia.org/wiki?curid=649952" title="Burgundy School of Business">
Burgundy School of Business

Burgundy School of Business je európska biznis škola nachádzajúca sa v Paríži, Lyone a Dijone. Bola založená v roku 1899.
Charakteristika.
BSB je trojnásobne akreditovaná medzinárodnými CGE, EQUIS a AACSB. Škola má cca 17 000 absolventov. Významnými absolventmi sú Stéphane Baschiera (CEO Moët &amp; Chandon) a Antoine Lesec (CEO Being).
Štúdium na BSB, ktorá je medzinárodnou Grand Ecole pre výučbu a výskum, ponúka možnosť využívať výnimočnú sieť spoločností a podnikateľov. 
Školné závisí od toho, či študenti pochádzajú z európskych alebo mimoeurópskych krajín, a pohybuje sa od 8 200 do 29 000 eur ročne. 
Študijné programy.
BSB má svoj Master in Management program, niekoľko Masters programov v rôznych oblastiach ako napríklad marketing, financie, médiá, ľudské zdroje. V portfóliu sú tak isto Executive MBA.
Umiestnenia v rebríčkoch.
V roku 2022 sa program Master in Management umiestnil na 62. mieste v globálnom rebríčku Financial Times.

</doc>
<doc id="649953" url="https://sk.wikipedia.org/wiki?curid=649953" title="École supérieure de commerce de Dijon-Bourgogne">
École supérieure de commerce de Dijon-Bourgogne



</doc>
<doc id="649954" url="https://sk.wikipedia.org/wiki?curid=649954" title="BSB">
BSB



</doc>
<doc id="649958" url="https://sk.wikipedia.org/wiki?curid=649958" title="Mihuľa Vladykovova">
Mihuľa Vladykovova

Mihuľa Vladykovova ("Eudontomyzon vladykovi") je druh mihule. Žije najmä v hornej a strednej časti povodia Dunaja. Bola zistená v Rakúsku, Nemecku, Česku, Slovensku, Bulharsku, Rumunsku, Srbsku a Čiernej Hore. Na území Slovenska je kriticky ohrozená. 

</doc>
<doc id="649959" url="https://sk.wikipedia.org/wiki?curid=649959" title="Eudontomyzon vladykovi">
Eudontomyzon vladykovi



</doc>
<doc id="649964" url="https://sk.wikipedia.org/wiki?curid=649964" title="Prezident Francúzska">
Prezident Francúzska

Prezident Francúzska, dlhý tvar prezident Francúzskej republiky () je výkonnou hlavou Francúzska v Piatej francúzskej republike. 
Právomoci, funkcie a povinnosti predchádzajúcich prezidentských úradov, ako aj ich vzťah k premiérovi a vláde Francúzska sa postupom času líšia v závislosti od rôznych ústavných dokumentov od druhej francúzskej republiky. Prezident Francúzskej republiky je tiež ex officio spolu-kniežaťom Andorry, veľmajstra Čestnej légie a Národného rádu za zásluhy.

</doc>
<doc id="649967" url="https://sk.wikipedia.org/wiki?curid=649967" title="Cirkevné prikázania">
Cirkevné prikázania

Pätoro cirkevných prikázaní je súhrn piatich prikázaní, ktorými Katolícka cirkev zaviazala svojich členov. Prestúpenie cirkevného príkazu pri plnom vedomí a plnej dobrovoľnosti je zvyčajne ťažkým hriechom. Keďže cirkevné prikázania sú cirkevného charakteru, týkajú sa len členov Cirkvi (teda len pokrstených), platia len na základe určitých kritérií (napr. vek) a sú dišpenzovateľné.
Cirkev môže svojich veriacich zaviazať dodržiavaním týchto príkazov na základe Kristových slov, ktoré adresoval prvému pápežovi - sv. apoštolovi Petrovi: „"Čo zviažeš na zemi, bude zviazané aj v nebi a čo rozviažeš na zemi, bude rozviazané aj v nebi."“ (Mt 16, 19)
Prikázania.
V nedeľu a v prikázaný sviatok zúčastniť sa na celej svätej omši.
Týmto prikázaním Cirkev zaväzuje, pod ťažkým hriechom, zúčastniť sa omše v nedeľu, alebo v prikázaný sviatok. Omša je totiž najsilnejšia a najväčšia modlitba Cirkvi, ktorej sa žiadna iná modlitba nevyrovná. Toto prikázanie platí pre veriacich od 7. roku života. Spravodlivá príčina však od tohto zákona oslobodzuje (zlý zdravotný stav, nemožnosť docestovať do chrámu, starostlivosť o malé deti a pod.).
Dodržiavať skutky kajúcnosti každý piatok a popolcovú stredu.
Týmto prikázaním sa Cirkev snaží veriacich zjednotiť s trpiacim Kristom. Na Slovensku máme nasledovnú pôstnú disciplínu:
Pod pojmom prísny pôst sa myslí len raz do dňa sa najesť dosýta, inak možno jesť ešte dvakrát do dňa, lež menej ako inokedy. Tento príkaz sa týka ľudí vo veku od 18 do 60 rokov života. Chorí, zotavujúci sa, tehotné ženy, diabetici a ostatní, ktorým zdravotný stav nedovoľuje dodržiavať pôst, sú však z pod tohto príkazu oslobodený. Nedodržať prísny pôst je vždy ťažkým hriechom.
Pod pojmom mäsitý pokrm sa myslí mäso a výrobky z mäsa teplokrvných zvierat (čiže vtákov a cicavcov). Nemyslí sa však ich tuk. Studenokrvné živočíchy (plazy, obojžívelníky, ryby a bezstavovce) sa za mäsitý pokrm z pohľadu cirkvi nepokladajú a možno ich konzumovať bez obmedzenia. Zákon o zdržiavaní sa mäsitého pokrmu platí pre ľudí starších ako 14 rokov až do smrti.
Aspoň raz v roku sa vyspovedať a vo Veľkonočnom období prijať Sviatosť oltárnu.
V začiatkoch Cirkvi bolo samozrejme, že sa ľudia hojne zúčastňovali na „lámaní chleba“, kedy prijímali Eucharistiu. Postupom času však táto prax upadala, preto sa Cirkev rozhodla zaviazať svojich veriacich aspoň týmto nutným minimom - raz do roka sa vyspovedať a prijať Eucharistiu.
Uzatvárať manželstvo pred tvárou Cirkvi.
Týmto prikázaním Cirkev káže svojim veriacim uzatvárať manželstvo pred tvárou Cirkvi, teda cirkevným obradom za účasti kňaza a dvoch svedkov. Ide o zabránenie toho, aby katolík uzatváral manželstvo „občianskym“ spôsobom (na úrade), prípadne v iných nekatolíckych denomináciách, pretože takéto manželstvo je pre katolíka neplatné.
Podporovať Cirkevné ustanovizne.
Cirkev si žiada, aby každý jej veriaci mal živú účasť na spoločenstve, ktorého je členom, a aby podporoval cirkev a jej potreby ako je možné.
Podporovať cirkevné ustanovizne možno duchovne i fyzicky. Duchovne najmä modlitbou, sebazáporom, obetou, ale tiež fyzicky (upratovanie kostola, výzdoba kostola, príprava Božieho hrobu, Betlehemu, bahniatok a pod. alebo aj finančne).

</doc>
<doc id="649971" url="https://sk.wikipedia.org/wiki?curid=649971" title="Rádio Aetter">
Rádio Aetter

Rádio Aetter začínalo ako študentská online rozhlasová stanica, ktoré vysiela zo štúdií na Skladovej ulici v Trnave. Funguje na FMK UCM v Trnave. Vysiela od 28. februára 2011. Od prednahratých vysielaní postupne prešlo na živé vysielanie a od roku 2015 vysiela formou prúdového vysielania. V roku 2019 sa rádiu podarilo získať frekvenciu na rozhlasové vysielanie pre mesto Trnava a okolie – 107,2 FM.
Celý tím rádia je tvorený výlučne študentmi FMK UCM. Obsah je cielený najmä na mladých ľudí v Trnave a okolí ktorým prinášajú dobrú hudbu a aktuálne informácie. Vlastná spravodajská redakcia vytvára – Aetter servis – spravodajské bloky, zamerané najmä na informácie z prostredia mesta Trnava, domáce a zahraničné informácie, šport a počasia. Počas celého týždňa rádio prináša informácie aj prostredníctvom rubrík, ktoré sú zamerané na filmové premiéry, novú hudbu, párty a kultúrne podujatia v Trnave a okolí či Tému týždňa.

</doc>
<doc id="649972" url="https://sk.wikipedia.org/wiki?curid=649972" title="Hierarchia liturgických dní">
Hierarchia liturgických dní

Hierarchia liturgických dní v katolíckej cirkvi je systém, ktorým je každý deň v rámci liturgického roka zaradený do určitého liturgického rámca.
Na základe tohto zaradenia delíme jednotlivé dni liturgického roka na:
Rozdiely v jednotlivých stupňoch slávenia.
Féria je najnižším stupňom slávenia. Omša obsahuje dve čítania, nemusí v nej byť kázeň. V omši sa tiež vynecháva spev Glória a spev Krédo.
Ľubovoľná spomienka a spomienka v podstate obsahujú to isté, čo féria, avšak niektoré modlitby (kolekta, gratiarum, spoločné modlitby veriacich, prefácia) ako aj lekcie (čítania) môžu byť prispôsobené danej spomienke.
Sviatok je stredným stupňom slávenia. Omša obsahuje dve čítania, nemusí v nej byť kázeň. Oproti spomienkam a fériam obsahuje spev Glória (ak sviatok nepripadne na obdobie pôstu, alebo adventu).
Slávnosť je najvyšším stupňom slávenia. Má sa konať čo najslávnostnejšie. Omša obsahuje spravidla 3 čítania (môže ich však byť aj viac), spevy Glória aj Krédo, pri niektorých slávnostiach je dokonca aj predpísaná Sekvencia pred alelujovým veršom (napr. Veľkonočná nedeľa, Slávnosť Božieho tela a krvi, Slávnosť Márie sedembolestnej - patrónky Slovenska).
Hierarchia z pohľadu „sily“ liturgických dní.
Z pohľadu sily liturgických dní sú liturgické dni členené do 6 kategórií.
V prípade, že nastane situácia pri ktorej sa stretne niekoľko liturgických dni v jeden kalendárny deň, postupuje sa podľa vyššie uvedenej hierarchie a slávi sa ten, ktorý je hierarchicky najvyššie. Stáva sa to napr. 25. marca na Slávnosť zvestovania Pána, keď v niektorom roku vyjde táto slávnosť na niektorú pôstnu nedeľu. V takom prípade sa slávi pôstna nedeľa, lebo tá je hierarchicky vyššie ako slávnosť. Slávnosť zvestovania Pána sa tak prekladá na najbližší možný deň - pondelok 26. marca.
Poznámka.
Každý prikázaný Sviatok v katolíckej Cirkvi, je v skutočnosti slávnosťou. Pomenovanie „prikázaný sviatok“ je ľudové pomenovanie. Prakticky však žiaden Sviatok v hierarchií nie je prikázaný, prikázané sú len slávnosti, aj to nie všetky. V prikázaný sviatok a každú nedeľu sú veriaci povinní zúčastniť sa na omši v katolíckom obrade a zdržiavať sa práce (porov. CIC, kán. 1247 – 1248).

</doc>
<doc id="649977" url="https://sk.wikipedia.org/wiki?curid=649977" title="Topoľový potok (prítok Zohorského kanála)">
Topoľový potok (prítok Zohorského kanála)

Topoľový potok je prirodzený, kanalizovaný vodný tok na Záhorí, na území okresu Malacky, v katastrálnom území obce Malé Leváre. Ide o potok V. rádu, čisto nížinného charakteru o dĺžke 1,602 km a s plochou povodia 4,474 km². Pramení v nadmorskej výške a ústi do Zohorského kanála vo výške 
Prameň.
Pramení na rozhraní listnatého lesa a ornej pôdy v trávnatom poraste, neďaleko oblasti Pri hruške (), v Záhorskej nížine, v podcelku Borská nížina, v časti Záhorské pláňavy, v nadmorskej výške Do prameňa zo severnej strany vteká umelý melioračný kanál pritekajúci od lokality Na Nepriazni ().
Opis toku.
Tok sprvu tečie severozápadným smerom trsťovým korytom s kermi, najskôr na rozhraní lesa a ornej pôdy a onedlho na hranici ornej pôdy a lúky. Následne sa stáča na západ a popri potoku sa začínajú vyskytovať vysoké listnaté stromy. Opäť sa obracia na severozápad, o chvíľu sa križuje s vedením vysokého elektrického napätia a vzápätí priberá ľavostranný priesakový kanál hrádze Lakšárskeho potoka. Podteká spomínaný potok a zároveň aj asfaltovú cestu. Pokračuje odlesnenou, pasienkovou a poľnohosodárskou krajinou, korytom taktiež bez drevinového porastu. Tok sa následne presmerováva na západný smer. Ďalej vteká do dorasteného lužného lesa, kde ho križujú vysokonapäťové káble a je premostený mostom lesnej cesty. Tam sa v nadmorskej výške zľava vlieva do Zohorského kanála.

</doc>
<doc id="649979" url="https://sk.wikipedia.org/wiki?curid=649979" title="Aľmetievsk">
Aľmetievsk

Aľmetievsk ( [transliterácia:Al'met'evsk], ; do roku 1953: Aľmetievo; rus. Альметьево) je mesto v ruskej federatívnej republike Tatársko. Mesto sa nachádza na ľavom brehu rieky Stepnoj Zaj. Územie mesta bolo osídlené už v 17. storočí, na začiatku 20. storočia sa v pôvodnom sídle nachádzalo asi 500 domácností. Po tom, čo bola v okolí mesta v priebehu druhej svetovej vojny objavená ropa, sa započalo obdobie rapídneho rozmachu oblasti. Dnešné mesto vzniklo v roku 1953 ako stredisko ťažby a spracovania ropy a zemného plynu pri Romaškinskom ložisku ropy. V meste sa nachádza začiatok zariadení potrubnej prepravy ropy do ruských miest (Samara, Perm, Nižný Novgorod a i.), a následne aj do strednej Európy (Družba). V meste sídli jedna z najväčších ruských ropných spoločností Tatneft.

</doc>
<doc id="649980" url="https://sk.wikipedia.org/wiki?curid=649980" title="Aľmetievo">
Aľmetievo



</doc>
<doc id="649981" url="https://sk.wikipedia.org/wiki?curid=649981" title="Älmät">
Älmät



</doc>
<doc id="649982" url="https://sk.wikipedia.org/wiki?curid=649982" title="Al’met’evsk">
Al’met’evsk



</doc>
<doc id="649984" url="https://sk.wikipedia.org/wiki?curid=649984" title="Below the Belt (Danko Jones)">
Below the Belt (Danko Jones)

Below the Belt je piaty štúdiový album kanadského rockového tria Danko Jones. Vyšiel 11. mája v Kanade a 18. mája 2010 v USA.
Tri skladby z tohto albumu boli použité pre trilógiu rovnomenných krátkych filmov. Tými filmami sú "Full of Regret", "Had Enough" a "I Think Bad Thoughts" a boli použité aj ako videoklipy týchto skladieb.

</doc>
<doc id="649985" url="https://sk.wikipedia.org/wiki?curid=649985" title="Klbko (seriál)">
Klbko (seriál)

Klbko je slovenský seriál (prípadne rodinná relácia) pre deti z roku 2008, vysielaná na TV LUX od roku 2008. Seriál je určený pre všetkých divákov, ale so zvláštnym zameraním na deti. V každej časti seriálu sa deti môžu dozvedieť niečo nové, zvyčajne ide o biblické a kresťanské témy, v novších častiach aj ekologické a morálne problémy spoločnosti. Seriál vytvára a produkuje televízia LUX. Seriál ma zatiaľ 8. sérií a 96 častí.

</doc>
<doc id="649990" url="https://sk.wikipedia.org/wiki?curid=649990" title="Peggy Liptonová">
Peggy Liptonová

Peggy Liptonová (; * 30. august 1946, New York, New York, USA† 11. máj 2019, Los Angeles, Kalifornia) bola americká herečka, modelka a speváčka.
Detstvo a mladosť.
Je dcérou umelkyne Rity Bensonovej a právnika Harolda Liptona. Jej starí rodičia z otcovej strany pochádzajú z Ruska a matka sa narodila v Dubline Lotyšským rodičom. Mala dvoch bratov, z ktorých sa jej starší brat Robert stal tiež hercom. V roku 1964 sa jej rodina presťahovala do Los Angeles, kde sa Liptonová venovala meditácií a jóge.
Kariéra.
Krátko po presťahovaní do Los Angeles sa začala Liptonová venovať modelingu. Neskôr ju jej matka presvedčila, že by mohla skúsiť tiež herectvo. Jej televízny debut mala v komédii NBC "The John Forsythe Show" z roku 1965.
V roku 1968 stvárnila postavu Julie Barnes v akčnom seriály "The Mod Squad". Počas natáčania seriálu sa spoznala s Quincym Jonesom. Za svoj herecký výkon získala štyri nominácie na Zlatý glóbus, ktorú v roku 1971 získala.
V marci 1988 sa vrátila do televízie ako hviezda filmu "Addicted to His Love". Známa je vďaka úlohe Normy Jennings v televíznych seriáloch Davida Lyncha "Twin Peaks" (1990 - 1991).
V roku 2017 znovu prijala rolu Normy Jenningsovej novšom spracovaní seriálu "Twin Peaks".
Súkromný život.
Liptonová mala menší románik so spevákom Paulom McCartneym. V roku 1974 sa vydala za speváka Quincy Jonesa, s ktorým má dve dcéry - Kidadu a Rashidu. Liptonová a Jones sa rozviedli v roku 1990.
Úmrtie.
Liptonovej diagnostikovali rakovinu hrubého čreva v roku 2004, na ktorú zomrela 11. mája 2019.

</doc>
<doc id="649992" url="https://sk.wikipedia.org/wiki?curid=649992" title="Peggy Lipton">
Peggy Lipton



</doc>
<doc id="649993" url="https://sk.wikipedia.org/wiki?curid=649993" title="Margaret Ann Lipton">
Margaret Ann Lipton



</doc>
<doc id="649994" url="https://sk.wikipedia.org/wiki?curid=649994" title="Margaret Ann Liptonová">
Margaret Ann Liptonová



</doc>
<doc id="650001" url="https://sk.wikipedia.org/wiki?curid=650001" title="LYNGK">
LYNGK

LYNGK je abstraktná dosková hra pre dvoch hráčov, ktorú v roku 2017 vymyslel Belgičan Kris Burm ako posledná hru GIPF projektu. 

</doc>
<doc id="650002" url="https://sk.wikipedia.org/wiki?curid=650002" title="Evakuácia">
Evakuácia

Evakuácia (z lat., slovensky "vypratanie, vyprázdnenie") je súhrn organizačných a technických opatrení zabezpečujúcich premiestnenie osôb, zvierat a vecí v danom poradí priority z miest ohrozených mimoriadnou udalosťou do miest, v ktorých je zabezpečené pre osoby náhradné ubytovanie a stravovanie, pre zvieratá ustajnenie a pre vecné prostriedky uskladnenie.
Evakuácia sa vzťahuje na všetky osoby v miestach ohrozených mimoriadnou udalosťou s výnimkou osôb, ktoré sa budú podieľať na záchranných prácach, riadenií evakuačných opatrení, alebo budú vykonávať inú neodkladnú činnosť na zabezpečenie minimalizácie následkov mimoriadnej udalosti.
Na Slovensku sú základné právne náležitosti evakuácie stanovené v zákonných i podzákonných normách, akými sú napr. Zákon o integrovanom záchrannom systéme č. 129/2002 Z. z., Zákon o civilnej ochrane obyvateľstva č. 42/1994 Z. z., vyhláška Ministerstva vnútra o evakuácii č. 328/2012 Z. z. a rad ďalších.
Občania sú o vyhlásení evakuácie informovaní prostredníctvom sirén varovným signálom "Všeobecná výstraha" (kolísavý tón, dĺžka 140 sekúnd) a tiesňovou informáciou v masmédiách (rádio, televízia, tlač), prípadne z mobilných rozhlasových prostriedkov .

</doc>
<doc id="650008" url="https://sk.wikipedia.org/wiki?curid=650008" title="Francúzske kráľovstvo">
Francúzske kráľovstvo

Francúzske kráľovstvo (fra. "Royaume de France") bol štát, pôvodne feudálna, neskôr absolutistická a konštitučná monarchia v Západnej Európe. Vznikol vyčlenením zo Západofranskej ríše a existoval v rokoch 987 až 1793 (prvé francúzske kráľovstvo) a 1815 až 1848 (druhé francúzske kráľovstvo). Krajina patrila k najmocnejším stredovekým a novovekým štátom a výrazne ovplyvnila dianie v Európe. Kráľovstvo patrilo taktiež ku kultúrnym, ekonomickým a koloniálnym veľmociam.
Historický vývoj.
Historický kontext - Franská ríša.
Merovejovci.
Počiatky Franskej ríše možno hľadať v 5. storočí, keď sa vodcovi germánskeho kmeňa sálskych Frankov Chlodovikovi I. podarilo získať moc nad takmer celým územím dnešného Francúzska. Po smrti Chlodovika I. jeho nástupcovia (Merovejovci) Franskú ríšu ďalej rozšírili. Po Chlodovikovej smrti sa jeho krajina rozdelila medzi jeho štyroch synov, ktorí dokázali pomerne dlho udržať jednotnú zahraničnú politiku a viedli boje proti Durinkom, Alemanom, Burgunďanom, Ostrogótom a Bavorom. Dokázali zjednotiť celú Gáliu a svoju moc rozšírili až do severnej Itálie. Spory medzi jednotlivými vládcami sa však nakoniec vyostrili a krajina sa rozdelila na tri časti - Austráziu, Neustráziu a Burgundsko. Moc panovníkov však začala upadať a v krajinách začali namiesto nich rozhodovať majordómovia.
Karolovci.
Od 7. storočia (obdobie tzv. lenivých kráľov) získavali vo franských krajinách čoraz väčšiu moc dvorskí úradníci majordómovia. Menovali úradníkov, riadili administratívu, spravovali majetok kráľov a dosah mali aj na správu galskej cirkvi. V roku 687 austrázijský majordóm Pipin II. z rodu Arnulfovcov (aj Pipinovci, rod neskôr známy aj ako Karolovci) zjednotil Austráziu a Neustriu a položil základy zjednotenej Franskej ríše. Jeho syn Karol Martel pokračoval v zjednocovaní rozdrobených panstiev a v bitke pri Tours zvíťazil nad moslimskými Arabmi, čím zastavil ich expanziu do západnej Európy. Jeho potomok, Pipin III. sa v roku 751 s pomocou pápeža Zachariáša prehlásil za kráľa. Na trón Franskej ríše sa tak posadili Karolovci.
Najúspešnejším vládcom Franskej ríše bol Pipinov syn Karol Veľký. Spočiatku sa delil o moc so svojim bratom Karlomanom, ktorý však v roku 771 zomrel. Za Karolovej vlády získala krajina dovtedy pohanské Sasko, kresťanské Bavorsko (dnešné územie Nemecka a Rakúska) a severotalianske longobardské územia. Pomerne neúspešne dopadla Karolova výprava na Pyreneje. Po porážke agilolfovského Bavorska sa Franská ríša dostala do susedstva Avarov a Slovanov. Karol Slovanov prinútil platiť tribút a Avarskú ríšu rozvrátil. Časť jej území rozdelil na grófstva. V roku 800 bol pápežom korunovaný za cisára.
Po smrti Karola I. Veľkého sa novým vládcom stal Ľudovít I. Pobožný, ktorý sa snažil krajinu stabilizovať. V rokoch 830 až 833 však musel čeliť povstaniam jeho synov, ktorí neboli spokojní s jeho nástupníckym systémom. Ríša sa znovu rozdelila a Ľudovítovi synovia spolu už za jeho života viedli vojny o moc. Situáciu vyriešila až Verdunská zmluva z roku 843, podľa ktorej sa ríša rozdelila na tri časti:
Územie Francúzska spadalo do pôsobnosti Západofranskej ríše, kde vládol Karol II. Holý. Karolovi III. sa v roku 884 podarilo získať celú franskú krajinu, nešlo však už o zjednotené impérium ale skôr o zväzok štátov spojených hlavou panovníka. Karol III. nemal potomkov a na konci 80. rokov tak proti nemu povstal Arnulf, ktorý sa po Karolovej smrti stal cisárom. Arnulf, ktorého moc pochádzala z východných častí ríše však už ríšu nedokázal udržať jednotnú a západofranská šľachta si zvolila za kráľa Oda z Paríža. Po Odovej smrti sa moci vo Francúzsku ujal Karol III. Prostý. Po jeho smrti sa v krajine rozhoreli boje o moc a k slovu sa hlásili nové rody. V roku 987 bol za panovníka zvolený Hugo Kapet z rodu Kapetovcov a vláda Karolovcov do Francúzsku skončila.
Francúzsko za Kapetovcov.
Kapetovci sa na francúzskom tróne udržali až do 14. storočia. Hugo Kapet patril k významným franským šľachticom a centrum jeho moci sa nachádzalo v okolí Paríža. Hugov prístup k vládnutiu bol iný než prístup jeho predchodcov. Netúžil vládnuť celej Karolínskej ríši, ale začal budovať vlastný štát. Pre udržanie tohto cieľa sa dokonca vzdal lotrinských území v prospech nemeckej Rímskej ríše a viedol zmierlivú zahraničnú politiku. Obdobie vlády prvých Kapetovcov bolo charakteristické oslabením kráľovskej moci a decentralizáciou štátu. Kráľovské statky sa nachádzali v okolí Paríža a Orléans, na väčšine území vládli ako kráľovi lénnici miestni vojvodovia (akvitánsky, bretónsky, gaskonský, burgundský, normanský..). Po invázii normanského vojvodu Viliama Dobyvateľa do Anglicka krajina za vlády Filipa I. prišla o Normandiu, čo sa stalo príčinou dlhodobo trvajúcich konfliktov medzi krajinami. Vzťahy medzi normanským vojvodom a Filipom sa navyše vyostrili po tom, čo sa Viliam pokúsil získať aj Bretónsko. Toto územie však Filip udržal. Ďalšími Filipovými úspechmi bolo uzavretie konkordátu z Troyes, ktorý vyriešil otázku cirkevnej investitúry vo Francúzsku, a posilnenie kráľovskej moci v krajine. V zjednocovaní Francúzska pod autoritu koruny pokračoval aj Ľudovít VI., ktorý s výnimkou Normandie ovládol celé severné Francúzsko. V 12. storočí vzrástol význam kráľovského sídla Paríž, ktoré sa stalo konkurencieschopné voči starším významným mestám ako boli Rouen a Troyes. Manželstvom dediča trónu Ľudovíta VII. s Aliénor Akvitánskou sa mala kráľovská moc rozšíriť aj do južného Francúzska (Akvitánie). Manželstvo však bolo nakoniec prehlásené za neplatné a Aliénor sa znovu vydala za Henricha II. Plantageneta, čím jej územie pripadlo do sféry anglicko-normanského vplyvu a vznikol celok známy ako Angevinská ríša. V nasledujúcom období preto Ľudovít posilňoval svoju moc a snažil sa oslabiť prestíž a vplyv Angličanov, ako aj zabrániť ich politickému spojeniu s rímsko-nemeckými cisármi.
Francúzski králi sa postupne stali skutočnými predstaviteľmi rodiaceho sa francúzskeho národa. Počas vlád Filipa II., Ľudovíta IX. a Filipa IV. Pekného pretrvával vo Francúzsku mocenský rozmach a krajina získavala späť územia od Angevinskej ríše. Filip IV. výrazne posilnil kráľovskú moc a centralizoval štátnu správu. Vďaka jeho reformám sa Francúzsko stalo modernou európskou krajinou a novou západnou veľmocou. Výraznou podporou mu v tomto smere boli majstri zo Sorbonny. V roku 1306 získal Filip značné bohatstvo vyhnaním Židov z krajiny a v rokoch 1307 až 1313 viedol spor s templármi. Rád bol nakoniec rozpustený a jeho majetky zhabané. Filipova zahraničná politika sa orientovala na boj s Angličanmi v Akvitánsku a s Flámmi na severe. Flámsko síce "de iure" podliehalo Francúzsku, no inak viedlo pomerne autonómnu politiku a obchodovalo s Angličanmi. Najvýznamnejším prínosom vlády Filipa IV. pre európske dejiny bolo presadenie voľby pápeža Klementa V. a presunutie pápežského sídla do Avignonu, čím sa začalo tzv. avignonské zajatie pápežov. Po smrti Filipa IV. na trón postupne nastúpili jeho synovia (Ľudovít X., Filip V. a Karol IV.), ktorí boli slabší. Po smrti Karola IV. sa vláda hlavnej kapetovskej dynastie skončila a vládnuť začali jej vedľajšie vetvy (Anjouovci, Bourbonovci).
Na francúzsky trón nastúpil Filip VI., z rodu Valois, ktorý mal za ženu Karolovu dcéru Blanku. Situáciu však využil anglický kráľ Eduard III., ktorý si ako vnuk Filipa IV. tiež uplatňoval nároky na francúzsky trón. Vzťahy Anglicka a Francúzska boli dlhodobo napäté a obe strany si navzájom podkopávali moc. V roku 1337 Filip demonštratívne obsadil Akvitánsko, ktoré si Eduard nárokoval, na čo Eduard vypovedal svoj lénny sľub a začal sa pripravovať na vojnu. V novembri 1337 Anglicko Francúzsku vyhlásilo vojnu, ktorá neskôr získala názov Storočná vojna.
Storočná vojna.
Nový konflikt medzi Anglickom a Francúzskom sa predĺžil a nakoniec s istými prestávkami trval od roku 1337 do roku 1453. Počas bojov sa vystriedalo niekoľko anglických a francúzskych panovníkov. 
Anglicko a Francúzsko boli dve suverénne kráľovstvá, no anglickí králi mali ako feudum značnú časť francúzskych území, pretože keď svojho času normanský vojvoda Viliam Dobyvateľ porazil anglického kráľa Harolda II. v bitke pri Hastingse, ponechal si aj svoje dŕžavy vo Francúzsku. Francúzi potom o tieto územia v nasledujúcich storočiach zvádzali striedavo úspešné aj neúspešné vojny s Angličanmi. Storočná vojna bola konečným vyvrcholením týchto sporov. Ďalšou príčinou storočnej vojny bol aj spor oboch kráľovstiev o nadvládu nad dôležitým obchodným centrom, Flámskom. Pred začiatkom storočnej vojny mali v týchto sporoch prevahu Francúzi. V roku 1336, teda rok pred začiatkom vojny, dal flámsky knieža Ludvig pozatýkať všetkých anglických obyvateľov Flámska. Nasledovalo odvetné opatrenie zo strany Angličanov proti všetkým obyvateľom Flámska prevádzkujúcim obchod, zákaz vývozu anglickej vlny do Flámska a dovozu flámskych výrobkov do Anglicka, dôsledkom čoho vypuklo v krajine ľudové povstanie pod vedením Jacoba van Artelvede, ktorý uzavrel spojenectvo s anglickým kráľom Eduardom III. Keď však francúzsky kráľ Filip VI. napadol anglické dŕžavy vo Francúzsku, Eduard III. pod zámienkou nároku na francúzsky trón, vyhlásil Francúzsku vojnu. Zdôvodňoval to príbuzenským vzťahom s rodom Kapetovcov. Skutočné dôvody anglického záujmu však boli oveľa prozaickejšie. Angličania totiž v Gaskónsku a Normandii kontrolovali prístavy, ktoré získali ešte v časoch bojov Normanov o Britské ostrovy. Z nich vyvážali do Anglicka víno a dovážali vlnu a obilie. Storočná vojna, ktorá vypukla v roku 1337, bola teda z veľkej miery „"obchodnou vojnou"“.
Prvé roky priniesli Angličanom úspechy. V roku 1346 porazil Eduard III. v bitke pri Kreščaku svojho francúzskeho rivala Filipa VI. Nasledovalo víťazstvo pri Poitiers, pri ktorom sa podarilo zajať francúzskeho kráľa Jána II. Dobrého. Francúzsko pristúpilo na mier a v roku 1360 podpísalo v meste Brétigny dokument, ktorým sa síce definitívne vzdalo strategického prístavu Calais i dŕžav v Akvitánii, ale Eduard si prestal nárokovať titul francúzskeho kráľa. Boje úplne neprestali, ale súperenie Anglicka a Francúzska nadobudlo väčší význam až po tom, ako na anglický trón nastúpil Henrich V. Od roku 1414 sa začal opäť hlásiť o právo na francúzsku korunu. Francúzi sa však nepoddali. Vďaka zreorganizovanej armáde sa im darilo Angličanov postupne vytláčať. Po Jánovi II. Dobrom sa na francúzsky trón dostal daulphin Karol známy ako Karol V. Počas jeho vlády sa francúzska armáda posilnila a Francúzi upevnili svoje pozície vo Flámsku. Angličania avšak následne opäť zvíťazili, tentoraz v bitke pri Azincourtu (1415), kde zahynulo približne 10 000 Francúzov. Burgundský vojvoda Ján Nebojácny sa spojil s Angličanmi a v roku 1418 dobyl Paríž. Po vniknutí do hlavného mesta v roku 1420 francúzsky kráľ Karol VI. v zmluve Troyes uznal anglického Henricha V. za svojho nástupcu.
Zástupca anglického kráľa Bedford sa v roku 1428 pokúsil vniknúť do Orléans. Karol VI. bol v anglickom zajatí, obyvatelia Orleánsu však blokovali anglické vojská. V roku 1429 prišla za dauphinom Karolom (neskôr Karol VII.) Jana z Arku tvrdila, že ju za ním poslal Boh, a že vie, ako oslobodiť Orléans a Paríž. Za päť mesiacov sa Jane podarilo oslobodiť Orléans. Podľa niektorých historikov a veriacich by sa jej podarilo obsadiť aj Paríž, ale Burgunďania ju zajali a predali Angličanom, ktorí ju následne odsúdili a upálili za kacírstvo Po prehre v bitke pri Castillone roku 1453 museli Angličania vojnu ukončiť. Angličania stratili všetky francúzske územia, ktoré pred vojnou vlastnili (Normanské vojvodstvo) okrem Normanských ostrovov a Calais, ktorý bol znovu dobytý Francúzskom v roku 1558.
Renesancia a reformácia.
Po víťazstve v Storočnej vojne sa Francúzsko začalo považovať za veľmoc. Feudálny režim bol v tomto období často spochybňovaný, pre tento dôvod začal hrať v monarchii absolutizmus väčšiu rolu. Najvýznamnejším renesančným francúzskym vládcom bol kráľ František I. František podporoval stavbu renesančných budov a najmä zámkov. Nariadil stavbu zámkov, ako Zámok Chambord, Chenonceau, Blois, Fontainebleau a niekoľkokrát dal prebudovať aj parížsky Louvre. Na Františkovom dvore pôsobili známi umelci ako Pierre de Ronsard, Michel de Montaigne či François Rabelais a počas jeho vlády francúzski námorníci objavili Kanadu. Jeho vláda mala i svoje negatívne stránky, totižto Francúzsko sa veľmi zadlžilo iným krajinám. V tomto období do Francúzska prenikla reformácia. 
Talianske vojny a habsburské nebezpečenstvo.
V prvej polovici 16. storočia domininujú vojny o Taliansko. Tieto vojny boli vyvolaným sporom o nástupníctvo v Neapolskom kráľovstve a Milánskom vojvodstve medzi rokmi 1494 až 1559. Do talianskych vojen sa zapojili skoro všetky talianske mestské štáty, Španielsko, Osmanská ríša, Rímsko-nemecká ríša a Anglicko. Tieto vojny vznikli, ako dynastický konflikt o obsadenie neapolského trónu a tento konflikt prerástol v celoeurópsky boj medzi dvoma najmocnejšími kráľovskými dynastiami Západnej Európy, Habsburgovci a francúzsky kráľovský dom Valois. Na začiatku 16. storočia viedli Francúzi so Španielmi vojny o nástupníctvo v Neapolskom kráľovstve a Milánskom vojvodstve. Francúzi Neapol a Miláno niekoľkokrát získali a zase stratili.
V 16. storočí sa najväčšími nepriateľmi Francúzov stali Habsburgovci. V predchádzajúcich rokoch získali značnú moc a od roku 1437 prakticky držali bez prestávky cisársku korunu Rímsko-nemeckej ríše. V roku 1477 ich vplyv viac prenikol do Západnej Európy a do tesného susedstva s Francúzskym kráľovstvom, keď Maximilián I. získal sobášom s Máriou Burgundskou nie len Burgundsko, ale tiež Luxembursko a celé Nizozemsko. Moc Habsburgovcov totižto vzrástla po tom, čo Filip I. Habsburský zdedil Burgundsko, Luxembursko a Nizozemsko a vydal sa za Janu Kastílsku, dostali sa Habsburgovci aj na španielsky trón. Karol V. Habsburský, syn Filipa I. a Jany Kastílskej, sa tak stal najmocnejším monarchom Európy v 16. storočí. Francúzsko sa tak ocitlo v habsburskom obkľúčení. Od konca 15. storočia do 18. storočia spolu Francúzsko a Habsburgovci zviedli okolo 12 vojenských konfliktov. Toto súperenie bolo dočasne prerušené náboženskými vojnami, no následne ďalej pokračovalo po nástupe Ľudovíta XIV. na francúzsky trón. Po šesťdesiatich rokoch vyčerpávajúcich vojen sa Francúzi nakoniec v roku 1559 mierom z Cateau-Cambrésis snáh o ovládnutie Talianska vzdali. Neapolské kráľovstvo získali španielski Habsburgovci.
Hugenotské vojny.
Francúzsko bolo jedinou románskou krajinou, kde sa hromadnejšie ujalo protestantské hnutie. Svojich prívržencov v ňom získalo najmä Kalvínovo učenie šíriace sa z frankofónneho Švajčiarska. V roku 1559 bola vydaná francúzska konfesia ("Confesio gallicana"), ktorej vyznávači dostali hanlivý názov hugenoti. Príchod reformácie do katolíckeho Francúzska vniesol krajinu do série nových vojen nazvaných hugenotské vojny. Tieto boje medzi katolíkmi, protestantmi a hugenotmi trvali medzi rokmi 15621598 a spôsobili v krajine spoločenský a hospodársky úpadok. Hlavným motívom nebola len náboženská otázka ale aj mocensko-politický vplyv. Na stranu hugenotov sa pridala časť vysokej šľachty, ako napríklad princ Ľudovít I. de Condé, Henrich III. Navarrský a niektoré mestá na čele s Orléans. Na čele katolíkov stál rod Guisovcov. Vojny boli navyše podporované Anglickom, Nizozemskom a niektorými nemeckými kniežatstvami.
Na počiatku bojov stál tolerančný edikt vydaný v roku 1562 regentkou Katarínou Medicejskou. K prvej hugenotskej vojne v rokoch 15621563 došlo po vyvraždení hugenotov 1. marca 1562 pri ich bohoslužbe v meste Vassy. Priebeh vojny sa pre hugenotskú stranu nevyvíjal dobre, ale mierom z Amboise 1563 získali právo vykonávať náboženské obrady na určených miestach. Druhá hugenotská vojna z rokov 15671568 nepriniesla zmenu a tretiu hugenotskú vojnu medzi rokmi 15681570 ukončil mier zo Saint-Germain-en-Laye v roku 1570, ktorý rozšíril náboženské slobody hugenotov.
Na znak mieru medzi oboma stranami bol dohodnutý sobáš medzi Margarétou z Valois a Henrichom III. Navarrským. Po svadbe 23. augusta 1572, na ktorej sa v Paríži zhromaždila skoro celá hugenotská šľachta, bola na hugenotov zorganizovaná krvavá masakra tzv. Bartolomejská noc, ktorej udalosti viedli k vypuknutiu štvrtej v rokoch 15721573 a piatej hugenotskej vojne 15741576. Mierom z Beaulieu v roku 1576 získali hugenoti náboženské slobody, no odpoveďou katolíckej strany bolo založenie Svätej ligy pod vedením vojvodu Henricha I. de Guise, ktorá mala za cieľ definitívne hugenotov zničiť. Šiesta a siedma hugenotská vojna boli skôr občianske vojny, a boli sprevádzané početnými povstaniami. V roku 1585 pod nátlakom kráľ Henrich III. zrušil ediktom z Nemours, čo sa stalo príčinou vypuknutia ôsmej hugenotskej vojny 15851589 nazvanej aj vojna troch Henrichov. V roku 1588 dal však kráľ pokyn na zavraždenie nepohodlného vojvodu de Guise, no o rok neskôr sa sám stal obeťou vraždy. Jeho smrťou vymrel rod Valoisovcov. Dedičom francúzskeho trónu sa tak stal vodca hugenotov Henrich III. Navarrský (francúzsky kráľ ako Henrich IV.), ktorý si však musel korunu vybojovať počas deviatej hugenotskej vojny v rokoch 15891598. V boji dosiahol značné víťazstvá (napr. pri Arques-la-Bataille 1589 a Ivry-la-Bataille 1590). V snahe zabezpečiť jednotu krajiny konvertoval v roku 1593 na katolicizmus a v roku 1594 sa mu podarilo dobyť aj Paríž. Obdobie hugenotských vojen sa skončilo vydaním Nantského ediktu z roku 1598.
17. a 18. storočie vo Francúzsku.
Francúzske kolónie.
Prvé skúsenosti so zámorskými objavmi Francúzi získali až po tom, čo sa do objavovania Ameriky pustili Portugalci a Španieli. Využívali pri tom spočiatku podobne ako Angličania služby talianskych geografov a moreplavcov (napr. Giovanni da Verrazano v roku 1524). Keďže sféry vplyvu v Južnej Amerike boli viac menej rozdelené, ich záujem sa orientoval na Severnú Ameriku. I napriek raným námorným objavom svoju kolonizačnú činnosť započali hromadnejšie až v 17. a 18. storočí. Výhodným pre nich bolo námorné lupičstvo, ktorým oberali o financie koloniálne vyspelejšie Španielsko.
Francúzske kolónie sa v Severnej Amerike nachádzali v Kanade a Louisiane. Na rozdiel od Angličanov Francúzi postupne koncom 17. a v 18. storočí ovládli omnoho rozsiahlejšie územie a mali omnoho lepšie vzťahy s indiánmi. Francúzskych osadníkov však bolo početne menej a žili lovecko-farmárskym extenzívnym spôsobom života. Kolónie sa kvôli nedostatku financií a ľudských zdrojov rozvíjali veľmi pomaly. Anglickí (a neskôr britskí) osadníci síce ovládali menšie územie, ich mestá však boli vyspelejšie a ľudnatejšie. Medzi kolonistami neustále vznikali trenice, avšak vojna oficiálne nikdy nebola vyhlásená a až do 18. storočia sa darilo udržať mier. 
Tridsaťročná vojna.
Priamo do tridsaťročnej vojny Francúzsko vstúpilo až v jej poslednej časti, keď mu v roku 1635 vojnu vyhlásila Habsburská ríša. V tom istom roku Francúzsko napadlo španielske Nizozemsko a Milánsko a po tom, čo v Nemecku získalo viacero úspechov Švédsko, uzavreli krajiny spojenectvo. Vojna sa však pretiahla a po tom, čo sa ukázalo, že ani jedna strana nie je dostatočne silná pre dosiahnutie víťazstva sa Francúzsko pokúsilo zjednať celoeurópsky mier, ktorý bol dosiahnutý v roku 1648 (Vestfálsky mier).
Absolutizmus a Kráľ Slnko.
Počas vlády Ľudovíta XIV. zvaného aj ako „Kráľ slnko“(16381715) sa francúzske hospodárstvo sľubne rozvíjalo, napriek tomu sa však situácia prostého obyvateľstva príliš nezlepšovala. Francúzsko získalo post dominantnej európskej veľmoci za pomoci diplomacie kardinála Richelieua a neskôr jeho nástupcu Julesa Mazariniho. Kardinál Mazarini dohliadal na vytvorenie francúzskeho kráľovského námorníctva, ktoré malo konkurovať Anglicku. Výrazne sa zvýšila aj veľkosť armády. Francúzsko predstavovalo jednu z najbohatších zemí sveta, ale nedokázalo plne uspokojiť potreby svojho panovníka, ktorý neustále trpel nedostatkom financií, ktoré potreboval na svoje honosné stavby a najmä na vojnové účely. Smrtiace sa pre kráľovstvo ukázali dve veci: stavba a následná prevádzka Versailles a nie práve úspešná vojna o španielske dedičstvo, v ktorej sa stretol s koalíciou Anglicka, Svätej ríše rímskej a rakúskych Habsburgovcov. Na náklady čoraz väčšieho štátneho dlhu Ľudovít XIV, pokračuje v teórii „božské právo kráľov na trón“, ktorá obhajuje božský pôvod moci. Aby mal na splátky, zvýšil existujúce a zaviedol špeciálne dane, napríklad z komínov, šiat a okien. Dane platilo 96 % obyvateľstva, takzvaný tretí stav. Ten navyše platil desiatky a clo. Rovnako pokračoval v práci svojich predchodcov na upevnení centralizovaného štátu riadeného z hlavného mesta Paríža. Snažil sa odstrániť zvyšky feudalizmu, ktoré stále pretrvávali v niektorých odľahlých častiach Francúzska, a nútením šľachtickej elity pravidelne obývať jeho bohatý palác vo Versailles, postavený na okraji Paríža, sa mu podarilo upokojiť aristokraciu. Týmto spôsobom upevnil vo Francúzsku systém absolutistickej monarchie, ktorý vydržal 150 rokov až do Francúzskej revolúcie. Výsledkom bolo obrovské zadlženie krajiny, ktoré vyústilo za vlády Ľudovíta XV. vo všeobecný úpadok ešte prehĺbený za vlády Ľudovíta XVI. (1774 – 1792). Vznikli hospodárske problémy. Väčšina obyvateľov sa živila poľnohospodárstvom, najviac ľudí žilo na vidieku (asi 4/5). Pôda bola drahá, roľníci aj veľkostatkári mali malé výnosy a cena potravín stúpala. Tesne pred revolúciou tvorili 1/5 národa žobráci. Remeslo bolo riadené cechmi. Ozývali sa hlasy po ich zrušení, niektorí remeselníci chceli vyrábať slobodne. Priemyselníci sa zasadzovali o právo na slobodné podnikanie. Obchodu sa najviac darilo na pobreží, pretože sa platilo vnútorné clo, ale ani tam neboli obchodníci úplne spokojní.
Revolúcia a reštaurácia.
Veľká francúzska revolúcia.
Obdobie pred vypuknutím revolúcie nazývané ancien régime (dosl. starý poriadok) sa nieslo v duchu krízy osvieteného absolutizmu a krízy ekonomiky. Ľahostajnosť a životný štýl vládnucich kruhov, ako aj neúspech ekonomických reforiem, a rast francúzskych dlhov viedli k väčšiemu útlaku poddaných a k napätiu medzi sociálnymi vrstvami. O slovo sa začali hlásiť podnikatelia a inteligencia z radov meštianskej "občianskej šľachty". Situácia sa ešte viac zhoršila po tom, čo Quesnayov striktný fyziokratizmus nahradila Turgotova politika uvoľnenia obchodu. Zavedenie trhových cien však zvýšilo ceny, takže sedliaci museli svoje produkty predávať často pod cenu a nemohli si kúpiť drahšie remeselnícke produkty. Znížením dopytu sa však znížil aj dopyt po pracovnej sile. Turgot, ktorý ďalej plánoval zaviesť mnohé radikálne reformy bol nakoniec odvolaný, no ani novému generálnemu kontrolórovi Jacquesovi Neckerovi sa bariéry brániace oživeniu ekonomiky odstrániť nepodarilo, a nakoniec bol krátko pred vypuknutím revolúcie odvolaný. K ekonomickej recesii sa navyše v roku 1788 pridala veľká neúroda. Kráľovský dvor medzitým i napriek ťaživej situácii žil svojim zaužívaným luxusným spôsobom a odpor francúzskej populácie voči nemu rástol. Vplyv na to mala aj náhrdelníková aféra. V roku 1788 francúzsky fiškus vyhlásil bankrot a kráľovi Ľudovítovi XVI. nezostávalo nič iné, než po dlhom období absolutizmu zvolať parlament (generálne stavy). 
5. mája 1789 sa vo Versailles stretli tri stavy. Napriek tomu, že mal tretí stav viac hláv ako ostatné dva dohromady, nemohol presadiť svoje reformy presadiť, pretože sa hlasovalo „podľa stavov“, t.j. každý stav mal jeden hlas. Pre svoju nespokojnosť sa tretí stav rozhodol, že bude zasadať samostatne. 17. júna sa poslanci tretieho stavu prehlásili za Národné zhromaždenie, ktoré malo mať ako jediné právo zastupovať ľud. Po tom, čo im kráľ 20. júna zamedziť prístup do tradičnej zasadacej miestnosti sa presunuli do Loptovej siene, kde prisahali že sa nerozídu, kým neprijmú novú ústavu. 9. júla sa zhromaždenie premenovalo na Ústavodarné národné zhromaždenie a vystúpilo so svojimi požiadavkami. Po tom, čo sa kráľ rozhodol proti zhromaždeniu zakročiť, pod vplyvom rôznych fám vypukla v Paríži revolúcia formálne započatá útokom na symbol kráľovskej moci - pevnosť Bastilu. O tri dni neskôr Ľudovít XVI. uznal porážku a nechal si na radnici pripnúť na klobúk vlajku mesta, z ktorej sa neskôr vyvinula francúzska trikolóra. V auguste 1789 boli zrovnoprávnené stavy (zrušenie privilégií) a bola prijatá Deklarácia práv človeka a občana. Novozískané slobody však noví občania nepochopili správne a očakávali okamžité zlepšenie svojej situácie. Situáciu a vážne problémy v krajine sa však nepodarilo rýchlo vyriešiť často dochádzalo k násiliu. V roku 1791 sa kráľovská rodina neúspešne pokúsila o útek, čo vyvolal ľudový odpor. V septembri 1791 bola prijatá nová ústava a Francúzsko sa stalo konštitučnou monarchiou. Na dianie vo Francúzsku sa s nevôľou nazerali ostatné európske štáty (Prusko, Habsburská monarchia) a u nich sídliaca emigrácia. Pred tým, než však stihli zasiahnuť im Národné zhromaždenie vyhlásilo vojnu. Pruské a habsburgovské vojská však Francúzov zatlačili do defenzívy. Nedobrá situácia v krajine posilnila radikálne kruhy, ktoré následne dobyli kráľovský palác a kráľovskú rodinu zajali. Dňa 22. septembra 1792 následne Konvent, ktorý nahradil Ústavodarné zhromaždenie vyhlásil republiku, čím Francúzske kráľovstvo zaniklo.
Druhé francúzske kráľovstvo.
Po porážke Napoleona a revolučných myšlienok v roku 1814 sa v Európe začalo s reštauráciou (Prvá reštaurácia) pomerov do stavu pred rokom 1789. Jedným z výsledkov Viedenského kongresu bol aj návrat Bourbonovcov (Ľudovít XVIII.) na francúzsky trón. Hranice Francúzska sa s drobnými odchýlkami vrátili do stavu z roku 1792. Napoleon sa síce ešte pokúsil cisárstvo v roku 1815 obnoviť, no po bitke pri Waterloo stodňové cisárstvo zaniklo a návratu starého režimu už nič nebránilo (Druhá reštaurácia).
Ľudovít XVIII. sa spočiatku snažil krajinu ozdraviť vnútopolitickým zmierením, no postupne mal naňho čoraz väčší vplyv jeho brat Karol, gróf z Artois, ktorý chcel znovu nastoliť absolutizmus. To sa naplno prejavilo po tom, čo sa v roku 1824 ako Karol X. ujal moci. Karlova politika však vo Francúzsku opätovne vytvorila spoločenský tlak žiadajúci revíziu bourbonovskej reštauračnej politiky. Situácia vyústila v júlové povstanie v roku 1830, ktorého následkom Karol odstúpil. Po trojdňovej revolte bol na trón povolaný princ Ľudovít Filip Orleánsky.
Nový impulz na zmenu pomerov nielen v krajine, ale i v celej Európe vznikol v roku 1848 po tom, čo boli vo Francúzsku zakázané "bankety" na ktorých sa schádzala radikálna politická opozícia. V Paríži sa následne uskutočnilo viacero potýčok medzi armádou a opozíciou a situácia sa skončila útokom na Kráľovský palác. Občiansky kráľ Ľudovít Filip musel utiecť a bola vyhlásená druhá republika.

</doc>
<doc id="650010" url="https://sk.wikipedia.org/wiki?curid=650010" title="Medzinárodné letisko Užhorod">
Medzinárodné letisko Užhorod

Medzinárodné letisko Užhorod (; IATA: UDJ, ICAO: UKLU) je medzinárodné civilné letisko v ukrajinskom Užhorode.
Letisko má jeden terminál a slúži celej Zakarpatskej oblasti.
Letisko má jednu betónovú runway: 10/28 v dĺžke 2 028 metrov. Letisko sa nachádza v nadmorskej výške 117 metrov. Letisko sa nacháza 100 metrov od slovenskej hranice.
Prílety a odlety z letiska prelietajú ponad slovenské územie, medzi ukrajinskou a slovenskou stranou je o prevádzke dohoda. Podľa dohody zo 16. júna 2006 ukrajinská strana prebrala riadenie letových prevádzkových služieb pri letisku a môže na slovenskom území rozmiestniť zabezpečovaciu potrebnú techniku. Subjektmi poskytujúcimi tieto služby sú Ukrajinský štátny podnik na poskytovanie letových prevádzkových služieb a Letové prevádzkové služby, ktoré koordinujú svoju činnosť.

</doc>
<doc id="650020" url="https://sk.wikipedia.org/wiki?curid=650020" title="Bachčisaraj">
Bachčisaraj

Bachčisaraj (, ) je mesto na Kryme. "De jure" spolu s Krymom patrí Ukrajine, fakticky mesto a Krym ovláda Rusko. Nachádza sa na vnútornom hrebeni Krymských vrchov, v údolí rieky Čurjuk-Su (Çürük Suv). Mesto leží približne v strede cesty medzi krymskými metropolami Simferopol a Sevastopoľ, je centrom Bachčisarajského rajónu. V minulosti bolo hlavným mestom Krymského chanátu a bolo obývané prevažne Krymskými Tatármi. V meste sa nachádza zachovaný komplex Chánov palác zo 16. storočia. V období stalinizmu sa počet Krymských Tatárov pre deportácie znížil a opätovne začal vzrastať až krátko pred rozpadom ZSSR. Mesto je významným turistickým centrom na Kryme. Alexandr Sergejevič Puškin napísal poému Bachčisarajská fontána.
Dejiny mesta.
V 13. storočí polostrov ovládla Mongolská ríša a následne jej nástupnícky štát Zlatá horda. Na územie Krymu sa v tomto období po prvýkrát výraznejšie dostal islam. V 15. storočí na polostrove vznikol Krymský chanát, ktorého panovníci sa usadili pri neďalekom meste Čufut-Kale. Pôvodný Bachčisaraj bol založený na prelome 15. a 16. storočia krymským chánom Mengli Girajom I. na mieste dnešného Salačiku a na miesto súčasného mesta sa presunulo za vlády chána Sahiba Giraja I. v roku 1532. Mesto ako mocenské centrum krajiny prosperovalo a rástlo, stalo sa obchodným a remeselníckym centrom Krymu. Význam mesta posilnila výstavba Chánovho paláca. Od 16. storočia v meste vznikol vodovodný systém, cez ktorý tiekla voda do fontán v paláci.
Krymský chanát ako vazal Osmanskej ríše sa stal bojiskom medzi Osmanmi a Ruskou ríšou. V roku 1681 bol v meste medzi štátmi uzavretý uzavretý Bachčisarajský mier, ktorý ukončil rusko-tureckú vojnu trvajúcu od roku 1676. V roku 1736 mesto počas rusko-tureckej vojny dobyli a vypálili ruské vojská pod vedením poľného maršala Burkharda Christopha von Münnicha, a bolo preto prestavané. Koncom 18. storočia sa v meste nachádzalo 29 mešít, tri madrasy a kláštor dervišov. V roku 1783 bolo mesto za vlády Kataríny Veľkej pripojené k Ruskej ríši. V rámci Ruska mesto patrilo striedavo pod viacero administratívnych jednotiek, v období Krymskej vojny v ňom sídlila ruská nemocnica a veliteľstvo delostrelectva. V roku 1875 bolo mesto napojené na železnicu medzi Simferopolom a Sevastopoľom. Mesto bolo hlavným centrom Krymských Tatárov v Rusku a sídlilo tu krymsko-tatárske divadlo. V roku 1912 sa v meste nachádzalo 40 mešít, 6 kostolov a kláštorov Pravoslávnej cirkvi, karaimská kenesa a synagóga.
26. novembra (resp. 9. decembra) 1917 sa v Chánovom paláci uskutočnil kurultaj Krymských Tatátov, ktorý rozhodol o vytvorení Krymskej ľudovej republiky, no už o rok neskôr bol v štáte usporiadaný boľševický prevrat a na polostrove nakrátko vznikla Tavridská socialistická republika. Bolševici sa v krajine ale neudržali a po tom, čo bolo územie dočasne okupované nemeckými vojskami územie pripadlo Ukrajinskej ľudovej republike. Ukrajina si svoju samostatnosť dlho neudržala a po Rižskom mieri územie pripadlo Sovietom. Od roku 1921 mesto patrilo Krymskej autonómnej sovietskej socialistickej republike, kde zotrvalo až to dočasnej okupácie nemeckými a rumiunskými vojskami počas druhej svetovej vojne. 14. apríla 1944 bolo mesto oslobodené Červenou armádou a krátko na to začal stalinský režim s deportáciou Krymských Tatárov. Režimom bola odôvodnená pre spoluprácu s nacistami. Od roku 1954 patrilo mesto spolu s Krymom Ukrajinskej sovietskej republike. V roku 1989 sa do mesta opätovne vrátila krymsko-tatárska menšina a vznikla Krymská autonómna sovietska socialistická republika. Po rozpade ZSSR mesto pripadlo Krymskej republike v rámci Ukrajiny. Od roku 2014 územie mesta ovláda Rusko.
Pamiatky.
V meste a jeho okolí sa nachádza viacero významných historických a kultúrnych pamiatok.

</doc>
<doc id="650024" url="https://sk.wikipedia.org/wiki?curid=650024" title="Softbal na Panamerických hrách 1979">
Softbal na Panamerických hrách 1979

Softbal na Panamerických hrách 1979 bol softbalový turnaj v rámci multišportového podujatia Panamerických hier 1979. Konal sa v meste Guaynabo, v metropolitnej oblasti San Juan, v Portoriku v dňoch od 2.14. júla 1979, za účasti 8 mužských a 7 ženských tímov. Softbalový turnaj mal na hrách svoju premiéru. Zápasy sa odohrali na štadiónoch Parque Summit Hills a Parque Villa Nevarez, ktoré sú súčasťou športového komplexu Complejo deportivo de Guaynabo. Titul v mužskej kategórii získala , ktorá vo finálovom zápase zvíťazila nad . U žien zvíťazilo , keď vo finále vyhralo nad . Na bronzovom mieste skončilo , pre ktoré to bola vôbec prvá medaila z panamerických hier.

</doc>
<doc id="650026" url="https://sk.wikipedia.org/wiki?curid=650026" title="Chu-pej">
Chu-pej

Chu-pej (, , ) je vnútrozemská provincia Číny. Má rozlohu 185 900 km² a žije v nej približne 58 500 000 obyvateľov. Jej názov znamená „severne od jazera“, pričom poukazuje na polohu provincie severne od jazera Tung-tching-chu. Hlavným mestom provincie je mesto Wu-chan, ktoré je významným politickým, kultúrnym a ekonomickým strediskom regiónu centrálnej Číny.
Chu-pej hraničí s provinciami Šan-si, Che-nan, An-chuej, Ťiang-si, Che-nan a ústredne spravovaným mestom Čchung-čching. Jej centrálnu a južnú časť tvorí prevažne rovina okolo riek Jang-c’-ťiang a Chan-ťiang, západ je prevažne hornatý, tvorený pohoriami Wu-tang, Ťing-šan, Ta-pa-šan a Wu-sia, na hranici s An-chuej sa tiahne pohorie Ta-pie-šan a na hranici s provinciou Ťiang-si pohorie Mu-fu-šan.
Provincia, resp. jej hlavné mesto Wu-chan stali známymi ako miesto, kde prvýkrát identifikovaný koronavírus SARS-CoV-2, ktorý spôsobuje ochorenie COVID-19 a ktorý vyvolal pandémiu v rokoch 2019 a 2020.

</doc>
<doc id="650036" url="https://sk.wikipedia.org/wiki?curid=650036" title="Tuesday Weldová">
Tuesday Weldová

Tuesday Weldová (; * 27. august 1943, New York, New York, USA) je americká herečka a bývalá modelka.
Kariéra.
Debutovala ako dvanásťročná v kriminálnej dráme Alfreda Hitchcocka, "The Wrong Man" z roku 1956. V roku 1958 hrala vedľajšiu úlohu po boku Joanne Woodward a Paula Newmana v komédií "Rally Round the Flag, Boys!"
V roku 1960 získala cenu Zlatý glóbus v kategórií Najlepší ženský objav roka spoločne s herečkami Angie Dickinson, Janet Munro a Stellou Stevens.
Bola prvou voľbou režiséra Stanleyho Kubricka do úlohy Lolity v jeho rovnomennom filme z roku 1962, ale ponuku odmietla.
V roku 1965 hrala vo filme "The Cincinnati Kid" spoločne so Steveom McQueenom. Film bol veľkým hitom. O rok neskôr získala hlavnú rolu vo filme "Lord Love a Duck".
Nasledovala úloha Abigail v televíznej adaptácii "The Crucible" z roku 1967 po boku Georgea C. Scotta a Colleen Dewhurst. V roku 1968 hrala vo filme "Pretty Poison" v hlavnej úlohe s Anthonym Perkinsom. 
Odmietla ponuku na hlavnú postavu Rosemary v horore " Rosemaryino dieťa", stvárnila ju Mia Farrow.
V roku 1977 hrala vo filme "Looking for Mr. Goodbar". Za svoj herecký výkon bola nominovaná na Oscara. V roku 1982 hrala manželku Al Pacina vo filme "Autor!"
V roku 1984 hrala sekretárku klenotníka, ktorý plánuje ukradnúť zásielku diamantov vo filme "Once Upon a Time in America".
Súkromný život.
Bola trikrát vydatá. Od roku 1965 do roku 1970 bol jej manželom scenárista Claude Harz, majú dcéru Natashu.
V roku 1975 sa vydala za britského herca a speváka Dudleya Moorea. V roku 1976 sa im narodil syn Patrick, teraz herec, režisér a redaktor. Manželia sa rozviedli v roku 1980.
V roku 1985 sa vydala za izraelského koncertného huslistu a dirigenta Pinchasa Zukermana a stala sa nevlastnou matkou jeho dcér Arianny a Natalie. Manželia sa rozviedli v roku 1998.
V roku 2018 opustila Colorado a kúpila dom v hodnote 1,8 milióna dolárov v Hollywood Hills.

</doc>
<doc id="650037" url="https://sk.wikipedia.org/wiki?curid=650037" title="Tuesday Weld">
Tuesday Weld



</doc>
<doc id="650038" url="https://sk.wikipedia.org/wiki?curid=650038" title="Vojenský obvod Lešť">
Vojenský obvod Lešť



</doc>
<doc id="650040" url="https://sk.wikipedia.org/wiki?curid=650040" title="Susan Ker Weld">
Susan Ker Weld



</doc>
<doc id="650041" url="https://sk.wikipedia.org/wiki?curid=650041" title="Susan Ker Weldová">
Susan Ker Weldová



</doc>
<doc id="650043" url="https://sk.wikipedia.org/wiki?curid=650043" title="Richard Pipes">
Richard Pipes

Prof. Richard Edgar Pipes (* 11. júl 1923, Tešín, Poľsko† 17. máj 2018) bol americký historik, expert na ruské dejiny, spisovateľ a poradca prezidenta Spojených štátov amerických, Ronalda Reagana.
Životopis.
Mladosť.
Richard Pipes sa narodil v Tešíne v Poľsku do židovskej rodiny. Ako dieťa žil vo Varšave. Jeho otec (Marek Piepes) bol podnikateľ a poľský legionár v prvej svetovej vojne. Keď nacistické Nemecko v roku 1939 prepadlo Poľsko a začala sa druhá svetová vojna, celá Pipesova rodina emigrovala do Talianska, odkiaľ sa o sedem mesiacov neskôr bezpečne dostali do USA. Richard Pipes získal americké občianstvo v roku 1943, pričom slúžil v Armádnom leteckom zbore Spojených štátov amerických.
Štúdium.
Študoval na Muskingum University, Cornell University a v roku 1950 získal doktorát na Harvardovej univerzite, kde od roku 1958 do 1996 pôsobil ako profesor.
Kariéra.
Richard Pipes bol profesorom na Harvardovej univerzite od roku 1958 až do dôchodku, do 1996. V rokoch 1968 až 1973 bol riaditeľom Ruského výskumného centra Harvardu a neskôr aj profesorom histórie na Harvarde. Na Leningradskej štátnej univerzite usporiadal mnoho prednášok o ruských dejinách.
Od roku 1973 do roku 1978 pôsobil ako vedecký konzultant v Stanfordskom výskumnom ústave. Počas 70. rokov 20. storočia bol poradcom washingtonského senátora Henryho M. Jacksona. V rokoch 1981-1982 pôsobil ako člen rady národnej bezpečnosti a poradca prezidenta USA Ronalda Reagana v oblasti východoeurópskych a sovietskych záležitostí. Od 1977 do 1992 bol Pipes členom Výboru pre vtedajšie nebezpečenstvo a Rady ministra zahraničných vecí.
Bibliografia.
Richard Pipes sa stal slávnym najmä vďaka písaniu o ruskej histórii.

</doc>
<doc id="650044" url="https://sk.wikipedia.org/wiki?curid=650044" title="Zdochlinárovité">
Zdochlinárovité

Zdochlinárovité (Silphidae) je čeľaď chrobákov. Obsahuje 183 druhov. Majú zvyčajne ploché a mäkké telo pričom sú dlhé 4 mm alebo až 4 – 5 cm. Čierne alebo hnedé sfarbenie môžu dopĺňať jasnožlté alebo červené znaky. Čeľad sa delín na dve podčeľade Silphinae a Nicrophorinae.
Druhy živiace sa zdochlinami, napríklad hrobárik ("Necrophorus"), majú krátke krovky, spod ktorých prečnieva niekoľko článkov bruška. Tieto chrobáky zahrabávajú telá malých živočíchov a kladú na ne vajíčka. Adultné jedince často kŕmia larvy vyvrhnutou potravou. 
Nie všetky druhy sa živia zdochlinami. Niektoré sú dravé alebo bylinožravé. Väčšina lariev sa živí zdochlinami stavovcov.
Zdochlinár hnedkastý ("Blitophaga opaca" L.) a zdochlinár vlnkovaný ("Blitophaga undata" Miill.) sú škodcovia cvikle.
Výskyt.
Vyskytujú sa hlavne na severnej pologuli, na zemi blízko zdochlín, hnojísk a húb. Na území Slovenska žije približne 40 druhov.

</doc>
<doc id="650051" url="https://sk.wikipedia.org/wiki?curid=650051" title="Gerrymandering">
Gerrymandering

Gerrymandering je politologický pojem, ktorý popisuje nedemokratickú manipuláciu s hranicami volebných obvodov zväčša vo väčšinovom volebnom systéme s cieľom maximalizovať vlastné šance na úspech vo voľbách a znemožniť tak pomerné zastúpenie.
Termín gerrymandering prvýkrát použil autor článku v "Boston Gazette", 26. marca 1812, keď skombinoval priezvisko amerického guvernéra Elbridge Gerrya a slova salamander, mýtického okrídleného mloka. Elbridge Gerry, guvernér štátu Massachusetts, podpísal v danom roku zákon o vytvorení okresu v oblasti Bostonu, ktorého tvar bol porovnávaný s mytologickým mlokom. Samotný pojem má väčšinou negatívne konotácie, keďže sa považuje za korupciu demokratického procesu avšak môže sa použiť aj v prípade zámernej reprezentácie minorít. Výsledný okres je známy ako gerrymander.
Taktiky.
Hlavným cieľom gerrymanderingu je maximalizovať účinok hlasov vlastných voličov a minimalizovať účinok hlasov súpera. 
Želaných výsledkov je možné dosiahnuť niekoľkými spôsobmi:
Rozriedenie zahŕňa rozširovanie voličov určitého typu do mnohých okresov, aby tak nemohli vytvoriť dostatočne veľký hlasovací blok v ktoromkoľvek z daných okresov.
Koncentrácia znamená snahu o sústredenie čo najväčšieho množstva voličov jedného typu do menšieho počtu volebných obvodov, aby sa tak znížil ich vplyv v ostatných okresoch. Tieto obvody so súpisovými voličmi sú tak obetované v záujme získania ostatných obvodov, kde majú prevahu vlastní voliči.
Prepašovanie kandidáta prekresľuje dva okresy takým spôsobom, aby prinútil dvoch kandidátov z jednej strany kandidovať proti sebe v jednom okrese, čím sa zabezpečí, že jeden z nich bude odstránený. Cieľom je teda aby v druhom okrese konkurenčná strana nemala žiadneho dostatočne vhodného kandidáta.
Únos voličov je podobný rozriedeniu a znamená presun časti volebného obvodu k inému obvodu, kde preferovaný kandidát nekandiduje, a voliči sú tak nútení si vybrať iný subjekt, ktorému dajú vo voľbách svoj hlas.
Ruka ruku myje je špecifická stratégia, ktorá hovorí o dohode politických skupín a ich kandidátov na rozdelení volebných obvodov tak, aby zabezpečili znovuzvolenie súčasných držiteľov kresiel, zatiaľ čo oponenti majú len malú šancu. Tým sa zabráni namáhavým volebným kampaniam.
Príklady gerrymanderingu.
Európske krajiny ako Holandsko, Slovensko alebo Slovinsko, používajú volebný systém s jedným volebným obvodom (celonárodným) na voľbu národných zástupcov. To prakticky vylučuje gerrymandering. Iné európske krajiny, ako je Rakúsko, Česko alebo Švédsko, majú okrem iného mnoho volebných obvodov s pevnými hranicami (spravidla jeden okres pre každé administratívne členenie). Počet zástupcov za každý okres sa môže po sčítaní obyvateľstva zmeniť v dôsledku presunov obyvateľstva, ale ich hranice sa nemenia. Tým sa tiež účinne eliminuje gerrymandering. Mnohé krajiny, v ktorých sú prezidenti priamo volení občanmi (napr. Francúzsko a Poľsko), navyše používajú na prezidentské voľby iba jeden volebný obvod, a to aj napriek tomu, že na výber zástupcov používajú viaceré okresy.
Slovensko.
V roku 1996 prijala strana HZDS zákon č. 221/1996 Z. z. o územnom a správnom usporiadaní SR. Nové územnosprávne usporiadane SR zvýšilo počet okresov s vyššou volebnou úspešnosťou HZDS. Pri určovaní hraníc nových okresov sa totiž prihliadalo na výsledky z predchádzajúcich parlamentných volieb. Na územiach s väčším volebným úspechom HZDS boli vytvorené okresy s menším počtom obyvateľstva a naopak, na území s nižšou volebnou úspešnosťou HZDS boli vytvorené okresy s podstatne vyšším počtom voličov. Tak napr. v Trenčianskom, Žilinskom a Banskobystrickom kraji, v ktorých malo HZDS dominantné postavenie, bolo spolu vytvorených 33 okresov s celkovým počtom 1 407 801 voličov oproti 22 okresom v Bratislavskom, Trnavskom a Nitrianskom kraji s 1 411 748 voličmi. V prípade, že by nové jedno-mandátové volebné obvody kopírovali v súčasnosti existujúce okresy, došlo by k protiprávnemu zvýhodneniu kandidátov vládnuceho hnutia, pretože by bola vážne porušená ústavou garantovaná rovnosť volebného práva.
Napriek tomu, že systém s jedným volebným obvodom môže eliminovať základy gerrymanderingu, niektoré snahy o vytvorenie práve takéhoto druhu systému môžu byť v súlade so záujmom zvýšiť svoje volebné šance. Jednou z najzávažnejších výlučne účelových manipulácií s podobou volebných obvodov bola tzv. Mečiarova novela volebného zákona, v parlamente prijatá v roku 1998. Novela uzákonila vytvorenie len jedného volebného obvodu so zámerom mobilizovať voličov predsedu HZDS na celom území Slovenska.
Stanovenie územno-správneho členenia Slovenska v roku 1997, respektíve vznik samosprávnych územných celkov v roku 2001 bol ovplyvnený okrem iného aj strachom z vytvorenia regiónu s Maďarmi ako majoritnou volebnou skupinou. Vytvorenie Nitrianskeho alebo Trnavského kraja narušilo tradičné regióny a boli tak vytvorené umelé volebné obvody, ktoré je možné označiť ako gerrymandery.

</doc>
<doc id="650053" url="https://sk.wikipedia.org/wiki?curid=650053" title="Focal Fossa">
Focal Fossa

__VYNÚTIŤOBSAH__

</doc>
<doc id="650054" url="https://sk.wikipedia.org/wiki?curid=650054" title="Ján Muskata">
Ján Muskata

Ján Muskata (; * okolo 1250, Vroclav† 7. február 1320, Krakov) bol poľský cirkevný hodnostár, krakovský biskup rokoch 1294/12951309.
Ako spojenec českých kráľov sa vyznamenal v sporoch o poľské dedičstvo a pôsobil aj ako přemyslovský správca Krakovska a Sandomierska (Malopoľsko). V roku 1301 získal od Přemyslovcov hrad Plaveč neďaleko Starej Ľubovne.
Životopis.
Ján Muskata sa narodil okolo roku 1250 do nemeckej patricijskej rodiny v sliezskom Vroclave. Prídomok Muskata je odvodený od koreninymuškátového oriešku, s ktorým obchodoval jeho otec. Po štúdiách slobodných umení a práva, a po zisku magisterského titulu na univerzite v Bologni, sa vrátil do Sliezska, kde pôsobil pôsobil v službách vroclavského biskupa ako kanonik. Istý čas plnil tiež funkciu arcidiakona v Łęczyci (od roku 1271 alebo 1279). Následne začal Muskata pôsobiť ako diplomat v sporoch vroclavského biskupa o imunitu s vroclavským a krakovským kniežaťom Henrichom IV. Probom, a v Ríme, kam bol za týmto účelom vyslaný, mu bolo vďaka získaným kontaktom navyše zverené vyberanie tzv. svätopeterského haliera v Poľsku a Pomoransku. 
V 90. rokoch 13. storočia sa opätovne obnovila moc Českého kráľovstva, pred tým zmietaného v nepokojoch počas obdobia regentstva, a český kráľ Václav II. začal usilovať o zisk poľských krajín. Muskata sa stal spojencom českého kráľa a s Václavovou pomocou bol v roku 1294 kanonikmi krakovskej kapituly zvolený za krakovského biskupa. Václav II. Muskatu dokonca (zrejme v roku 1301) menoval za správcu (starostu) Maľopolska (Krakovska a Sandomierska). V auguste 1301 prišiel Muskata spolu so synom českého kráľa Václava II. Václavom III. do Budína, kde sa uskutočnila jeho korunovácia za uhorského kráľa. Muskata sa mal podľa niektorých prameňov stať zástupcom uhorského kancelára, a 26. septembra 1301 mu Václav III. udelil spišský hrad Plaveč. 
Ako správca přemyslovských poľských krajín Muskata pre českých panovníkov riadil miestnu ekonomiku a vojsko, pričom si počínal ako miestne knieža. Nechal vystavať viacero poľských hradov (napr. Lipowec, Biecz) a opevnení (napr. Sławków). Diplomatické a správne povinnosti však zároveň spôsobili, že biskup často cestoval a zanedbával svoje biskupské povinnosti. Voľne tiež pristupoval k otázke celibátu. Prísne trestal odporcov přemyslovskej vlády a po tom, čo v roku 1304 vypukla vojna medzi znepriatelenými tábormi, získal Muskata prezývku "Krvavý vlk", pretože mal nechať kruto potrestať 37 sídiel. 
V službách českého kráľa si urobil Muskata veľa nepriateľov. Vo svetskej moci bol jeho a přemyslovským oponentom Vladislav I. Lokietok, ktorého český kráľ z Poľska vyhnal do exilu v Uhorsku. V cirkevnej rovine šlo predovšetkým o poľského metropolitu a prímasa, gniezdnianského arcibiskupa Jakuba Świnku, a pápežov Bonifáca VIII. a Benedikta XI., ktorí nepodporovali vládu českej dynastie v Uhorsku. Najprv sa musel Muskata stiahnuť z pôsobenia v Uhorsku, následne bolo naňho v Poľsku v roku 1304 podané obvinenie zo simónie a porušovania cirkevných kánonov. Obviňovaný bol dokonca aj z vraždy. V nadväznosti na rôzne obvinenia bol Muskata exkomunikovaný. Zákrok proti biskupovi bol mocensky podporený tým, že moc Čechov v krajine dočasne opadla pre protičeské povstanie, súdne konanie však bolo neskôr zahatané vďaka intervencii českého kráľa. Muskatovi odporcovia ale na jeho prehrešky nezabudli a vyčkávali na vhodnejší okamih. 
Muskata českých kráľov podporoval až do smrti Václava III. (a vymretia Přemyslovcov po meči) v roku 1306. Vladislav Lokietok sa v tomto období vrátil do Poľska a pročeský tábor sa rozbil. Muskata vtedy s kniežaťom uzavrel zmier a Lokietok dokonca biskupstvu udelil nové privilégiá. Piastovec však mier už o rok porušil, keď biskupstvu udelené privilégiá odňal a viacerí agresori vyrabovali biskupské statky. Muskata v obave o svoj život opustil Krakov a požiadal o pomoc gniezdnianského biskupa Jakuba, ktorý však Muskatu vyzval na návrat do svojej diecézy. Po tom, čo Muskata návrat odmietol bolo obnovené kánonickoprávne konanie proti nemu. Proti biskupovi sa vytvorila široká opozícia a bolo proti nemu vznesených viacero obvinení. Medzi inými bol obvinený pre úplatkárstvo, kruté konanie počas spravovania svetského úradu, zdaňovanie cirkevných statkov, udeľovanie neprípustných dišpenzov, nepriateľské činy proti poľskému ľudu a cirkvi. Celkovo proti biskupovi vystúpilo vyše 60 svedkov a sandomiersky prepošt Zdislav na adresu Muskatu dokonca vyhlásil, že na svete nie je nebezpečnejšieho človeka. Muskata bol na návrh gniezdnianského arcibiskupa pre neposlušnosť exkomunikovaný a na krakovskú diecézu bol uvalený interdikt.
Po vyhlásení rozsudku gniezdnianskym arcibiskupom Jakubom Świnkom sa Muskata v roku 1308 uchýlil do rodného Vroclavu, kde ho prijal biskup Henryk z Wierzbna. Muskata sa v spore odvolal priamo na Apoštolskú stolicu a pápež Klement V. vyslal do Poľska legáta kardinála Gentilisa, aby záležitosť prešetril. Na prelome rokov 1308 a 1309 odišiel Muskata v sprievode vratislavského biskupa Henryka do Krakova, aby rokoval s Vładislavom Łokietkom. Zdĺhavé rokovania ale zmier nepriniesli a Vladislav Muskatu nakoniec uväznil. Z väzenia bol biskup 4. marca 1309 prepustený až na naliehanie a hrozbu pápeža Klementa V. 2. júla 1309 vydal Muskata dokument, v ktorom s Lokietkom zmieril. Zaviazal sa zachovávať vernosť a mier voči panovníkovi a jeho potomkom a sľúbil, že mu odovzdá hrad Lipowiec.
Aj po zmierení sa Muskata musel naďalej venovať kánonickoprávnym sporom a v októbri októbra 1309 odišiel do Prešporku (Bratislavy), kde sa mal obhájiť pred súdom zriadeným kúriou. Po ceste bol však 21. októbra v blízkosti Nového mesta na Morave (dnes Uničov) napadnutý a okradnutý akýmsi rytierom Tomášom, synom Gerlacha z Osoblahy a jeho kumpánmi. Útočníci Muskatu počas úteku zo šarvátky zranili šípmi z kuše a Muskata sa musel ukryť v meste. Ani druhý pokus o prechod územím sa Muskatovi vďaka útočníkom nepodaril, následkom čoho sa k súdu nedostavil včas. Nešlo zrejme o bežný prepad, pretože v okamihu, keď lúpežníci zistili, že biskupa nezajali, nechali jeho sprievod na pokoji. V Bratislave sa medzitým v Muskatovej neprítomnosti začal súdny proces pod vedením pápežského legáta Filipa zo Sardínie a boli vypočutí prví svedkovia. Aby sa Muskata vyhol opätovnému útoku, vycestoval v spoločnosti minoritov v ženskom prestrojení do Olomouca a odtiaľ do Prešporku. Keď sa v januári 1310 k súdu dostavil, dokázal legáta presvedčiť o dôvode jeho zdržania. Spor Muskatu s gniezdnianským arcibiskupom sa skončil so záverom, že sa Muskata musel gniezdnianskemu arcibiskupovi ospravedlniť a požiadať o odpustenie. Muskatov spor s kráľom bol vyhodnotený v biskupov prospech a kráľovo konanie odsúdené.
V roku 1310 nastúpil v Českom kráľovstve na trón rod Luxemburgovcov a opätovne sa otvorila otázka českých nárokov na Poľsko. Otvorene konflikt medzi kniežaťom Lokietkom a Muskatom vyšiel na povrch v rokoch 1311/1312, keď sa Muskata pridal k proluxemburskému povstaniu krakovského wójta (richtára) Alberta. Objavujú sa aj úvahy, že skutočnou hlavou povstania mohol byť práve Muskata. Situácia v Poľsku však už v tomto čase odlišná než pred desiatimi rokmi a Lokietkova moc bola stabilná. Povstanie bolo potlačené a Muskata sa mohol do Krakova bezpečne vrátiť až v roku 1318 po urovnaní vzťahov s kráľom. Posledné roky života biskup vyvíjal už len malú aktivitu. V januári 1320 sa ešte v rozpore so svojou predchádzajúcou politikou zúčastnil korunovácie Vladislava Lokietka za poľského kráľa a o pár dní na to 7. februára 1320 zomrel. Pochovaný bol v opátstve cisterciánov v Mogile. Hrob v kláštore ostal až do 18. storočia, keď mnísi po požiari kláštora nechali jeho kovovú náhrobnú dosku roztaviť. Z obdobia episkopátu Jána Muskatu pochádza prvý známy erb Krakovskej katedrálnej (od roku 1925 metropolitnej) kapituly, ktorý obsahuje tri koruny, pôvodne symbolizujúce tri přemyslovské panstvá - České kráľovstvo, Poľské kráľovstvo a Uhorsko. Pre svoje spojenectvo s Čechmi a presadzovaním nemeckého prvku býval niekedy označovaný ako germanizátor či zradca. Jeho nástupcom na stolci krakovského biskupa sa stal Ján Kołda (známy aj ako Nanker z Oxy), ktorý bol prívržencom Vladislava Lokietka a poľského kléru.

</doc>
<doc id="650055" url="https://sk.wikipedia.org/wiki?curid=650055" title="Adamov jazyk">
Adamov jazyk

Adamov jazyk je podľa židovskej a kresťanskej tradície jazyk, ktorým údajne hovoril Adam, prvý človek na zemi, poprípade Eva, údajne prvá žena na svete zo záhrady Eden. Nevieme presne ako jazyk vznikol, buď na Adama hovoril týmto jazykom Boh, alebo ho vymyslel Adam, aby mohol opísať veci, zvieratá, rastliny a okolnosti okolo seba. Z lingvistického hľadiska je Adamov jazyk prajazyk, z ktorého sa vyvinuli všetky ostatné jazyky. Ďalej existuje povesť o Babylonské veži z biblickej knihy Genezis, kedy sa ľudia rozhodli, že postavia vežu až do neba, ale tým si rozhnevali Boha. V tej dobe všetci ľudia hovoril rovnakým jazykom, ale pretože bol Boh rozhnevaný, tak rozdelil tento jazyk na niekoľko jazykov a rozohnal ľudí po celej zemi. O dare jazyka od boha hovoria aj iné kultúry, napríklad mezopotámska, čínska a arabská. Mojžiš vo svojej knihe (6:5-6) tvrdí, že sa Adamov jazyk vytvoril v Edenskej záhrade a zanikol v Babylone pri stavaní Babylonskej veže. 
Zánik Adamovho jazyka.
Známy je príbeh o Babylonskej veži z knihy Genezis. V tomto príbehu sa ľudia rozhodli, že postavia vežu, ktorá bude siahať až do neba, aby sa dostali k Bohu. Týmto konaním Boha nahnevali. Keďže v tej dobe všetci hovorili jedným jazykom (Adamovým), tak sa Boh rozhodol, že potrestá ľudí vytvorením viacerých jazykov, aby sa navzájom nedorozumeli. Tento trest mal za následok to, že sa ľudia nevedeli dohodnúť na dostavaní veže, ktorá neskôr padla. Podľa niektorých vežu zničil samotný Boh, iní (realisti) tvrdia, že padla sama kvôli zlým fyzickým podmienkam.
Tento príbeh opisujú mormonisti vo viacerých literatúrach, taktiež je súčasťou kresťanských a židovských tradícii. Niektoré cirkvi a spoločenstvá spochybňujú pravdivosť tejto literatúry. 
Problematika a pochybnosti o existencii Adamovho jazyka.
Latinčina sa v 17. storočí stala nepotrebnou, pretože bol zložitá a plná nepravidelností. Vďaka rozvoju kníhtlače sa vydávali jazyky v národných jazykoch. Vytvorila sa tak potreba nového univerzálneho jazyka. Začal sa hľadať univerzálny jazyk, aby umožnil návrat do doby pred Babylonskou vežou a popletením jazykov. Hlavnou myšlienkou bolo hľadanie prajazyka v Adamovho pomenovanie tvorov. Uskutočnilo sa množstvo márnych pokusov identifikovať a obnoviť pôvodný Adamov jazyk. Snaha židovských a kresťanských mysliteľov o obnovu Adamovho jazyka cez hebrejčinu alebo cez latinčinu, čínštínu, holandčinu a švédčinu. Už predtým existovali teórie, že Adam hovoril starou hebrejčinou, alebo chaldaickým jazykom , preto sa snažili Adamov jazyk obnoviť cez vtedajšiu hebrejčinu, avšak neúspešne. 
Druhou možnosťou bola obnova jazyka cez symboly kabaly. Teológ Ramon Llull sa pokúsil reprezentovať najvyššie vecné a metodické pojmy pomocou umelých symbolov a veril, že tým sa mu podarí z nich odvodiť všetky ostatné pravdy a názorne reprezentovať ich súvislosti. Mnohí odborníci sa zhodujú na tom, že Babylonská veža bola zikkurat. Iní veria, že hlavný zikkurat zvaný Etemenanki je identický s Babylonskou vežou. Okolo tejto teórie sa vytvorili mnohé debaty, totižto Etemenanki bol postavený približne v 7. storočí pred Kr., avšak v tej dobe už existovali aj iné jazyky (napríklad egyptské jazyky, akkadčina, sumerčina), tým pádom nie je možné, aby sa vytvorili tak neskoro. Mormoni a kresťania popierajú totožnosť Babylonskej veže s Etemenanki, iní si zas myslia, že sa v biblickej knihe Genezis neocitli presné informácie. 
Adamov jazyk vo filozofii.
V jazykovej filozofii sa Adamov jazyk považuje za "jazyk všetkých jazykov", alebo prajazyk. Podľa Jakoba Böhma, Martina Heideggera, Waltera Benjamina a Johanna Georga Hamanna je Adamov jazyk "jazyk vecí a okolností", alebo inak "naturálny jazyk" (die Natur-Sprache). Jakub Böhm tvrdí, že sa "Adamov jazyk" počas baroku považoval za jeden z najväčších záhad v histórii náboženstva. Neskôr sa začal skúmať z prírodovedného, mystického, no najmä lingvistického hľadiska. 
Historici a veriaci dodnes nevedia, kto bol vynálezcom tohto prajazyka. Podľa Paracelsusovej filozofie bol "Adamov jazyk" vytvorený samotným Adamom, vraj Boh mu dal za úlohu, aby veci, zvieratá, rastliny, okolnosti a pocity pomenoval podľa jeho vlastného úsudku. 

</doc>
<doc id="650059" url="https://sk.wikipedia.org/wiki?curid=650059" title="Kamil Haťapka">
Kamil Haťapka

Kamil Haťapka (* 3. marec 1932, Spišská Nová Ves) je priekopník cyklistiky na Slovensku, úspešný cyklistický tréner, po zmene politických pomerov v novembri 1989 politik za Slovenskú národnú stranu a diplomat.
Život.
Do Bratislavy sa Haťapkovci presťahovali v roku 1936, keď sa jeho otec stal prednostom banky. Otec neskôr počas vojnového slovenského štátu pracoval ako redaktor Národných novín v Turčianskom sv. Martine a aktívne sa zapojil do Slovenského národného povstania. Po vojne a po nástupe komunistov k moci vo februári 1948, však otca v roku 1949 zavreli do väzenia za protištátnu činnosť. Počas povstania sa mal pohybovať v brigáde Viliama Žingora. Z toho dôvodu po štúdiách (vyštudoval Priemyselnú školu presnej mechaniky a optiky v Přerově) absolvoval Kamil Haťapka vojenčinu v Pomocných technických práporoch v Petřvalde (Orlová). Po návrate do civilu pracoval ako konštruktér meracích prístrojov v podniku Meopta, neskôr odišiel pracovať do Slovnaftu Bratislava.
Po skončení aktívneho športovania sa Haťapka vypracoval na špičkového medzinárodne uznávaného trénera. Ako tréner reprezentácie československých cyklistov získal dve strieborné medaily na Majstrovstvách sveta a podieľal sa aj na úspechoch československých reprezentantov na Pretekoch mieru. Okrem toho predsedal aj Slovenskému cyklistickému zväzu a bol riaditeľom cyklistických pretekov Okolo Slovenska. Od roku 1989 až 1992 pôsobil v Mexiku, kde založil Panamerickú cyklistickú školu. Športovci pod jeho vedením získali na panamerických a stredoamerických hrách celkom 24 medailí. Po návrate do Československa vstúpil do politiky za Slovenskú národnú stranu. V roku 1992 ho zvolili za podpredsedu zahraničného výboru Snemovne národov Federálneho zhromaždenia ČSFR. Bol jedným z tých, ktorí 25. 11. 1992 prijali ústavný zákon  o zániku ČSFR, a teda priamo sa zaslúžil o vznik samostatnej a demokratickej Slovenskej republiky. V rokoch 1994 – 1996 pôsobil, ako poslanec Národnej rady Slovenskej republiky a v rokoch 1996 – 1999 v diplomatických službách. Od roku 1996 bol radcom Veľvyslanca SR v Mexiku. Počas rokov 2008 - 2010 figuroval ako člen dozornej rady Slovenského olympijského výboru. Žije v Bratislave.
Športová dráha.
Inšpirovaný titulom majstra sveta, ktorý získali československí hokejisti na majstrovstvách sveta v hokeji 1947 sa Kamil Haťapka v mladosti najskôr venoval hokeju. Hral v TKNB Bratislava. Vojenčinu chcel absolvovať v Krídla vlasti Olomouc no napokon hral za DA Orlová. Po návrate do civilu hral hokej chvíľu v Petržalke a za Slovan. Postupne však zvíťazila cyklistika.
Cyklistike sa Kamil Haťapka bez väčších úspechov postupne venoval v oddieloch ŠK Železničiar, Lokomotíva Bratislava a EZ Bratislava.
Trénerská dráha.
Prvé trénerské vzdelanie nadobudol Kamil Haťapka v roku 1952. Následne sa stal krajským inštruktorom cyklistiky. V roku 1969 sa stal zväzovým kapitánom československej cyklistiky a o rok neskôr štátnym trénerom reprezentácie Česko-Slovenska.
Trénerské pôsobiská.
Počas pôsobenia v Mexiku s ním spolupracoval Dušan Škvarenina.
Úspechy ako tréner.
Majstrovstvá sveta v cestnej cyklistike.
2x strieborná medaila s tímom ČSSR z pretekov družstiev na 100 km (1970 Leicester a 1985 Giavera del Montello)
Majstrovstvá Česko-Slovenska.
Preteky družstiev na 100km s tímom Inter Bratislava
Preteky jednotlivcov
Preteky Mieru.
Okolo Slovenska 1974 - 1. miesto Pavol Čambal
Gran premio della liberazione Roma
Veľká cena národov 1970 Österreichring - družstvá 1. ČSSR a 2. miesto ČSSR B, jednotlivci 1. miesto Vasil Biľo 2. miesto Jan Smolík
Okolo Škótska 1970 - 1. miesto družstvá, 2. miesto jednotlivci Alois Holík
Giro ciclistico Bergamasco 1971 - jednotlivci 1. miesto Rudolf Labus, 2. miesto Alois Holík
Okolo Alžíru 1972 - družstvá: 2. miesto jednotlivci: 2. a 3. miesto
Giro regione 1985 - 1. miesto v družstvách
Počas pôsobenia v Csepeli Budapešť vyhral jeho zverenec Szúcs preteky v Taliansku.
Počas pôsobenia v Mexiku - 24 medailí z Panamerických a Centroamerických hier.
Funkcionárska dráha.
Kamil Haťapka bol členom Slovenského olympijského výboru.
Spolupráca s ŠtB.
Podľa registračných protokolov ŠtB archivovaných Ústavom pamäti národa bol Kamil Haťapka od roku 1965 evidovaný ako agent ŠtB s krycím menom "Ťapka". Od roku 1972 bol evidovaný ako dôverník. Kamil Haťapka podľa vlastných slov žiadnu spoluprácu s ŠtB neinicioval.

</doc>
<doc id="650071" url="https://sk.wikipedia.org/wiki?curid=650071" title="Silphidae">
Silphidae



</doc>
<doc id="650094" url="https://sk.wikipedia.org/wiki?curid=650094" title="Chu-kchou">
Chu-kchou

Chu-kchou () alebo chu-ťi (hùjí: 戶籍) je reštriktívny registračný systém zavedený v kontinentálnej Číne a na Taiwane v 50. rokoch 20. storočia. Vzťahuje sa na povolenia na trvalý pobyt na základe zákonom požadovanej registrácie domácnosti.
Register domácností oficiálne uznáva osobu za osobu s bydliskom v danej oblasti. Obsahuje informácie, ako sú: meno, dátum narodenia, mená a priezviská rodičov, meno a priezvisko manžela/manželky, ak je daná osoba vydatá/ženatá. Chu-kchou sa môže odvolávať aj na rodinný register v mnohých kontextoch, pretože záznam v registri domácnosti sa vyhotovuje v rodine a zvyčajne obsahuje dátumy narodenia, úmrtia, svadby, rozvodu, presťahovania sa všetkých členov rodiny. Podobný systém registrácie domácností existuje v štruktúrach verejnej správy v Japonsku (koseki), Vietname (Hộ khẩu) a Severnej Kórei. V Južnej Kórei bol systém Hoju zrušený 1. januára 2008.
Rodinné registre existovali v Číne už od dynastie Sia. V nasledujúcich storočiach sa rodinná registrácia vyvinula v organizáciu rodín a na daňové, odvodové a sociálne účely.
Po reformách iniciovaných Teng Siao-pchingom v roku 1979 boli občania zbavení neoficiálneho pohybu. Tieto reformy tiež vytvorili stimuly na presťahovanie do rýchlejšie sa rozvíjajúcich pobrežných regiónov.
Hoci väčšina obyvateľstva je stále viazaná na miesto, ktoré im bolo pridelené, v súčasnosti žije asi 150 až 200 miliónov Číňanov ako migrujúci pracovníci na iných miestach. Napríklad v Kantone žije viac ako tri milióny ľudí, ktorí nie sú oficiálnymi občanmi mesta. Títo prisťahovalci sa nemôžu zaregistrovať vo svojom novom mieste bydliska z dôvodu ich úradného spojenia s iným miestom. Preto majú, okrem iného, menší prístup k vzdelaniu a sociálnemu zabezpečeniu.
Hoci je systém Chu-kchou v Čínskej ľudovej republike považovaný za nespravodlivý, reformy sú stále kontroverzné. Existuje obava, že masy presídlencov vyvinú na mestá obrovský tlak. To by viedlo k tomu, že už teraz preťažené sociálne systémy v mestách by sa mohli zrútiť a hospodársky rozvoj vo vidieckych regiónoch by sa mohol ďalej spomaliť odstránením tamojších elít.
Po obrovskom dopyte po pracovnej sile v prosperujúcich metropolitných oblastiach pobrežných regiónov mohli vidiecki uchádzači o prácu po prvýkrát pracovať v mestách vo väčšom počte, aj keď iba dočasne. Systém Chu-kchou sa už v niektorých provinciách, napríklad v Kuang-tungu, reformuje. V Kantone teraz žije veľmi veľa obyvateľov, ktorí pôvodne nepochádzajú z mesta. Väčšina z nich pochádza z iných okresných miest Kuang-tungu.
V meste Čchung-čching sa v období od polovice roka 2010 do konca roku 2011 rozšírili práva obyvateľstva na približne 3 milióny migrantov z vidieckeho zázemia. Do konca roku 2012 odstránila provincia S’-čchuan všetky rozdiely medzi obyvateľmi mesta a vidieckym regiónom v rámci svojej oblasti. Tieto reformy nezrušia Chu-kchou, ale rozširujú privilégiá na všetkých obyvateľov regiónu.
V januári 2013 nová vláda oznámila, že zavedie celonárodnú reformu systému Chu-kchou, ktorá „umožní väčšine migrujúcich pracovníkov nájsť si domov a dobre žiť v mestách aj na vidieku“.
Koncom júla 2014 bola predstavená reorganizácia systému, ktorá sa má implementovať do roku 2020. V obciach a mestách s menej ako miliónom obyvateľov sa registrácia občana uvoľňuje. Každý, kto sa presťahuje do týchto miest, sa môže zaregistrovať a využívať všetky mestské služby. V mestách s miliónom až tromi miliónmi obyvateľov je len málo žiadostí o nové registrácie, pričom prechodným obdobím by sa malo zabezpečiť, aby tieto mestá neboli preplnené novými občanmi. V mestách od troch do piatich miliónov obyvateľov by mali byť možné nové registrácie „v primeranom rozsahu“. Pôvodne neboli uverejnené žiadne ďalšie informácie. Pre veľké mestá v Pekingu a Šanghaji sa zavedie bodový systém. Registrácia sa prijíma iba v prísne regulovaných množstvách, občania sa musia kvalifikovať podľa dĺžky zamestnania, životných podmienok a sociálneho zabezpečenia.

</doc>
<doc id="650095" url="https://sk.wikipedia.org/wiki?curid=650095" title="Softbal na Panamerických hrách 1983">
Softbal na Panamerických hrách 1983

Softbal na Panamerických hrách 1983 bol softbalový turnaj v rámci multišportového podujatia Panamerických hier 1983. Konal sa v meste Caracas, vo Venezuele v dňoch od 15.26. augusta 1983, za účasti 10 mužských a 6 ženských tímov. Nováčikmi podujatia boli družstvá mužov Argentíny, Bahám, Dominikánskej republiky a Kuby a družstvá žien Holandských Antíl a domácej Venezuely. Softbalový turnaj sa na hrách organizuje od roku 1979 a toto bolo jeho 2. vydanie. Zápasy sa odohrali na štadiónoch Estadio Mampote a Estadio Vidal López. Titul v mužskej kategórii obhájila , ktorá vo finálovom zápase zvíťazila nad . U žien zvíťazila rovnako , keď vo finále vyhrala nad . Na bronzovom mieste skončilo opäť , pre ktoré to bola iba druhá medaila z panamerických hier.

</doc>
<doc id="650099" url="https://sk.wikipedia.org/wiki?curid=650099" title="Kurt Daluege">
Kurt Daluege

Kurt Max Franz Daluege (* 15. september 1897, Kluczbork, Nemecko† 23. október 1946, Praha, Česko-Slovensko) bol SS-Oberstgruppenführer a šéf poriadkovej polície v Hitlerovej Veľkonemeckej ríši, zastupujúci ríšsky protektor v Čechách a na Morave v rokoch 1942 až 1943.
Život.
Kurt Daluege sa narodil 15. septembra 1897 v Kluczborku (Kreuzburg) v Hornom Sliezsku. Študoval na gymnáziu. Ako dobrovoľník sa zúčastnil I. svetovej vojny, v ktorej utrpel vážne poranenia. Za jeho služby vo vojne bol vyznamenaný za statočnosť. Po vojne od 1918 do 1921 pracoval v Berlíne ako robotník v továrni. V roku 1922 vystúpil zo strany NSDAP a do roku 1924 študoval na stavebnej vysokej škole v Berlíne. Nejakú dobu pôsobil ako projektant-statik.
V roku 1922 vstúpil do Freikorpse Rossbach. Od 1926 organizoval berlínske oddiely SA a zároveň plnil funkciu gauleitera tamojšej NSDAP.
Roku 1930 na Hitlerovo želanie prestúpil zo SA do SS a nasledujúci rok potlačili jeho oddiely povstania niektorých jednotiek SA, takzvaný Stennesov puč. V roku 1933 už vo funkcii SS-Gruppenführera bol zvolený do Reichstagu a stal sa veliteľom pruskej zemskej polície. Od 1936 do 1942 bol Göring poverený riadením uniformovanej Poriadkovej polície.
Po Heydrichovej smrti sa 4. júna 1942 stal zastupujúcim ríšskym protektorom Protektorátu Čechy a Morava so sídlom na zámku v Dobříši, kam sa odsťahoval aj s rodinou. Hneď po príchode vyhlásil stanné právo a zahájil akciu, ktorá vošla do dejín pod názvom heydrichiáda. Jeho pôsobenie je spojené s vyhladením Lidíc, Ležákov a takmer s 1 400 popravami českých vlastencov. Dňa 20. augusta 1943 bol kvôli zdravotným ťažkostiam (dva infarkty) Hitlerom z funkcie odvolaný.
Po skončení druhej svetovej vojny bol britskými úradmi vydaný na žiadosť česko-slovenskej vlády do Česko-Slovenska, kde bol mimoriadnym ľudovým súdom odsúdený na smrť a popravený 23. októbra 1946 v Prahe. Bol pochovaný do neoznačeného hrobu na Ďáblickom cintoríne.

</doc>
<doc id="650108" url="https://sk.wikipedia.org/wiki?curid=650108" title="Anna Hulejová">
Anna Hulejová

Anna Hulejová (rodená "Littvová"; * 8. december 1939, Liptovské Sliače) je slovenská speváčka folklórnych piesní a laborantka.
Život.
Narodila sa v roku 1939 ako posledné z piatich detí. Od útleho detstva, ju sprevádzali hudba a spev, vyrastala v rodine, kde bola vždy prítomná hudba. Jej otec bol známy kolár, heligónkar a bubeník Augustín Littva a matka Emílie bol tiež milovníčka folklóru. Keď mala Hanka len šesť rokov, tak si ju do sliačanskeho školského súboru ako sólistku vybral riaditeľ školy Štefan Kubačka. Zanedlho mala prvé vystúpenie v Olomouci.
Štúdium absolvovala na Strednej zdravotníckej škole v Ružomberku. Pôvodne začala pracovať ako laborantka vo Vojenskej nemocnici v Ružomberku. Jej prvé umelecké pôsobiská boli folklórne súbory "Sliačanka", "Liptov" a "Partizán". Vo Folklórnom súbore Liptov začala účinkovať v roku 1950 ešte ako žiačka na základnej škole. Neskôr účinkovala so súborom "Radosť spod Salatína". Súbor viedol jej manžel, renomovaný očný lekár MUDr. Miloslav Hulej, ktorý bol tiež aj folklorista. Zoznámili sa v ružomberskej Vojenskej nemocnici, kde Hanka Hulejová, vtedy ešte Littvová, pracovala od roku 1957 po absolvovaní Strednej zdravotnej školy. V 70. rokoch študovala v Ústave pre ďalšie vzdelávanie v Brne špecializáciu psychologický laborant. V tomto povolaní neskôr pracovala v Posádkovej správe Ružomberok. Čoraz ťažšie bolo pre populárnu speváčku spojiť rodinu, prácu a veľké množstvo vystúpení, a tak začala od roku 1976 pôsobiť v slobodnom povolaní.
Čoskoro si ju všimli skladatelia a aj iné folklórne telesá. Ešte počas jej pôsobenia v ružomberskej nemocnici sa stala členkou "Armádneho umeleckého súboru Víta Nejedlého" v Prahe. Nastalo veľmi dlhé a produktívne obdobie, kde sa dostavili mnohé úspechy na Slovensku, ale aj v zahraničí. Po prvom vystúpení v Bulharsku nasledovali vystúpenia v Rusku, Francúzsku, Nemecku, Španielsku, USA, Kanade, Alžírsku, Mexiku. V tom čase bola už matkou dvoch detí syna Miroslava a dcéry Noriky a časté vystúpenia a odluky od rodiny ju trápili.
Keď sa dcéra Norika rozhodla študovať filmovú kritiku na univerzitu v Honolulu na Havaji, tak ju od toho odhovárala. Študentkou Chaminade University of Honolulu bola Norika len tri mesiace, keď prišla z Havajských ostrovov tragická správa. V byte v centre Honolulu zastrelil Noriku odmietnutý partner. Aj s pomocou vlastných veršov sa Hanka Hulejová snažila vyrovnať s nepredstaviteľným zármutkom nad tragickou smrťou svojej milovanej dcéry. Svoje trápenia dala na radu známej na papier: Norike venovala množstvo krásnych, dojímavých básní, ktoré uľavili jej duši. Najväčšou úľavou zo svojho smútku sa jej stali vnučky Simonka a Natálka, dcéry syna Miroslava - „Ony napĺňajú moju dušu pocitom šťastia, ony mi dali silu znova žiť.“ Obidve si našli cestu k ľudovej pesničke. So staršou vnučkou Simonkou absolvovali množstvo vystúpení vytvorili veľa spoločných nahrávok. S vnučkou Simonkou majú aj podobnosť ich speváckych hlasov.
Nezostala ani mimo pozornosti rozhlasu a televízie, kde sú dodnes mnohé z jej neopakovateľných záznamov. Neobišiel ju ani film. Nahrávala na hudobné nosiče (LP, MC, CD) – známe sú jej nahrávky ako "Marmuriena naša", "Čo robíš, Hanka, Hanička, Hanka", "Červené jabĺčko", "Komu to, Hanička to perečko viješ?", "Šťastie zdravie, pokoj svätý, vinšujeme vám" a rad ďalších. Je autorkou autobiografickej knižky "Rozospievaná balada Hanky Hulejovej". V súčasnosti sa táto výnimočná umelkyňa venuje aj výchove mladých spevákov. Spolupracovala aj na albumoch "Prekrásne Slovensko", "Ave Maria", "Diabolské husle - pozdrav zo Slovenska", "Ján Berky-Mrenica ml. ...na dobrú náladu" a iných.

</doc>
<doc id="650112" url="https://sk.wikipedia.org/wiki?curid=650112" title="Flutter (softvér)">
Flutter (softvér)

Flutter je open-source používateľské rozhranie SDK na vývoj softvéru, vytvorené spoločnosťou Google. Používa sa na vývoj aplikácií pre Android, iOS, Windows, MacOS, Linux, Google Fuchsia a web.
Prvá verzia Flutter bola známa pod označením „Sky“ a bežala na operačnom systéme Android. Bola odhalená na vývojárskom samite Dartu v roku 2015, s tým, že je možné v tejto verzii Flutteru vykresliť na obrazovku 120 snímkov za sekundu konzistentnou rýchlosťou. Hlavnou témou počas Google Developer Dní v Šanghaji bolo oznámenie ukážky vydania Flutter Release 2 spoločnosťou Google, čo predstavovalo posledné veľké vydanie pred oficiálnou verziou Flutter 1.0. Následne 4. decembra 2018 bola na podujatí Flutter Live vydaná verzia Flutter 1.0, ktorá označuje prvú „stabilnú“ verziu tohto Frameworku. 11. decembra 2019 bola na udalosti Flutter Interactive vydaná verzia Flutter 1.12.
Architektúra frameworku.
Medzi hlavné komponenty Flutteru patria:
Platforma Dart.
Flutter aplikácie sú napísané v jazyku Dart a využívajú mnohé pokročilejšie funkcie jazyka.
V systémoch Windows, MacOS a Linux sa prostredníctvom polo-oficiálneho projektu "Flutter Desktop Embedding", spúšťa Flutter vo virtuálnom stroji Dartu, ktorý obsahuje spúšťací modul just-in-time. Pri písaní a ladení aplikácie používa Flutter „Just In Time“ (okamžitú) kompiláciu, ktorá umožňuje „hot reload“ (Rýchle obnovenie), pomocou ktorého je možné vložiť zmeny v zdrojových súboroch do bežiacej aplikácie. Flutter dokonca rozširuje túto funkciu o podporu okamžitého obnovenia stavu aplikácie (stateful hot reload), kde vo väčšine prípadov sa zmeny zdrojového kódu môžu okamžite prejaviť v bežiacej aplikácii bez toho, aby ju bolo potrebné reštartovať alebo by sa stratil jej aktuálny stav.
Vydané verzie Flutter aplikácií sú kompilované s ahead-of-time (AOT) kompiláciou v systémoch Android aj iOS, čo umožňuje vysoký výkon Flutteru na mobilných zariadeniach.
Flutter modul.
Flutter modul, je primárne napísaný v C++ a poskytuje podporu renderovania (vykresľovania) na low-level (nízkej úrovni) pomocou grafickej knižnice Skia od spoločnosti Google. Okrem toho sa pripája k SDK nástrojom špecifickým pre platformu, ako je Android a iOS. Flutter modul je prenosný runtime modul na hosťovanie Flutter aplikácií. Implementuje základné knižnice Flutteru vrátane animácie a grafiky, vstupno-výstupných súborov a sietí, podporu prístupnosti, architektúru doplnkov a Dart runtime s kompiláciu Dart nástrojov. Väčšina vývojárov bude interagovať s Flutterom len prostredníctvom Flutter frameworku, ktorý poskytuje moderné, reaktívne rozhranie a bohatú sadu základných widgetov ako aj widgetov pre platformu a základné rozloženie aplikácií.
Základná knižnica.
Základná knižnica, napísaná v jazyku Dart, poskytuje základné triedy a funkcie, ktoré sa používajú na vytváranie aplikácií pomocou Flutteru, ako sú API rozhrania na komunikáciu s Flutter modulom.
Widgety.
Používateľský Dizajn vo Flutteri zahŕňa použitie kompozície na zostavenie / vytvorenie „Widgetov“ z iných Widgetov. Trik na pochopenie tohto je uvedomiť si, že každý strom komponentov (Widgetov), ktorý je zostavený pod jedinou metódou build(), sa tiež označuje ako samostatný Widget. Dôvodom je skutočnosť, že tieto menšie Widgety sa skladajú z ešte ďalších menších Widgetov a každý z nich má svoju vlastnú metódu build(). Takto Flutter využíva kompozíciu.
Podľa dokumentácie: „Widget je nemenný popis časti používateľského rozhrania.“ Zjednodušene je možné o tom rozmýšľať ako o nemennom modele. Nútné je však mať na pamäti, že vo Flutteri je veľa typov Widgetov a nie všetky je možné vidieť alebo ich upravovať. Napríklad Text je Widget, ale aj jeho TextStyle je Widget, ktorý definuje veci ako veľkosť, farba, font a hrúbku písma. Existujú Widgety, ktoré reprezentujú objekty (Text), iné ktoré predstavujú charakteristiky (TextStyle), a dokonca také, ktoré budujú ďalšie objekty, ako napríklad FutureBuilder a StreamBuilder.
Zložité Widgety je možné vytvoriť kombináciou mnohých jednoduchších Widgetov a aplikácia je vlastne následne iba najväčším Widgetom z nich (často nazývaný „MyApp“). Widget „MyApp“ obsahuje všetky ostatné Widgety, ktoré môžu obsahovať ešte menšie Widgety, a spolu tvoria celú aplikáciu.
Na zostavenie Flutter aplikácií sa však striktne nevyžaduje použitie Widgetov. Alternatívnou možnosťou, ktorú obvykle používajú iba ľudia, ktorí radi ovládajú každý pixel vykreslený na obrazovke, je priame použitie základných metód knižnice. Tieto metódy sa dajú použiť na vykreslenie rôznych tvarov, textu a snímok priamo na plátno obrazovky. Táto schopnosť Flutteru sa využíva v niektorých herných enginoch.
Flutter aj všeobecne funguje skôr ako herný engine. Používateľské rozhranie je zostavené a vykreslené na plátno (canvas Skia) podľa toho, ako sa mení pomocou metódy každého widgetu 'build()'. Flutter aktualizuje používateľské rozhranie rýchlosťou 60 snímok / s (60 fps) alebo 120 fps na zariadeniach, ktoré sú schopné sa aktualizovať frekvenciou 120 Hz.
Dizajnovo špecifické Widgety.
Flutter framework obsahuje dve sady Widgetov, ktoré zodpovedajú konkrétnemu dizajnu jazykov. Material Design Widgety implementujú dizajnový jazyk Google s rovnakým názvom (Material Design) a Cupertino Widgety implementujú pokyny spoločnosti Apple pre iOS Human rozhranie.
Príklad.
Ahoj Svet.
Program Ahoj Svet vo Flutteri vyzerá nasledovne:
import 'package:flutter/material.dart';
void main() =&gt; runApp(MyApp());
class MyApp extends StatelessWidget {
 @override
 Widget build(BuildContext context) {
 return MaterialApp(
 title: 'Ahoj Svet',
 home: Scaffold(
 appBar: AppBar(
 title: Text('Ahoj Svet'),
 body: Center(
 child: Text('Ahoj Svet'),
 ),

</doc>
<doc id="650114" url="https://sk.wikipedia.org/wiki?curid=650114" title="Karol Janas">
Karol Janas

Doc. PhDr. PaedDr. Karol Janas, PhD. (* 7. október 1970, Považská Bystrica) je slovenský historik, vysokoškolský pedagóg a politik, ktorý v súčasnosti pôsobí ako primátor mesta Považská Bystrica, poslanec zastupiteľstva Trenčianskeho samosprávneho kraja a poslanec Národnej rady Slovenskej republiky. Do roku 2020 bol okresným predsedom strany SMER – sociálna demokracia v Považskej Bystrici. Po odchode zo Smeru–SD bol zvolený za člena predsedníctva a okresného predsedu strany HLAS – sociálna demokracia.
Výsledky volieb.
V roku 2010 sa uchádzal o post primátora Považskej Bystrice v komunálnych voľbách s kandidátnym číslom 9 za volebnú koalíciu SMER–SD, KDH, SDKÚ–DS. Voľby vyhral so ziskom 6 540 hlasov, čo pri volebnej účasti 35,6 % predstavovalo 54,6 % platných hlasov.
V roku 2014 sa uchádzal o znovuzvolenie v komunálnych voľbách s kandidátnym číslom 2 za volebnú koalíciu SMER–SD, KDH, SDKÚ–DS. Voľby vyhral so ziskom 6 306 hlasov, čo pri volebnej účasti 33,0 % predstavovalo 56,9 % platných hlasov.
V roku 2018 sa uchádzal o znovuzvolenie v komunálnych voľbách s kandidátnym číslom 1 za volebnú koalíciu SMER–SD, SNS, SZ. Voľby vyhral so ziskom 7 294 hlasov, čo pri volebnej účasti 37,4 % predstavovalo 59,2 % platných hlasov.
V roku 2022 sa uchádzal o znovuzvolenie v komunálnych voľbách s kandidátnym číslom 4 za volebnú koalíciu HLAS–SD, SMER–SD, SNS. Voľby vyhral so ziskom 7 132 hlasov, čo pri volebnej účasti 44,7 % predstavovalo 50,9 % platných hlasov.
V roku 2023 sa v predčasných parlamentných voľbách uchádzal o post poslanca Národnej rady Slovenskej republiky s kandidátnym číslom 17 za stranu HLAS–SD, za ktorú bol zvolený z 18. miesta. 

</doc>
<doc id="650117" url="https://sk.wikipedia.org/wiki?curid=650117" title="Wojciech Jagielski">
Wojciech Jagielski

Wojciech Jagielski (* 12. september 1960, Goworowo, Poľsko) je poľský novinár a korešpondent. Získal uznanie za svoje správy z ciest po najproblematickejších svetových regiónoch. V rokoch 1986 – 1991 pracoval v Poľskej tlačovej agentúre. Od roku 1991 do roku 2012 pracoval pre popredný poľský denník "Gazeta Wyborcza", ďalej bol korešpondentom BBC a občasným prispievateľom "Le Monde". Informoval prevažne z konfliktných zón Kaukazu, Strednej Ázie a Afriky. V písaní nadviazal na tradíciu Ryszarda Kapuscińského, svojho kamaráta a mentora. V súčasnosti opäť pracuje pre Poľskú tlačovú agentúru a pravidelne píše pre krakovský časopis "Tygodnik powszechny".
Životopis.
Jagielski maturoval vo Varšave a vysokoškolské štúdium zahájil na Varšavskej Univerzite na Fakulte politických vied. Študoval politológiu; ako špecifikáciu si zvolil africké štúdiá. Po skončení vysokej školy krátko pôsobil v televízii a od decembra 1986 pracoval pre Poľskú tlačovú agentúru. Chcel sa zamerať na Afriku, ale tamojšie vedenie nemalo v tejto oblasti záujem. Jagielski sa ďalej rozhodol orientovať na región Kaukazu. V roku 1991 sa presunul do denníka "Gazeta Wyborcza", pre ktorú písal do konca marca 2012. Vydal viaceré reportážne knihy. Žije v obci Zalesie neďaleko Varšavy.
Tvorba.
V roku 2004 vyšla Wojciechovi Jagielskému kniha "Dobre miejsce do umierania" (Dobré miesto na umieranie), o rokoch strávených cestovaním po Kaukaze a trans-kaukazskej oblasti počas úpadku Sovietskeho zväzu a v období zrodu nových nezávislých štátov v tejto časti sveta.
V roku 2002 vyšla "Modlitwa o deszcz" (Modlitba za dážď), reportáž o Afganistane, ktorá bola výsledkom jedenástich výprav do tejto oblasti. Jagielski ich uskutočnil v rokoch 1992 až 2001. Kniha bola nominovaná na Cenu NIKE 2003, získala tiež ocenenie Jantárového motýľa Arkadego Fiedlera a Cenu Jozefa Tischnera. Modlitba za dážď je kronika vzostupov a pádov režimov v Afganistane a rozoberá krvavé bratovražedné vojny v tejto oblasti. Ústrednými postavami knihy sú: Usama bin Ládin, Ahmad Shah Massoud, Gulbuddin Hekmatyar, Mullah Omar a Najibullah Zazi. V našom regióne je kniha dostupná v českom preklade s názvom Modlitba za déšť.
Ďalšia Jagielskieho kniha "Wieże z kamienia" (Veža z kameňa) získala v roku 2009 ocenenie v Taliansku. Jagielski v nej predstavuje horký príbeh vojny v Čečensku a približuje konflikt medzi bojovníkmi, ktorí nasledujú separatistických vodcov Shamila Basayeva a Aslana Maskadova v súboji s mocnou armádou Ruskej federácie.
Kniha "Nocni wędrowcy" (Noční pútnici) pojednáva o detskej povstaleckej Armáde božieho odporu v Ugande, ktorú utváralo priebežne až 30 000 detí unesených od svojich rodín fanatikmi okolo vodcu Josepha Konyho. Ten ako “samozvaný mesiáš” tvrdil, že bol posadnutý duchom bývalého vodcu Ugandy a tyrana Idiho Amina.
Kniha "Wypalanie traw" (Vypaľovanie trávy) z roku 2012 je z prostredia Južnej Afriky v rokoch 1990 až 2011 a zaoberá sa vraždou bieleho supermačistického vodcu Eugèna Terre'Blancheho, dlhoročného ultrapravicového bojovníka za udržanie apartheidu.
Roku 2015 vyšla reportáž "Wszystkie wojny Lary" (Všetky Larine vojny), v ktorej sa Jagielski opäť vracia do prostredia Čečenska, tentokrát z perspektívy gruzínskej ženy odhodlanej ísť do vojny v Sýrii, nájsť v nej svojich synov a presvedčiť ich k návratu domov. Synovia sú mudžahedíni a vojnu berú ako svoju náboženskú povinnosť; matka hlboko rozporuje ich otvorený fanatizmus.
Na "Wschód od Zachodu" (Na východ od západu), kniha z roku 2018 sleduje “veľkú cestu hnutia Hippies” cez Pakistan, Nepál až do Indie. Západná mládež putovala v hľadaní osvietenia cez chudobné územia a vojnové zóny, kde pojem “sloboda” naberá iný význam.

</doc>
<doc id="650119" url="https://sk.wikipedia.org/wiki?curid=650119" title="Hukou">
Hukou



</doc>
<doc id="650120" url="https://sk.wikipedia.org/wiki?curid=650120" title="Assassin’s Creed Valhalla">
Assassin’s Creed Valhalla

Assassin’s Creed Valhalla je akčná RPG videohra od vývojárov Ubisoft Montreal a od vydavateľa Ubisoft. Je to dvanásta hlavná časť série "Assassin’s Creed", a nasleduje po hre "Assassin’s Creed Odyssey" z roku 2018. Príbeh sa odohráva v roku 873 a hovorí o invázii vikingov do Británie. Hlavná postava sa volá Eivor.
Hra vyšla 10.novembra.2020 na Microsoft Windows, Xbox One, PlayStation 4, PlayStation 5, Xbox Series X a Google Stadia.
Hrateľnosť.
"Assassin’s Creed Valhalla" je akčno-adventúrna hra založená na veľkom otvorenom svete, štruktúrovaná okolo niekoľkých hlavných príbehových úloh a početných vedľajších misií. Hráči sa budú hrať v roli Eivora, vikingského nájazdníka, ktorý vedie ich skupinu Vikingov proti anglo-saskému kráľovstvu. Hráč si môže vybrať, či bude hrať za Eivora ako muža (hlas prepožičia Magnus Bruun) alebo ženu (hlas prepožičia Cecillie Stenspilová) a je možné im upravovať ich vlasy, zbroj, oblečenie a tetovania. Rôznorodosť zbraní, ktoré má hráč k dispozícii, sa rozšírila tak, aby zahŕňala také zbrane, ako sú cepy a grotesky.

</doc>
<doc id="650121" url="https://sk.wikipedia.org/wiki?curid=650121" title="Šakal (román)">
Šakal (román)

Šakal () je prvý román anglického spisovateľa Fredericka Forsytha.
Dej.
Kto je Šakal? Vrah z Londýna, ktorého najali dôstojníci francúzskej OAS. Vyhliadnutou obeťou je francúzsky prezident, najlepšie chránený štátnik západného sveta. Šakal, vysokoplatený profesionálny vrah, muž tisícich tvári, ktorý pozná iba dve vášne: peniaze a radosť z dokonale premyslených činov.
Autor sledujte stopu inteligentného zločinca po celej západnej Európe. Komisárovi Claudovi Lebelovi sa ho podarí vypátrať, hoci tento muž nie je uvedený na nijakom zozname hľadaných osôb. No Šakal sa i napriek tomu ženie za svojou obeťou.
Táto poľovačka sa stupňuje až na strhujúci súboj celého francúzskeho policajného aparátu s nebezpečným jednotlivcom.
Vydania.
Slovenské vydanie.
V slovenčine kniha vyšla tri krát.
České vydanie.
V češtine kniha vyšla deväť krát.

</doc>
<doc id="650125" url="https://sk.wikipedia.org/wiki?curid=650125" title="Fredericton">
Fredericton

Fredericton je hlavné mesto kanadskej provincie New Brunswick. Po Monctone a Saint John je to tretie najväčšie mesto tejto provincie. Žije tu okolo 58-tisíc obyvateľov (2016).

</doc>
<doc id="650129" url="https://sk.wikipedia.org/wiki?curid=650129" title="David Altschuler">
David Altschuler

Rabi David Altschuler (* 1687† 1769), používajúci tiež meno Baal haMetzudot, bol pražský rabín, komentátor Hebrejskej biblie, autor tradičných komentárov Nevi'im a Ketuvim v Hebrejskej biblii.
Narodil sa v ukrajinskom meste Javoriv ktoré je súčasťou historického a geografického regióna Halič medzi strednou a východnou Európou. Rodina Rabiho Davida Altschulera má pôvod v Portugalsku, ale kvôli vyhosteniu Židov z Portugalska ktoré nariadil vtedajší panovník Manuel I. boli nútení odísť. Uvádza sa, že keď prišli do Prahy, postavili synagógu z kameňov portugalskej synagógy ktorú boli nútení opustiť a preto sa ich priezviskom stalo meno Altschuler („zo starej synagógy“). Podľa iných záznamov má rodina pôvod v Provensalsku.
V záznamoch je uvedené, že v roku 5486 podľa hebrejského kalendára (17251726) bol rabínom alebo sudcom Javorivu. Potom zrejme zastával funkciu pražského rabína a ostatní členovia jeho rodiny tiež.
Videl, že medzi európskymi Židmi a tiež študentami sa menej študuje Hebrejská biblia. Veriac, že dôvodom je nedostatok dostatočne jednoduchého a jasného komentára napísal svoj komentár „Metzudat David“ aby rozšíril možnosti učenia. Komentáre sa týkajú časti Nachu Nevi'im a Ketuvim okrem častí Rút, Plač Jeremiášov a Ester. Vychádza predovšetkým z komentáru Radaka, ale obsahuje aj mnohé myšlienky iných predchádzajúcich komentátorov. Podľa Chaima Yosefa Davida Azulaia, rabínskeho učenca používajúceho tiež meno Hida, patrili medzi zdroje Rabbiho Davida Altschulera tiež Raši, Abraham ibn Ezra, Ralbag, Moshe Alshich, Saadiah Gaon a Ramban. Komentár bol zverejnený v ukrajinskom meste Žovkva v roku 1753 a neskôr bol druhý krát zverejnený pred smrťou Rabbiho Davida Altschulera.
Syn Rabiho Davida Altschulera, Yechiel Hillel Altschuler bol tiež rabínom v Javorive, dokončil rozsiahlu prácu svojho otca a za účelom zverejňovania a šírenia tejto práce rozsiahlo cestoval po Európe. Rabi David Altschuler zverejnil komentár v podobe jednej práce, Yechiel však rozdelil túto prácu na dve: "Metzudat David" vysvetľuje význam veršov a "Metzudat Tzion" obsahuje vysvetlenia jednotlivých slov a fráz. Obidve práce sa spoločne nazývajú "Metzudot".
Postupom času sa Metzudot stal jedným zo základných komentárov k Nachu, vytlačeným vo väčšine vydaní Hebrejskej biblie s komentármi.

</doc>
<doc id="650130" url="https://sk.wikipedia.org/wiki?curid=650130" title="Rezolúcia Valného zhromaždenia OSN č. 46/86">
Rezolúcia Valného zhromaždenia OSN č. 46/86

Rezolúcia Valného zhromaždenia OSN č. 46/86, ktorú Valné zhromaždenie OSN schválilo 16. decembra 1991, revokovalo rezolúciu Valného zhromaždenia OSN č. 3379 z 10. novembra 1975, ktorá označila sionizmus ako „formu rasizmu a rasovej diskriminácie.“ V histórii OSN išlo o jedinú revokáciu rezolúcie. Rezolúciu navrhlo celkom 90 štátov. Za jej prijatie hlasovalo 111 štátov, proti bolo 25, pri 13 abstenciách.
Revokáciou rezolúcie č. 3379 Izrael podmienil v roku 1991 svoju účasť na Madridskej mierovej konferencii. OSN následne pod tlakom administratívy amerického prezidenta George H. W. Busha rezolúciu schválila. Jej text je jednoduchý a patrí medzi najkratšie rezolúcie v histórii OSN:
„Valné zhromaždenie rozhodlo o revokácii rozhodnutia obsiahnutého v rezolúcii č. 3379 (XXX) z 10. novembra 1975.“
Počas zasadania prehovoril prezident Bush k Valnému zhromaždeniu a okrem iného povedal: „… porovnávať sionizmus s netolerovateľným hriechom rasizmu je prekrúcanie dejín a zabudnutie hrozného utrpenia Židov za druhej svetovej vojny a vlastne v celej histórii.“
Hlasovanie.
"Štáty, ktoré rezolúciu navrhli:" Albánsko, Antigua a Barbuda, Argentína, Austrália, Bahamy, Barbados, Bielorusko, Belgicko, Belize, Bolívia, Brazília, Bulharsko, Burundi, Československo, Dánsko, Dominika, Dominikánska republika, Ekvádor, Estónsko, Federatívne štáty Mikronézie, Fínsko, Francúzsko, Gambia, Grenada, Guatemala, Guyana, Honduras, Chile, Írsko, Island, Taliansko, Izrael, Jamajka, Japonsko, Južná Kórea, Juhoslávia, Kanada, Kolumbia, Kostarika, Cyprus, Libéria, Lichtenštajnsko, Litva, Lotyšsko, Luxembursko, Madagaskar, Maďarsko, Malawi, Malta, Marshallove ostrovy, Mexiko, Mongolsko, Mozambik, Nemecko, Nikaragua, Holandsko, Nórsko, Nový Zéland, Panama, Papua-Nová Guinea, Paraguaj, Peru, Poľsko, Portugalsko, Rakúsko, Rumunsko, Rwanda, Grécko, Salvádor, Samoa, Sierra Leone, Singapur, Sovietsky zväz, Spojené kráľovstvo, Spojené štáty, Stredoafrická republika, Surinam, Svätá Lucia, Svätý Krištof a Nevis, Svätý Vincent a Grenadíny, Svazijsko, Šalamúnove ostrovy, Španielsko, Švédsko, Ukrajina, Uruguaj, Venezuela, Zair, Zambia.
"Štáty, ktoré hlasovali pre:" (111) Okrem vyššie uvedených aj: Benin, Bhután, Botswana, Fidži, Filipíny, Gabon, Haiti, India, Kambodža, Kamerun, Kapverdy, Keňa, Kongo, Lesotho, Madagaskar, Namíbia, Nepál, Nigéria, Pobrežie Slonoviny, Svätý Tomáš a Princov ostrov, Seychely, Thajsko, Togo.
"Štáty, ktoré hlasovali proti:" (25) Afganistan, Alžírsko, Bangladéš, Brunej, Indonézia, Irán, Irak, Jemen, Jordánsko, Kuba, Libanon, Líbya, Malajzia, Mali, Mauritánia, Pakistan, Katar, Saudská Arábia, Severná Kórea, Somálsko, Spojené arabské emiráty, Srí Lanka, Sudán, Sýria, Vietnam.
"Štáty, ktoré sa zdržali hlasovania:" (13) Angola, Burkina Faso, Etiópia, Ghana, Laos, Maldivy, Maurícius, Mjanmarsko, Tanzánia, Trinidad a Tobago, Turecko, Uganda, Zimbabwe.
"Štáty, ktoré sa na hlasovaní nezúčastnili:" (15) Bahrajn, Čad, Čínska ľudová republika, Džibutsko, Egypt, Guinea, Guinea-Bissau, Komory, Kuvajt, Maroko, Niger, Omán, Senegal, Tunisko, Vanuatu.

</doc>
<doc id="650133" url="https://sk.wikipedia.org/wiki?curid=650133" title="Softbal na Panamerických hrách 1987">
Softbal na Panamerických hrách 1987

Softbal na Panamerických hrách 1987 bol softbalový turnaj v rámci multišportového podujatia Panamerických hier 1987. Konal sa v Indianapolise, v Spojených štátoch v dňoch od 9.20. augusta 1987, za účasti 10 mužských a rekordných 8 ženských tímov. Nováčikmi podujatia boli družstvo mužov Bristských Panenských ostrovov a družstvo žien Peru. Softbalový turnaj sa na hrách organizuje od roku 1979 a toto bolo jeho 3. vydanie. Zápasy sa odohrali na štadióne "IUPUI Softball Complex" s tromi hracími ihriskami a kapacitou 10 000 divákov. Titul v mužskej kategórii obhájila , ktorá vo finálovom zápase zvíťazila nad domácim . U žien získalo titul domáce , keď vo finále vyhralo .

</doc>
<doc id="650139" url="https://sk.wikipedia.org/wiki?curid=650139" title="Kim Petrasová">
Kim Petrasová

Kim Petras (* 27. august 1992, Bonn, Nemecko) je nemecká speváčka a textárka.
Životopis.
Petras sa narodila ako chlapec v Bonne v Nemecku. Jej rodičia po čase vyhľadali odbornú pomoc, pretože ako sami uviedli, už v jej dvoch rokoch videli, že sa ich dieťa správa viac ako dievča.
V roku 2006 Petras v nemeckej televízii diskutovala o svojej zmene pohlavia v snahe získať povolenie na operáciu v 16 rokoch, čo bolo v Nemecku možné až od 18 rokov. Jej mediálne výstupy získali medzinárodnú pozornosť, čo viedlo k tomu, že jej operácia bola schválená, čím sa stala najmladšou transgender osobou na svete. Následne podstúpila operáciu, ktorá bola v novembri 2008 dokončená.
Kariéra.
Petras v rokoch 2008 až 2009 vydala niekoľko singlov - „Fade Away“ (2008), „Last Forever“ (2009), „Die for you“ (2009) a „Boomerang“ (2009), ktoré naspievala v angličtine.
V roku 2011 vydala Petras EP "One Piece of Tape".
Niekoľko rokov spolupracovala s producentmi The Stereotypes a Aaron Joseph.
V júni 2019 vydala svoj debutový štúdiový album "Clarity".
Dňa 11. februára 2020 vydala singel „Reminds Me“. V rovnaký mesiac oznámila, že sa zúčastní turné "The Romance Tour" spoločne s Camilou Cabello a ďalšími, ktoré bolo odložené kvôli pandémii koronavírusu.
Dňa 7. mája 2020 vydala Petras singel „Malibu“.

</doc>
<doc id="650140" url="https://sk.wikipedia.org/wiki?curid=650140" title="Kim Petras">
Kim Petras



</doc>
<doc id="650147" url="https://sk.wikipedia.org/wiki?curid=650147" title="Spoločnosť slovenskej inteligencie Korene">
Spoločnosť slovenskej inteligencie Korene

Spoločnosť slovenskej inteligencie Korene je slovenské národné a vlastenecké hnutie, založené v Bratislave 30. marca 1990. 
Združenie.
Spoločnosť slovenskej inteligencie Korene je národné a vlastenecké hnutie. Združenie bolo založené v Bratislave 30. marca 1990. 
Je spoločnosťou nielen akademicky vzdelaných, ale v širšom zmysle všetkých duševne pracujúcich ľudí (činných publicisticky, vedecky, umelecky, osvetovo, organizačne, či inak) – pôsobiacich vo všetkých sférach slovenského národného života na území Slovenska i v zahraničí. Zakladajucími členmi sú predseda akademický maliar Viliam Hornáček, výtvarníci Milan Laluha a František Pohorelec, básnik Milan Rúfus, jazykovedci Ján Doruľa a Ján Paulíni, publicisti Jerguš Ferko a Július Handžárik, pedagóg Rudolf Brejka, technik Vladimír Baláž, ekonómovia Hvezdoň Kočtúch a Augustín M. Húska, vodohospodár Július Binder, spisovateľ Ladislav Ťažký, národopisci Mojmír Benža a Ján Podolák, jazykovedci Ján Kačala a Ábel Kráľ, novinár Jozef Darmo, geológovia Ondrej Franko a Vladimír Bezák, herci Štefan Kvietik a Eva Kristinová, historici Ladislav Deák, Milan S. Ďurica, Matúš Kučera, Richard Marsina, Ivan Mrva, František Vnuk, vedec a akademik Ivan Plander, bývalý prezident Ivan Gašparovič a ďalšie osobnosti .
Hlavný cieľ združenia.
Združenie je programovým pokračovateľom úsilia všetkých predchádzajúcich generácií národne uvedomelej slovenskej inteligencie. Ako hlavný cieľ bol pripraviť Slovákov ako "zvrchovaný, o svojich veciach a vzťahoch samostatne rozhodujúci národ" a zároveň „spolupracovať, propagovať a aj realizovať ideu národného zmierenia, porozumenia a spolupráce“ . Združenie si dáva rovnako za cieľ skúmať a prezentovať slovenskú národnú históriu – súčasnosť – a najmä hľadať pozitívne východiská pre obohatenie národného života a jeho začlenenie do svetového kontextu v budúcnosti.
Hlavné aktivity združenia.
Ako neformálne občianske združenie národne uvedomelej slovenskej inteligencie sa aktívne podieľala na najzásadnejšej premene slovenského národa v novodobých dejinách, ktorou sa z neslobodného objektu cudzích záujmov stal slobodný, rovnoprávny, o svojich veciach, vzťahoch a životných záujmoch zvrchovane rozhodujúci národ a subjekt medzinárodného práva. Združenie sa aktívne podieľa aj na propagácii slovenského jazyka ako jediného štátneho jazyka na území Slovenska a spolupracuje s Maticou slovenskou na rôznych národných a vlasteneckých akciách a prednáškach . Známy je "Slovenský Národný Pochod" , ktorý sa uskutočnil v septembri 2019 a výzva na spájanie národných síl (Koalícia národných síl) pred parlamentnými voľbami 2020 . Združenie usporadúva odborné konferencie a prednášky s účasťou viacerých osobností, ktoré sú členmi organizácie a uverejňuje svoje články a výzvy na oficiálnej stránke. Predseda združenia Viliam Hornáček má okrem toho vlastnú autorskú reláciu Slovenské korene na internetovom rádiu Slobodný vysielač.
Členovia združenia.
Medzi členov Spoločnosti slovenskej inteligencie Korene patria Viliam Hornáček, Martin Lacko, Ivan Mrva, Milan S. Ďurica, Matúš Kučera, Emília Hrabovec, Rastislav Tóth, Roman Michelko, Peter Staněk, Ľubomír Huďo, Július Binder, Viktor Timura, Peter Kohút a ďalší

</doc>
<doc id="650152" url="https://sk.wikipedia.org/wiki?curid=650152" title="Mostaj Kärim">
Mostaj Kärim

Mostaj Kärim (aj: Mustaj Karim, vlastným menom Mustafa Safič Karimov (); * 20. október 1919, Keläš† 21. september 2005, Ufa) bol baškirský spisovateľ socialistického realizmu (básnik, prozaik a dramatik) a politik, nositeľ viacerých vyznamenaní a ocenení (mimo iné: Hrdina socialistickej práce, Leninova cena, Štátna cena ZSSR). V rokoch 19511962 bol predsedom Zväzu spisovateľov Baškirska a pôsobil aj vo Zväze spisovateľov RSFSR a ako poslanec oboch republík. Písal v baškirskom a ruskom jazyku. V roku 2019 bol na sté výročie jeho narodenia odhalený 6 metrov vysoký bronzový pamätník v Ufe, bola po ňom pomenovaná výletná loď MS Mustai Karim a Kärimova tvár bola zobrazená na ruských poštových známkach. Je po ňom taktiež pomenované baškirské národné mládežnícke divadlo a ulica v Ufe.
Životopis.
Mostaj Kärim sa narodil v meste Keläš do baškirskej roľníckej rodiny. Už pred druhou svetovou vojnou začal publikovať básne, svoju prvotinu vydal v roku 1938. V roku 1941 dokončil štúdium jazykov na učiteľskom inštitúte v Ufe a po vyškolení na Novočerkasskej Vyššej vojenskej veliteľskej škole spojov odišiel ako podporučík bojovať na front. Po zranení v roku 1942 strávil 6 mesiacov v nemocnici a následne pracoval ako korešpondent pre frontové noviny. Po vojne sa naplno venoval spisovateľskej činnosti, pôsobil vo Zväze spisovateľov Baškirska a v rokoch 1951 až 1962 bol jeho predsedom. V rokoch 1962 až 1984 pôsobil ako tajomník Zväzu spisovateľov Ruskej sovietskej federatívnej socialistickej republiky. Aktívny bol tiež v politike, od roku 1955 pôsobil ako poslanec Najvyššieho sovietu Baškirskej autonómnej republiky a RSFSR. 21. septembra 2005 zomrel v nemocnici po dvoch srdcových infarktoch. Pochovaný bol na moslimskom cintoríne v meste Ufa.
Dielo.
Napísal viac ako 100 diel. Publikovať začal už počas štúdií, jeho básnické prvotiny ako spoluautor vydal v roku 1938 v zbierke "Oddiel sa pohol" (bašk. "Otriad kuzgaldy"; ). Písal po baškirsky i rusky, niektoré jeho diela vyšli aj v slovenčine. Medzi významné diela patria:
Básnické zbierky:
Próza
Divadelné hry
Kniha spomienok "Okamihy života" ()

</doc>
<doc id="650153" url="https://sk.wikipedia.org/wiki?curid=650153" title="Mustaj Karim">
Mustaj Karim



</doc>
<doc id="650154" url="https://sk.wikipedia.org/wiki?curid=650154" title="Mustafa Safič Karimov">
Mustafa Safič Karimov



</doc>
<doc id="650161" url="https://sk.wikipedia.org/wiki?curid=650161" title="SOV">
SOV

SOV môže byť:

</doc>
<doc id="650162" url="https://sk.wikipedia.org/wiki?curid=650162" title="Generálny tajomník ÚV KSČ">
Generálny tajomník ÚV KSČ



</doc>
<doc id="650164" url="https://sk.wikipedia.org/wiki?curid=650164" title="Mina Witkojcová">
Mina Witkojcová

Mina Witkojcová (neprechýlene: Mina Witkojc alebo [a podľa niektorých názorov správnejšie] Mina Witcyc, ; * 28. máj 1893, Burg† 11. november 1975, Papitz/Kolkwitz) bola nemecká lužickosrbská spisovateľka, poetka, dramatička, novinárka a prekladateľka píšuca v dolnolužickej srbčine. Bola najvýraznejšou spisovateľskou osobnosťou Dolnej Lužice svojej doby,a jej diela patria k najvýznamnejším lyrickým prácam dolnolužickej srbčiny.
Životopis.
Mina Witkojcová sa narodila v roku 1893 ako nemanželská dcéra slúžky a hostinského. Detstvo prežila v rodnom Burgu, kde v rokoch 1899 až 1907 navštevovala ľudovú školu. Následne do roku 1917 vystriedala viacero zamestnaní v Berlíne, pracovala ako slúžka, kvetinárka a pracovníčka v zbrojárskom priemysle.
V roku 1922 vstúpila do Matice srbskej a vydala svoju básnickú prvotinu, v rokoch 1923 až 1931 pôsobila ako novinárka dolnosrbských novín "Serbski Casnik". Ako redaktorka viackrát navštívila Československo, v roku 1925 navštívila aj slovenské Považie, kde skúmala ľudovú kultúru a umenie. Pri tejto príležitosti navštívila aj sirotinec Kristíny Royovej, o udalosti sa zmienila aj regionálna slovenská tlač. V roku 1926 sa zúčastnila Európskeho kongresu menšín v Ženeve.
V rokoch 1925 až 1928 prispievala do dolnosrbského knižného kalendára "Pratyja". V roku 1931 radikálna redaktorka prišla o post hlavnej redaktorky Castnika a po nástupe nacistov k moci v roku 1933 bola prenasledovaná a musela odísť z práce redaktorky, v roku 1941 bola dokonca vyhostená z Lužice. Druhú polovicu druhej svetovej vojny prežila v durínskom Erfurte, kde pôsobila ako pomocníčka záhradníka. Pohľad prenasledovaných nacizmom a oslavu konca vojny neskôr spracovala v diele "Erfurtske spomnjeśa" (v češtine "Erfurtské spomínky").
Po druhej svetovej vojne začala v roku 1946 pôsobiť v lužickosrbskej organizácii Domowina. Zapojila sa do srbskej plagátovej kampane, za či bola zatknutá a po prepustení sa rozhodla odísť do exilu do Československa, kde zotrvala u známych v Prahe a v Chřibskej až do roku 1954. Od roku 1955 pôsobila ako spisovateľka na voľnej nohe, bola členkou Zväzu spisovateľov NDR.
V roku 1964 jej bola udelená Ćišinského cena a v roku 1972 Literárna cena Domowiny. Zomrela 11. novembra 1975 a pochovaná bola na cintoríne v Burgu. Je po nej pomenovaná Mina-Witkojc-Straße v meste Cottbus.
Dielo.
Medzi Witkojcovej diela patrila najmä poézia a publicistická literatúra, významnejšími dielami sú:
Zaoberala sa aj prekladmi, do dolnolužickej srbčiny preložila diela Boženy Němcovej, Alexandra Sergejeviča Puškina, Petra Bezruča, Jakuba Bart-Ćišinského a ďalších. Niekedy diela neprekladala priamo z pôvodných jazykov, ale z hornolužickej srbčiny. Podieľala sa aj na zostavovaní slovníkov Bogumiła Šwjelu.

</doc>
<doc id="650165" url="https://sk.wikipedia.org/wiki?curid=650165" title="Mina Witcyc">
Mina Witcyc



</doc>
<doc id="650166" url="https://sk.wikipedia.org/wiki?curid=650166" title="Mina Witkojc">
Mina Witkojc



</doc>
<doc id="650167" url="https://sk.wikipedia.org/wiki?curid=650167" title="Wilhelmine Wittka">
Wilhelmine Wittka



</doc>
<doc id="650169" url="https://sk.wikipedia.org/wiki?curid=650169" title="Esperantisto">
Esperantisto



</doc>
<doc id="650170" url="https://sk.wikipedia.org/wiki?curid=650170" title="Kosovský olympijský výbor">
Kosovský olympijský výbor

Kosovský olympijský výbor (, ) je športová organizácia v Kosove, národný olympijsky výbor. Predsedom výboru je od roku 1996 Besim Hasani.
Dejiny.
Organizácia bola založená v roku 1992.
Medzinárodným olympijským výborom (MOV) bola schválená za člena 9. decembra 2014 na 127. kongrese MOV. Stala sa tak 205. členom Asociácie národných olympijskych výborov. Kosovo v tom čase nebolo členom OSN. MOV však uznáva aj iné štáty, ktoré neuznáva OSN: Hongkong, Taiwan či Palestínu. Medzinárodná futbalová federácia síce neuznala krajinu za člena, ale v roku 2014 Kosovu dala právo hrať medzinárodné priateľské zápasy. Nemohlo však pri nich hrať svoju hymnu a používať národné farby. Po schválení MOV sa Kosovo mohlo zúčastniť na Letnej olympiáde v Riu. Pred uznaním väčšinou športovci reprezentovali Albánsko, lebo ľudia albánskeho pôvodu tvoria väčšinu v Kosove.
Uznanie Kosova MOV by mohlo mať dôležité dôsledky pre budovanie národnej identity a medzinárodného uznania v iných oblastiach. Srbská strana protestovala proti uznaniu Kosova MOV, vicepremiér a minister zahraničných vecí Ivica Dačić MOV obvinil z politického rozhodovania.
Prvým zimným olympionikom bol lyžiar Albin Tahiri na zimnej olympiáde 2018 v Pchjongčchang.
Španielska vláda, napríklad, až v novembri 2018 súhlasila, aby kosovskí športovci používali svoje národné symboly a mohli získať víza ako ostatní športovci.

</doc>
<doc id="650173" url="https://sk.wikipedia.org/wiki?curid=650173" title="Marina Durundová">
Marina Durundová

Marina Durundová (, ; * 12. jún 1997, Sevastopoľ) je moderná gymnastka reprezentujúca Azerbajdžan. Zúčastnila sa Letných olympijských hier 2016 v Riu.
Športová činnosť.
S gymnastikou začala ako štvorročná. Vo svojich šiestich rokoch sa s rodičmi presťahovala na Cyprus, v roku 2012 nezískala cyperský pas a tak bola prizvaná reprezentovať Azerbajdžan. Svoj seniorský debut uskutočnila 12. apríla 2015 za Azerbajdžan.
Na prvých Európskych hrách vyhrala striebornú medailu v skladbe so stuhou. V máji 2017 sa zúčastnila Islamských hier v Baku. Vyhrala na nich zlato v súťaži so stuhou a ďalšie 1., 2. a 3. miesto. Bola tiež súčasťou azerbajdžanského tímu, ktorý vyhral zlato.
Športovú kariéru ukončila v roku 2017. Od septembra 2017 je trénerka vo vlastnej gymnastickej akadémii.
Olympijské hry.
Na Letných olympijských hrách 2016 v Riu získala 9. miesto v individuálnej súťaži.

</doc>
<doc id="650187" url="https://sk.wikipedia.org/wiki?curid=650187" title="Marina Durunda">
Marina Durunda



</doc>
<doc id="650191" url="https://sk.wikipedia.org/wiki?curid=650191" title="Marina Sergijivna Durunda">
Marina Sergijivna Durunda



</doc>
<doc id="650192" url="https://sk.wikipedia.org/wiki?curid=650192" title="Marina Sergijivna Durundová">
Marina Sergijivna Durundová



</doc>
<doc id="650193" url="https://sk.wikipedia.org/wiki?curid=650193" title="Softbal na Panamerických hrách 1991">
Softbal na Panamerických hrách 1991

Softbal na Panamerických hrách 1991 bol softbalový turnaj v rámci multišportového podujatia Panamerických hier 1991. Konal sa v meste Santiago de Cuba (ktoré hostilo súťaže aj ďalších piatich športov mimo hlavného organizátorského mestaHavany), na Kube v dňoch od 3.13. augusta 1991, za účasti 10 mužských a 8 ženských tímov. Nováčikmi podujatia boli družstvá mužov Aruby a Mexika a družstvá žien Bahám, Nikaraguay a domácej Kuby. Softbalový turnaj sa na hrách organizuje od roku 1979 a toto bolo jeho 4. vydanie. Zápasy sa odohrali na štadiónoch Estadio Caribe a Estadio Micro. 
Titul v mužskej kategórii získala štvrtýkrát v rade , ktorá vo finálovom zápase zvíťazila nad . U žien obhájilo titul , keď vo finále vyhralo nad . Finálové víťazstvo nad týmto súperom bolo 18 rokov rekordným, pokým nebolo prekonané na Svetovom pohári v roku 2009.

</doc>
<doc id="650195" url="https://sk.wikipedia.org/wiki?curid=650195" title="Ľadový hokej na Zimných olympijských hrách 1994 – Kvalifikácia na Mužský turnaj">
Ľadový hokej na Zimných olympijských hrách 1994 – Kvalifikácia na Mužský turnaj

Kvalifikácia na Mužský hokejový turnaj na Zimných olympijských hrách 1994 bol kvalifikačný turnaj o postup na Mužský hokejový turnaj na Zimných olympijských hrách 1994. Turnaj sa konal od 28. augusta do 4. septembra 1993 v britskom Sheffielde a určil dvanásteho účastníka olympijského turnaja, ktorým sa stalo .
Kvalifikačný systém.
Priamo na olympijské hry sa kvalifikovalo 10 najlepších celkov z MS 1993 v Nemecku a hostiteľské Nórsko. O posledné miesto sa stretlo 5 mužstiev v olympijskej kvalifikácii, ktorej sa zúčastnili najlepšie dva tímy z MS 1993 skupiny "B", víťazný tím zo skupiny "C", najlepší ázijský tím a Slovensko, ktoré štartovalo na divokú kartu. Hralo sa v jednej skupine systémom každý s každým.

</doc>
<doc id="650198" url="https://sk.wikipedia.org/wiki?curid=650198" title="Sestry dominikánky od Zvestovania Panny Márie">
Sestry dominikánky od Zvestovania Panny Márie



</doc>
<doc id="650206" url="https://sk.wikipedia.org/wiki?curid=650206" title="Zväzové teritórium Nay Pyi Taw">
Zväzové teritórium Nay Pyi Taw



</doc>
<doc id="650209" url="https://sk.wikipedia.org/wiki?curid=650209" title="Zväzové územie Nay Pyi Taw">
Zväzové územie Nay Pyi Taw



</doc>
<doc id="650210" url="https://sk.wikipedia.org/wiki?curid=650210" title="Eli Urbanová">
Eli Urbanová

Eli Urbanová, vlastným menom Eliška Urbanová, rod. Vrzáková (* 8. február 1922, Čáslav† 20. január 2012, Praha) bola česká pedagogička, spisovateľka a poetka píšuca v češtine a esperante. Držiteľka viacerých ocenení. Spolu s Hildou Dresen a Marjorie Boultonovou býva považovaná za jednu z troch najvýznamnejšie píšucich esperantistiek.
Životopis.
Eli Urbanová sa narodila v roku 1922 v Čáslavi, kde neskôr nastúpila na základnú školu a gymnázium. Tvoriť začala už ako násťročná, jej prvotinou bola poviedka "Na makovicích" publikovaná v roku 1935 v novinách "Národní osvobození". V rokoch 1937 až 1941 študovala v Čáslavi za učiteľku, popri tom sa venovala aj hudbe. V roku 1940 vydala pod pseudonymom Eliška Doubravská svoju prvú básnickú zbierku "Zrcadlo". Po štúdiu hudby nastúpila vyučovať do súkromnej hudobnej školy profesora Štěpána Urbana, ktorý sa stal jej manželom. Učila hru na klavír, husle a violončelo. Spolu s manželom sa začala zaujímať o esperanto, veľký vplyv na jej rozhodnutie mal český herec Karel Höger, ktorý hral niekoľko hier v esperante v brnianskom rozhlase. V roku 1948 sa jazyk začala učiť, o dva roky neskôr úspešne absolvovala skúšky z jazyka a začala písať svoje prvé diela. V roku 1955 sa rozviedla a začala pôsobiť ako učiteľka na základnej škole. Venovala sa aj pedagogickej metodike a napísala príručku pre vychovávateľky. Aktívne sa zapájala do života v Českom esperantskom zväze a v roku 1956 spoluzakladala Združenie esperantských spisovateľov. V tomto období sa zapojila do viacerých medzinárodných súťaží a jej básne získali viacero cien, v neskoršom období bola sama porotkyňou na podobných súťažiach. V roku 1960 vyšla zrejme jej najvýznamnejšia básnická zbierka "Nur tri kolorojn" (v preklade "Iba tri farby"). Jej diela sa podľa kritikov vyznačovali živou vášnivosťou a túžbou po láske, odhaľovali emociálne vnútro ženskej duše a patrili tak k najväčším vyznaniam v esperante. V rokoch 1986 až 1995 bola ako v poradí druhá žena na svete členkou Esperantskej akadémie. Aktívne publikovala diela v esperante, jej diela boli aj v období komunistického režimu publikované v zahraničí a prispievala aj do rôznych medzinárodných esperantských periodík. Od roku 1990 bola členkou českého spolku spisovateľov Obec spisovatelů. Zomrela v roku 2012 vo Vojenskej nemocnici v Prahe.
Dielo.
Medzi jej diela patrili:
Spolu s ďalšími pražskými básnikmi (Josef Rumler, Jiří Karen, Čestmír Vidman) vydala tiež básnickú zbierku "Kvarfolio".

</doc>
<doc id="650212" url="https://sk.wikipedia.org/wiki?curid=650212" title="Eliška Vrzáková">
Eliška Vrzáková



</doc>
<doc id="650213" url="https://sk.wikipedia.org/wiki?curid=650213" title="Eliška Doubravská">
Eliška Doubravská



</doc>
<doc id="650214" url="https://sk.wikipedia.org/wiki?curid=650214" title="Eliška Urbanová">
Eliška Urbanová



</doc>
<doc id="650215" url="https://sk.wikipedia.org/wiki?curid=650215" title="Softbal na Panamerických hrách 1995">
Softbal na Panamerických hrách 1995

Softbal na Panamerických hrách 1995 bol softbalový turnaj v rámci multišportového podujatia Panamerických hier 1995. Konal sa v meste Paraná (hoci hlavným organizátorským mestom hier bolo Mar del Plata), v Argentíne v dňoch od 13.25. marca 1995, za účasti 8 mužských a 6 ženských tímov. Nováčikmi podujatia boli družstvo mužov Guatemaly a družstvo žien Argentíny. Softbalový turnaj sa na hrách organizuje od roku 1979 a toto bolo jeho 5. vydanie. Zápasy sa odohrali na štadiónoch Estádio Mundialista de Softból s kapacitou 1 700 a Estadio Club Estudiantes s kapacitou 800 divákov. 
Titul v mužskej kategórii získala piatykrát v rade , ktorá vo finálovom zápase zvíťazila nad . U žien obhájilo titul , keď vo finále vyhralo nad .

</doc>
<doc id="650218" url="https://sk.wikipedia.org/wiki?curid=650218" title="3C 461">
3C 461



</doc>
<doc id="650219" url="https://sk.wikipedia.org/wiki?curid=650219" title="Smrť hovorí v mojom mene">
Smrť hovorí v mojom mene

Smrť hovorí v mojom mene (pol. "Śmierć mówi w moim imieniu", 1960) je detektívny román poľského spisovateľa Macieja Słomczyńskiho, ktorý publikoval pod svojím pseudonymom Joe Alex.
Na Slovensku román vyšiel spoločne s románom Kiež nájdu svojich nepriateľov v jednej knihe s názvom "Smrť hovorí v mojom mene" v roku 1968 v edícii Labyrint vydavateľstva Smena.
Dej.
Smrť hovorí v mojom mene, je druhá kniha série Joe Alex.
Originálnu zápletku v detektívnom románe z povojnového anglického prostredia tvorí skutočnosť, že divadelný herec, ktorý je po predstavení nájdený vo svojej šatni mŕtvy s dýkou v srdci, zomrel podľa pitvy a lekárskeho posudku skôr než skončilo predstavenie, v ktorom podľa divákov a dvoch náhodne prítomných neskorších detektívov hral až do konca. Túto záhadu sa podarí rozlúštiť dvom priateľom, z ktorých prvý, je inšpektor Scotland Yardu, sa v pátraní dobrovoľne podriaďuje druhému, spisovateľovi detektívnych románov.

</doc>
<doc id="650220" url="https://sk.wikipedia.org/wiki?curid=650220" title="Vincas Mickevičius-Kapsukas">
Vincas Mickevičius-Kapsukas

Vincas Mickevičius-Kapsukas (iné mená: Vincas Mickevičius, Vincas Simanovič, ; * 7. apríl 1880, Vilkaviškis† 17. február 1935, Moskva) bol litovský ľavicový politik, komunistický revolucionár a spisovateľ, jeden zo zakladateľov Komunistickej strany Litvy a Komunistickej strany Litvy a Bieloruska, vedúci vlády Litovskej sovietskej socialistickej republiky a Litovsko-bieloruskej sovietskej socialistickej republiky v rokoch 19181919. Po definitívnom zániku republiky (Rižský mier) odišiel do Sovietskeho zväzu, kde sa podieľal na rozvoji komunizmu.
Životopis.
Vincas Mickevičius-Kapsukas sa narodil v roku 1880 do bohatej sedliackej rodiny v litovskom meste Vilkaviškis vtedy podliehajúcom Ruskej ríši v rámci Kongresového Poľska. Ako desaťročný začal študovať na gymnáziu v Marijampolė a po ukončení štúdií sa v roku 1897 začal vzdelávať na kňazskom teologickom seminári v meste Sejny. Zaoberal sa litovským obrodením, čítal a šíril zakázanú litovskú literatúru. V roku 1898 bol cárskym režimom pre nepriateľskú činnosť prinútený seminár opustiť. V roku 1900 začal študovať na gymnáziu v Jelgave (Mitau), no i z neho bol pre nespoľahlivosť čoskoro prepustený. V rokoch 1902 až 1904 študoval na univerzite v Berne, štúdium ale nedokončil. Spočiatku bol nasledovníkom litovských demokratických národovcov zhromaždených okolo periodika "Varpas" (Zvon) a bol členom Litovskej demokratickej strany, no postupne sa prejavilo jeho radikálnejšie a ľavicové zmýšľanie a v roku 1903 vstúpil do Litovskej sociálnodemokratickej strany. V rokoch 1905 až 1907 sa zapojil do revolúcie v Litve, po potlačení vzbury bol uväznený a poslaný do exilu na Sibír. Na Sibíri sa definitívne priklonil k radikálnejším ľavicovým myšlienkam internacionálneho marxizmu.
V roku 1913 zo Sibíri utiekol a začal pracovať pre litovský pro-boľševický plátok "Vilnis" (Vlna). V roku 1914 sa v Krakove spoznal s Vladimírom Iljič Leninom, následne emigroval do Veľkej Británie (Škótsko) a odtiaľ do USA, kde editoval noviny litovských sociálnych demokratov. 
V júli 1917 sa Mickevičius-Kapsukas objavil v Petrohrade, kde vstúpil do Ruskej sociálnodemokratická robotnícka strana a stal sa editorom prvých boľševických litovských novín "Tiesa" (Pravda). Po Októbrovej revolúcii sa stal komisárom sovietskej vlády pre litovské záležitosti a bol členom Ústredného byra litovskej sekcie Komunistickej strany Sovietskeho zväzu.
V novembri 1918 prišiel do Vilniusu, vtedy ešte stále okupovaného Nemcami, kde sa podieľal na založení domáceho komunistického hnutia. Ujal sa vedenia Ústredného výboru Litovskej komunistickej strany a príprav revolúcie, ktorej výsledkom bol vznik dočasnej vlády. V období od 8. decembra 1918 do 27. februára 1919 bol predsedom provizórnej robotnícko-roľníckej vlády Litvy, ktorá vyhlásila vznik Litovskej sovietskej socialistickej republiky, na starosť mal aj jej zahraničné vzťahy. 27. februára 1919 vznikla Litovsko-bieloruská sovietska socialistická republika a Mickevičius sa stal predsedom jej vlády. Republika ale nemala dlhé trvanie a jej územie čoskoro v rámci bojov s Červenou armádou obsadili Poliaci a po Rižskom mieri sa definitívne rozdelilo medzi Poľsko a Sovietsky zväz. V rokoch 1920 až 1921 Mickevičius naďalej pracoval pre komunistov vo Vilniuse, v druhej polovici roku 1921 (t.j. po Rižskom mieri) odišiel do Moskvy, kde sa ďalej angažoval v komunistickej strane a v rámci exekutívy Kominterny. V ZSSR organizoval litovských komunistov utekajúcich z Litvy a od roku 1928 až do smrti bol vedúci sekretariátu pre Poľsko a pobaltské krajiny.
Po jeho smrti sa od 40./50. rokov v Litovskej SSR vyvinul Mickevičiusov kult osobnosti. Na jeho pamiatku bolo postavených viacero monumentov a bolo po ňom pomenované mesto Marijampolė, ako aj Vilniuská univerzita (obe v rokoch 19551990).
Dielo.
Mickevičius patril k raným litovským marxistickým spisovateľom a kritikom, a bol najplodnejším marxistickým autorom píšucim v litovčine. Celkovo napísal vyše 2000 článkov a 40 brožúr zaoberajúcich sa litovskou spoločnosťou, proletariátom a marxisticko-leninovskou ideológiou. V roku 1929 napísal knihu "Caro kalėjimuos" (V cárskych väzeniach).

</doc>
<doc id="650221" url="https://sk.wikipedia.org/wiki?curid=650221" title="Vincas Mickevičius">
Vincas Mickevičius



</doc>
<doc id="650222" url="https://sk.wikipedia.org/wiki?curid=650222" title="Vincas Simanovič">
Vincas Simanovič



</doc>
<doc id="650228" url="https://sk.wikipedia.org/wiki?curid=650228" title="Alexis Arquette">
Alexis Arquette

Alexis Arquette (* 28. júl 1969, Los Angeles, Kalifornia, USA† 11. september 2016, Los Angeles, Kalifornia) bola americká herečka, speváčka a hudobníčka. Známa bola tiež pod prezývkou „Eva Destruction“.
Detstvo a mladosť.
Arquetteová sa narodila ako Robert Arquette v Los Angeles, v Kalifornii. Herci Rosanna, Richmond, Patricia a David Arquetteoví sú jej súrodencami, z ktorých sa Alexis narodila ako štvrtá najstaršia.
Kariéra.
Ako dvanásťročná vystupovala v hudobnom videu "She Is Beautiful" od skupiny The Tubes. V roku 1986 hrala postavu Alexis, androgýnneho priateľa a sexuálne ambivalentného tínedžera vo filme "Down and Out v Beverly Hills".
Arquetteová sa nasledujúce roky svojej kariéry venovala predovšetkým ženskému napodobňovaniu, často pod názvom „Eva Destruction“. Neskôr priznala, že chce podstúpiť operáciu na zmenu pohlavia.
V roku 1994 hrala menšiu rolu vo filme "" a v roku 1998 sa objavila v úvodnej scéne hororu "Bride of Chucky", spoločne s Jennifer Tilly. Hrala tiež v jednej epizóde seriálu "Friends" v epizóde „"The One with Chandler's Dad"“, kde sa objavila po boku manželky jeho brata, Courteney Cox.
Súkromný život.
V roku 2004 prejavila záujem o podstúpenie lekárskeho zákroku na zmenu pohlavia vo forme hormonálnej terapie a napokon chirurgického zákroku pri zmene pohlavia, ktorá sa uskutočnila v roku 2006. Tieto skúsenosti boli dokumentované vo filme "Alexis Arquette: She's My Brother". Arquetteová bola silným zástancom transgender ľudí. Tiež vyvolal škandál o Willovi Smithovi a jeho manželke Jade, o ktorých tvrdila že sú bisexuálni a že Smithovo prvé manželstvo skončilo kvôli tomu, že ho jeho prvá manželka pristihla v posteli s mužom.
Úmrtie.
Arquetteová sa v roku 1987 nakazila vírusom HIV. Odvtedy mala množstvo zdravotných problémov. V roku 2013 sa začala prezentovať ako muž, na čo sa jej brat David vyjadril, že pochybuje o jeho transrodovosti, pretože sa v rôznych obdobiach cítil ako muž a niekedy ako žena. Arquetteová zomrela v kóme dňa 11. septembra 2016 v nemocnici, v Los Angeles. Nikto okrem jej rodiny ju nesmel navštíviť. Príčinou smrti bola zástava srdca ktorá nastala kvôli infarktu myokardu, ktorý spôsobil vírus HIV.

</doc>
<doc id="650234" url="https://sk.wikipedia.org/wiki?curid=650234" title="Softbal na Panamerických hrách 1999">
Softbal na Panamerických hrách 1999

Softbal na Panamerických hrách 1999 bol softbalový turnaj v rámci multišportového podujatia Panamerických hier 1999. Konal sa vo Winnipegu, v Kanade v dňoch od 29. júla7. augusta 1999, za účasti 7 mužských a 6 ženských tímov. Nováčikom podujatia bolo družstvo žien . Softbalový turnaj sa na hrách organizuje od roku 1979 a toto bolo jeho 6. vydanie. Zápasy sa odohrali v John Blumberg Softball Complex so štyrmi hracími ihriskami a kapacitou 2 500 divákov.
Titul v mužskej kategórii získala šiesty krát v rade domáca , ktorá vo finálovom zápase zvíťazila nad . U žien štvrtýkrát v rade zvíťazilo , keď vo finále vyhralo nad domácou .

</doc>
<doc id="650235" url="https://sk.wikipedia.org/wiki?curid=650235" title="OMSI 2">
OMSI 2

OMSI 2 (, ) je nemecká autobusová hra, záložená na prevážaní cestujúcich za reálnych podmienok podľa cestovného poriadku. Autorom tejto hry je MR Software ("Marcel Rüdiger Software"), ktorú vydala nemecká spoločnosť Aerosoft 12. decembra v roku 2013. Predošlá verzia tejto hry vyšla o dva roky skôr a to 18. februára 2011.
Základné mapy.
Po zakúpení hry cez spoločnosť Aerosoft alebo službu Steam sú k dispozícií dve základné mapy:
1.) Hra sa odohráva v roku 1989 v meste Berlin v mestskej časti Spandau. K dispozícií sú nasledovné linky v rokov 1986 – 1994:
2.) Hra sa odohráva v roku 1989 vo fiktívnom meste Grundorf. K dispozícií je nasledovná linka:
Doplnkové mapy.
Doplnkové mapy sú mapy, ktoré je možné si zadarmo stiahnuť alebo si zakúpiť cez spoločnosť Aerosoft alebo službu Steam. Jedná sa o platené addony, ktoré obsahujú reálnu mapu.
Základné autobusy.
Hra ponúka základné autobusy spoločnosti MAN. Dva krátke poschodové autobusy typu MAN SD 200 a MAN SD 202 a dva nízkopodlažné autobusy MAN NL202 ("krátky") a MAN NG272 ("kĺbový").
Doplnkové autobusy.
Doplnkové autobusy sú autobusy, ktoré je možné si zadarmo stiahnuť alebo si zakúpiť cez spoločnosť Aerosoft alebo službu Steam. Jedná sa takisto o platené addony, ktoré obsahujú reálny autobus.
OMSI Editor.
V hre je možné prepnúť sa do systému Editor-a, v ktorom je možné vytvoriť si vlastnú mapu.

</doc>
<doc id="650236" url="https://sk.wikipedia.org/wiki?curid=650236" title="Westboro Baptist Church">
Westboro Baptist Church

Westboro Baptist Church (WBC) je americká protestantská cirkev. Jej zakladateľom a pastorom bol Fred Phelps. Bola založená v roku 1955. Cirkev sídli v meste Topeka v Kansase, USA.
Westboro Baptist Church sa v krste stotožňuje s kalvinistickým prúdom, hoci nepatrí do žiadnej organizácie združujúcej baptistické cirkvi. Tiež nemá spojenie (napriek čiastočne konvergentnej doktríne) s reformovanými baptistami. Cirkev je úplne nezávislá od iných denominácií.
Kontroverzie.
Známa je pre svoje poburujúce nenávistné výroky zamerané najmä na skupinu LGBT, ale taktiež na katolíkov, ortodoxných kresťanov, ateistov, moslimov, židov, amerických vojakov a politikov. Viacero zdrojov ju opisuje ako nenávistnú skupinu a je sledovaná Ligou proti hanobeniu a južným centrom pre práva chudobných. Cirkev sa zapája do protihomosexuálnych aktivít už od roku 1991, kedy vyžadovala tvrdý zákrok proti homosexuálnej aktivite v Gage Park. Viedla protesty taktiež proti židom a katolíkom, pričom niektorí členovia WBC podupali americkú vlajku alebo ju obrátili na stožiari naopak (čo je v Amerike zločin). Cirkev tiež vydala vyhlásenia ako „vďaka Bohu za mŕtvych vojakov“, „Boh vyhodí vojsko do vzduchu“ a „Boh nenávidí Ameriku“. Cirkev čelí mnohým obvineniam z vymývania mozgov a býva označovaná aj za kult.
Organizácia má niekoľko webových stránok odsudzujúcich homosexualitu, katolícku cirkev, moslimov a židov, ako aj väčšinu krajín sveta, ktoré tieto skupiny údajne podporujú.
Cirkev organizuje množstvo demonštrácií, počas pohrebov amerických vojakov, ktorí padli vo vojne v Iraku, ako aj počas gay pochodov a demonštruje aj proti firmám, ktoré podporujú homosexuálov.
Činnosť organizácie je založená na presvedčení, ktoré je tiež hlavným sloganom WBC, že „Boh neznáša homosexuálov“ (ang. "God hates fags"). Podľa Westboro Church sú všetky nešťastia, ktoré sa vyskytnú vo svete, spojené s homosexualitou a rastúcou toleranciou a akceptáciou „homosexuálnej propagandy“. Podľa členov WBC sú homosexuáli najväčšími hriešnikmi a Boh ich nenávidí. Zároveň sa domnievajú, že homosexualita by sa mala trestať smrťou.
Filmový dokument.
V roku 2007 BBC o tejto organizácii odvysielala dokumentárny film Louisa Therouxa "The Most Hated Family in America" a v roku 2011 pokračovanie "America's Most Hated Family in Crisis". V roku 2019 odvysielala dokument "Surviving America's Most Hated Family".

</doc>
<doc id="650243" url="https://sk.wikipedia.org/wiki?curid=650243" title="Ali paša z Janiny">
Ali paša z Janiny

Ali paša z Janiny (iné mená pozri nižšie;* 1741 alebo 1744, Tepelenë† 5. február 1822, Janina) bol albánsky šľachtic, vojenský veliteľ a dobrodruh, spočiatku polo-autonómny správca, neskôr relatívne samostatný vládca Janinského pašalíku, ktorý odtrhol od Osmanskej ríše. 
Udržiaval čulé vzťahy s európskymi krajinami, najmä s Francúzskom. V roku 1822 bol popravený po dobytí Janiny Osmanmi. 
Postava Ali pašu sa spomína vo viacerých dielach, mimo iné v knihe "Gróf Monte Christo" od Alexandra Dumasa, či "Posledné dni janičiarov" od Móra Jókaia. 
Životopis.
Ali sa narodil do rodiny schudobnelého tepelenského beja Veliho, jeho matkou bola Chamko. Jeho rodina mala pôvod v rode mawlawíjských dervišov z Kütahyje. 
Keď mal Ali 14 rokov, jeho otec zomrel a jeho matka zoskupila zbojnícku skupinu na ktorej čelo sa postavil Ali. V ranom období svojho života slúžil pod negropontským pašom a následne u delvinského pašu, ktorého dcéru si v roku 1768 vzal sa ženu. V roku 1774 sa stal delvinským mutasarrıfom. 
Do vysokej politiky ho vyniesla služba poručíka u rumélijského pašu. Ali zbohatol a jeho meno sa stalo známym v samotnom hlavnom meste ríše. Prvým významným úradom ktorý dosiahol bol úrad pašu v Trikale, ktorý získal za službu v rakúsko-tureckej vojne. Jeho moc pustupne silnela, úspešne využil slabosť osmanskej centrálnej moci a rivalitu miestnych vládcov a v roku 1788 intrigami a vraždami dosiahol aj postavenie janinského pašu.
Mocenskou podporou mu bola aktivita jeho detí. Syn Veli sa ujal vlády v Trikale a neskôr aj v Morei a jeho syn Muchtar sa stal pašom v Lepante. Postupne svoju moc rozšíril na územie väčšiny Albánska, Macedónska a Peloponézu. V roku 1802 mu bola do správy zverená Rumélia. Opozíciu mu robili iba grécki kresťanskí Sulioti, ktorých si podriadil až v roku 1803. Spočiatku Ali vystupoval ako verný spojenec Osmanov a Vysokej porte pomohol poraziť niekoľkých vzbúrených vazalov, ako i francúzske vojská. Nakoniec však sám začal vládnuť ako nezávislý panovník. Aliho moc bola natoľko veľká, že ho ako nezávislého vládcu uznalo Francúzsko, Veľká Británia, rokovania viedol aj s Ruskou ríšou.
Zastavil krvavé konflikty medzi Albáncami a zaviedol poriadok. Z Janiny vytvoril centrum gréckej kultúry, na svojom dvore sám v listinách používal gréčtinu a zakladal grécke školy. Na jeho dvore sídlilo veľké množstvo umelcov a na svojej ceste ho navštívil aj lord Byron, ktorý pašu vykreslil ako veľkého tyrana. Na svojom panstve Ali paša zhromaždil veľké množstvo bohatstva a patrilo mu značné množstvo statkov. Kým na počiatku svojej kariéry sám vystupoval ako bandita, v neskoršom období prísne trestal akékoľvek podobné vystúpenia proti nemu. V krajine zavládol po dlhom čase poriadok a zvýšila sa autorita miestnych úradov. Nastala tiež nová ekonomická prosperita, nechal stavať mosty a vysúšať bažiny. Za pomoci bohatstva si vydržiaval obrovskú armádu.
Osmanský sultán Mahmud II. nespokojný s decentralizáciou krajiny sa rozhodol situáciu riešiť a proti Alimu zakročiť. V roku 1819 vydal príkaz na pašovu likvidáciu. Ali sa pokúsil zachrániť svojimi overenými praktikami, no tentokrát ho nezachránili ani vraždy a vydieranie. Nakoniec ho opustili aj vlastné deti a na stranu sultána sa postavil aj albánsky paša Mustafa Bušatli. Ali paša postupne prišiel o väčšinu svojich území, a hoci v roku 1821 proti Osmanom povstalo Grécko, ani táto skutočnosť nezabránila osmanským vojskám na čele s Churšid pašom obľahnúť Janinu. V roku 1822 Churšíd paša Ali pašovi sľúbil milosť doloženú falošným sultánskym fermanom a po tom, čo sa paša vzdal a odišiel do Kláštora svätého Panteleimona bol popravený. Aliho hlava bola poslaná do Konštantínopola, kde bola verejne vystavená.

</doc>
<doc id="650244" url="https://sk.wikipedia.org/wiki?curid=650244" title="The Encyclopaedia of Islam">
The Encyclopaedia of Islam



</doc>
<doc id="650247" url="https://sk.wikipedia.org/wiki?curid=650247" title="Ali paša Tepelenský">
Ali paša Tepelenský



</doc>
<doc id="650248" url="https://sk.wikipedia.org/wiki?curid=650248" title="Ali paša Tepedelenli">
Ali paša Tepedelenli



</doc>
<doc id="650249" url="https://sk.wikipedia.org/wiki?curid=650249" title="Ali paša Janinský">
Ali paša Janinský



</doc>
<doc id="650250" url="https://sk.wikipedia.org/wiki?curid=650250" title="Janinský lev">
Janinský lev



</doc>
<doc id="650251" url="https://sk.wikipedia.org/wiki?curid=650251" title="Janina">
Janina



</doc>
<doc id="650255" url="https://sk.wikipedia.org/wiki?curid=650255" title="Encyclopedia Britannica">
Encyclopedia Britannica



</doc>
<doc id="650256" url="https://sk.wikipedia.org/wiki?curid=650256" title="Kiež nájdu svojich nepriateľov">
Kiež nájdu svojich nepriateľov

Kiež nájdu svojich nepriateľov (pol. "Niechaj odnajdą swoich wrogów", 1963, rozšírené vydanie vyšlo s názvom "Piekło jest we mnie", 1975) je detektívny román poľského spisovateľa Macieja Słomczyńskiho, ktorý publikoval pod svojím pseudonymom Joe Alex.
Na Slovensku román vyšiel spoločne s románom Smrť hovorí v mojom mene v jednej knihe s názvom "Smrť hovorí v mojom mene" v roku 1968 v edícii Labyrint vydavateľstva Smena.
Dej.
Kiež nájdu svojich nepriateľov, je piata kniha série Joe Alex.
Joe Alex - hlavný protagonista románu, významný autor detektívnych románov a spolupracovník Scotland Yardu, sa vracia z Johannesburgu, kde bol hosťom na slávnostnom ceremoniáli organizovanom juhoafrickým Klubom priateľov kriminálnych románov. Na letisku sa čaká, ako sa k nim pripojí Richard Knox - majiteľ diamantových baní. Lietadlom, ktoré má viac ako hodinové meškanie, nakoniec odlieta pomerne málo cestujúcich. Napriek tomu je pán Knox zabitý len dve hodiny po štarte. Joe Alex vykonáva šetrenie medzi cestujúcimi, a krok za krokom sa dostáva ku pravde...

</doc>
<doc id="650257" url="https://sk.wikipedia.org/wiki?curid=650257" title="Softbal na Panamerických hrách 2003">
Softbal na Panamerických hrách 2003

Softbal na Panamerických hrách 2003 bol softbalový turnaj v rámci multišportového podujatia Panamerických hier 2003. Konal sa vo Santo Domingu, v Dominikánskej republike v dňoch od 5.14. augusta 2003, za účasti 6 mužských a 8 ženských tímov. Družstvo žien domácej sa podujatia zúčastnilo opäť po 24 rokoch. Softbalový turnaj sa na hrách organizuje od roku 1979 a toto bolo jeho 7. vydanie. Zápasy sa odohrali v COJPD Estadio de Softbol a kapacitou 1 200 divákov, ktorý bol súčasťou športového komplexu Centro Olímpico Juan Pablo Duarte.
Titul v mužskej kategórii získala siedmykrát v rade , ktorá vo finálovom zápase zvíťazila nad . U žien piatykrát v rade zvíťazilo , keď vo finále vyhralo nad .
Kvalifikácia.
Jediným kvalifikačným podujatím boli panamerické majstrovstvá v roku 2002.
Jediným kvalifikačným podujatím boli panamerické majstrovstvá v roku 2001.
Pozn.: Bahamy nahradili Holandské Antily.

</doc>
<doc id="650260" url="https://sk.wikipedia.org/wiki?curid=650260" title="Khakkhara">
Khakkhara

Khakkhara (Sanskrit: khakkhara; Tibetské písmo: འཁར་གསིལ; čínsky: 錫杖; pinyin: "xīzhàng"; japonsky: "shakujō"; kórejsky: 석장; romanizácia: "seokjang"; vietnamsky: hiền trượng; „Zen tyč“, v angličtine často „pewter staff“, teda „cínová tyč“) je tradičný symbol budhistických mníchov. Jej výskyt je častý vo Východnej Ázii. Jedná sa o starobylý a veľmi symbolický budhistický predmet pochádzajúci z Indie. 
Pôvod.
V sútre Mahayana sa spomína, že Buddha svojim mníchom nariadil nosiť takúto palicu, keďže on samotný pri svojej ceste podobnú mal. 
Vzhľad a využitie.
Je to tyč, žezlo, na ktorej vrchole sú umiestnené železné prstene, umiestnenie týchto prsteňov má za úlohu vytvárať hlasný zvuk. Mnísi ju držali v pravej ruke, obvykle je sprevádzaná miskou na almužnu v ľavej ruke. Mnísi držiaci khakkharu sú zobrazovaní na sochách v chrámoch naprieč Áziou. 
Forma khakkhari má symbolizovať „tridsaťsedem aspektov na ceste k osvieteniu“. Dlhá časť obyčajne vyrobená zo železa, dreva či bambusu, často má posilnenú hornú časť, kde ju mních drží, dĺžka môže byť aj 182 cm, prípadne je kratšia. Na vrchu sa nachádza niekoľko kruov, rôzny počet má rôznu symboliku. Štyri kruhy symbolizujú "Štyri vznešené pravdy skromného mnícha", šesť zas "Šesť dokonalostí Bódhisattavu", ďalej sa počet môže zvýši't aj na osem a dvanásť. 
Pôvodne khakkhara slúžila mníchom pri presúvaní ako palička na podoprenie sa pri chôdzi. Pridaním prsteňov vznikal zvuk, ktorý mal upozorniť drobnú zver, aby sa predišlo zašliapnutiu. Taktiež signalizoval príchod mnícha do domu, prosiaceho o almužnu. Mnísi boli mnohokrát pod prísahou mlčanlivosti, a bolo mu poďla pravidiel vinaya zakázané pohľadnúť na ženu, a tak práve khakkhara a jej zvuk oznamoval jeho prítomnosť. Najskôr ňou zatriasol trikrát, potom päť a nakoniec ešte sedemkrát, ak na ne nikto nereagoval, mních sa pustil ďalej.
V prípade nebezpečenstva bolo možné khakkharu použiť aj ako zbraň na sebaobranu, keďže cesty cez rôzne územia vedeli byť nebezpečné. Prstene na vrchole mohli byť použité proti útočníkovi, hodené mu do tváre, čo mohlo mať za následok aj slepotu. Tyč sa mohla stať útočnou palicou na udieranie slabých miest protivníka. 
V kultúre.
Podľa textu buddhistického mnícha Fa-šiena sa v meste Nagara nachádzal chrám, kde uchovávali pôvodnú buddhovu khakkharu, bola vyrobená zo santalového dreva, vysoká 16 až 17 chi (tradičná čínska jednotka dĺžky). Bola údajne tak ťažká, že na jej zdvihnutie nestačila ani sila niekoľko tisíc mužov. 
Známou postavou zobrazovanou s khakkharou je Kšitigarbha, bódhisattva detí, žien a pocestných, zachránca podsvetných svetov a sprievodca detí posmrtnými ríšami. V Japonsku je známy ako Džizó a v Číne ako Ti-cchang. Jeho khhakhara ma tradične šesť kruhov, každý kruh symbolizuje jeden zo šiestich svetov, v čínskej ikonografii má ale šesť zvončekov a občas je zobrazovaný s korunou podobnou tej, ktorá je zobrazovaná na Buddhovi Vairóčanovi. 
V hore Paj-jun v čínskej provincii Kuang-čou sa nachádza prameň známy ako "Pewter Staff Spring" (錫泉). Legenda hovorí, že do miesta odkiaľ prameň vyteká udrel mních svojou palicou. 
V populárnej kultúre.
Postavy zobrazované s khakkharou ju v populárnej kultúre často používajú ako zbraň, ako v Japonsku, tak aj v Číne. V Číne sa jedá najmä o wuxia filmy. 
Shakujō je v japosnkých kreslených seriáloch (anime) a aj vo videohrách zobrazovaná mnohokrát. Známych je napríklad niekoľk postáv z Naruta či Miroku z Inuyasha, ktoré boli predtavené práve so Shakujō.

</doc>
<doc id="650261" url="https://sk.wikipedia.org/wiki?curid=650261" title="Ortodoxný židovský cintorín (Kežmarok)">
Ortodoxný židovský cintorín (Kežmarok)

Ortodoxný židovský cintorín () je historický cintorín na severnom okraji mesta Kežmarok na rozhraní oblastí Tehelňa a Biela voda. V roku 2000 bol vyhlásený za národnú kultúrnu pamiatku. Cintorín zrekonštruovalo občianske združenie Astra v rokoch 2003 – 2004 a podľa vyjadrenia inšpekcie pamiatkovej starostlivosti pri Ministerstve Kultúry SR je to najupravenejší židovský cintorín na Slovensku. Má plochu približne 50 x 60 m, nachádza sa na ňom 558 náhrobkov väčšinou vo veľmi zachovalom stave, z ktorých má len 36 nečitateľné texty.
História a priestorové usporiadanie.
Cintorín bol založený pravdepodobne po roku 1867, kedy vznikla židovská obec v Kežmarku. Najstarší zachovaný hrob pochádza z roku 1875 a najnovší hrob je z roku 2002.
V obvodovom múre cintorína sa z ulice Biela voda nachádza dnes nepoužívaný vchod vedúci cez dom smútku, po hebrejsky nazývanú ciduk hadin. Z tejto budovy vedie cestička, ktorá delí cintorín na dve časti – napravo je ženská a naľavo mužská strana. Výnimku v tomto delení tvorí časť oproti ciduku – pri západnom múre, kde v posledných troch radoch sú ženské hroby aj na ľavej strane. Pravdepodobne je to spôsobené tým, že cintorín bol v nedávnej minulosti skrátený asi o 10 m a hroby odtiaľ premiestnené. Staršia literatúra uvádza dĺžku cintorína 70 m, čo je oproti súčasnosti o 10 m viac. Náhrobky sú pomerne pravidelne rozmiestnené v 25 radoch. V samostatnom rade sú pochovaní potomkovia rodu Kohenov, ktorých náhrobky sú zdobené motívom žehnajúcich rúk. V severnej časti, približne v strede cintorína sa nachádza jednoduchý kovový prístrešok, ktorý chráni hrob kežmarského rabína Abrahama Grünburga. Jeho hrob je zvýraznený ohelom - skromným mauzóleom.
Nápisy na náhrobkoch sú v hebrejčine, nemčine a maďarčine. Z materiálov prevláda pieskovec, mramor a žula, ale nachádza sa tu aj značne poškodený kovový náhrobok. Rôznorodosť tvarov náhrobných kameňov svedčí o sociálnej diverzite miestnej komunity. Okrem tradičných jednoduchým stél, sa tu objavujú horizontálne náhrobky v tvare sarkofágov, či monumentálne mramorové pomníky ohradené masívnym kovaným zábradlím. Dekoratívnosť náhrobkov je rovnako bohatá. Okrem geometrických a rastlinných ornamentov prevažne secesného charakteru, vyskytujú sa tu tradičné symboly, ako žehnajúce ruky Kohenov, džbán Levitov, koruna, hviezda Dávida, svietnik a smutná vŕba.
V Kežmarku sa v súčasnosti nachádzajú tri cintoríny. Židovský cintorín je prístupný len po predchádzajúcej dohode s jeho správcom. Starý cintorín a Nový cintorín sa na pochovávanie a návštevy využívajú dodnes.
Rabín Abrahám Grünburg.
Medzi najvýznamnejšie osobnosti židovskej náboženskej obce pochované na cintoríne v Kežmarku patrí rabín Abrahám Grünburg (1839 – 1918). Nebol síce prvým kežmarským rabínom (už krátko po príchode prvých židov do mesta v roku 1841 tu býval a pôsobil rabín Noach Kircz), ale verne slúžil v zbore od roku 1874 do svojej smrti. Hlboko ovplyvnil život nielen židovského obyvateľstva Kežmarku. V susedných Huncovciach založil ješivu (vyššiu školu pre rabínov) - spolu s bratislavskou najvýznamnejšiu v Uhorsku, kde študovalo okolo 50 študentov. Počas jeho pôsobenia vystavali celý komplex budov pre židovskú náboženskú obec počnúc reprezentačnou synagógou. Pred ňou, okolo roku 1853, už bola postavená menšia synagóga, tá však bola neskôr pod jeho vedením prebudovaná. Základný kameň novej synagógy bol položený 24. 5. 1883. Významným prínosom Abraháma Grünburga bolo, že za pomoci svojich žiakov vypísal narodených podľa abecedy zo všetkých spišských rabínskych matrík. Vznikol tak súpis, ktorý obsahuje 3200 mien židovských detí narodených v rokoch 1833 - 1882.

</doc>
<doc id="650263" url="https://sk.wikipedia.org/wiki?curid=650263" title="MAN NL 202">
MAN NL 202

MAN NL 202 je nízkopodlažný autobus vyrábaný nemeckou firmou MAN v rokoch 19891992. Predstavený bol na jar 1989. Autobus síce umožňuje nízkopodlažný vstup, všetky sedadlá sú ale na podestách. Výrobca ponúkal dvoj- a trojdverový variant. V ponuke bol ako dieselový, tak aj plynový variant.
Až v roku 1992 bol predstavený inovovaný typ MAN NL 202 (2). Opticky síce pripomínal pôvodný model, ale konštrukčne bol inovovaný. Hlavný rozdiel bol v konštrukcií prednej časti, kde bola znížená podlaha a pod časťou sedadiel boli odstránené podesty a zároveň bola rozšírená ponuka hnacích agregátov.
V súčasnosti je už väčšina pôvodných autobusov MAN NL 202 v Nemecku vyradená a v premávke ich zostáva len pár u súkromných dopravcov v zahraničí.

</doc>
<doc id="650264" url="https://sk.wikipedia.org/wiki?curid=650264" title="MAN NL202">
MAN NL202



</doc>
<doc id="650265" url="https://sk.wikipedia.org/wiki?curid=650265" title="Jan Alenský">
Jan Alenský



</doc>
<doc id="650268" url="https://sk.wikipedia.org/wiki?curid=650268" title="Armádne vzdušné sily USA">
Armádne vzdušné sily USA



</doc>
<doc id="650271" url="https://sk.wikipedia.org/wiki?curid=650271" title="Zoznam najsledovanejších YouTube videí">
Zoznam najsledovanejších YouTube videí

Tento zoznam zobrazuje 30 najsledovanejších najsledovanejších videí na YouTube. Zoznam je aktuálny k 27. septembru 2025. 
YouTube je americká webová stránka na zdieľanie videí so sídlom v San Bruno v Kalifornii. Založili ho Steve Chen, Chad Hurley a Jawed Karim vo februári 2005 a prvé video bolo „Me at the zoo“, ktoré Karim nahral na svoj kanál v apríli 2005. Aj keď najsledovanejšie videá boli pôvodne virálne videá, ako napríklad „Evolution of Dance“ a „Charlie Bit My Finger“, najsledovanejšie videá čoraz viac súvisia s hudobnými videami. Od videoklipu „Bad Romance“ od Lady Gaga je každé jedno video, ktoré sa dostalo na zoznam najsledovanejších videí na YouTube, hudobné video.
V novembri 2005 sa reklama Nike s brazílskym futbalovým hráčom Ronaldinhom stala prvým videom, ktoré dosiahlo milión zhliadnutí. Míľnik jednej miliardy zhliadnutí prvýkrát prekonalo „Gangnam Style“ v decembri 2012. Dňa 13. januára 2022 sa „Baby Shark“ od Pinkfong stalo prvým videom, ktoré dosiahlo 10 miliárd zhliadnutí.
Zhliadnutia predstavujú počet pozretí videa. Aby sa zabezpečilo, že návštevnosť pochádza od skutočných ľudí a nie zo skriptov alebo iných klamlivých metód, YouTube používa tajný algoritmus na oddelenie legitímnych zhliadnutí od nelegitímnych a do počtu zhliadnutí sú tak zahrnuté iba legitímne zhliadnutia. Konkrétne, aby sa započítalo ako legitímne zhliadnutie, používateľ musí úmyselne spustiť prehrávanie videa a prehrať aspoň 30 sekúnd videa (alebo celé video v prípade kratších videí). Okrem toho, zatiaľ čo opakované prehratia sa počítajú ako zhliadnutia, existuje limit 4 alebo 5 zhliadnutí na adresu IP počas 24-hodinového obdobia. Po tomto čase sa do uplynutia 24-hodinového intervalu nezapočítavajú žiadne ďalšie zhliadnutia z tejto adresy IP.
Miliarda zhliadnutí.
Prvou metrikou popularity videí bol takzvaný Billion-View Club (Klub miliardy zhliadnutí), ktorý označuje videá, ktoré od svojho zverejnenia úspešne dosiahli viac ako 1 miliardu zhliadnutí.
V decembri 2012 sa video "Gangnam Style“ stalo prvým videom, ktoré dosiahlo miliardu zhliadnutí. Do júna 2015 sa tomuto medzníku podarilo dosiahnuť len videu „Baby“ od Justina Biebera. Do októbra 2015 to však urobilo celkom desať videí a ich počet sa vo februári 2018 zvýšil na 100 a ich počet ďalej vzrástol na viac ako 400 v roku 2024. 
Staršie videá, ktoré predchádzali vytvoreniu YouTube v roku 2005, ale boli pridané neskôr:
S narastajúcim počtom videí, ktoré do roku 2018 prekonávali miliardu zhliadnutí sa zvýšili záujem o medzník prekonania dvoch a troch miliárd zhliadnutí. V máji 2014 sa „Gangnam Style“ stal prvým videom, ktoré presiahlo dve miliardy zobrazení. „Despacito“ sa stalo prvým videom, ktoré dosiahlo tri miliardy zhliadnutí v auguste 2017, štyri miliardy v októbri 2017, päť miliárd v apríli 2018 a šesť miliárd vo februári 2019 a sedem miliárd v októbri 2020. „Baby Shark Dance“ sa stalo prvým videom, ktoré dosiahlo osem miliárd zhliadnutí vo februári 2021, deväť miliárd zhliadnutí v júli 2021 a desať miliárd zhliadnutí v januári 2022. V marci 2024 má viac ako štrnásť miliárd videní.
Od mája 2020 prekročilo trinásť videí štyri miliardy zhliadnutí, z ktorých osem presahuje päť miliárd zhliadnutí, päť presahuje šesť miliárd zhliadnutí a dve z nich presahuje osem miliárd zhliadnutí. „See You Again“ sa stalo druhým videom, ktoré v auguste 2017 dosiahlo tri miliardy zhliadnutí, nasledované „Gangnam Style“ v novembri 2017. „Shape of You“ sa stalo druhým videom, ktoré v januári 2019 dosiahlo štyri miliardy zhliadnutí, po ktorom nasledovalo „See You Again“ vo februári 2019. „Baby Shark Dance“ sa stalo druhým videom, ktoré v apríli 2020 dosiahlo päť miliárd zhliadnutí, nasledované „Shape of You“ v októbri 2020. „Baby Shark Dance“ sa stalo druhým videom, ktoré dosiahlo šesť miliárd zhliadnutí v júli 2020 a sedem miliárd zhliadnutí v októbri 2020.
Od mája 2020 videá, ktoré najrýchlejšie dosiahli jednu miliardu zhliadnutí sú „Hello“ (87 dní), „Despacito“ (96 dní) a „Shape of You“ (97 dní). Videá, ktoré najrýchlejšie dosiahli dve miliardy zhliadnutí sú „Despacito“ (154 dní), „Shape of You“ (187 dní) a „Girls Like You“ (293 dní). Videá, ktoré najrýchlejšie prekonali tri miliardy zobrazení sú „Despacito“ (203 dní) a „Shape of You“ (342 dní). Videá, ktoré najrýchlejšie dosiahli štyri miliardy zobrazení sú „Despacito“ (271 dní) a „Shape of You“ (708 dní). 
Väčšina týchto videí s aspoň miliardou zhliadnutí boli komerčné hudobné videá populárnych umelcov, ale zoznam obsahuje aj videá zamerané na deti. Medzi ne patria dve epizódy ruskej animovanej kreslenej rozprávky "Máša a medveď", verzia „The Wheels on the Bus“ od britského animačného štúdia Little Baby Bum a „Johnny Johnny Yes Papa“ z detských staníc LooLoo Kids a ChuChu TV. Rôzne verzie piesne „Baby Shark“ celkovo zhromaždili do januára 2019 viac ako päť miliárd zobrazení. „Baby Shark“ od Pinkfong je teraz najsledovanejším videom na platforme. 29. októbra 2020 prekonal „Baby Shark“ 7 miliárd zhliadnutí a 2. novembra 2020 prekonal „Despacito“ a stal sa tak najsledovanejším videom na YouTube. Dňa 23. februára 2021 prekonal „Baby Shark“ 8 miliárd zhliadnutí a stal sa prvým videom, ktorému sa to podarilo. Dňa 20. júla 2021 prekonal „Baby Shark“ 9 miliárd zhliadnutí a stal sa prvým (a momentálne jediným) videom, ktorému sa to podarilo. 13. januára 2022 sa Baby Shark stalo prvým (a momentálne jediným) videom, ktoré prekonalo 10 miliárd zhliadnutí.
Dňa 14. júla 2022 vytvoril YouTube špeciálny playlist a video oslavujúc 317 hudobných videí, ktoré dosiahli 1 miliardu videní a pridali sa do „Klubu miliardových videní“.

</doc>
<doc id="650274" url="https://sk.wikipedia.org/wiki?curid=650274" title="Slovensko na Svetových hrách">
Slovensko na Svetových hrách

Slovensko sa zúčastňuje Svetových hier od roku 1997. Svetové hry sa konajú od roku 1981 každé štyri roky pod patronátom Medzinárodnej asociácie Svetových hier (IWGA), v programe podujatia sú športy, ktoré nie sú zaradené do programu olympijských hier.
História.
Slovensko malo svoju premiéru na Svetových hrách v roku 1997, z fínskeho Lahti priviezli naši športovci päť medailí, z toho tri v rybolovnej technike. O štyri roky neskôr v japonskej Akite sa zúčastnilo dvadsať slovenských športovcov, z nich až šestnásť sa umiestnilo v prvej deviatke. Naša výprava sa vrátila s kompletnou medailovou zbierkou, zásluhou kulturistov. V Duisburgu 2005 štartovalo šestnásť našich športovcov s bilanciou päť medailí, štyri vybojovali opäť kulturisti. Najúspešnejšie boli pre Slovensko Hry 2009, z taiwanského Kao-siungu sme doviezli osem medailí, o zlaté sa pričinili kulturistka Jana Purdjaková a karatistka Eva Tulejová-Medveďová, ktorá k zlatu v kategórii Open pridala striebro v kumite do .
Na Svetových hrách 2013 v kolumbijskom Cali reprezentovalo pätnásť Slovákov a boli to jediné Hry, na ktorých Slovensko nezískalo medailu. Najlepší výsledok dosiahla karatistka Lucia Kováčiková, v kategórii do obsadila štvrté miesto, vodný lyžiar Martin Bartalský bol piaty. V programe Hier už nebol náš najúspešnejší šport kulturistika, ktorú vyradili z programu podujatia vzhľadom na vysoký počet dopingových prípadov z predošlých Hier.
Vo Vroclave 2017 nás reprezentovalo 15 športovcov v bocci, karate, kickboxe, tanečnom športe a vodnom lyžovaní. Kickbox bol v programe ako ukážkový šport a práve v ňom naše reprezentantky Monika Chochlíková a Veronika Cmárová vybojovali striebro a bronz, no medaily sa nerátali do bilancie krajín. Bronz získala aj karatistka Ingrid Suchánková.

</doc>
<doc id="650275" url="https://sk.wikipedia.org/wiki?curid=650275" title="Svetové armádne hry">
Svetové armádne hry

Svetové armádne hry alebo Svetové vojenské hry (anglicky: "Military World Games") sú medzinárodné multi-športové podujatie pre príslušníkov vojenských športových klubov, organizované "Medzinárodnou radou vojenského športu" (International Military Sports Council, CISM). Podujatie sa koná každé štyri roky. Prvé bolo v roku 1995 v Ríme, prvé zimné 2010 v Valle d’Aosta.
Slovensko na Svetových armádnych hrách.
Slovensko sa zúčastňuje Svetových armádnych hrách od roku 1995, našu krajinu reprezentujú športovci Vojenského športového centra Dukla Banská Bystrica. Najväčšie úspechy sme dosiahli v atletike, plávaní a džude. Prvé zlato vybojoval na I. Hrách v roku 1995 atlét Igor Kováč v prekážkovom behu na 110 metrov. Najviac medailí, sedem sme priviezli v roku 1999 zo Záhrebu. Najúspešnejšie Hry pre Slovensko, čo sa týka zlatých medailí boli v roku 2003 v Catanii, kde triumfovali atléti Milan Haborák, Miloslav Konopka, plavec Ľuboš Križko a cyklista Matej Jurčo. S bilanciou 4-1-1 sme obsadili 8. miesto v hodnotení krajín. V Hajdarabáde 2007, kde reprezentovalo 22 športovcov, vyplával Ľuboš Križko ďalšie dve zlaté medaily a s tromi najcennejšími kovmi je tak našim najúspešnejším armádnym športovcom na podujatí. Z Ria de Janeiro 2011 priviezla skromná výprava šiestich športovcov bronz zásluhou džudistu Milana Randla, o štyri roky neskôr sa z kórejského Mungjongu vrátila výprava ôsmich športovcov bez medaily, najlepšie umiestnenie dosiahol plavec Tomáš Klobučník, šiesty na 50 m prsia. Vo Wu-chane 2019 sme zaznamenali návrat na medailové priečky, o tri cenné kovy, dva strieborné a jeden bronzový sa zaslúžili atléti.

</doc>
<doc id="650276" url="https://sk.wikipedia.org/wiki?curid=650276" title="Európske hry">
Európske hry

Európske hry sú kontinentálne medzinárodné multi-športové podujatie, organizované Európskym olympijským výborom (EOV) pod patronátem MOV od roku 2015.
História.
Hoci sa o usporiadaní Európskych hier diskutovalo dlhé roky, o ich realizáciu sa pričinil až írsky funkcionár, prezident EOV Patrick Hickey. Vznik podujatia schválili zástupcovia 49 členských krajín EOV na 41. zasadnutí Európskych olympijských výborov 8. decembra 2012 v Ríme. Projekt kontinentálnych hier podporilo 38 hlasujúcich, ôsmi boli proti a traja sa zdržali.
Európa, športovo najrozvinutejší svetadiel zaostala v organizovaní kontinentálnych športových hier ďaleko za ostatnými kontinentami. Panamerické hry a Ázijské hry sa konajú už od roku 1951, prvé ročníky týchto podujatí sa uskutočnili v argentínskom Buenos Aires resp. v indickom Dillí. Africké hry usporiadali prvýkrát v roku 1965 v Brazzaville v Kongu. Do vzniku Európskych hier bol jediným celoeurópskym multi-športovým podujatím Európsky olympijský festival mládeže, určený pre mladých športovcov do 17 rokov.
Premiérové Európske hry sa konali v roku 2015 v hlavnom meste Azerbajdžanu Baku, ktoré bolo jediným kandidátom na usporiadanie podujatia. Takmer 6000 športovcov súťažilo v 20 športoch, vo väčšine sa predstavila európska špička. Výnimkou boli dva hlavné olympijské športy, v atletike sa uskutočnila len súťaž III. ligy ME družstiev a v plávaní sa udeľovali medaily v rámci ME juniorov. Slovensko vyslalo do Baku dosiaľ najväčšiu výpravu v histórii, dovtedy najviac športovcov – 112 reprezentovalo na OH 2000 v Sydney. Pôvodne bolo v nominácii 174 športovcov v 16 športoch, nakoniec sa predstavilo v Baku 170 Slovákov, 99 mužov a 71 žien. Na slávnostnom otvorení bol našim vlajkonosičom triatlonista Richard Varga. Historicky prvú medailu, bronzovú získal zápasník István Lévai, prvé zlato strelci Zuzana Rehák-Štefečeková a Erik Varga. Najúspešnejšia bola na Hrách výprava Ruska s bilanciou 79 zlatých, 40 strieborných a 45 bronzových medailí, Slovensko obsadilo s bilanciou 2-2-3 pôvodne 23. miesto, no dodatočne sme prišli o zlato z atletickej súťaže družstiev a v hodnotení krajín sme poklesli na 28. priečku.
Európske hry 2019 malo pôvodne usporiadať Holandsko v ôsmich mestách, no projekt nezískal podporu vlády, ani veľkých miest a tak sa organizácie ujal bieloruský Minsk. Európske hry mali menší rozsah ako pred štyrmi rokmi, 4000 účastníkov súťažilo v 15 športoch. Z programu vypadlo plávanie, atletické súťaže mali netradičný formát, súťažilo sa v tímových dueloch v deviatich disciplínach, v technických vyraďovacím spôsobom a celý duel ukončila miešaná štafeta na spôsob stíhacích pretekov známych napríklad z biatlonu. Slovensko reprezentovalo 75 športovcov v 13 športoch, vlajkonosičom výpravy bol medailista z predošlých Hier strelec Juraj Tužinský. V Minsku sme zaznamenali ústup z pozícií, v bilancii krajín sme so ziskom štyroch medailí obsadili až 37. miesto. Najcennejšiu striebornú získal šprintér Ján Volko v behu na 100 metrov. Dva bronzové kovy pridali kanoisti, tretí vybojoval boxer Andrej Csemez. Strelci nenadviazali tentoraz na úspech spred štyroch rokov, pozitívne možno hodnotiť fakt, že sa viac presadili mladší športovci.
Referencie.
 

</doc>
<doc id="650277" url="https://sk.wikipedia.org/wiki?curid=650277" title="Olympijské hry mládeže">
Olympijské hry mládeže

Olympijské hry mládeže (anglicky: "Youth Olympic Games, YOG") sú medzinárodné multi-športové podujatie organizované Medzinárodným olympijským výborom. Konajú sa každé štyri roky a sú určené pre mladých športovcov vo veku 14 až 18 rokov.
História.
S myšlienkou olympijských hier pre mládež prišiel ako prvý rakúsky manažér Johann Rosenzopf v roku 1998. Svoj projekt prezentoval aj vtedajšiemu prezidentovi Medzinárodného olympijského výboru (MOV) Jacquesovi Roggemu. MOV najskôr nemal o podujatie záujem, dôvodom mal byť nedostatok termínov a zvýšenie finančných nákladov národných olympijských výborov (NOV). No 6. júla 2007 v Guatemala City členovia MOV na svojom 119. zasadnutí schválili projekt mládežníckych olympijských hier. 
Podujatie tak nadviazalo na Európsky olympijský festival mládeže (EYOF, pôvodne EYOD), ktorý vznikol najmä Roggeho zásluhou v roku 1991 pod patronátom Európskych olympijských výborov (EOV). 
Cieľom mládežníckych OH je dať šancu mladým talentovaným športovcom z celého sveta zúčastniť sa na vrcholnej súťaži, ktorá v sebe skombinuje šport, kultúru a vzdelanie. Majú inšpirovať mladých športovcov, aby sa stali skutočnými šampiónmi nielen v športe, ale aj v živote. Za týmto účelom vznikol kultúrno-edukačný program CEP, ktorého súčasťou sú početné kultúrne a výchovno-vzdelávacie aktivity s mottom "„Uč sa a zdieľaj“".
Predchodcom OHM boli "Svetové hry mládeže", ktoré sa uskutočnili pod patronátom MOV jediný raz v roku 1998 v Moskve. Na podujatí štartovalo 4623 športovcov zo 131 krajín, súťažilo sa v 148 disciplínach 12 olympijských športov. 
Slovensko reprezentovalo 86 mladých športovcov, jedinú medailu bronzovú získala trojskokanka Dana Velďáková. 
Usporiadateľom prvej mládežníckej olympiády sa stal v roku 2010 Singapur, ktorý bol vo voľbách úspešnejší ako Moskva. Zúčastnilo sa na nich 3500 športovcov z 204 krajín, súťažilo v 26 športoch. Dejiskom prvých zimných OHM sa stal o dva roky neskôr rakúsky Innsbruck, ktorý dostal vo voľbách prednosť pred fínskym Kuopiom. 
Športy.
V programe mládežníckych olympiád sú okrem klasických olympijských športov aj nové športové odvetvia a disciplíny, ktoré majú snahu zatraktívniť šport mladým ľuďom. Mnohé z nich sa už stali súčasťou programu "veľkých" olympiád ako basket 3×3, skateboarding, breakdancing, športové lezenie. Ďalšie športy z OH mládeže skialpinizmus, plážová hádzaná, futsal či inline rýchlokorčuľovanie majú tiež ambície zaradiť sa k olympijským športom.
V olympijskom programe si postupne našli svoje miesto aj nové disciplíny, úspešne "otestované" na olympiáde mladých. V individuálnych športoch pribudli nové formáty súťaží miešaných družstiev v alpskom lyžovaní, krasokorčuľovaní, džude a miešané štafety v biatlone, sánkovaní, atletike a plávaní. Na I. Zimných OHM v Innsbrucku mali svoju premiéru skoky na lyžiach dievčat a preteky rýchlokorčuliarov s hromadným štartom, tak isto sú už v programe OH.
Atraktívne sú súťaže v individuálnych zručnostiach v basketbale či ľadovom hokeji alebo paralelný vodný slalom na hladkej vode formou vyraďovacích kôl. Na OHM 2020 v Lausanne nahradil hokejové súťaže zručnosti nový formát hokej 3×3, novinkou bola súťaž v monoboboch. Špecifické sú tiež miešané súťaže chlapcov a dievčat z rôznych krajín či dokonca kontinentov v spoločných tímových a štafetových discipínach.
Slovensko na OHM.
Na prvé Letné OHM 2010 v Singapure vyslalo Slovensko výpravu 17 športovcov, ktorí súťažili v ôsmich športových odvetviach. Výprava získala šesť medailí, z toho o tri sa pričinili tenisti. Najcennejšiu vybojovala džudistka Andrea Krišandová, členka víťazného miešaného tímu zloženého z pretekárov a pretekárok z rôznych krajín. Táto medaila sa však nezarátava do medailovej bilancie krajín. Aj ďalšie letné OHM 2014 sa konali v Ázii, hostiteľom bolo čínske mesto Nanking. Slovensko reprezentovalo 37 mladých športovcov v 11 športoch s bilanciou dve strieborné a jedna bronzová medaila. Družstvo futbalistiek do 15 rokov, jediný európsky zástupca obsadilo štvrté miesto, keď v semifinále prehralo s Čínou po penaltovom rozstrele a v stretnutí o 3. miesto s Mexikom 1:3. Dva roky po OH 2016 v Riu de Janeiro sa olympijská slávnosť, tentoraz mládežnícka opäť konala v Južnej Amerike. V Buenos Aires 2018 sa o historicky prvé zlato z letných OHM pre Slovensko zaslúžila vodná slalomárka Emanuela Luknárová, ktorá zvíťazila v disciplíne K-1 a navyše pridala bronz v C-1. Kanoisti zatiaľ z každých OHM priviezli medailu, vodný slalom je tak našim najúspešnejším športom pod olympijskými kruhmi nielen v kategórii dospelých, ale aj medzi mládežníkmi.
Na prvých Zimných OHM (ZOHM) 2012 v Innsbrucku nás reprezentovalo 30 športovcov a hneď v premiére sme sa mohli tešiť z prvej zlatej medaily, získala ju budúca hviezda lyžiarskych svahov Petra Vlhová v slalome. V Lillehammeri 2016 vybojoval striebro v súťaži hokejových zručností Sebastián Čederle. Doteraz najúspešnejšie boli pre Slovensko ZOHM v Lausanne 2020. Striebro priviezla bobistka Viktória Čerňanská, bronz hokejové družstvo dievčat a v hokejovom turnaji 3×3 miešaných tímov sme získali dve bronzové a dve strieborné medaily, tie sa však do medailovej bilancie krajín nepočítajú. 
Prehľad medailistov Slovenska z Letných OH mládeže.
Medaily nezarátané do bilancie krajín
Prehľad medailistov Slovenska zo Zimných OH mládeže.
Medaily nezarátané do bilancie krajín

</doc>
<doc id="650278" url="https://sk.wikipedia.org/wiki?curid=650278" title="Slovensko na Európskom olympijskom festivale mládeže">
Slovensko na Európskom olympijskom festivale mládeže

Slovensko sa zúčastňuje na Európskom olympijskom festivale mládeže od leta 1993. Na prvom ročníku letného EYOF v roku 1991 ako aj prvom zimnom EYOF 1993 štartovali slovenskí športovci vo výprave Česko-Slovenska.
História.
Na premiérových ročníkoch letného i zimného EYOF, vtedy pod názvom "Európske olympijské dni mládeže (EYOD)" získali slovenskí mládežníci ešte vo výpravách Česko-Slovenska zhodne po jednej medaile. Na letnej premiére 1991 v Bruseli zlato tenista Martin Hromec, na zimnej 1993 v talianskej Aoste bronz bežec na lyžiach Martin Bajčičák. Prvé zlato v ére samostatnosti získal v roku 1993 atlét Tomáš Halva. Päťkrát získala výprava Slovenska dve zlaté medaily – v Bathe 1995, v Lisabone 1997, v Paríži 2003, v Tampere 2009 a v Utrechte 2013. Doteraz najúspešnejšie vystúpenia, čo sa týka počtu medailí sme zaznamenali na EYOF 2007 v Belehrade, odkiaľ sme priviezli osem cenných kovov (1-4-3) a v roku 2017 z maďarského Győru dokonca desať medailí (1-4-5). Jedinou dvojnásobnou zlatou medailistkou z letného vydania EYOF je tenistka Viktória Kužmová. Medzi našimi medailistami podujatia nájdeme aj známe mená, ktoré sa neskôr zúčastnili olympijských hier ako tenista Dominik Hrbatý, atlét Jozef Repčík či cyklista Matej Jurčo.
Zimné EYOF neboli pre nás tak úspešné ako letné. Historickú prvú zlatú medailu sme získali až v roku 1999, pričinila sa o ňu miešaná biatlonová štafeta na IV. zimných EYOD, ktoré sa konali v Poprade-Tatrách. Podujatia organizovaného Slovenským olympijským výborom v rámci podpory kandidatúry Popradu-Tatier na usporiadanie ZOH 2006 sa zúčastnilo 699 športovcov zo 40 európskych krajín. Prvú individuálnu medailu v ére samostatnosti získala krasokorčuliarka Monika Simančíková v Liberci 2011. Najúspešnejší pre našich mládežníkov bol Zimný EYOF 2019 v Sarajeve. Kým na všetkých doterajších zimných EYOF získali Slováci dohromady šesť medailí (1-0-5), v bosnianskej metropole pridali hneď štyri cenné kovy a s bilanciou 2-2-0 obsadili 7. miesto v hodnotení krajín. Výrazne sa o to pričinila šortrekárka Petra Rusnáková, s dvomi zlatými a jednou striebornou medailou najúspešnejšia účastníčka celého podujatia. Zároveň sa stala aj historicky najúspešnejšou slovenskou športovkyňou na letných aj zimných EYOF. Prvý krát v histórii EYOF sa stalo, že dve naše športovkyne v jednej disciplíne vystúpili na stupne víťazov, v rýchlokorčuľovaní na krátkej dráhe na 500 m trati obsadili prvé dve priečky Petra Rusnáková a Lucia Filipová.
XVI. Letný EYOF 2022 sa mal pôvodne konať v roku 2021, z dôvodu pandémie COVID-19 sa však termín podujatia presunul o rok neskôr. Dejiskom súťaží mali byť Košice, no keďže tie sa vzdali organizácie, usporiadateľským mestom sa stala Banská Bystrica. V dňoch 24. júla až 30. júla 2022 sa konali súťaže v desiatich športových odvetviach za účasti mladých športovcov zo 48 krajín. Okrem Banskej Bystrice boli dejiskami súťaží Zvolen, Detva, Slovenská Ľupča a Badín.

</doc>
<doc id="650286" url="https://sk.wikipedia.org/wiki?curid=650286" title="Liptovské hrnčiarstvo">
Liptovské hrnčiarstvo

Liptovské hrnčiarstvo predstavuje charakteristicky zdobené výrobky hrnčiarskych remeselníkov, špecifických pre región Liptova. V súčasnosti je doložené archívnym materiálom, muzeálnymi zbierkami a svedectvom pamätníkov, potvrdzujúcich hrnčiarske dielne v Štrbe, Važci, Hybiach, Okoličnom, Smrečanoch, Palúdzke a v Ružomberku. Na prelome 19. a 20. storočia začalo liptovské hrnčiarstvo zanikať. Výroba na hornom Liptove sa udržala len v obci Hybe, kde ešte v tridsiatych rokoch pracovalo niekoľko hrnčiarov vo vlastných dielňach a „vyžihárňach.“
Pod hrnčiarske remeslo spadá aj kachliarstvo a tehliarstvo; tieto schopnosti sa častokrát kombinovali v jednej dielni, kde pôsobilo viacero majstrov, alebo bol väčší dopyt po menovanom tovare.
Charakteristické znaky.
Remeselné dielne v Liptovskej kotline boli charakteristické výrobou dokonale remeselne vyhotoveného úžitkového riadu. Hlina z lokálnych zdrojov mala po výpale svetločervenú farbu, ľudovo pomenovanú ako červenica. Estetickú pôsobivosť mu dodávalo používanie striedmej farebnej škály, typický bol žltkavý a hnedý fŕkaný či striekaný dekor a zelenkavá glazúra. Tá bola vyrábaná v rôznych intenzitách svetlosti, podľa množstva pridanej medienky (pripravovali si ju pálením medi) do transparentnej glazúry „gliedy“, dovážanej prevažne z Banskej Štiavnice, Příbrami a neskôr z Prahy. Výzdobu niektorých druhov nádob robili majstri remesla farebnými hlinkami nanášaním dekóru drievkami, štetcami, kravskými „rohmi“ v užšej časti zaopatrenými husím brkom či „grguľou“ alebo „kukačkou“. Vo farebnej úprave povrchu nádob uplatňovali tiež techniku „trasakovania“ a maľovania špongiou. Ornamentálne prvky pozostávali zväčša z bodiek a čiarok, no typické sú aj vzory ako kuracie labky, kohútiky, hadíky, pásiky a hviezdičky. Za zvláštnosť možno považovať dekoratívne venčeky - farebná hlinka sa natrela v širšom páse po obvode nádoby štetcom a potom sa vlnkovite roztierala pritlačeným prstom. Pod tlakom prsta sa biela hlinka rozriedila s podkladovou farbou (engobou) a vznikali neostré prechody medzi farbami.
Tvaroslovie.
Liptovská hrnčina je nositeľkou tvaroslovia, ktoré podčiarkuje jej úžitkový charakter, bohatosť tvarov nádob a verne odzrkadľuje charakter života ľudu, jeho zvykov a potrieb. Najtypickejšie výrobky boli hrnce rôznej veľkosti a krčiažky. Pre koscov, ktorí na lúkach nocovali po celé týždne, vyrábali majstri hrnčiari hrnce na varenie. Jedlo sa z veľkých, vypuklo tvarovaných mís s vekom, ktoré sa identifikujú ako liptovské. Častými a účelne tvarovanými výrobkami boli aj krčiažky, v ktorých sa na lúky nosievalo mlieko alebo káva. Veľké krčahy s objemom 4 až 5 litrov slúžili na prenos hotových jedál pracujúcim. Opomenúť sa nesmie ani domáci kuchynský riad ako mliečniaky, spuštiaky (slúžiace na spúšťanie mlieka - mali úzke dno a vyšší tvar s pretiahnutým bruchom), stlpáne (vysoké mliečniky), rajnice (mali úzke dno s bruškom v hornej časti), ktoré sa vyrábali aj s dvomi uškami a pod.
Výpal keramiky.
Hrnčiari svoje výrobky vypaľovali vo veľkých „cúgových“ - kaselských peciach, takzvaných vyžíharňach. Tieto stavby, v ktorých boli pece umiestnené (patrili k nim aj prístrešky na drevo a pod.) sa stavali v odľahlejších častiach sídiel, nie priamo v dedine, kde mali hrnčiari dielne, pretože počas výpalov hrozilo nebezpečenstvo požiaru. Hlinené výrobky sa pálili zväčša na dvakrát - prvý krát dôkladne vysušené nádoby, prípadne zdobené hlinkami (hlinenými farbami nanášanými na polosuchý črep) a druhýkrát sa vypálili aj s nanesenou glazúrou (prifarbovanou alebo transparentnou - podľa osobitého zámeru výrobcu). Riad sa na seba ukladal v tzv. šóroch na pláty (dosky z navysoko vypálenej šamotovej hliny) a nesmel sa dotýkať, aby sa „nespiekol“ dokopy. Na jedno pálenie sa do pece naukladalo približne 500 až 600 kusov výrobkov, podľa ich veľkosti. V peciach sa pálilo mäkkým drevom, ktoré horí dlhým plameňom. Každý výpal si vyžadoval spotrebu približne troch kubíkov dreva.

</doc>
<doc id="650294" url="https://sk.wikipedia.org/wiki?curid=650294" title="Konstantin Päts">
Konstantin Päts

Konstantin Päts (* 23. február 1874, Tahkuranna† 18. január 1956, Buraševo pri Kalinine, ZSSR) bol estónsky novinár, politik, štátnik, jeden z najvýznamnejších Estóncov 20. storočia. Zaslúžil sa o vytvorenie Estónska a následne vystriedal viacero pozícií. Medzi jeho najvýznamnejšie patrili: post predsedu vlády Estónska a post estónskeho prezidenta, ako i post hlavy štátu "riigivanem". Od roku 1934 vládol krajine autoritatívne, "de facto" ako diktátor až do roku 1940, keď krajinu obsadil Sovietsky zväz. Patrí k najkontroverznejším postavám estónskych dejín. 
Životopis.
Konstantin Päts sa narodil do roľníckej rodiny v Ruskej ríši v estónskej obci Tahkuranna v roku 1874. Po tom čo vyštudoval Štátnu strednú školu v Pärnu nastúpil na štúdium práv na univerzite v Tartu. Po získaní titulu v roku 1898 vykonal povinnú vojenskú službu v Pskove a v roku 1901 začal pracovať ako žurnalista v estónskych novinách "Teataja" (Hlásateľ). V roku 1904 sa stal členom mestskej rady a následne aj zástupcom starostu v Tallinne. Po tom, čo o rok neskôr vypukla v Rusku revolúcia musel z Estónska utiecť, pretože bol odsúdený na smrť pre údajnú účasť na vedení miestnych rebelov. Sám pred tým pritom vyzýval skôr k zdržanlivosti. Roky 1905 až 1906 prežil v exile vo Švajčiarsku, následne do roku 1909 žil vo Fínsku. 
V roku 1910 prišiel do Petrohradu, kde sa nahlásil úradom a 9 mesiacov následne slúžil v petrohradskom väzení Kresty. Od návratu písal pre estónske petrohradské noviny "Peterburi Teataja" a od roku 1911 pre noviny "Tallinna Teataja". Počas prvej svetovej vojny vykonával vojenskú službu v Tallinne, v roku 1917 sa zapojil sa do estónskeho národnooslobodzovacieho hnutia. Bol jedným z trojice členov Výboru na záchranu Estónska, ktorý 24. februára 1918 vydal Deklaráciu nezávislosti Estónska. Päts sa následne stal hlavou provizórnej estónskej vlády, no takmer ihneď bol uväznený nemeckými vojskami a odvlečený do Poľska. Po porážke Nemecka a vyhlásení prímeria v novembri 1918 bol prepustený a vrátil sa do Estónska. V provizórnej vláde mal v nasledujúcom období na starosť viacero úloh ako: post minister obchodu a vnútra, či ministra vojny. Mal na starosti obranu krajiny proti povstalcom bojujúcim o moc na území bývalej Ruskej ríše.
V politike zastával pravicové agrárne stanovisko a bol členom strany "Põllumeeste Kogud" (Zväz roľníkov, neskôr po spojení "Asunikkude ning väikemaapidajate Koondis"). V Prvej estónskej republike patrila jeho strana k najsilnejším a Päts zastával viacero významných postov v exekutíve. V rokoch 1922 až 1923 bol taktiež hlavou (hovorcom) estónskeho parlamentu Riigikogu. Ako hlava štátu "riigivanem" s mocou obdobnou pôsobnosti prezidenta a premiéra pôsobil päťkrát v obdobiach od 25. januára 1921 až 21. novembra 1922, 2. augusta 1923 až 26. marca 1924, 12. februára 1931 až 19. februára 1932, 1. novembra 1932 až 18. mája 1933 a 21. októbra 1933 až 24. januára 1934. 
Po tom, čo bola v roku 1933 po referende prijatá nová ústava Päts využil situáciu a potlačil pronemecké fašistické hnutie "Vaps", ktoré údajne chystalo prevrat. Zároveň sám s pomocou generála Johana Laidonera prevzal "de facto" ako diktátor moc. V roku 1935 založil novú stranu Vlastenecká liga ("Isamaaliit"), ktorá sa stala štátostranou. V roku 1937 sa nechal zvoliť tzv. riigihoidja (prezidentom regentom, resp. štátnym protektorom) a v roku 1938, po prijatí novej ústavy na 6 rokov prezidentom. Jeho autoritársky režim nazývaný aj éra ticha () následne trval až do okupácie Sovietskym zväzom v júli 1940. Päts ako vodca krajiny podpísal so Sovietmi viaceré „spojenecké zmluvy" vedúce k začleneniu krajiny do ZSSR.
Okrem politiky sa Päts venoval aj iným ekonomickým, či kultúrnym činnostiam. V rokoch 19191933 pôsobil ako predseda poisťovne "Estonian Lloyd", v rokoch 1925 až 1929 bol predsedom estónskej Rady obchodnej a priemyselnej komory a v rokoch 19251936 bol predsedom Estónsko-fínsko-maďarskej asociácie, následne od roku 1936 bol jej čestným predsedom. V rokoch 19271937 pôsobil tiež ako predseda nadácie "Fenno-Ugria". Vlastnil tiež farmu v obci Kloostrimetsa. V roku 1928 získal čestný doktorát z práv na Tartuskej univerzite, v roku 1938 čestný doktorát z vied na Tallinnskej technickej univerzite a na univerzite v indickej Andhre. Získal viacero ocenení a čestných občianstiev.
Po obsadení Estónska Sovietmi bol Päts deportovaný do ZSSR, kde žil v Ufe. V roku 1941 bol zatknutý a uväznený do roku 1954, v roku 1956 zomrel v psychiatrickej liečebni neďaleko dnešného Tveru.

</doc>
<doc id="650299" url="https://sk.wikipedia.org/wiki?curid=650299" title="Uršuľa Kovalyk">
Uršuľa Kovalyk

Uršuľa Kovalyk (autorský pseudonym; * 31. december 1969, Košice) je slovenská poetka a spisovateľka.
Život a dielo.
Vyštudovala Strednú zdravotnícku školu, ale v zdravotníctve nepracovala. Po roku 1989 vystriedala niekoľko exkluzívnych zamestnaní (ošetrovateľka laboratórnych zvierat, kníhkupkyňa v kníhkupectve "Artforum", pracovníčka v "Krízovom centre pre obete násilia"). Známa v košickom undergrounde. V roku 2004 externe vyštudovala sociálnu prácu na Trnavskej univerzite. V súčasnosti pracuje v občianskom združení s bezdomovcami. Je supervízorkou a principálkou "„Divadla bez domova“", v ktorom hrajú ľudia bez domova a telesne postihnutí. Má dve deti a žije v Bratislave.

</doc>
<doc id="650303" url="https://sk.wikipedia.org/wiki?curid=650303" title="Politický systém Slovenska">
Politický systém Slovenska

Slovensko je unitárny štát, zastupiteľská demokracia a parlamentná republika. Jednotlivé štátne orgány, ich funkcie a pôsobenie sú zadefinované v ústave. Zákonodarnú moc predstavuje Národná rada Slovenskej republiky (parlament), ktorá je zároveň aj jediným ústavodarným orgánom (zmena ústavy musí byť schválená trojpätinovou väčšinou poslancov parlamentu). Výkonnú moc predstavuje vláda spoločne s prezidentom, pričom predsedu a členov vlády menuje prezident, no schvaľuje parlament (parlament im takzvane „vyslovuje dôveru“). Súdnu moc predstavuje ústavný súd, súdna rada a sústava súdov, do ktorej patrí aj najvyšší súd.
Slovensko je vcelku pozitívne hodnotené organizáciami monitorujúcimi mieru demokracie a slobody vo svete. V Indexe demokracie vydávanom Economist Intelligence Unit, divíziou vydavateľstva novín The Economist, dosiahlo v roku 2019 hodnotu 7,17 z 10, obsadilo 42. priečku spomedzi krajín sveta a je zaradené do kategórie "flawed democracy" (v preklade „demokracie s nedostatkami“). V hodnotení mimovládnej organizácie Freedom House dosiahlo hodnotu 71 zo 100 v hodnotení demokracie, pričom je klasifikované ako "Consolidated Democracy" („upevnená demokracia“) a hodnotu 88 / 100 v hodnotení slobody, pričom je klasifikované ako "Free" („slobodná krajina“).
Národná rada je jednokomorový parlament. Skladá zo 150-tich poslancov, ktorí sú volení občanmi každé štyri roky v priamych voľbách pomerným volebným systémom s volebným kvórom 5 % a s otvorenými kandidátnymi listinami:
Medzi najdôležitejšie povinnosti parlamentu patrí schvaľovanie zákonov, vyslovovanie dôvery vláde či schvaľovanie štátneho rozpočtu. 
Prezident bol do roku 1998 volený parlamentom, od roku 1999 je volený občanmi v priamych voľbách dvojkolovým väčšinovým volebným systémom (prezidentom sa stáva kandidát, ktorý v prvom kole volieb získa viac ako 50 % hlasov; ak toľko percent nezíska žiaden kandidát, prví dvaja postupujú do druhého kola). Je oficiálnou hlavou štátu a najvyšším predstaviteľom výkonnej moci, no keďže Slovensko patrí medzi tzv. parlamentné republiky, jeho právomoci sú do značnej miery obmedzené. Poveruje (spravidla budúceho premiéra) zostavením vlády a vymenúva jej členov, tí však musia byť schválení parlamentom. 
Vláda je vymenovávaná prezidentom a schvaľovaná parlamentom (parlament jej „vyslovuje dôveru“). Tvorí ju predseda vlády (premiér), podpredsedovia vlády a ministri, ktorí riadia jednotlivé ministerstvá. Vláda vydáva nariadenia vlády, jednotlivé ministerstvá vydávajú vyhlášky. Prezident spravidla poveruje zostavením vlády predsedu politickej strany, ktorá získala najväčší počet hlasov v parlamentných voľbách. Ak táto politická strana nemá väčšinu v parlamente, uzatvorí dohodu s inými stranami a vytvorí s nimi koalíciu, aby spoločne v parlamente väčšinu mali. Členovia vlády sú potom spravidla nominantami strán v tejto koalícii. Zvyšné strany, ktoré nie sú súčasťou koalície, sa nazývajú opozícia. Po vymenovaní vlády prezidentom musí vláda do 30 dní spísať svoje programové vyhlásenie a predložiť ho na schválenie parlamentu. Stará vláda musí podať demisiu po ustanovujúcej schôdzi parlamentu (ktorá sa koná po parlamentných voľbách); prezident ju musí odvolať, ak jej parlament vysloví nedôveru.
Sudcov menuje prezident na návrh súdnej rady. Tá má osemnásť členov, pričom deväť z nich volia sudcovia, troch parlament, troch prezident a troch vláda. Ústavný súd nie je súčasťou sústavy súdov. Ten tvorí trinásť sudcov, ktorých menuje prezident na návrh parlamentu. Ich funkčné obdobie je dvanásť rokov. Ústavný súd rozhoduje o súlade zákonov s ústavou a iných právnych predpisov nižšej sily s právnymi predpismi vyššej sily.
Z hľadiska územnej samosprávy je Slovensko rozdelené na osem samosprávnych krajov (tzv. „vyšších územných celkov“) a vyše 2 900 obcí. Samosprávne kraje majú svojho predsedu a krajské zastupiteľstvá, obce majú starostu či primátora a obecné zastupiteľstvo. Predsedovia samosprávnych krajov, starostovia, primátori aj krajské a obecné zastupiteľstvá sú volené priamo.
Slovensko je členom OSN, Európskej únie (pričom jeho občania volia 17 poslancov do Európskeho parlamentu), NATO, OECD a iných medzinárodných organizácií.
Volebné právo majú všetci občania nad 18 rokov. Za poslanca parlamentu môže kandidovať každý občan nad 21 rokov s trvalým pobytom na Slovensku; za prezidenta nad 40 rokov.

</doc>
<doc id="650304" url="https://sk.wikipedia.org/wiki?curid=650304" title="Lars Göran Petrov">
Lars Göran Petrov

Lars-Göran Petrov (* 17. február 1972, Švédsko – † 7. marec 2021), často skracovaný ako L-G Petrov, bol švédsky hudobník, spevák a skladateľ macedónskeho pôvodu. Petrov bol známy predovšetkým dlhoročným vystupovaním v skupine Entombed. Spolu so skupinou bol okrem iného nominovaný na ocenenie švédskeho fonografického priemyslu Grammis. Pôvodne pôsobil v skupine Nihilist. Spolu so spevákom Perom Yngveom „Dead“ Ohlinom tiež spoluzakladal skupinu Morbid. V roku 1992 sa krátko pripojil k zoskupeniu Comecon. Petrov sa tiež objavil ako hosť na albumoch skupín ako Amon Amarth, The 69 Eyes, Leukemia, Rotten Sound a The Project Hate MCMXCIX.

</doc>
<doc id="650305" url="https://sk.wikipedia.org/wiki?curid=650305" title="L-G Petrov">
L-G Petrov



</doc>
<doc id="650307" url="https://sk.wikipedia.org/wiki?curid=650307" title="Softbal na Panamerických hrách 2007">
Softbal na Panamerických hrách 2007

Softbal na Panamerických hrách 2007 bol softbalový turnaj v rámci multišportového podujatia Panamerických hier 2007. Konal sa vo Rio de Janeiro, v Brazílii v dňoch od 23.28. júla 2007, za účasti 8 ženských tímov. Kvôli daždivému počasiu sa hral až o dva dni neskôr a pôvodne osemčlenná skupina sa rozdelila na 2 štvorčlenné skupiny, aby sa odohral menší počet zápasov. Nováčikom podujatia bolo družstvo domácej . Softbalový turnaj sa na hrách organizuje od roku 1979 a toto bolo jeho 8. vydanie. Zápasy sa odohrali na dočasne postavenom štadióne "Cidade do Rock" s kapacitou 2 000 divákov, ktorý je súčasťou športového komplexu Complexo Esportivo Cidade do Rock. Na tomto mieste stál aj rovnako dočasne postavený bejzbalový štadión, ktorí hostil bejzbalový turnaj. Ihriská oboch štadiónov mali kvôli výdatných dažďom problém absorbovať vodu a tiež problémy s elektrinou a ovplyvnili tak výsledky oboch turnajov.
Titul šiestykrát v rade získalo . Finále, ani zápas o 3. miesto sa však v dôsledku dažďov nekonali. Víťazom sa stalo najlepšie družstvo základnej časti a spolu s získali strieborné medaily.
Mužský turnaj sa neorganizoval, pretože Panamerická softbalová konfederácia hlasovala za odstránenie všetkých neolympijských športov.
Kvalifikácia.
Jediným kvalifikačným podujatím boli panamerické majstrovstvá v roku 2005.
Výsledky.
Play-off.
Finále.
V dôsledku dažďov sa finálový deň softbalového turnaja, v ktorom sa mali hrať zápas o 3. miesto a finále, zrušil.

</doc>
<doc id="650308" url="https://sk.wikipedia.org/wiki?curid=650308" title="Rosamund Piková">
Rosamund Piková

Rosamund Piková, celým menom Rosamund Mary Ellen Piková (neprechýlene Rosamund Mary Ellen Pike; * 27. január 1979, Londýn, Spojené kráľovstvo), je anglická herečka.
Detstvo a mladosť.
Piková sa narodila 27. januára 1979 v Londýne do rodiny operných spevákov Caroline Friendovej a Juliana Pikea. Je jedináčik. 
Kariéra.
Do širšieho podvedomie sa dostala vďaka úlohe Mirandy Frost vo filme "Dnes neumieraj" z roku 2002. V roku 2005 hrala Jane, staršiu sestru Elizabeth (Keira Knightley), vo filmovej adaptácii románu "Pýcha a predsudok". 
V roku 2012 hrala úlohu kráľovnej Andromedy vo fantasy filme "Wrath of the Titans". Kvôli tejto úlohe odmietla rolu Louis Lane z filmu "Man of Steel", ktorý vyšiel v roku 2013. 
Jej ďalším obrovským úspechom bol film Davida Finchera, "Stratené dievča". Film bol zverejnený v roku 2014 a stvárnila postavu Amy, ktorá záhadne zmizla počas piateho výročia svadby s jej manželom, ktorého stvárnil Ben Affleck. Film zarobil vyše 356 miliónov dolárov po celom svete a Piková za svoj herecký výkon získala uznanie a tiež početné ocenenia a nominácie, vrátane ceny BAFTA za najlepšiu herečku v hlavnej úlohe, ceny Zlatý glóbus za najlepšiu herečku v dramatickom filme či Academy Awards. 
V roku 2018 hrala vo vojnovom filme s názvom "A Private War", za ktorý získala nomináciu na Zlatý glóbus. O rok neskôr prijala úlohu v desaťdielnom televíznom seriáli "State of the Union", za ktorý získala v roku 2019 ocenenie Emmy v kategórii Najlepší ženský herecký výkon v krátkej komédii alebo dramatickom seriáli. V rovnakom roku stvárnila postavu Marie Curieovej-Skłodowskej vo filme "Radioactive", ktorý vyšiel 19. marca 2020.
V roku 2021 stvárnila podvodníčku Marlu Grayson v kriminálnom trileri "Ako v bavlnke", ktorý režíroval J. Blakeson a v ktorom si zahral Peter Dinklage či Diane Wiest. Jej herecký výkon získal všeobecné uznanie. Na 78. ročníku udeľovania Zlatých glóbusov získala cenu pre najlepšiu herečku v komédii alebo muzikáli. V rovnakom roku nahovorila audioknihu románu Pauly Hawkins s názvom "A Slow Fire Burning". Zahrala si v ôsmich epizódach fikčne-historického televízneho seriálu "Koleso času". 
Súkromný život.
Od decembra 2009 je Piková vydatá za Robieho Uniackeho, podnikateľa a matematika, s ktorým má dvoch synov. Spoločne s jej manželom sú fanúšikmi čínskej kultúry. V roku 2021 sa Piková stala investorkou a kreatívnym riaditeľom psychedelickej meditačnej aplikácie Lumenate, ktorej cieľom je priviesť používateľa do zmeneného stavu vedomia. 

</doc>
<doc id="650309" url="https://sk.wikipedia.org/wiki?curid=650309" title="Rosamund Pike">
Rosamund Pike



</doc>
<doc id="650311" url="https://sk.wikipedia.org/wiki?curid=650311" title="Michael Caricari">
Michael Caricari

Michael Caricari, známy aj ako Gran Sfigato, je bývalý kanadský hudobník, spevák a textár s talianskymi koreňmi. Bol spoluzakladateľom kanadského rockového tria Danko Jones a členom skupín Change of Seasons a Tugboat.
Životopis.
Navštevoval strednú školu St. Robert Catholic High School v Thornhille v provincii Ontário. V rokoch 1990 až 1994 študoval geografiu – urbanistiku na Carleton University v Ottawe a získal titul Bachelor of Arts. Spolu s Dankom Jonesom a Johnom Calabreseom v roku 1996 založili rockové trio Danko Jones. V roku 1998 sa ho rozhodli spoluhráči vyhodiť zo skupiny, odišiel do Talianska a prerušil so skupinou kontakt. V roku 2003 nahral singel „Echoed in Sadness“ a album "Pretty Mouth" so skupinou Change of Seasons a v roku 2005 rovnomenný album skupiny Tugboat.
Popri hudobnej kariére prešiel od roku 1996 niekoľkými pracovnými pozíciami. V súčasnosti je riaditeľom a manažérom portfólia spoločnosti Colliers International v Toronte.

</doc>
<doc id="650313" url="https://sk.wikipedia.org/wiki?curid=650313" title="Rosamund Pikeová">
Rosamund Pikeová



</doc>
<doc id="650314" url="https://sk.wikipedia.org/wiki?curid=650314" title="Rosamund Mary Ellen Pike">
Rosamund Mary Ellen Pike



</doc>
<doc id="650315" url="https://sk.wikipedia.org/wiki?curid=650315" title="Rosamund Mary Ellen Piková">
Rosamund Mary Ellen Piková



</doc>
<doc id="650316" url="https://sk.wikipedia.org/wiki?curid=650316" title="Lakmusový test">
Lakmusový test

Lakmusový test môže byť:

</doc>
<doc id="650317" url="https://sk.wikipedia.org/wiki?curid=650317" title="Litmus test">
Litmus test



</doc>
<doc id="650318" url="https://sk.wikipedia.org/wiki?curid=650318" title="The Litmus Test">
The Litmus Test

The Litmus Test môže byť:

</doc>
<doc id="650324" url="https://sk.wikipedia.org/wiki?curid=650324" title="Kongresman">
Kongresman



</doc>
<doc id="650325" url="https://sk.wikipedia.org/wiki?curid=650325" title="Kongresmanka">
Kongresmanka



</doc>
<doc id="650326" url="https://sk.wikipedia.org/wiki?curid=650326" title="Vyslanec">
Vyslanec

Vyslanec môže byť:

</doc>
<doc id="650329" url="https://sk.wikipedia.org/wiki?curid=650329" title="Steganografia">
Steganografia

Steganografia je vedná disciplína, ktorá ma korene už v staroveku. Spadá do kryptológie a zaoberá sa utajením informácií takým spôsobom, aby boli neviditeľné pre osoby, ktoré sa k ním nemajú dostať, čo predstavuje výhodu oproti šifrovanej komunikácii, keďže šifra je identifikovateľná, aj keď  je nečitateľná. Ako prvé formy steganografie v staroveku sa využívali napríklad drevené tabule prekryté vrstvou vosku, v stredoveku to boli prvé formy neviditeľného atramentu.
Ďalším veľkým pokrokom v oblasti steganografie bola mikrobodka. Používať sa začala Nemcami počas druhej svetovej vojny. Na prvý pohľad obyčajná bodka za vetou, ktorá ale obsahovala mikro fotografiu, v ktorej mohla byť odfotená aj celá jedna strana textu. Počas vojny sa správy kódovali aj do kreslených obrázkov a to tak, že každý typ, hrúbka čiary, použitá farba mali svoj význam. 
Ukrývanie informácií do obrázkov.
Použitie obrázkov na utajovanie informácií sa považuje za efektívne, pretože obrázky sa na internete vyskytujú vo veľkých množstvách a tak nepôsobia nápadne. Ďalšou výhodou ukrývania informácií do obrázkov je aj stratová kompresia, ktorá sa používa pri ukladaní obrázkov. Túto výhodu používa množstvo stenografických algoritmov pretože každý očakáva istú stratu kvality.
Zapisovanie steganografickej správy do obrázku prebieha napríklad zmenou odtieňa farby o jeden stupeň, čo je pre ľudský zrak takmer nepoznateľné, pritom v dátovom zápise sa zmení LSB (Least Significant Bit), čo je najmenej dôležitý bit. To vytvára priestor na zapísanie správy do LSB bitov, pričom do každého LSB sa zmestí jeden bit stegosprávy. Tento proces ale vyžaduje len bezstratovú kompresiu. Najčastejšie sa však stretávame s obrázkami vo formáte JPEG, ktoré používajú stratovú kompresiu. Stegospráva sa ukladá pomocou operácie, ktorá sa nazýva diskrétna kosínusová transformácia (DCT). Zápis stegosprávy prebieha pomocou zmeny zaokrúhľovania bitov nahor alebo nadol. Zapisovanie stegosprávy do obrázku JPEG sa však veľmi neodporúča práve kvôli stratovej kompresii, ktorá môže stegosprávu úplne zničiť.
Ukrývanie informácie do zvuku.
Pri vkladaní stegosprávy do zvukovej stopy sa dá taktiež použiť metóda LSB (Least Significant Bit), pričom množstvo dát, ktoré sa do zvukovej správy dá ukryť je stanovené vzorkovacou frekvenciou nahrávky. Takéto ukrývanie správy do zvuku však spôsobuje šum v zvukovej stope.

</doc>
<doc id="650334" url="https://sk.wikipedia.org/wiki?curid=650334" title="Legát (staroveký Rím)">
Legát (staroveký Rím)

Legát (, pl. "legati", doslova „vyslanec, posol“) bola v starovekom Ríme osoba poverená osobitnými úlohami vyššou autoritou, zväčša senátom alebo cisárom.
V období republiky vznikla funkcia legáta v rámci provinčných správ. Slúžili guvernérovi provincie ako poslovia a vyslanci k miestnemu obyvateľstvu a ako velitelia vojsk dislokovaných v provincii. Postupne sa posilňovala vojenská časť legátskych právomocí a v dobe Gaia Iulia Caesara mali legáti generálsku hodnosť a velili jednej légii. Počas Caesarovej občianskej vojny stúpol počet aj význam legátov, vďaka čomu sa po vzniku cisárstva (27 pred Kr.) stali základom cisárskej správy ríše.
V období cisárstva mala každá légia legáta (legatus legionis), ktorý bol podriadený priamo Rímu, hoci niekdy sa zodpovedal aj guvernérovi provincie, v ktorej bola príslušná légia dislokovaná. Keďže légie patrili takmer vždy cisárskym provinciám, ich veliteľmi boli spravidla legáti. Legatus Augusti pro praetore stál na čele cisárskej provincie a spravidla velil tamojšej légii. Pokiaľ boli v provincii dislokované dve či viac légií, nad "legatorum legionis" stál "legatus Augusti pro praetore". Výnimkou boli provincie Afrika a Egypt.
Funkciu legáta zastávali aj vyslanci cisára, ktorí boli vysielaní do zahraničia, slúžili ako poradcovia pri vojnových ťaženiach alebo ako zástupcovia prokonzulov v senátorských provinciách.

</doc>
<doc id="650335" url="https://sk.wikipedia.org/wiki?curid=650335" title="Legatus legionis">
Legatus legionis



</doc>
<doc id="650336" url="https://sk.wikipedia.org/wiki?curid=650336" title="Legatus Augusti pro praetore">
Legatus Augusti pro praetore



</doc>
<doc id="650338" url="https://sk.wikipedia.org/wiki?curid=650338" title="Theano (filozofka)">
Theano (filozofka)

Theano alebo Theanó () bola starogrécka filozofka na rozhraní 6. a 5. storočia pred Kr.
Theano bola v staroveku považovaná za predstaviteľku prvých pytagorovcov. Pytagorovci, následníci matematika a filozofa Pytagora žili takmer kláštorným životom v komunitách, ktoré sa snažili žiť v harmónii medzi sebou. Na rozdiel od mnohých iných gréckych združení boli Pytagorovci otvorení pre mužov i ženy. Theano bola podľa starovekých správ autorkou niekoľkých spisov (vyučovala matematiku, fyziku, medicínu a detskú psychológiu a napísala niekoľko dôležitých prác). Ide tu však o spisy, ktoré vyvolávajú mnoho otázok. Na základe filologických štúdií sa zistilo, že boli napísané aspoň dvoma rôznymi rukami v najmenej dvoch rôznych obdobiach. Okrem toho sú mnohé biografické údaje o Theano zmätené a protichodné (čo dokazuje ich neskorší pôvod).
Mnohé existujúce diela, ktoré sú jej pripisované (i mnohým ďalším pytagorovcom, mužom i ženám, vrátane filozofiek Aisary, Fintys a Periktioné) sa všeobecne považujú za falzifikáty (pochádzajú zrejme až z obdobia prvého a druhého storočia). Zbierka týchto diel je preto označovaná za "Pytagorovskú pseudoepigrafiu" (Pseudoepigrapha Pythagorica). Zatiaľ čo sa Theano spomína ako odchovankyňa pytagorovej školy, jej presný vzťah k Pythagorovi nie je jasný. Staroveké písomné zdroje ju uvádzajú ako jeho žiačku, dcéru alebo aj ako jeho manželku a matku jeho detí, synov Télauga, Mnésarcha a dcér Myie a Arignóté (podľa inej verzie troch dcér - filozofiek Arignóté, Myie a Damo ). Uvádza sa tiež, že bola manželkou iného pytagorovca, a to Brontina z Krotónu (alebo z Metapontionu), že pochádzala z Metapontionu, Thurioi, Kréssy alebo Krotónu, a že jej otcom bol Leofrón, Pythónax alebo Brontinos. Neoplatonik Iamblichos, ktorý o nej napísal niečo viac, uvádza, že po smrti Pytagora sa s Theano oženil filozof Aristaios a stal sa jeho nástupcom (podľa inej verzie Pytagoras zomrel pri násilnom požiari a vedenie jeho školy prevzala Theano). Tieto protichodné informácie sa nedajú zladiť a preto musia byť niektoré z nich nevieryhodné. Mohli byť založené na záveroch rôznych pseudonymných textov (mohli to byť aj texty anonymných autorov, mužov alebo žien, ktorí ich pod jej menom napísali). To všetko ale neznamená, že Theano nebola historickou postavou. Mohli dokonca existovať dve (alebo i viac) filozofiek menom Theano (napr. Iamblichos jasne odlišuje manželku Brontina od manželky Pythagora) v starovekom Grécku totiž meno Theano nebolo neobvyklé (uvádza ho už Homér). Ďalším problémom je priradenie jej stratených diel k tým existujúcim.
V staroveku bola filozofka Theano vierohodnou historickou osobnosťou s povesťou ideálnej manželky a matky. Poskytovala príklad uplatnenia pytagorovskej filozofie v živote ženy, a preto bola pre pseudonymné spisovateľky atraktívnou témou. Staroveké svedectvá o tom, že Theano bola žiačkou Pytagora a napísala filozofické diela (ako aj jej biografia), sú zrejme neskoršou fikciou, v každom prípade texty, ktoré jej boli pripisované, nie sú až také staré. Fínsky filológ Thesleff preukázal, že jej apoftegmy (výroky), ktoré sú datované na základe dialektov (sa chronologicky neprekrývajú) sú najmä zo štvrtého alebo tretieho stor. pred Kr., zvyšok bol napísaný (v atickom nárečí, atickom koiné) neskôr.
Autentickosť textov (apoftegiem) a listov (16-tich, väčšinou fragmentálnych), ktoré pripisovali Theano (a iným filozofkám), napriek tomu hájila americká emeritná profesorka Mary Waitheová, ktorá odlíšila manželku Pytagora Theano I. od inej neskoršej Theano II. Prvej pripisuje texty 1 až 8 a druhej texty 9, 12 a 13. Texty 10, 11, 14 až 16 boli podľa nej od (možno rovnomenných) autoriek (autorov), tvrdiacich, že ​​sú od Theano, Pytagorovej manželky (čo z listov nevyplýva). Dialekt spisov 1 až 8 však potvrdzuje, že neboli od Pytagorovej manželky. Tiež sa zdá nepravdepodobné, že uverejnenie listov od rôznych žien, ktoré sa náhodou menovali Theano, bolo zámerným literárnym aktom. V starovekom svete boli pseudonymné diela akceptované ako literárny žáner. Tieto texty však majú svoju hodnotu, poskytujú totiž určitý obraz o tom, ako sa v starovekom Grécku uplatňovala pytagorovská filozofia v živote ženy.
Apoftegmy od Theano sa zaoberajú hlavne tromi kľúčovými problémami manželky: spôsobom, akým by mala vychovávať svoje deti, ako zaobchádzať so zamestnancami (otrokmi) a ako sa správať k svojmu manželovi. Napr. v liste Euboule autorka kritizuje nesprávnu výchovu detí, tvrdí, že úlohou matky je zabrániť deťom upadnúť do svojvoľných zvykov a viesť ich k mravnému životu. V liste Nikostrate píše, že ako sa má žena správať, keď si jej manžel začne s hetérou. Tvrdí, že manželka by si mala získať manžela späť prostredníctvom svojej cnosti. Kritizovanie jeho správania by jej mohlo len uškodiť. Naopak, svojím príkladným správaním si u manžela môže opätovne získať jeho lásku. Jej cnostné správanie, ako tvrdí, ho prinúti konať mravne. Čiže harmónia v rodine sa dá dosiahnuť iba cnostným správaním manželky. List (od Theano II) adresovaný Kallisto odporúča umiernenosť v zaobchádzaní so zamestnancami v domácnosti. 
Diogenes Laertios vo svojom diele "Životopisy slávnych filozofov" s odvolaním sa, že to má zo spisov Hippobota uvádza: „"Télauges nezanechal nijaký spis, no jeho matka Theano ich zanechala niekoľko. Hovorí sa o nej, že keď sa jej opýtali, po koľkých dňoch je žena čistá od styku s mužom, povedala: Od styku s vlastným okamžite, od styku s cudzím nikdy.""

</doc>
<doc id="650355" url="https://sk.wikipedia.org/wiki?curid=650355" title="Sotona">
Sotona

Sotona alebo sotoňa môže byť:

</doc>
<doc id="650359" url="https://sk.wikipedia.org/wiki?curid=650359" title="Alamut">
Alamut

Alamut je román slovinského autora Vladimíra Bartola. Rukopis románu bol dokončený koncom augusta v roku 1938. Knihu prvýkrát vydali v Ľubľane roku 1938, vo vydavateľstve Modra ptica. Román napriek oceneniu, ktorého sa mu dostalo, medzi kritikmi nenašiel jednomyseľný pozitívny ohlas, predovšetkým preto, že v tých časoch bola preferovaná "sociálne orientovaná próza".
Bartol začal román písať začiatkom 30. rokov, keď žil v Paríži. Vo francúzskom hlavnom meste sa stretol so slovinským literárnym kritikom Josipom Vidmarom, ktorý mu predstavil príbeh Hassana-i Sabba. Ďalšou stimuláciou pre román bol atentát na Alexandra I. z Juhoslávie, ktorého sa dopustili chorvátski a bulharskí radikálni nacionalisti, na údajnú objednávku talianskej fašistickej vlády. Pri publikácií bol román sarkasticky venovaný Benitovi Mussolinimu.
Preklad.
Kniha bola preložená do viac ako 20 jazykov. Český preklad (1946), srbský preklad (1954), francúzsky (1970, 1988, 2012) španielsky preklad (1989), taliansky (1989), chorvátsky (1990), nemecký (1992), turecký (1995 a 2012), perzský (1995), bulharský (1998), hebrejský (2003), arabský, grécky, kórejský, anglický a slovenský (2004), maďarský (2005), fínsky (2008), turecký (2010), taliansky (2013), macedónsky a litovský (2014).
Obsah.
Alamut je historický román popisujúci moslimský svet v 11. storočí na hore Alamut. Román sa skladá z 21. kapitol, dej diela je postavený na historických udalostiach a reálnych postavách. Román začína na jar roku 1092, keď na hrad Alamut dorazí plaché dievča Halima. Ocitne sa v rajských záhradách spolu s ďalšími spoločníčkami. Na dievčatá dozerá mladá Miriam a starena Apama, spolu ich učia náboženským dogmám ale aj umeniu, ako je spev či tanec. Dievčatá si rozprávajú príbehy o minulých životoch, láske a mužoch. Do Halimy sa zamiluje spoločníčka Sára, čo jej najprv lichotí no nakoniec ju odmietne. Všetky dievčatá patria mocnému Seidunovi, ktorého nikto nevidel okrem Miriam a Apamy. V druhej kapitole sa stretávame s opisom chlapca Ibn Tahíra, ktorý pochádza z mesta Sava a bol poslaný slúžiť učeniu Ismaela, aby pomstil vraždu svojho starého otca. Ibna Tahira prijíma Abu Sorak. Na hrade je zakázané piť víno, myslieť na ženy a zabávať sa. Chlapci sú trénovaní tak, aby plnili úlohy a boli schopní obetovať svoj život. Ibn Tahir tak spoznáva ťažký život na hrade Alamut a je nútený zabudnúť na svoj domov. Medzitým si Halima zvyká na prostredie v záhradách, kde ju všetci prijali a milovali. Užíva si pozornosť dievčat a dni plné zábavy. Dozvedá sa, ako sa jej spoločníčky ocitli na hrade.Život Ibn Tahira sa zmenil, zvykol si na nový svet a učí sa rôznym zručnostiam, arabskej gramatike ale aj náboženským dogmám v podobe Koránu. Stretáva Suleimana a Jesufa, s ktorými začne tvoriť nerozlučnú trojicu. Dlhé večeri si krátili rozhovormi o sebe, svojich predošlých životoch a to im pomáhalo odohnať pocit osamelosti.
Jedno leto, 60-ročný Abul Fazel Lumbani prichádza na hrad so správou, že Sultán zaútočí na Alamut a Seidun sa rozhodne zostať na hrade, aby porazil tureckú kavalériu. Mucufer mu ponúkne pomoc. Halima tiež hovorí túto správu Miriam.Turecká kavaléria sa priblíži k Alamutu a mladí bojovníci, ktorí mali spočiatku dovolené iba pozorovať bitku z diaľky, sa zapojili do boja. Ibn Tahirovi sa podarilo vytrhnúť čiernu vlajku z rúk jeho protivníkov. Viac ako sto Turkov prišlo o život v boji a niektorí utiekli. Po víťazstve prichádzalo na hrad čoraz viac veriacich. Hasan sa rozhodol mladých bojníkov oceniť tým, že Ibn Tahira, Jesufa a Suleimna posiela do rajských záhrad. Keď prídu do raja, všetky dievčatá sa zamilujú do Suleimana, no ten má oči len pre Halimu. Na pamiatku a ako dôkaz, že bol v raji, jej zoberie náramok. Večer si dievčatá sadnú k rybníku a rozprávajú sa o mužoch. Halima sa zamilovala do Suleimana a Miriam sa zamilovala do Ibn Tahira.
K moci prichádza Nizam al Mulk. Preto je Ibn Tahir vyslaný do Bagdadu, kde zabije Hasanovho smrteľného nepriateľa. Tam sa súčasne zoznamuje s Hasanovým náboženstvom. Opäť, v jeden deň prichádza Abu Jafar so správou, že chcú Hasana pripraviť o pevnosť Alamut. Hasan preukazuje svoju moc tým, že prikáže Suleimanovi a Jesufovi aby sa zabili. Tí úlohu prijímajú s úsmevom na tvári, pretože veria, že pôjdu do neba. Jafar vyslaný Hassanom, otrávi Sultána, zatiaľ čo on sám umiera. Irán tak stráca svojho najmocnejšieho vládcu. Hassan tak dokončí poslednú kapitolu svojej tragédie a Alamut sa stane opäť nezávislým. Hassana Ibna as-Sabahu možno prirovnať aj k moderným teroristom, najmä s tými, ktorí pochádzajú z islamizmu.
Kultúrne prepojenie.
Niektorí súčasní literárni kritici toto dielo interpretovali ako alegóriu spojenú s organizáciou "TIGR", ktorá vznikla s cieľom bojovať proti fašistickej talianizácii v bývalom rakúskom prímorí. Údajne Vladimir Bartol sympatizoval s uvedenou organizáciou. Hassana Ibna as-Sabahu možno prirovnať aj k moderným teroristom, najmä s tými, ktorí pochádzajú z islamizmu. Románom sa taktiež inšpirovali tvorcovia videohry Assassin's Creed.

</doc>
<doc id="650360" url="https://sk.wikipedia.org/wiki?curid=650360" title="Damon Richardson">
Damon Richardson

John Damon Richardson, známy ako Damon Richardson alebo John Richardson je kanadský hudobník a spevák. Od roku 2000 do roku 2006 pôsobil ako bubeník kanadského rockového tria Danko Jones. V minulosti pôsobil v skupine Change of Heart a je členom skupín Outer Temple a Cookie Duster.

</doc>
<doc id="650362" url="https://sk.wikipedia.org/wiki?curid=650362" title="Mihăil Kogălniceanu">
Mihăil Kogălniceanu

Mihăil Kogălniceanu [slovenská výslovnosť: Kogelničanu] (iné mená: Mihăil Cogălniceanu, Mihail Kogălniceanu, svoje rané práce signoval aj pofrancúzštenou formou Michel de Kogalnitchan; 6. september 1817, Jasy1. júl 1891, Paríž) bol moldavský a rumunský právnik, liberálny politik a historik, viacnásobný minister a predseda vlády Rumunského kniežatstva v období od 11. októbra 1863 do 26. januára 1865. Bol jedným z najväčších mužov rumunskej politiky a kultúry 19. storočia, prezident Rumunskej akadémie v rokoch 18871890. Nositeľ Radu čestnej légie II. triedy (veľkodôstojník).
Životopis.
Mihăil Kogălniceanu sa narodil 6. septembra 1817 v meste Jasy, ktoré v tom čase patrilo Moldavskému kniežatstvu. Jeho otec pochádzal z bojarskej rodiny Kogălniceanovcov. V ranom detstve sa mu dostalo vzdelania vo viacerých súkromných inštitúciach, a následne odišiel vďaka podpore moldavského princa Mihaila Sturza študovať na univerzity vo Francúzsku a v Nemecku, kde sa spoznal s viacerými významnými osobami svojej doby a oboznámil sa s myšlienkami Savigniho, Humboldta a Rankeho. Už ako študent sa venoval písanu a v roku 1837 publikoval priekopnícku štúdiu o Rómoch ("Esquisse sur l'histoire, les moeurs, et la langage des cigains") a prácu o rumunských krajinách ("Histoire de la Valachie, de la Moldavie a et des Vlaques transdanubiens"). Pre konflikty so svojim patrónom Sturdzom však štúdium ukončil pred ziskom doktorátu a v roku 1839 sa vrátil domov.
Doma začal pravidelne publikovať nové diela. Od roku 1840 redigoval časopisy Literárna Dácia ("Dacia literară") a Rumunský archív ( "Arhiva românească"), na ktorých založení sa podieľal, a hlbšie zaoberal sa moldavskou históriou. Medzi rokmi 1845 až 1852 publikoval trojzväzkovú edíciu moldavských kroník. V roku 1840 sa spolu s Constantinom Negruzzim a Vasile Alecsandrim stal spoluzakladateľom Národného divadla v meste Jasy, a venoval sa aj prednášaniu národných dejín na Academia Mihăileană, pričom jeho myšlienky mali značný vplyv na povedomie o roztrieštenom rumunskom národe. Reformistické sklony ho však čoskoro dostali do problémov, pretože moldavská vazalská správa podobné myšlienky nepodporovala. V roku 1844 bol jeho kurz histórie zrušený a počas jeho cesty do Viedne mu bol odobratý pas. Po návrate do Moldavska bol krátkodobo zatknutý. Naďalej sa zapájal do národnostného hnutia a roku 1845 až 1847 strávil v Paríži, kde sa stal členom Rumunskej asociácie študentov. 
V rokoch 1848/1849 sa zapojil do revolučného hnutia, ktoré sa rozšírilo po celej Európe. V Moldavsku a vo Valašsku malo hnutie za hlavný cieľ vytýčené vytvorenie nezávislého spoločného štátneho útvaru (Rumunska). Podobne ako vo väčšine európskych krajín však povstanie neuspelo. Za svoje kritické názory voči vládnucim vrstvám bol v roku 1848 nútený nakrátko odísť do Bukoviny, ktorá bola pod správou Rakúskeho cisárstva. Stal sa členom Moldavského ústredného revolučného výboru a jeho hlavným hovorcom. Ciele požadované moldavskou revolúciou boli vyjadrené v expozícii Priania národnej strany v Moldavsku ("Dorințele partidei naționale din Moldova") a konkrétne kroky vedúce k zjednoteniu krajín vyjavil v diele "Projekt pre moldavskú ústavu". V rakúskom exile tiež začal vydávať v miestnom žurnále "Bucovina".
Po tom, čo vypukla v Bukovine epidémia cholery, odišiel v roku 1849 do Francúzska, kde sa ďalej venoval rumunskej otázke. Hoci boli revolučné sily neúspešné, novým vládcom v Moldavsku sa vďaka rusko-osmanskej Baltalimanskej konvencie stal liberálny a pro-unifikačný politik Grigore Alexandru Ghica. Spolu s ním sa do Jasy vrátil aj Kogălniceanu. V novom štátnom aparáte získal krátko na to niekoľko postov, postupne však jeho vzťahy s Ghicom ochladli a Kogălniceanu namiesto politiky začal podnikať. Mal továreň na odevy, a ďalej sa venoval aj vydávaniu vlastenecky orientovaných novín, časopisov a historických diel. V roku 1855 založil noviny "Steaua Dunării".
Po parížskej mierovej zmluve z roku 1856 bol vytvorený dočasný rumunský parlament ad hoc diván () a Kogălniceanu ako jeho člen za Moldavsko patril k významným unionistom v ňom. Po tom, čo bol v roku 1859 i vďaka Kogălniceanovi za knieža Moldavska, a následne aj Valašska zvolený Alexandru Ioan Cuzu, sa spolupodielal na unifikačnom procese kniežatstiev, a zastával aj post predsedu vlády Moldavska. Ako taký mal zásluhy na medzinárodnom uznaní Rumunského kniežatstva (resp. od 1861 Spojených rumunských kniežatstiev). 
Ako ministerský predseda následne pôsobil v rokoch 1863 až 1865, a v tomto období zastával aj post ministra vnútra. Politicky sa zaslúžil o viacero reforiem v krajine. Bola presadená agrárna a školská reforma, reorganizácia štátnej správy a súdnictva, uskutočnila sa defeudalizácia (najmä zrušenie privilégií bojarov) a sekularizácia cirkevného majetku. V dôsledku nového zákona 25% ornej pôdy krajiny prešlo do sféry pozemkového fondu rumunského štátu. Zasadil sa aj o emancipáciu Rómov v Rumunsku. Pre postupné odcudzenie sa s panovníkom Alexandru Ioanom Cuzom a vznik opozície v podobe konzervatívcov a pozemkovej aristokracie však v roku 1865 musel z funkcií odstúpiť. 
Po nástupe kniežaťa Karola I. na rumunský trón sa medzinárodná situácia vyvíjala pre Rumunsko priaznivo a vznikla šanca na zisk nezávislosti. Vtedajší predseda vlády Ion Constantin Brătianu i napriek rivalite povolal skúseného Kogălniceanua naspäť do vlády, a v nasledovnom období vykonával hneď viacero funkcií: post ministra vnútra (18681870 a 18791880, a ministra zahraničných vecí (1876 a 18771878). V tomto období bola v roku 1877 oficiálne vyhlásená nezávislosť Rumunska. O rok neskôr zastupoval Rumunsko na Berlínskom kongrese, kde ale krajina vystupovala ako poradca. Od roku 1880 pôsobil istý čas ako rumunský veľvyslanec v Paríži. Ku koncu života bol prezidentom Rumunskej akadémie. Zomrel v roku 1891 zomrel v Paríži, pochovaný je v rodnom Jasy.

</doc>
<doc id="650363" url="https://sk.wikipedia.org/wiki?curid=650363" title="Mnésarchos">
Mnésarchos

Mnésarchos () môže byť:

</doc>
<doc id="650367" url="https://sk.wikipedia.org/wiki?curid=650367" title="École biblique">
École biblique

École biblique et archéologique française de Jérusalem, známa tiež ako École Biblique, je francúzska akademická inštitúcia v Jeruzaleme zameriavajúca sa na archeológiu a Biblickú exegézu.
História.
Škola bola založená v roku 1890 pod menom "École pratique d’études bibliques" Marie-Joseph Lagrange, dominikánskym kňazom. V roku 1920 získala súčasné meno, ako aj uznanie zo strany Académie des Inscriptions et Belles-Lettres, ako národná archeologická škola vo Francúzsku.
Škola je súčasťou dominikánskeho priorstva svätého Štefana, po francúzsky: „Couvent de Saint-Étienne“. Väčšina učiteľov sú dominikáni a všetci členovia tohto priorstva sa podieľajú na činnosti školy.
Významní členovia.
Popri Marie-Joseph Lagrangeovi, možno uviesť tiež Marie-Emile Boismarda, Rolanda de Vauxa, Raymond-Jacques Tournaya, Jerome Murphy-O'Connora a Pierre Benoita.

</doc>
<doc id="650369" url="https://sk.wikipedia.org/wiki?curid=650369" title="Mihăil Cogălniceanu">
Mihăil Cogălniceanu



</doc>
<doc id="650370" url="https://sk.wikipedia.org/wiki?curid=650370" title="Mihail Kogălniceanu">
Mihail Kogălniceanu



</doc>
<doc id="650371" url="https://sk.wikipedia.org/wiki?curid=650371" title="Michel de Kogalnitchan">
Michel de Kogalnitchan



</doc>
<doc id="650375" url="https://sk.wikipedia.org/wiki?curid=650375" title="Druhé francúzske cisárstvo">
Druhé francúzske cisárstvo

Druhé francúzske cisárstvo (), oficiálne Francúzske cisárstvo () bol režim Napoleona III. od roku 1852 do roku 1870 medzi druhou francúzskou republikou a treťou francúzskou republikou.
Historici v 30. a 40. rokoch 20. storočia často označovali druhé cisárstvo ako predchodcu fašizmu. Toto tvrdenie sa už nepoužíva a koncom 20. storočia ho označovali ako hlavný príklad modernizačného režimu. Historici všeobecne hodnotia cisárstvo negatívne v oblasti zahraničnej politiky a o niečo pozitívnejšie v oblasti domácej politiky, najmä po tom, ako Napoleon III. liberalizoval jeho vládu po roku 1858. Podporoval francúzsky obchod a vývoz. Najväčšie úspechy priniesli materiálne zlepšenia vo forme veľkej železničnej siete, ktorá uľahčila obchod, zviazala národ a sústredila ho na Paríž. Účinkom bola stimulácia hospodárskeho rastu a dosiahnutie prosperity vo väčšine regiónov krajiny. Druhé cisárstvo získalo vysoké uznanie za prestavbu Paríža so širokými bulvármi, nápadnými verejnými budovami a veľmi atraktívnymi obytnými štvrťami pre luxusných Parížanov. V medzinárodnej politike sa Napoleon III. pokúsil napodobniť svojho strýka, zapojiť sa do mnohých cisárskych vecí po celom svete a do niekoľkých vojen v Európe. Použitím veľmi tvrdých metód vybudoval francúzke cisárstvo v severnej Afrike a v juhovýchodnej Ázii. Napoleon III. sa tiež snažil modernizovať mexickú ekonomiku a priviesť ju na francúzsku obežnú dráhu, avšak to skončilo fiaskom. Zle zvládol hrozbu Pruska a na konci svojej vlády sa Napoleon III. ocitol bez spojencov tvárou v tvár ohromnej nemeckej sile.
Dejiny.
Štátny prevrat v roku 1851.
2. decembra 1851 usporiadal Ľudovít Napoléon Bonaparte, ktorý bol zvolený za prezidenta republiky, štátny prevrat rozpustením Národného zhromaždenia bez ústavného práva, aby tak mohol urobiť. Stal sa tak jediným vládcom Francúzska a obnovil všeobecné volebné právo, ktoré predtým Zhromaždenie zrušilo. Jeho rozhodnutia boli populárne schválené referendom koncom tohto mesiaca, ktoré priťahovalo nesmiernu podporu až 92 percent obyvateľov.
V tom istom referende bola schválená nová ústava. Nový dokument, ktorý bol formálne prijatý v januári 1852, držal Ľudovíta Napoleona pri moci na 10 rokov bez obmedzenia opätovného zvolenia. Koncentroval prakticky všetku vládnu moc vo svojich rukách. Ľudovít sa však neuspokojil s tým, že je len autoritárskym prezidentom. Hneď ako podpísal nový zákon, začal obnovovať cisárstvo. V reakcii na oficiálne inšpirované žiadosti o návrat cisárstva naplánoval Senát v novembri druhé referendum, ktoré prešlo s 97% podporou. 
Cisárstvo bolo formálne obnovené 2. decembra 1852 a princ-prezident sa stal „Napoleonom III., Francúzskym cisárom“. Ústava už vo svojich rukách sústredila toľko moci, že jedinými zásadnými zmenami bolo nahradiť slovo „prezident“ slovom „cisár“ a urobiť post dedičným. Populárne referendum sa stalo zreteľným znakom bonapartizmu, ktorý Charles de Gaulle neskôr tiež použil.
Začiatky vlády.
Napoleon III. s takmer diktátorskými právomocami urobil z budovania dobrého železničného systému vysokú prioritu. Paríž dramaticky rástol z hľadiska počtu obyvateľov, priemyslu, financií, obchodnej činnosti a cestovného ruchu. V spolupráci s Georgesom Eugènom Haussmannom vytvoril Napoleon III. bohatú prestavbu Paríža na svetovej úrovni. Hoci Francúzsko začalo neskoro, do roku 1870 malo vynikajúci železničný systém podporovaný aj dobrými cestami, kanálmi a prístavmi.
Napoleon sa s cieľom obnoviť prestíž cisárstva ešte pred novým prebudením nepriateľstva verejnosti pokúsil získať podporu ľavice, ktorú stratil sprava. Po návrate z Talianska znamenala všeobecná amnestia zo 16. augusta 1859 vývoj absolutistického alebo autoritárskeho cisárstva smerom k liberálnemu a neskôr parlamentnému cisárstvu, ktoré malo trvať desať rokov.
Náboženstvo.
Myšlienka zjednotenia Talianska - založená na vylúčení dočasnej moci pápežov - pobúrila francúzskych katolíkov, ktorí boli hlavnými podporovateľmi ríše. 
Ultramontanský katolicizmus zdôrazňoval nevyhnutnosť úzkych väzieb na pápeža vo Vatikáne v demokratizácii kultúry. Kampaň na pamflety vedená Mgr. Gastonom de Ségurom na vrchole talianskej otázky vo februári 1860 naplno využila slobodu prejavu, ktorú využívala katolícka cirkev vo Francúzsku. Cieľom bolo zmobilizovať katolícke názory a povzbudiť vládu, aby bola pre pápeža priaznivejšia. Hlavným výsledkom ultramontánnej kampane bolo spustenie reforiem v kultúrnej sfére a poskytnutie slobôd ich politickým nepriateľom: republikánom a slobodomurárom.
Druhé cisárstvo dôrazne uprednostňovala katolicizmus, ako oficiálne štátne náboženstvo. Tolerovalo však protestantov a Židov a nedochádzalo k prenasledovaniu ani pogromom. Štát sa zaoberal malou protestantskou komunitou kalvinistických a luteránskych cirkví, medzi ktorých členov patrili mnohí významní podnikatelia, ktorí režim podporovali. Cisársky dekrétny zákon z 26. marca 1852 viedol k väčšiemu zasahovaniu vlády do protestantských cirkví, čím sa znížila samoregulácia. Katolícki byrokrati nepochopili protestantskú doktrínu a boli proti nej zaujatí. Správa ich politík ovplyvnila nielen vzťahy cirkvi a štátu, ale aj vnútorný život protestantských komunít.
Polícia.
Napoleon III. zmanipuloval celý rad politizovaných policajných právomocí, aby cenzuroval médiá a potlačil opozíciu. Z právneho hľadiska mal široké právomoci, ale v praxi ho obmedzovali právne, zvyčajné a morálne odstrašujúce opatrenia. Od roku 1851 mala politická polícia centralizovanú administratívnu hierarchiu a bola do značnej miery imúnna voči verejnej kontrole. Druhé cisárstvo pokračovalo v systéme; úradníci zastavili navrhované inovácie. Politické úlohy boli zvyčajne súčasťou bežných administratívnych povinností. Hoci boli policajné sily skutočne posilnené, odporcovia prehnane zvýšili aktivitu tajnej polície a cisárska polícia nemala všadeprítomnosť, ktorá sa prejavila v neskorších totalitných štátoch.

</doc>
<doc id="650378" url="https://sk.wikipedia.org/wiki?curid=650378" title="Jozef Liška">
Jozef Liška

Jozef Liška (* 2. apríl 1917, Trebejov† 28. január 1982, Košice) bol slovenský logopéd a jazykovedec, zakladateľ logopédie na Slovensku.
Život.
Otec Ján Liška bol roľník, matka Anna (rod. Hlavturová) bola domáca. Mal osem starších súrodencov. Jeho manželka Oľga (rod. Šrámová) je logopedička. Spolu mali jedného syna. Celá rodina bola aktívna v Evanjelickej cirkvi, jeho otec bol zakladateľom práce Modrého kríža v Trebejove. Počas štúdia v Prahe Jozef Liška nadviazal kontakty s vtedajšou Jednotou českobratskou, v ktorých pokračoval aj po návrate na Slovensko.
Ľudovú školu navštevoval v Obišovciach a v Trebejove. V rokoch 19271935 študoval na reálnom gymnáziu v Košiciach, 19351939 bol poslucháčom slovenského a anglického jazyka a fonetiky na Karlovej univerzite v Prahe. V roku 1939 bol na stáži v Anglicku, v roku 1946 študoval na univerzite v Bratislave. V roku 1945 bol delegátom Československa na ustanovujúcom valnom zhromaždení UNESCO. V Kodani bol zvolený za člena svetového komitétu mládeže YMCA. V rokoch 19461947 absolvoval postgraduálne štúdium fonetiky a logopédie na University College v Londýne. Bol vynikajúci atlét, stal sa majstrom britských vysokých škôl vo vrhu guľou. Za reprezentáciu Veľkej Británie na turnaji v Paríži a druhé miesto na predolympijskom atletickom turnaji získal „Full colours“, najvyššie vyznamenanie vysokých škôl, i ocenenie z rúk princa Henryho, brata kráľa Juraja VI. V rokoch 19481950 absolvoval študijný pobyt na Fonetickom ústave Filozofickej fakulty Karlovej univerzity v Prahe, 1965 v Hamburgu a v Bonne, 1968 u prof. Fanta na Kráľovskom technickom inštitúte v Štokholme. V roku 1946 získal titul PhDr., v roku 1968 CSc. a v roku 1973 Doc.
V roku 19401941 pôsobil ako stredoškolský profesor na gymnáziu v Prešove, v školskom roku 19411942 na obchodnej akadémii v Humennom, 19421948 v Bratislave, kde externe prednášal angličtinu na Vysokej škole obchodnej. V rokoch 19501952 vyučoval na vyššej hospodárskej škole v Košiciach. Od roku 1951 pôsobil aj ako logopéd otorinolaryngologickej kliniky Fakultnej nemocnice v Košiciach a bol prvý klinický logopéd na Slovensku. Od roku 1952 pôsobil ako krajský logopéd, od roku 1963 ako vedecký pracovník Jazykovedného ústavu Ľudovíta Štúra v Bratislave s pôsobením v Košiciach, od roku 1975 v Spoločenskovednom ústave SAV v Košiciach, súčasne externý pracovník KÚNZ a krajský logopéd, externý učiteľ fonetiky na Filozofickej fakulte UPJŠ v Prešove. Od roku 1950 bol Jozef Liška propagonistom a organizátorom logopedickej služby na Slovensku a expertom pre logopédiu pri Povereníctve SNR pre zdravotníctvo. Od roku 1965 aktívne organizoval semináre a konferencie logopedických pracovníkov, bol iniciátorom odborného logopedického časopisu a Logopedického zborníka. Tiež presadzoval vyučovanie logopédie ako samostatného odboru na vysokých školách, v roku 1971 organizoval Slovenskú logopedickú spoločnosť. Ako prvý v ČSSR organizoval na východe Slovenska logopedické kurzy v zdravotníctve a školstve zamerané na poruchy čítania a písania. V Košiciach založil logopedickú poradňu, v ktorej sa venoval terapii chybnej reči a patologickej reči pri operáciách rozštepu podnebia.
Okrem výskumu v oblasti logopédie sa Jozef Liška venoval aj výskumu fonetiky východoslovenských nárečí a fonetike spisovnej slovenčiny. K danej problematike publikoval množstvo štúdií a prác. Vo vedeckej práci vychádzal z terénneho výskumu. V Košiciach vybudoval moderné fonetické laboratórium pre výskum slovenskej spisovnej výslovnosti a patologickej reči. Od roku 1940 publikoval v periodikách: Slovenská reč, Svojina, Jazykovedný časopis, Nové obzory, Metodický list logopedický a v Logopedickom zborníku. V roku 1940 bol členom Jazykovedného odboru matice Slovenskej, neskôr Slovenskej jazykovednej spoločnosti, tiež Spoločnosti J. E. Purkyně, Medzinárodnej spoločnosti fonetických vied, v roku 1965 bol predsedom Československej sekcie špeciálnej pedagogiky Československej pedagogickej spoločnosti pri ČSAV, od roku 1971 bol predsedom Slovenskej logopedickej spoločnosti. V roku 1977 bol vyznamenaný medzinárodným titulom Zaslúžilý vynálezca s právom nosiť zlatý odznak. V roku 1981 dostal striebornú medailu Univerzity J. E. Purkyně v Brne za priekopnícku prácu vo výskume detskej reči.
Doc. Liška zomrel 28. januára 1982 v Košiciach. Pochovaný je v rodnej obci Trebejov.

</doc>
<doc id="650380" url="https://sk.wikipedia.org/wiki?curid=650380" title="Slovak Metal Army">
Slovak Metal Army

Slovak Metal Army je slovenské nezávislé hudobné vydavateľstvo z Ružomberka založené Jurajom Haríňom v roku 2016, ktoré je zamerané hlavne na slovenskú a českú metalovú hudobnú scénu. Neskôr začala spoločnosť každé dva mesiace vydávať aj vlastné noviny, ktoré zadarmo ponúka na metalových koncertoch a odberných miestach.
Divíziou spoločnosti je aj obnovené undergroundové vydavateľstvo Immortal Souls Productions z deväťdesiatych rokov minulého storočia.

</doc>
<doc id="650383" url="https://sk.wikipedia.org/wiki?curid=650383" title="Juraj Haríň">
Juraj Haríň

Juraj „Immortal“ Haríň alebo Juraj „Popol“ Haríň (* 5. máj 1973, Ružomberok – † 2. júl 2021) bol slovenský hudobný vydavateľ, novinár, redaktor a producent. Bol manažérom klubu Nové Korzo v Ružomberku a zakladateľom hudobných vydavateľstiev Immortal Souls Productions a Slovak Metal Army. Ako hrdý patriot a fanúšik ružomberského športu sa významnou mierou podieľal na založení ružomberského fanklubu Concordia 1906, ktorý následne dlhé roky viedol ako support líder pri podpore zápasov najmä MFK Ružomberok a MBK Ružomberok.. Bol jedným z predsedov združenia s názvom Občianske združenie Ružomberčania. 
Životopis.
Navštevoval maturitný odbor na Strednom odbornom učilišti papierníckom v Ružomberku a neskôr pokračoval v štúdiu na vysokej škole grafického dizajnu v Bostone. Mal 3 deti, dcéru a dvoch synov. 
Bol výraznou osobnosťou slovenského undergroundu 90. rokov 20. storočia. V tomto období korešpondoval aj so zahraničnými undergroundovými umelcami, vrátane speváka a gitaristu Michaela Poulsena (Dominus) z Ringstedu. V minulosti vytváral zin "Immortal Souls" a založil undergroundové vydavateľstvo Immortal Souls Productions. Neskôr sa stal šéfredaktorom časopisu "Rock Extremum".
Po dlhej prestávke sa vrátil späť na scénu v roku 2016, kedy stál pri zrode internetovej rozhlasovej stanice "Radio pre život" sídliacej v Ružomberku a v decembri toho istého roku založil vydavateľstvo Slovak Metal Army a obnovil činnosť pôvodného vydavateľstva Immortal Souls Productions.
V roku 2012 sa významne zapísal do histórie ružomberských športových klubov MFK Ružomberok a MBK Ružomberok založením ružomberského fanklubu Concordia 1906, ktorý potom dlhoročne viedol a podporoval najmä vďaka nezabudnuteľnej charizme, skúsenostiam, marketingovým a dizajnerským schopnostiam, v určtiom období zastával tiež funkciu koordinátora fanúšikov v MFK Ružomberok, spolupodieľal sa tiež na založení a udržiavaní fanúšikovského podniku Concordia Pub, v roku 2021 však musel nečakane bojovať s neliečiteľnou chorobou, ktorej neskôr podľahol vo veku 48 rokov.

</doc>
<doc id="650386" url="https://sk.wikipedia.org/wiki?curid=650386" title="Periktioné">
Periktioné

Periktioné () môže byť:

</doc>
<doc id="650411" url="https://sk.wikipedia.org/wiki?curid=650411" title="Starý cintorín (Kežmarok)">
Starý cintorín (Kežmarok)

Starý cintorín je historický cintorín zo 17. storočia nachádzajúci sa v meste Kežmarok. V roku 1981 bol vyhlásený za národnú kultúrnu pamiatku.
História.
Najstaršie kežmarské cintoríny sa nachádzali pri Kostole svätého Michala, Kostole svätej Alžbety a pri Kostole svätého Kríža. Kostol svätého Michala patril slovanskej osade, ktorá stála na Michalskom vrchu nad dnešnou železničnou stanicou. Jeho neskororománske základy z 12. storočia odkryli v roku 1987. Kostol svätej Alžbety patril osade saských kolonistov a jeho základy sú datované so polovice 13. storočia. Na mieste pôvodnej, pravdepodobne románskej kaplnky, v 14. storočí postavili Kostol svätého Kríža. Vysoko vážené osobnosti pochovávali do hrobiek priamo pod kostolmi.
V čase protireformácie museli protestanti pochovávať svojich mŕtvych mimo mestských hradieb – tak vznikol v roku 1674 dnešný cintorín. Postupne sa rozširoval a od roku 1784 začali doň pochovávať aj katolíkov – na ľavú stranu, kým na pravej strane boli hroby protestantov. Tento zvyk sa zachoval do prvej polovice 20. storočia.
Cintorín viackrát rozširovali, naposledy v rokoch 1867 – 1868, kedy upravili jeho vstup na spôsob neskorogotického priečelia s veľkou vstupnou bránou. Vstup projektoval a realizoval kežmarský architekt Viktor Lazary.
V Kežmarku sa v súčasnosti nachádzajú tri cintoríny. Starý cintorín a Nový cintorín sa na pochovávanie a návštevy využívajú dodnes. Ortodoxný židovský cintorín je prístupný len po predchádzajúcej dohode s jeho správcom.
Významné osobnosti.
Najstarší kamenný epitaf je z roku 1691 a patrí obchodníkovi Žigmundovi Reinischovi. Z roku 1709 sú hroby kežmarských mučeníkov popravených počas povstania Františka II. Rákócziho - richtára Jakuba Kraya, senátora a vojenského veliteľa mesta Martina Lányho a senátora a majstra remenárskeho cechu Šebastiána Toperczera, ktorého náhrobný kameň sa nezachoval.
Na cintoríne odpočíva aj doktor Vojtech Alexander s rodinou, riaditelia a profesori Evanjelického lýcea a kežmarských škôl Fridrich Scholtz, Jozef Dlhányi, Štefan Palcsó, Hugo Stenczel, Alfréd Grosz, Otto Bruckner a ďalší, továrnik Karl Wein, zakladateľ Uhorského karpatského spolku Anton Doller, prírodovedec Dávid Fröhlich, historici Dávid Kuntz, Štefan Linberger, Alojz Miškovič, zakladateľ kežmarského peňažníctva a požiarnictva Július Demiány, posledná kežmarská barónka Hedviga Mária Szirmay a ďalšie významné osobnosti Spiša.

</doc>
<doc id="650413" url="https://sk.wikipedia.org/wiki?curid=650413" title="Softbal na Panamerických hrách 2011">
Softbal na Panamerických hrách 2011

Softbal na Panamerických hrách 2011 bol softbalový turnaj v rámci multišportového podujatia Panamerických hier 2011. Konal sa v Guadalajare, v Mexiku v dňoch od 15.23. októbra 2011, za účasti 8 ženských tímov. Nováčikom podujatia bolo družstvo domáceho . Softbalový turnaj sa na hrách organizuje od roku 1979 a toto bolo jeho 9. vydanie, opäť organizované iba v ženskej kategórii. Zápasy sa odohrali na novopostavenom štadióne Estadio Panamericano de Softbol s kapacitou 792 divákov.
Titul šiedmykrát v rade získalo , keď vo finálovom stretnutí zvíťazilo nad .
Kvalifikácia.
Jediným kvalifikačným podujatím boli panamerické majstrovstvá v roku 2009.

</doc>
<doc id="650416" url="https://sk.wikipedia.org/wiki?curid=650416" title="FGC">
FGC



</doc>
<doc id="650420" url="https://sk.wikipedia.org/wiki?curid=650420" title="Jamnica">
Jamnica

Jamnica je román, ktorý dokončil ešte pred druhou svetovou vojnou a vyšiel v roku 1945, v Slovinskom knižnom inštitúte v Ľubľane. Autorom je Prežihov Voranc, ktorý v románe zobrazil udalosti z jeho domáceho prostredia v rokoch 1921 – 1939. Toto dielo má podtitul „román susedstva“ a je roľníckym kolektívnym románom. Dielo je rozsiahle, má 150 000 slov rozdelených do troch častí po osem kapitol. Román je pomenovaný po osade Jamnica v kopcovitom území obce Prevalje v Korutánsku, východne od hraničného priechodu Holmec. Práve korutánska dedina je námetom tejto knihy.
Vydavateľské náklady.
Jamnica bola vytlačená v náklade 10 000 kópií, za krátku dobu sa vypredala a jej dotlač sa uskutočnila až po desiatich rokoch. Hneď po vydaní bola preložená do mnohých jazykov, ako je slovenský, maďarský, český a vtedajší srbo-chorvátsky, krátko na to, román zmizol zo zoznamu prekladov. Na dielo malo vplyv viac autorov, a to konkrétne Émile Zola a jeho dielo „La terre“ a poľský spisovateľ Vladislav Reymont. Záujem o román sa stráca po roku 1980, kedy už viac nie sú aktuálne roľnícke témy a sociálny realizmus.
Obsah.
Jamnica je kolektívny roľnícky príbeh, príklad roľníckeho realizmu a nadväzuje na staršiu slovinskú tradíciu roľníckeho rozprávania. Udalosti v krajine boli charakteristické pre roľnícky príbeh dvadsiatych rokov dvadsiateho storočia. Komunita pozostáva z niekoľkých roľníckych rodín rôznych generácii. Literárne postavy, ktoré nám rozprávač na začiatku predstavuje, sú individuálne osobnosti, ale čo ich najviac charakterizuje, je spoločenské a triedne združenie, ktoré je kompasom ich konania. Rozhodnutia, ktoré v Jamnici robia v tých najkrajnejších okamihoch a sú ovplyvnené ich triednym vedomím, takže sme opakovane svedkami triedneho boja. Podľa tejto logiky sú postavy klasifikované v sociálnej pyramíde. V pyramíde sú usporiadané zdola nahor, odkiaľ sa vytvára obraz kolektívu. Presnosť a dôkladnosť prezentácie života dediny, od jej verejných foriem až po najintímnejšie oblasti, prispieva k celkovému zobrazeniu okolia . Život komunity, ktorý sa snaží brániť nespočetnými pokusmi o modernizáciu, je zároveň zakomponovaný do všeobecných hospodárskych a politických mechanizmov v Slovinsku aj mimo neho, čo mu dáva komplexný obraz.

</doc>
<doc id="650421" url="https://sk.wikipedia.org/wiki?curid=650421" title="Ana Blandiana">
Ana Blandiana

Ana Blandiana alebo Ana Blandianová (vlastné meno: Otilia Valeria Rusanová, rodená Otilia Valeria Comanová, iné verzie mena: "Otilia Valeria Coman Rusan"; * 25. marec 1942, Temešvár, Rumunsko) je rumunská spisovateľka, poetka, esejistka a prekladateľka, jedna z najvýznamnejších literátok svojej generácie a súčasnej doby. Dočasne sa venovala aj politike, zakladala a stála na čele organizácie Občianska aliancia (1990) a Občanska akadémia (1994). Jej diela boli preložené do 24 svetových jazykov, a je tak najprekladanejšou rumunskou poetkou. Britské vydavateľstvo poézie Bloodaxe Books ju z hľadiska rumunskej kultúry a spoločnosti označilo za významovo porovnateľnú s českým politikom a spisovateľom Václavom Havlom, či s ruskou poetkou Annou Achmatovou.
Za pseudonym si zvolila meno rumunskej hrdinky z povesti, ktorú vmurovali do základov hradu, aby zlé sily v noci nezničili to, čo stavitelia počas dňa postavia.
Životopis.
Blandiana sa narodila v roku 1942 v rumunskom meste Temešvár do rodiny učiteľa a pravoslávneho kňaza, ktorý bol za komunistického režimu niekoľko rokov väznený. Strednú školu navštevovala v Oradei. V roku 1960 si vzala za muža rumunského esejistu Romula Rusana. Svoju prvú básnickú prvotinu napísala ako 17-ročná, publikovať však pre status jej otca mohla až po zmiernení komunistického režimu v roku 1964. V roku 1967 dokončila štvorročné štúdium filológie na Univerzite v Kľuži a začala sa venovať editovaniu básnických žurnálov. Od roku 1975 bola knihovníčkou v Inštitúte výtvarných umení v Bukurešti. Naďalej písala diela ako spisovateľka na voľnej nohe a prispievala do literárnych časopisov, mimo iné do časopisu "Contemporanul" (19681973). Z politických dôvodov na ňu bola viackrát uvalená cenzúra a nesmela publikovať. Jej diela tak vychádzali samizdatne.
V roku 1989 sa zúčastnila na revolúcii proti Ceaușescuovi a bola zvolená do Rady Národného frontu spásy, avšak neskôr pre politické nezhody rezignovala. Následne bola spoluzakladateľkou Občianskej aliancie (Alianța Civică) a jej prezidentkou. Nezávislá nepolitická organizácia bojovala za demokratizáciu krajiny. Bola tiež obnoviteľkou a prezidentkou "PEN Club România". V roku 1994 zakladala organizáciu Občianska akadémia. Spolu s manželom sa v 90. rokoch venovala prestavbe bývalého politického väzenia v Sighetu Marmaţiei na historický pamätník. Za svoj prínos pre rozvoj demokracie a kultúry v Rumunsku bola ocenená viacerými čestnými a literárnymi cenami. V roku 2009 získala Rad čestnej légie. Na literárnom poli získala napríklad kanadské ocenenie "Griffin Poetry Prize", či rakúsku Herderovu cenu. V roku 2019 obdržala slovenskú Cenu Jána Smreka. Je členkou parížskej Mallarméovej básnickej akadémie a členkou Európskej akadémie poézie.
Dielo.
Jej básnickým debutom bola zbierka "Prvá osoba plurálu" ("Persoana întîi plural") z roku 1964. Ide o dielo plné spontánnosti a vitalizmu. Ďalšie básnické zbierky sa zväčša vyznačujú nekonformným tónom, odmietaním povrchnosti, intenzívnym existenciálnym zážitkom. Do literatúry 60. rokov uviedla štýl charakteristický oslobodením poézie od praktík vtedajšieho „triumfalistického“ veršovania. Jej poetické témy siahali od existenciálnych, duchovných a zmyselných až po sociofilozofické komentáre k tematike ženských otázok. Medzi ďalšie diela z raného obdoba patria básnické zbierky: "Achilova päta" ("Călcîiul vulnerabil") z roku 1966, "Tretia záhada" ("A treia tainǎa", 1969), "Päťdesiat básní" ("Cincizeci de poeme", 1970), "Október, november, december" ("Octombrie, noiembrie, decembrie", 1972), "Básne" ("Poezii", 1974), "Spánok v spánku" ("Somnul din somn") z roku 1977. 
V 70. rokoch sa z jej diel pomaly vytrácajú prepisy pojmov, sentenciózne vyjadrovanie a dojem výkladu, naopak, uplatňuje sa zvodná hudobnosť a nežná pastelovosť podobná predrafaelskej technike.
Blandianina poézia z 80. rokov je pochmúrnejšia a menej optimistická, ide napríklad o zbierky "Oko cvrčka" ("Ochiul de greier", 1981) "Šemovitá hviezda" ("Stea de pradǎ", 1985). Viacero básnických zbierok vydala po revolúcii, medzi nimi: "100 básní" ("100 de poeme", 1991), Ráno po smrti ("În dimineața de după moarte", 1996), či "Moja vlasť A4" ("Patria mea A4", 2010). Okrem poézie sa venovala aj próze, ktorá je o čosi menej známa, šlo napríklad o román "Zásuvka s potleskom" ("Sertarul cu aplauze", 1992). Písala aj literatúru pre deti a mládež a niekoľko esejí. Časť jej básní vyšla aj v slovenčine v rámci časopisu "Revue svetovej literatúry" (1990, 1999, 2007). Časť jej diela bola preložená do češtiny, prekladom jej diel sa venovala najmä česká rumunistka Libuše Valentová.

</doc>
<doc id="650422" url="https://sk.wikipedia.org/wiki?curid=650422" title="Ana Blandianová">
Ana Blandianová



</doc>
<doc id="650423" url="https://sk.wikipedia.org/wiki?curid=650423" title="Otilia Valeria Rusanová">
Otilia Valeria Rusanová



</doc>
<doc id="650424" url="https://sk.wikipedia.org/wiki?curid=650424" title="Otilia Valeria Rusan">
Otilia Valeria Rusan



</doc>
<doc id="650425" url="https://sk.wikipedia.org/wiki?curid=650425" title="Otilia Valeria Comanová">
Otilia Valeria Comanová



</doc>
<doc id="650426" url="https://sk.wikipedia.org/wiki?curid=650426" title="Otilia Valeria Coman">
Otilia Valeria Coman



</doc>
<doc id="650427" url="https://sk.wikipedia.org/wiki?curid=650427" title="Otilia Valeria Coman Rusan">
Otilia Valeria Coman Rusan



</doc>
<doc id="650433" url="https://sk.wikipedia.org/wiki?curid=650433" title="Andrej Hieng">
Andrej Hieng

Andrej Hieng (* 17. február 1925, Ľubľana† 17. január 2000, tamže) bol slovinský spisovateľ, dramatik, režisér, scenárista.
Životopis.
Narodil sa v buržoáznej rodine so šiestimi deťmi. V dôsledku bankrotu sa rodina presťahovala do prímestskej vily neďaleko proletariátu Kosez. Počas jeho vysokoškolského štúdia ochorel na astmu. V roku 1946 odišiel na vojenskú službu, odkiaľ písal listy svojmu priateľovi, sochárovi Jakobovi Savinškovi a čítal básne Mila Kačiča. Bol priateľom s Herbertom Grünom.
V rodinnej knižnici sa zoznámil s moderným románom. V rokoch 1948 až 1952, na Akadémii múzických umení v Ľubľane, predchodcami dnešnej AGRFT, študoval réžiu. V roku 1951 bol režisérom v Prešernovom divadle v Kranji, od roku 1952 do roku 1960 v Slovinskom ľudovom divadle v Celje. Od roku 1961 pôsobil ako nezávislý umelec a režisér v rôznych divadlách v Ľubľane, Maribore a Terste. Od roku 1983 do roku 1988 bol umeleckým riaditeľom divadla Celje a v roku 1988 prevzal tú istú prácu v Ľubľanskom divadle. V roku 1995 sa stal mimoriadnym členom SAZU.
Hieng získal za svoju tvorbu niekoľko ocenení:
Literárne dielo.
Hiengovou prvou prácou je línia Petera Helmana, publikovaná v rokoch 1939/1940 v časopise Slovinskej mládeži. Po roku 1945 vzbudil pozornosť novelami "Študije o nenavadnih značajih" (1950/1951). V nich sa vzdialil od foriem spoločenského alebo socialistického realizmu, a preto dostal polemické prijatie. V polovici 50. rokov sa stal jedným z popredných rozprávačov a neskôr dramatikov. Jeho diela sa vyznačujú psycho-realistickou témou, ktorá vychádza z psychoanalýzy a novoromantickej tradície a spája s erotickými, buržoáznymi, umeleckými a autoritatívnymi motívmi. Ide o zobrazovanie duchovného sveta, sveta podvedomia a vnútorných rozdelení jeho hrdinov. Štýlom sa nakláňa k modernému románu a jeho prvkom, najmä k vnútornému monológu. Po svojom prvom významnom vystúpení v knihe Novely, so spoluautormi L. Kovačičom a F. Bohancom, kde publikoval poviedky "Noži in Onstran livade je rož", nezávisle vydal ďalšie dva romány, po ktorých nasledovalo ešte päť románov.
Jeho hlavné diela sú: Usodni rob, Planota, Gozd in pečina, Orfeum, Čarodej, Obnebje metuljev, Čudežni Feliks, Cortesova vrnitev, Burleska o Grku, Gluhi mož na meji, Osvajalec, Večer ženinov, Dež v Piranu, Zakladi gospe Berte, Mark in Antonij, Lažna Ivana, Izgubljeni sin, Krvava ptica, Nori malar.
Groteskné a historicko-alegorické prvky sú viditeľné v Hiengovej dramatike. Dominantou je historická podstata, dobyvateľ ako degenerovaná moc, z nej výsledné národné a individuálne traumy, politická emigrácia, rozpad rodiny, útlak umelcov.
Jeho diela boli preložené do albánskeho, anglického, českého, francúzskeho, talianskeho, maďarského, macedónskeho, nemeckého, ruského, srbsko-chorvátskeho jazyka a mnoho ďalších.
Režíroval krátky hraný film "Sobota, njegov dan" (1957) a hraný film "Kala" (1958). Je spoluautorom scenárov alebo pomocným režisérom filmov: "Balada o trobenti in oblakov" (1961), "Tistega lepega dne" (1962), "Ne joči, Peter" (1964), "Amandus" (1966) a "Povest o dobrih ljudeh" (1975).
Hieng na Slovensku.
V 20. storočí existujú slovensko-slovinské kultúrne vzťahy, ktoré boli a stále sú dôsledkom kultúrnej a politickej orientácie oboch národov. V období, ktoré sa skončilo rozpadom habsburskej monarchie, bola slovinská literatúra prijatá na Slovensku prostredníctvom českej mediácie. Prekladateľmi diel boli najmä českí úradníci a učitelia, ktorí pôsobili na území Slovenska od začiatku storočia. Slovenské periodiká boli preložené slovinskými literárnymi dielami v 20. rokoch 20. storočia.
Román Les a bralo vyšiel v preklade M. Václava v roku 1972. Hieng prejavil zmysel pre kompozíciu a psychologickú analýzu, miestami ide o grotesknosť. Melichar Václav príležitostne publikoval preklady slovinskej literatúry v periodikách na prelome 80. a 90. rokov.

</doc>
<doc id="650435" url="https://sk.wikipedia.org/wiki?curid=650435" title="Jennifer Lynn Lopez">
Jennifer Lynn Lopez



</doc>
<doc id="650436" url="https://sk.wikipedia.org/wiki?curid=650436" title="Jennifer Lynn Lopezová">
Jennifer Lynn Lopezová



</doc>
<doc id="650437" url="https://sk.wikipedia.org/wiki?curid=650437" title="J. Lo">
J. Lo



</doc>
<doc id="650439" url="https://sk.wikipedia.org/wiki?curid=650439" title="Prežihov Voranc">
Prežihov Voranc

Lovro Kuhar, známy pod pseudonymom Prežihov Voranc (* 10. august 1893, Ravne na Koroškem, Rakúsko-Uhorsko† 18. február 1950, Maribor), bol slovinský spisovateľ a politik.
Život.
Vorancova literárna reputácia bola založená v 30. rokoch minulého storočia pomocou série slovinských románov a poviedok v socialistickom realistickom štýle, ktoré pozoruhodne zobrazili chudobu vo vidieckych a priemyselných oblastiach Slovinska. Jeho najdôležitejšími románmi sú Požganica (1939) a Doberdob (1940).
Prezihov Voranc sa narodil v Podgore pri Kotlju, kde navštevoval základnú školu. Mal brata Alojza Kuhara a keďže ich rodičia boli chudobní, nemohli si dovoliť podporovať oboch synov v štúdiu. Lovro musel narozdiel od svojho brata zostať na farme a pomáhať rodičom. Z tohto dôvodu sa vzdelával sám. V roku 1919 pracoval ako robotník, neskôr ako úradník v oceliarni v Ravne. Keďže pôsobil v nelegálnej KPJ, musel emigrovať v roku 1930, pričom žil vo Viedni, Paríži a Moskve. Ako agent Comintern cestoval po Európe a bol niekoľkokrát
väznený kvôli komunistickej činnosti. Nakoniec sa stal jedným z vedúcich mužov (člen politbyra CK) CPY. Po spore s Josipom Brozom Titom sa v roku 1939 nelegálne vrátil do Slovinska a tajne zostal v Ľubľane. Do apríla 1941, na začiatku druhej svetovej vojny v Juhoslávii, sa stiahol z politiky a venoval sa písaniu.
Po založení OF bol znovu aktívny v orgánoch strany a v rôznych OF komisiách. Začiatkom roku 1943 bol zatknutý príslušníkmi MVAC a odovzdaný Talianom. Po kapitulácii v Taliansku ho Nemci vzali do väzenia v Begunje a potom na ďalšie výsluchy v sídle gestapa v Berlíne. Počas výsluchu mu Nemci ponúkli predsedníctvo slovinského bábkového štátu, ktorý by okrem Ľubľany a Primorskej oblasti pozostával z Gorenjska a Štajerska, ponuku však odmietol. Potom bol poslaný do koncentračného tábora Sachsenhausen a v januári 1945 do Mauthausenu, odkiaľ sa po vojne vrátil do svojho domovského mesta. Stal sa tiež predsedom Klubu korutánskych Slovincov v Ľubľane.
Jeho brat Alojzij Kuhar bol katolíckym kňazom a jedným z popredných politikov SLS.
Tvorba.
Patrí do obdobia spoločenského realizmu v Slovinsku, ktoré trvalo od roku 1930 do roku 1941. Sociálny realizmus však patrí do obdobia literatúry 20. storočia. V tomto období je klasifikovaný kvôli dominantným témam roľníka, proletariátu, opisu osudu malých ľudí. Diela Prežihova Voranca sú obsiahnuté v učebnici stredných škôl, kde sa diskutuje o novele Samorastniki a Esophagus, zatiaľ čo na základnej škole sa nachádza Ajdovo strnišče, Potolčeni kramoh, Prvo pismo, Solzicea výňatok z románu Doberdob. Písal aj pre rozhlas Kričač a zúčastnil sa redakčnej rady Slovenskega zbornika.
Prežih na Slovensku.
Prozaik Prežihov Voranc zaujal slovenských prekladateľov hlavne kvôli svojmu životnému príbehu - bol väzňom koncentračných táborov a spracoval vojenskú a dedinskú problematiku. 
Ocenenia.
Prežihov Voranc získal za poviedku Solzico ocenenie Prešernovo nagrado, v roku 1949 získal taktiež ocenenie Levstikovo nagrado. Vtedy boli tieto ceny prvýkrát udelené. Podľa Prežiha sú dnes pomenované názvy škôl v Jesenici, Srednji Bistrici, Ľubľane, v údolí neďaleko Terstu, v Doberdobe, v Maribore a v Ravne na Koroške. V Korutánskej centrálnej knižnici dr. Franca Sušnika má pamätnú miestnosť. Zhromažďujú sa tu všetky jeho knihy a preklady do cudzích jazykov. Uložené sú tu tiež rukopisy niektorých z jeho príbehov a románov. Je po ňom pomenovaná aj knižnica v Ľubľane.

</doc>
<doc id="650442" url="https://sk.wikipedia.org/wiki?curid=650442" title="Boris Dmitrievich Parygin">
Boris Dmitrievich Parygin

Boris Dmitrijevič Parygin (; * 19. jún 1930, Leningrad† 9. apríl 2012, Petrohrad) bol sovietsky a ruský sociálny psychológ. Profesor, doktor filozofických vied (DrSc.). Zakladateľ vedeckej sociálnej psychológie v Rusku.
Životopis.
Boris Parygin je popredný predstaviteľ filozoficko-sociologického smeru v sociálnej psychológii. Narodil sa v Leningrade. Vyštudoval Filozofickú fakultu Leningradskej štátnej univerzity (LŠU, 1953). V roku 1961 obhájil kandidátsku dizertačnú prácu z filozofie (LŠU); názov doktorskej dizertačnej práce: "Sociálna psychológia ako veda (otázky histórie, metodológie a teórie)" (Leningradská štátna univerzita, 1967).
Boris Parygin je autorom desiatich monografií a viac ako 400 článkov, ktoré boli publikované a preložené do mnohých jazykoch: angličtiny, nemčiny, japončiny, litovčiny, španielčiny, portugalčiny, bulharčiny, češtiny, slovenčiny, maďarčiny a iných. K jeho najvýznamnejším prácam patria: "Sociálna psychológia ako veda" (1965); "Spoločenská nálada" (1966); "Základy sociálno-psychologickej teórie" (1971); "Sociálna psychológia. Počiatky a perspektívy" (2010).
Boris Parygin prednášal na Filozofickej fakulte Leningradskej štátnej univerzity (Leningrad, 19531957). Neskôr v Pediatrickom lekárskom ústave (Leningrad, 19571962). Viedol Katedru filozofie v Gercenovom štátnom pedagogickom inštitúte v Leningrade, kde založil laboratórium sociálno-psychologického výskumu a prvú Fakultu sociálnej psychológie v ZSSR (Leningrad, 19681976). Parygin bol neskôr vedúcim sektoru sociálno-psychologických problémov v Ústave sociálnych a ekonomických problémov Ruskej akadémie vied (Leningrad, 19761992). V 70. a 80. rokoch 20. storočia prednášal aj pre verejnosť. Často pracovne cestoval do Vilniusu, kde školil postgraduálnych študentov. V rokoch 19902000 Boris Parygin viedol Katedru sociálnej psychológie na Petrohradskej humanitnej univerzite odborových zväzov (Petrohrad, 19922012), ktorú sám založil. Ako hosťujúci profesor prednášal na mnohých univerzitách v Rusku.

</doc>
<doc id="650443" url="https://sk.wikipedia.org/wiki?curid=650443" title="Lovro Kuhar">
Lovro Kuhar



</doc>
<doc id="650448" url="https://sk.wikipedia.org/wiki?curid=650448" title="Credo BC 11">
Credo BC 11

Credo BC 11 je maďarský mestský midibus s dĺžkou 10,7 m vyrábaný v rokoch 2002 až 2005. Autobusy boli vybavené motormi typu Iveco Tector s výkonom 176 kW. V prednej časti vozidla mali bubnové brzdy typu Rába 501 a vzadnej časti vozidla Rába 106. Neexistovala žiadna nízkopodlažná verzia týchto autobusov. Od medzimestského typu Credo EC 11 sa tento autobus líši v počte dverí. V prednej a zadnej časti vozidla sú jedny jednokrídlové dvere a v strednej časti vozidla sú jedny dvojkrídlové dvere. Credo BC 11 koncepčne vychádza z typu SOR B 10.5 od českého výrobcu SOR, v Maďarsku prebiehala licenčná výroba týchto autobusov na základe dohody.
Opis.
Karoséria autobusu je panelová a polosamonosná, jeho skelet je z ocele a je zvarený s podvozkom autobusu. Na výstup a nástup cestujúcich sú zabezpečené jedny jednokrídlové dvere v prednej a zadnej časti vozidla a jedny dvojkrídlové dvere v strednej časti vozidla, ktoré taktiež slúžia na nástup s kočíkom alebo invalidným vozíkom. Dvere fungujú na pneumatickom pohone od firmy ISAF. Interiér autobusu je pokrytý protišmykovou podlahou. Vetranie je zabezpečené stropnými vetrákmi a kúrenie teplovodnými radiátormi.

</doc>
<doc id="650452" url="https://sk.wikipedia.org/wiki?curid=650452" title="Sotoňa">
Sotoňa



</doc>
<doc id="650460" url="https://sk.wikipedia.org/wiki?curid=650460" title="Tepelná elektráreň">
Tepelná elektráreň

Tepelná elektráreň je typ elektrárne, ktorá používa na pohon turbín teplo, vznikajúce spaľovaním uhlia, plynu alebo mazutu, jadrovým rozpadom (jadrové elektrárne), alebo zemským teplom (geotermálne elektrárne). V kotli sa vyrába para, ktorá poháňa turbínu pripojenú k alternátoru. Premena tepelnej energie na elektrickú sa realizuje parným cyklom. Niekedy sa pojem tepelné elektrárne vzťahuje len na uhoľné elektrárne.
Činnosť a funkcia tepelných elektrární je v rámci elektrizačnej sústavy Slovenska významná, predstavujú významné zdroje pracujúce v základnom zaťažení alebo v pološpičkovom režime. Celkový inštalovaný výkon tepelných elektrární v portfóliu Slovenských elektrární, a.s., je 581 MW.
Tepelnú elektráreň tvorí niekoľko samostatných výrobných blokov o potrebnej veľkosti a výkone. Každý blok elektrárne môže pracovať samostatne. Princíp fungovania je jednoduchý. Uhlie zo skládky je vynášané zauhľovacím pásom do zásobníka uhlia, ktorý sa nachádza pri každom kotli. Uhlie sa postupne suší a melie na prášok, následne sa spaľuje v kotle. V stenách kotla sú umiestnené trubkové alebo membránové výparníky, v ktorých sa voda mení na paru a vzniknutá para o vysokej teplote a tlaku je odvádzaná do parného bubna. Odtiaľ je para vedená cez prehrievače a prihrievače parným rozvodom na lopatky turbíny, ktorá je spojená s generátorom.
Klasická elektráreň pozostáva z kotolne, medzistrojovne, strojovne, vyvedenia elektrického výkonu a z pomocných prevádzok (zauhľovanie, úprava vody, vodné hospodárstvo, zadný palivový cyklus atď.).

</doc>
<doc id="650461" url="https://sk.wikipedia.org/wiki?curid=650461" title="Gunnar Fant">
Gunnar Fant

Carl Gunnar Michael Fant (* 8. október 1919, Nyköping† 6. jún 2009, Danderyd) bol švédsky inžinier a jazykovedec, popredný svetový výskumník v oblasti ľudskej reči a zvlášť v oblasti umelej syntézy reči. Väčšinu svojej kariéry strávil ako profesor na švédskom Kráľovskom technologickom inštitúte (KTH) v Štokholme.

</doc>
<doc id="650469" url="https://sk.wikipedia.org/wiki?curid=650469" title="Pavel Dmitrijevič Kiseľov">
Pavel Dmitrijevič Kiseľov

Gróf Pavel Dmitrijevič Kiseľov (; * 19. január 1788, Moskva† 26. november 1872, Paríž) bol ruský politik, generál, reformátor a diplomat, ruský správca podunajských kniežatstiev Moldavska a Valašska v rokoch 18291834, minister štátneho majetku (financií) za vlády Mikuláša I. a ruský veľvyslanec vo Francúzsku v rokoch 18561862.
Životopis.
Pavel Dmitrijevič Kiseľov sa narodil v roku 1788 v Moskve do aristokratickej rodiny Kiseľovcov. Vzdelanie získal súkromne doma, v roku 1805 vstúpil do vojska. V rokoch 1807 a 1812 sa zúčastnil bojov proti Napoleonovi Bonapartovi, kde sa zúčastnil vyše dvoch desiatok bitiek. V roku 1814 sa stal pobočníkom cára Alexandra I., vďaka ktorému významne vzrástlo jeho postavenie. Po cárovom boku sa zúčastnil Viedenského kongresu. V rokoch 18191829 pôsobil ako náčelník štábu 2. armády na Ukrajine, kde sa spoznal viacerými osobnosťami reformistického Južného spolku, a poznal sa aj s Alexandrom Sergejevičom Puškinom, ktorý sa o ňom vo svojom denníku vyjadril veľmi pozitívne.
Podobne ako dekabristickí revolucionári aj Kiseľov patril k reformátorom. Hoci k nemu cár Mikuláš istý čas prechovával nedôveru, proti cárskej vláde nikdy nevystupoval. V roku 1816, keď pôsobil ako pobočník Alexandra I., presviedčal panovníka o potrebe postupného zrušenia nevoľníctva, ktoré dlhodobo bránilo ďalšiemu rozvoju hospodárstva a spoločnosti v Ruskej ríši. V armáde neskôr obmedzil používanie telesných trestov a založil niekoľko vojenských nemocníc. Presadzoval tiež skrátenie vojenskej služby.
Počas rusko-tureckej vojny v rokoch 18281829 velil všetkým ruským vojenským operáciám na ľavom brehu Dunaja. Po vojne pôsobil v rokoch 18291834 ako veliteľ ruských vojsk a vládny komisár s plnou mocou v Moldavskom kniežatstve a Valašsku. Ako hlavný ruský správca v protektorátnych podunajských kniežatstvách zaviedol rad pokrokových reforiem, ktoré zlepšili situáciu roľníkov. Vrcholom jeho rumunského pôsobenia bolo schválenie prvej rumunskej normy ústavného charakteru "Regulamentul Organic" začiatkom 30. rokov 19. storočia. Jeho pôsobenie na území Rumunska dnes pripomína bukureštský bulvár Șoseaua Kiseleff. Ďalšími jeho prínosmi v kniežatstvách bola činnosť vedúca k zriadeniu stálej armády a polície, ako i prínos k formovaniu systému zdravotníctva. 
V roku 1834 sa Kiseľov vrátil do Ruska a sprevádzala ho povesť čestného a energického reformátora, bol povýšený do pozície generála stal sa členom zákonodarnej Štátnej rady. Od 1835 pôsobil ako člen Tajného výboru na posúdenie roľníckej reformy a na tento úrad nadviazal svojou činnosťou náčelníka 5. oddelenia cárovej kancelárie v rokoch 1836 až 1855. Na starosti mal správu agendy ruských štátnych roľníkov. 
Po tom čo bolo v roku 1838 v Ruskej ríši zriadené ministerstvo financií (štátneho majetku), sa stal prvým držiteľom tohto postu, a v úrade zotrval až do roku 1856. V roku 1839 mu bol udelený titul gróf. Ako minister sa zasadil o čiastočnú roľnícku reformu v rokoch 18371841, a niektoré jeho myšlienky sa využili aj pri širšej reforme v roku 1861. V rámci reformy navrhol plán, podľa ktorého sa mali regulovať prídely a povinnosti roľníkov. Reforma zahŕňala právo roľníkov vlastniť hnuteľný majetok a plán pridelenia pevne stanovenej pôdy. Plán obsahoval aj obmedzenie práva statkárov trestať nevoľníkov, ktorí sa mali právo obrátiť na súd podobne ako slobodní roľníci, čo ale vyvolalo odpor statkárov. V roku 1841, t.j. po dovŕšení reformy mu bol udelený Rad svätého Andreja. Na dedinách sa z jeho iniciatívy začali od 40. rokov 19. storočia zakladať farské školy pre obe pohlavia. Ľudovo bývali označované aj ako Kiseľove školy.
Za panovania Alexandra II. pôsobil od roku 1856 ako veľvyslanec vo francúzskom Paríži. Skúsenosti s diplomaciou mal už z ranejšieho obdobia, keď v 30. rokoch radil cárovi Mikulášovi pomôcť Osmanom v boji proti vzbúrenému Egyptu výmenou za ústupky voči Rusku. Plán sa však nakoniec nevydaril. Po tom, čo sa pre zmenu ruskej politickej orientácie na Prusko nepodarilo vytvoriť trvalé rusko-francúzske spojenectvo v roku 1862 odišiel do dôchodku a politicky sa neangažoval. Istý čas žil vo Švajčiarsku a vo Francúzsku. Zomrel desať rokov po rezignácii v roku 1872 v Paríži, pochovaný bol v rodnej Moskve, v Donskom monastieri.

</doc>
