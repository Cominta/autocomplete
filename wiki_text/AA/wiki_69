<doc id="86609" url="https://sk.wikipedia.org/wiki?curid=86609" title="Henri Braconnot">
Henri Braconnot

Henri Braconnot (* 29. máj 1780, Commercy, Francúzsko – † 15. január 1855, Nancy) bol francúzsky chemik a farmaceut.
Život.
Narodil sa v Commercy, kde jeho otec pracoval ako advokát miestneho parlamentu. Po smrti svojho otca v roku 1787 začal študovať na základnej škole. Ako 13 ročný sa stal učňom farmácie v Nancy kde študoval farmáciu, chémiu a botaniku. Po dvoch rokoch opustil Nancy a nastúpil na vojenskú službu do nemocnice v Štrasburgu.
Medzi rokmi 18011802 žil v Paríži, tu študoval na rozličných školách a riadil sa profesormi ako Antoine François de Fourcroy, Jean Baptiste de Lamarck a Étienne Geoffroy Saint-Hilaire. Počas tohto obdobia sa venoval štúdiu štruktúry fosílii ktoré boli neskôr publikované.
Od roku 1802 až do smrti pracoval v Nancy, kde bol v roku 1807 vymenovaný ako riaditeľ botanickej záhrady a člen vedeckej akadémie mesta. Uskutočnil niekoľko výskumov pri rastlinnej asimilácie, organických kyselín, zloženiu rastlín a tukov. Dosiahol taktiež niekoľko menších úspechov v mineralógie a hydrológie.
Práca.
V roku 1815 Braconnot opísal zloženie tukov. Oznámil fakt, že tuky sa skladajú z dvoch častí, tuhej (absolútny tuk) a olejovej (absolútny olej). Tento záver uskutočnil potom ako lisoval tuky za studena medzi dvoma filtračnými papierikmi. Ďalej, po zmydeľňovaní a acidifikácie Braconnot separoval pevnú časť podobnú „adipocire“ opísanej Fourcroyom v roku 1806. Nanešťastie, Braconnet nedokázal získať kyslé vlastnosti ktoré nakoniec viedli Michel Eugène Chevreula v roku 1820 ku objaveniu kyseliny steárovej.
I keď táto práca bola podobná práci Chevreula z roku 1813, list poslaný do odborného časopisu „Annales de Chimie“ požadoval o potvrdenie prvotného objavu Braconnotovej práce. Aplikovaním tejto metódy do laboratórnej praxe sa podarilo Bracoonovy objaviť použitie „absolútneho tuku“ (podobného steatínu objaveného u hydinového a ovčieho mäsa) pri výrobe sviečok. Substanciu pomenoval „céromimène“ ("podobné vosku"). Spolu so Simonim, francúzskym farmaceutom, v roku 1818 patentoval proces výroby sviečok. Vylepšený proces za použitia kyseliny steárovej bol patentovaný Chevreulom o sedem rokov neskôr.
Na poli rastlinnej chémie, Branconnot prispel ku izolácii a opísaniu niekoľkých zmesí ktoré sa neskôr podarilo rozložiť na základné produkty. Braconnot objavil kyselinu galitú, elagovú kyselinu a kyselinu pyrogalickú (pyrogalol) ktoré neskôr umožnili vývoj fotografického priemyslu. V roku 1811 taktiež objavil chitín v hubách, prvý známi polysacharid. V roku 1819, publikoval memoár kde opísal premenu dreva, slamy alebo vlny na cukor za pomoci kyseliny sírovej.
Meno glukóza bolo predstavené o 24 rokov neskôr Dumasom vďaka podobnosti získanej zo škrobu, celulóze a medu. Podľa rovnakého procesu, Braconnot získal „gelatínový cukor“ (neskôr pomenovaný ako glykokol, dnes glycín) z gelatínu a leucínu zo svalových vlákien. Neskôr, reakciou koncentrovanej kyseliny na dreve alebo vlne, Braconnot získal horľavý produkt, xylidín (prekurzor kolódiu), ktorý mohol byť zmenení na sklovitý náter. Táto substancia môže byť považovaná za prvý polymér alebo plastový materiál vytvorený chemikom.
V roku 1823 bol zvolený za korešpondentného člena Académie des sciences v Paríži. Počas svojho života publikoval 112 prác.

</doc>
<doc id="86610" url="https://sk.wikipedia.org/wiki?curid=86610" title="Nazca">
Nazca

Nazca môže byť:

</doc>
<doc id="86611" url="https://sk.wikipedia.org/wiki?curid=86611" title="Dilong">
Dilong

Dilong môže byť:

</doc>
<doc id="86614" url="https://sk.wikipedia.org/wiki?curid=86614" title="Staurakios">
Staurakios

Staurakios (* † 11. január 812) bol byzantský cisár, ktorý vládol od júla do októbra roku 811. Jeho otcom bol cisár Nikefor I., sestrou Prokopia, vydatá za "kuropalata" Michala Rangaba.
Cisárom sa Staurakios stal po prehranej bitke s Bulharmi v priesmyku Vărbica, pri ktorej jeho otec prišiel o život a on sám bol v nej ťažko zranený na krku, čo mu prakticky znemožňovalo efektívne vládnuť. To využila Prokopia, ambiciózna cisárova sestra, aby sa pokúsila získať trón pre svojho muža Michala. Staurakios sa síce pokúsil vymenovať za následníka trónu svoju ženu Theofano, ale 2. októbra 811 nasledoval štátny prevrat, pri ktorom sa k moci dostali Michal a Prokopia. Zomierajúceho Staurakia poslali do kláštora, kde po niekoľkých mesiacoch zomrel.

</doc>
<doc id="86617" url="https://sk.wikipedia.org/wiki?curid=86617" title="Bolesław Bierut">
Bolesław Bierut

Bolesław Bierut (* 18. apríl 1892, Lublin – † 12. marec 1956, Moskva) bol poľský komunistický vodca, spojenec ZSSR, predstaviteľ stalinizmu, ktorý riadil krajinu v období po druhej svetovej vojne.
Život.
Bierut sa narodil v Lubline. Pôvodným povolaním bol sadzač.
Začiatky.
V ľavicovom hnutí sa angažoval od roku 1912. Členom "Poľskej komunistickej strany (KPPR)" bol od jej vzniku (1918). V roku 1925 odišiel do Moskvy, kde absolvoval štúdium v škole "Komunistickej internacionály." Časy Stalinových čistiek prežil, na rozdiel od iných zahraničných komunistov, hoci "KPPR" bola sovietskym diktátorom rozpustená. 
Druhá svetová vojna.
V roku 1943 bol vymenovaný za hlavu novovytvorenej "Poľskej robotníckej strany", v rokoch 194447 pôsobil ako hlava dočasného poľského parlamentu ("Krajowa Rada Narodowa"). 
Povojnová činnosť.
8. marca 1946 vydal dekrét, ktorým skonfiškoval nemecké pozemky a majetok. V rokoch 19471952 bol prezidentom Poľska. Hoci Bierut verne napodobňoval Stalinove praktiky, odmietol uskutočniť politické procesy, podobné tým v Česko-Slovensku a Maďarsku, čím zrejme zachránil život svojmu nasledovníkovi Władysławovi Gomułkovi. Prenasledoval však vysokých predstaviteľov katolíckej cirkvi, vojenských vodcov z čias druhej svetovej vojny (Stanisław Tatar) a oponentov komunistickej totality.
Úmrtie.
Zomrel v Moskve počas návštevy v ZSSR, kde bol hosťom XX. zjazdu KSSZ, na ktorom Chruščov odsúdil Stalinov kult osobnosti.

</doc>
<doc id="86618" url="https://sk.wikipedia.org/wiki?curid=86618" title="Boleslav Bierut">
Boleslav Bierut



</doc>
<doc id="86619" url="https://sk.wikipedia.org/wiki?curid=86619" title="Michal I. (Byzantská ríša)">
Michal I. (Byzantská ríša)

Michal I. zvaný R(h)angabe (* ? † 11. január 844) bol byzantský cisár, ktorý vládol v rokoch 811813. Jeho otec Theofylaktos mal titul "patrikia" a zastával funkciu "drungaria" loďstva.
Cesta na trón.
Michal bol zaťom byzantského cisára Nikefora I. Keď tento panovník zahynul v júli 811 v bitke s Bulharmi, začala jeho dcéra Prokopia presadzovať na konštantínopolský trón okrem ťažko zraneného brata Staurakia aj svojho muža Michala. Nakoniec sa jej to podarilo, napriek snahám rôznych strán, ktoré chceli dosadiť vlastného kandidáta na trón. Podľa anglickej historičky Judith Herrinovej bola to vraj Prokopia, kto sa stal dominantnou silou na cisárskom dvore a skutočne vládol, zatiaľ čo cisár sa „"venoval kresťanskej filantropii"“.
Vojny s Bulharmi a vzťah ku Karolovi Veľkému.
Michal sa ujal vlády v čase veľkého ohrozenia byzantskej ríše Bulharmi. Rozhodol sa preto uznať Karola Veľkého za cisára, aby si tak uvoľnil ruky na boj s útočníkmi. Ultimatívnu mierovú zmluvu, ktorú mu ponúkol chán Krum, však odmietol. V júni 813 sa stretol pri Versinikie neďaleko Adrianopola s Bulharmi a utrpel ťažkú porážku, ktorú Krum využil na ďalšiu expanziu. Jednou z príčin neúspechu bola vraj zrada stratéga themy Anatolikon Leva, ktorého potom armáda vyhlásila za cisára. Zvýšené nebezpečenstvo zo strany Bulharov tiež odvrátilo od Michala vojenských veliteľov a významných cirkevných hodnostárov vrátane patriarchu Nikefora.
Karolovi Veľkému priznal Michal I. titul "basileus", čo znamená cisár, a uznal západné cisárstvo za rovnocenné s východným. Roku 812 to vyhlásili jeho vyslanci v Aachene. Titul "basileus ton Rhomaion" – rímsky cisár, ktorý v sebe ukrýval vyjadrenie univerzálnych nárokov, však zostal vyhradený len pre panovníkov východného impéria.
Abdikácia.
Po vyhlásení Leva V. za cisára sa Michal Rangabe vzdal trónu a odišiel do kláštora, kde prežil ešte mnoho rokov. Už počas svojej vlády bol veľmi zbožný a štedrý voči cirkvi. Michalových synov vrátane neskoršieho patriarchu Ignatia dal nový cisár vykastrovať a prinútil ich aby sa stali mníchmi, čo bolo v Byzancii celkom bežným opatrením proti prípadnému vzneseniu dedičských nárokov.

</doc>
<doc id="86620" url="https://sk.wikipedia.org/wiki?curid=86620" title="Boleslaw Bierut">
Boleslaw Bierut



</doc>
<doc id="86621" url="https://sk.wikipedia.org/wiki?curid=86621" title="Lev V. (Byzantská ríša)">
Lev V. (Byzantská ríša)

Lev V. zvaný "Arménsky" (* † 25. december 820, Konštantínopol) bol byzantským cisárom v rokoch 813820.
Vojenská kariéra.
V roku 803 patril so svojimi vojenskými druhmi Michalom z Amorionu a Tomášom nazývaným Slovan medzi účastníkov vzbury proti cisárovi Nikeforovi I., ktoré malo vyniesť na trón vojenského veliteľa Bardana Turka. Keď sa to nepodarilo, pomohli Lev s Michalom pacifikovať ázijské oblasti ríše, za čo boli odmenení vysokými vojenskými hodnosťami a majetkami (domy v Konštantínopole). Lev sa oženil s Theodosiou, dcérou Arsabera, vysokého úradníka arménskeho pôvodu. Roku 808 sa znova zúčastnil, tentoraz po boku svojho svokra, na neúspešnom štátnom prevrate. Potom bol zrejme poslaný do vyhnanstva preč z hlavného mesta, do ktorého sa mohol vrátiť až po cisárovej smrti roku 811.
Na cisárskom tróne.
V tom čase bola byzantská ríša vážne ohrozená Bulharmi, ktorým nedokázal nový cisár Michal I. čeliť. Vojenskí velitelia a cirkevní hodnostári vrátane patriarchu Nikefora preto naliehali na Leva Arménskeho, aby sa ujal vlády. Nakoniec ho armáda vyhlásila za cisára a 12. júla 813 bol korunovaný v konštantínopolskom chráme Hagia Sofia. Pri tom ho stále sprevádzal jeho priateľ Michal, ktorý bol povýšený do vyššej dôstojníckej hodnosti rovnako ako ďalší z trojice priateľov Tomáš Slovan. 
Lev V. dal bezprostredne po svojom nastolení spevniť konštantínopolské hradby, a zabránil tým ataku Bulharov. Chán Krum sa nedostal ďalej než na predmestí. Počas svojej vlády podnikol cisár celý rad úspešných vojenských ťažení. Roku 817 uzavrel mier s Bulharmi. Vnútorné nepokoje v arabskom chálífáte viedli k mierovému stavu aj na východnej byzantskej hranici.
Obnovenie ikonoklazmu.
V čase ohrozenia Konštantínopola Bulharmi v roku 813 vtrhli zástancovia obrazoborectva do Chrámu Svätých Apoštolov, prerazili otvor do hrobky ikonoklastického cisára Konštantína V. a vyzývali ho, aby prišiel zachrániť Byzanciu. Lev V. ospravedlňoval touto príhodou návrat k obrazoborectvu, ktorý vyhlásil roku 815 na synode, ktorá sa konala v chráme Hagia Sofia. Uctievanie ikon, ikonodulia, bolo opäť prehlásené za modloslužobníctvo a cisárovým rozhodnutím obrazy svätých znova odstránené z chrámov. 
Lev V. napodobnil vo svojej obrazoboreckej politike slávnych cisárov zo sýrskej dynastie, ktorí v Byzancii vládli v 8. storočí. Domnieval sa, že tak získa podporu vojska, to mu umožní zvíťaziť nad Bulharmi, a jeho vláda bude dlhá a úspešná ako panovanie Leva III. a jeho syna Konštantína V. Hlavných ikonodulských predstaviteľov, ktorí sa odmietli podrobiť novej štátnej politike, začali prenasledovať. Najčastejšie ich trestali zbičovaním a poslaním do vyhnanstva. To postihlo predovšetkým mníchov z kláštora Studios, ktorí pevne zotrvávali na svojom presvedčení. Odstúpiť zo svojho úradu musel aj patriarcha Nikefor. 
Cisár sa sústredil na vládu a pozabudol na svojich vojenských druhov, ktorí mali rovnaké ambície ako on. Počas roku 820 sa mu doniesol chýr, že Michal Amorijský sa usiluje zvrhnúť ho, preto ho dal koncom roka uväzniť. Levova manželka Theodosia však manžela prehovárala, aby ho v tak významný kresťanský sviatok, akým boli Vianoce, prepustil a znovu dôkladne vypočul jeho spojencov. Sprisahanci však boli už aj medzi príslušníkmi Levovho dvora. 25. decembra v prvý sviatok vianočný bol Lev V. zavraždený v palácovej kaplnke, kde spieval vianočnú liturgiu. Potom jeho vrahovia oslobodili Michala, okamžite ho vyhlásili za cisára a korunovať. Štyroch Levových synov poslali do vyhnanstva na ostrove Prinkipo, kde ich vykastrovali a prinútili vstúpiť do kláštora. Bol to na tie časy zvyčajný skutok, ktorý mal zabrániť potomkom zvrhnutého cisára v revolte proti jeho nástupcovi. Najmladší Theodosios následkom nešetrne urobeného zákroku zomrel.

</doc>
<doc id="86623" url="https://sk.wikipedia.org/wiki?curid=86623" title="Majstrovstvá sveta vo futbale 2006 – Finále">
Majstrovstvá sveta vo futbale 2006 – Finále

Vo finále Majstrovstiev sveta vo futbale 2006 sa stretli mužstvá a .
Francúzi začali finále rovnako ako semifinálový duel s . Už v siedmej minúte premenil pokutový kop po faule na Maludu kapitán Zinedine Zidane. Potom však iniciatívu prebrali Taliani, ktorým sa v devätnástej minúte podarilo vyrovnať hlavičkou Materazziho po rohu Andrea Pirlu. Obraz hry sa až do polčasu nezmenil, Taliani boli aktívnejším mužstvom.
Po prestávke však začali úradovať Henry s Maloudom a Francúzi nepustili Talianov do vážnejšej šance. Výnimkou bol pre ofsajd neuznaný gól Toniho. Gól sa im však streliť nepodarilo a tak prišlo predĺženie.
Rozhodnúť mohol v deviatej minúte predĺženia Ribéry po spolupráci s Maloudom, no jeho prízemnej strele chýbali centimetre. Po Zidanovej hlavičke o päť minút neskôr predviedol zasa bravúru brankár Buffon. Francúzi boli v nadstavenom čase lepším tímom, ale dojem z ich hry pokazil kapitán Zidane, keď po slovnej potýčke s Materazzim hlavou strčil do Materazziho hrude a následne videl červenú kartu.
O majstrovi napokon museli rozhodnúť pokutové kopy, po ktorých sa z titulu tešili Taliani.
Dario Garcia (Argentína)
Rodolfo Otero (Argentína)

</doc>
<doc id="86624" url="https://sk.wikipedia.org/wiki?curid=86624" title="Furdekova ulica (Bratislava)">
Furdekova ulica (Bratislava)

Furdekova ulica je ulica v Bratislave, v mestskej časti Petržalka. Nachádza sa v miestnej časti Háje.
Je pomenovaná podľa Štefana Furdeka (1855 – 1915), ktorý sa podieľal na vzniku Slovenskej ligy v Amerike a Matice slovenskej v USA. Do 1. apríla 1991 bola súčasťou Ulice Kláry Zetkinovej spolu s dnešnou Mamateyovou a Gettingovou. Tiahne sa od Starohájskej po Mamateyovu. Tvorí ju zástavba panelových domov z druhej polovice 70. rokov 20. storočia.
Na Furdekovej 16 má sídlo Vysoká škola ekonómie a manažmentu verejnej správy v Bratislave.

</doc>
<doc id="86627" url="https://sk.wikipedia.org/wiki?curid=86627" title="NGC 5139">
NGC 5139



</doc>
<doc id="86628" url="https://sk.wikipedia.org/wiki?curid=86628" title="NGC 104">
NGC 104



</doc>
<doc id="86630" url="https://sk.wikipedia.org/wiki?curid=86630" title="FON">
FON

FON je firma s globálnou pôsobnosťou registrovaná v Madride, ktorú založil a vedie Martin Varsavsky. Cieľom projektu FON je vybudovať celosvetovú sieť vzájomne zdieľaných WiFi prístupových bodov pre pripojenie k internetu. FON nebuduje vlastnú infraštruktúru, iba zabezpečuje logistiku pre vzájomné zdieľanie pripojení. Člen FON siete sa nazýva FONero. Sú tri rôzne spôsoby, ako využívať FON sieť.
Do projektu FON investovali 21,7 miliónov US$ veľkí hráči ako Google, Skype Technologies, či investičné fondy Index Ventures a Sequoia Capital. Po tejto investícii FON začal poskytovať routre od firmy LinkSys za nízky poplatok členom, ktorí sa zaviažu poskytovať pripojenie aspoň jeden rok.

</doc>
<doc id="86631" url="https://sk.wikipedia.org/wiki?curid=86631" title="Filippikos">
Filippikos

Filippikos pôvodným menom "Bardanes" (* † 714) bol byzantský cisár arménskeho pôvodu, ktorý vládol od novembra 711 do júna 713. 
Na cisársky trón vyniesla Bardana (ako znelo jeho pôvodné meno) všeobecná nespokojnosť s režimom Justiniána II., ktorý sa vyznačoval početnými popravami domnelých aj skutočných panovníkových nepriateľov. Bardanes, vyhlásený za cisára v Chersone, síce dokázal pomerne rýchlo ovládnuť ríšu, ale riešenie jej pálčivých problémov bolo nad jeho sily. Na Byzanciu za jeho vlády dopadala rana za ranou – na východe postupovali vpred Arabi vedení emirom Maslamom a Abbásom ibn Valídom, na západe plienili oblasť Trácie oddiely bulharského chána Tervela.
Ani vnútropoliticky nebola Bardanova vláda pokojným obdobím, predovšetkým preto, že cisár bol rozhodným prívržencom monotheletizmu, ktorý vyhlásil za jediné ortodoxné učenie. Výsledkom bol konflikt s pápežom a s mnohými biskupmi na východe, aj keď časť z nich obrat privítala. Okrem toho sa novému režimu vytýkala márnotratnosť, pretože cisár sa oddával nákladným zábavám.
Nespokojnosť s Bardanovou politikou vyvrcholila v júni 713, kedy časť vojska povstala, zvrhla cisára, dala ho oslepiť a na jeho miesto dosadila vysokého úradníka Artemia ako cisára Anastasia II. Sám Bardanes zomrel už v januári v nasledujúcom roku v exile.

</doc>
<doc id="86633" url="https://sk.wikipedia.org/wiki?curid=86633" title="John Howard">
John Howard

John Winston Howard (* 26. júl 1939, Sydney, Austrália) je austrálsky politik a bývalý dlhoročný predseda vlády Austrálie.
V rokoch 1977-1983 bol ministrom financií a v rokoch 1985-1989 bol predsedom Liberálnej strany. Za predsedu strany bol opäť zvolený v roku 1995 a 2. marca 1996 porazil vo voľbách Paula Keatinga, dovtedajšieho premiéra z Labouristickej strany. Howardov kabinet bol znovuzvolený v rokoch 1998, 2001 a 2004, čo je najúspešnejší volebný výsledok od dôb sira Roberta Menziesa. Po víťazstve v roku 2004 Howard kontroloval až do novembra 2007 obe komory austrálskeho parlamentu. V novembri 2007 po prehratých parlamentných voľbách ho na čele vlády nahradil Kevin Rudd.
Životopis.
Howard vyrástol v Sydney. Prostredné meno dostal po britskom štátnikovi Winstonovi Churchillovi. Howardov otec a dedo obaja bojovali v prvej svetovej vojne. Na predmestí Sydney Howardovci vlastnili benzínovú pumpu, kde John ako chlapec pracoval. Vyštudoval právo na "University of Sydney". V roku 1957 sa stal členom Liberálnej strany.
Howard žil v rodičovskom dome až do roku 1971, keď sa oženil s Janette Parkerovou, s ktorou má tri deti.
Po univerzite niekoľko rokov pracoval v advokácii, až kým bol v roku 1974 zvolený do austrálskeho parlamentu. Od decembra 1975 bol v kabinete Malcolma Frasera ministrom obchodu a od decembra 1977 bol ministrom financií. V apríli 1982 sa stal podpredsedom strany.
Ako minister financií bol neoliberál a racionalista. Presadzoval zníženie daní pre občanov i podniky, zníženie výdajov štátneho rozpočtu, zrušenie centralizovaných dohôd o mzdách, zrušenie povinného členstva v odboroch, privatizáciu štátom vlastnených podnikov.
Od roku 1983, keď sa predsedom vlády stal Bob Hawke, bol Howard s liberálmi v opozícii. Až v roku 1996 sa mu podarilo doviesť Liberálnu stranu k víťazstvu v parlamentných voľbách. V tom čase mal 56 rokov. Po nástupe k vláde Howard radikálne zoškrtal štátne výdaje, a mimo iného zaviedol aj systém „práca za podporu“, ktorý vyžadoval, aby si žiadatelia časť podpory v nezamestnanosti odpracovali. Počas prvého funkčného obdobia dosahovala austrálska ekonomika nebývalú konjunktúru a štátny rozpočet sa končil vysokým prebytkom.
V roku 1996 Martin Bryant v Port Arthur v Tasmánii zastrelil 35 ľudí. Howardovou odpoveďou na masakru bol úplný zákaz držania poloautomatických zbraní a odkúpenie týchto zbraní od ich majiteľov vládou.
Howard vyhral nasledujúce voľby v roku 1998 a počas druhého funkčného obdobia sa zasadil o stabilizáciu situácie vo Východnom Timore, ktorého obyvatelia sa v referende rozhodli pre nezávislosť od Indonézie. Počas druhého volebného obdobia tiež zásadne zmenil daňový systém, keď zaviedol "daň za tovary a služby" ("goods and services tax" - GST), ekvivalent dane z pridanej hodnoty.
Vo volebnej kampani v novembri 2001 dominovali otázky bezpečnosti krajiny, keďže bolo krátko po útokoch z 11. septembra v Spojených štátoch. Howard opäť voľby vyhral, zasadiac sa o sprísnenú legislatívu ochrany hraníc a zložitejšie podmienky udeľovania víz pre utečencov. V októbri 2002 pri sérii výbuchov na indonézskom ostrove Bali, tradičnej dovolenkovej destinácii Austrálčanov, zomrelo 202 ľudí, z toho 88 z Austrálie. Po tomto nešťastí Howard ešte zosilnil dôraz vlády na národnú bezpečnosť. 
V roku 2003 rozhodol o vyslaní austrálskych vojakov do Iraku, čo bolo rozhodnutie, ktoré do značnej miery polarizovalo austrálsku spoločnosť. Proti Howardovi a vojne v Iraku sa konali masové demonštrácie, najväčšie od skončenia Vietnamskej vojny.
Nasledujúce voľby z októbra 2004 Howard opäť vyhral, aj najmä podpore z radov zvyčajných voličov labouristov, po tom, čo sľúbil zvýšenie výdajov na zdravotníctvo, školstvo, rodinné prídavky a podporu malých podnikov, čo bola tradičná doména ľavičiarskej rétoriky. Voľby však Howardovi priniesli nielen víťazstvo v dolnej komore parlamentu, ale po prvý raz od roku 1977 získala vládnuca strana i kontrolu nad senátom. To umožnilo Howardovi prijať niekoľko zákonov, ktoré boli dovtedy v Senáte nepriechodné - najmä privatizáciu nadpolovičného podielu v telekomunikačnej spoločnosti Telstra (bývalý "Telecom Australia"), reformu zákonníka práce a reformu študijných odborov (zrušenie povinného členstva a teda aj poplatkov).
Howard odišiel z aktívnej politiky po prehraných voľbách v novembri 2007, keď za porážku Liberálnej strany labouristami prevzal plnú politickú zodpovednosť. Na čele austrálskej vlády ho vystriedal Kevin Rudd.

</doc>
<doc id="86637" url="https://sk.wikipedia.org/wiki?curid=86637" title="Dáta (informatika)">
Dáta (informatika)

Údaje alebo dáta (jednotné číslo v slovenčine neexistuje) v informatike majú tri podobné významy:
Údaj je každá správa (alebo jej časť) bez ohľadu na to, či má pre nás nejaký informačný obsah alebo nie – inými slovami – či nám daná správa povie niečo nové, alebo nie. 
Údaje sú správy, ktoré vyjadrujú určité fakty o procesoch, alebo prvkoch reálneho sveta. Údajmi môžu byť písmená, čísla, slová, znaky, prípadne ich kombinácie. Všetky údaje nesú určitý informačný obsah – informáciu.
Ak nám daný údaj nepovie nič nového, hovoríme, že jeho informačný obsah je nulový.
Podľa stanoveného cieľa môžeme údaje zoskupovať rôznymi spôsobmi:

</doc>
<doc id="86638" url="https://sk.wikipedia.org/wiki?curid=86638" title="Zuzana Vejvodová">
Zuzana Vejvodová

Zuzana Vejvodová (* 19. september 1980, Praha) je česká herečka.
Ako desaťročná si zahrala hlavnú úlohu v seriáli "Území bílých králů". Počas štúdia na štátnom konzervatóriu v Prahe hosťovala v Divadle na Vinohradoch a v Divadle na Fidlovačke. Fidlovačka sa stala jej domovskou scénou. Stvárnila tu titulnú úlohu v hudobnej komédii "Mamzelle Nitouche", trojúlohu Nele-Betkina-Anna v "Thylovi Ulenspieglovi", nevestu Agatu v "Ženidbe", Rosalindu v shakespearovej komédii "Ako sa vám páči", titulnú postavu Millie Dillmount v muzikáli "Hledá se muž. Zn: bohatý!" (Thoroughly Modern Millie) či Irinu v hre "Tri sestry". Od roku 2013 hrá v Divadle na Vinohradech.
V roku 2003 vyhrala konkurz na hlavnú úlohu v muzikáli "Rebelovia" (Divadlo Broadway Praha). O rok neskoršie zvíťazila v konkurze na rolu Júlie v dráme "Rómeo a Júlia" (Letné shakespearovské slávnosti). Nasledujúce leto ju diváci letných shakespearovských slávností mohli vidieť ako Violu vo "Večeri trojkráľovom" a v roku 2006 stvárnila Desdemonu v "Othellovi".
Natočila niekoľko seriálov, rozprávok a inscenácií produkovaných Českou televíziou. 
V roku 2023 hraje postavu Kláry v dvoch sériách seriálu Jedna rodina, vysielaného na TV Nova a Voyo.

</doc>
<doc id="86639" url="https://sk.wikipedia.org/wiki?curid=86639" title="Škola">
Škola

Škola je vo všeobecnosti akékoľvek výchovno-vzdelávacie zariadenie, organizácia alebo inštitúcia. Niekedy sa týmto pojmom myslí budova alebo sídlo danej inštitúcie. V užšom slova zmysle, na Slovensku, je škola inštitúcia zaradená do siete škôl a školských zariadení, ktoré majú oprávnenie uskutočňovať výchovu a vzdelávanie.
Na Slovensku sa školy delia najmä na:
Podľa zriaďovateľa sa rozlišujú najmä:

</doc>
<doc id="86640" url="https://sk.wikipedia.org/wiki?curid=86640" title="Ján Domasta">
Ján Domasta

Ján Domasta (pseudonymy "Andrej Ľubomírsky", "Čáporský", "D’Asta", "Ján Breza", "Kaššiak", "Prídverský", "Rastislav Nitriansky", "T. Slávsky", "Y. X. Wals" a i.; * 23. september 1909, Čápor – † 26. august 1989, Bratislava) bol slovenský prozaik a autor literatúry pre deti a mládež v období ľudáckeho a potom komunistického režimu.
Životopis.
Narodil sa v rodine poľnohospodárskeho robotníka. Po absolvovaní gymnaziálnych štúdií v Nitre (1921 – 26) a v Ružomberku (1926 – 30), študoval na Filozofickej fakulte Slov. univerzity v Bratislave (1943 – 51). Od r. 1930 pôsobil ako učiteľ vo Veľkom Záluží, Vojniciach, Leopoldove a v Bratislave. Od roku 1939 bol výkonný redaktor časopisu Vĺča, v rokoch 1943 – 59 redaktor v Štátnom nakladateľstve v Bratislave, neskôr Slov. pedagogického nakladateľstva v Bratislave. (Po ukončení externého štúdia na Filozofickej fakulte Univerzity Komenského vrátil k učeniu). V rokoch 1960 – 65 učiteľ základnej školy v Bernolákove, 1965 – 68 vychovávateľ vo Výcvikovom stredisku pre občanov so zmenšenou pracovnou schopnosťou v Bratislave. Od roku 1968 bol redaktorom časopisu Rodina a škola v Slov. pedagogickom nakladateľstve, 1968 – 73 redigoval Zvesti Ministerstva školstva a Ministerstva kultúry, od 1974 na dôchodku.
Tvorba.
Svoje prvé literárne diela uverejňoval v študentských časopisoch (Rozvoj, Svojeť). Jeho učiteľské poslanie malo vplyv i na smerovanie jeho vývoja – začal sa venovať literatúre pre deti a mládež, najmä historickým povestiam, románom a poviedkam. Okrem toho tiež napísal niekoľko divadelných hier, básničiek a veršovaniek, no tiež spolu pracoval s rozhlasom a televíziou, pre ktorú písal najmä relácie a scénky pre školskú mládež. Pre rozhlas tiež zdramatizoval román "Rodina Rovesných" (Ján Čajak) a "Dom v stráni" (Martin Kukučín).
Kritika.
Katarína Zavacká ho označuje ako ľudáckeho a potom komunistického propagandistu.

</doc>
<doc id="86641" url="https://sk.wikipedia.org/wiki?curid=86641" title="Ján Hrušovský">
Ján Hrušovský

Ján Hrušovský (pseudonymy Arctur, Karol Egreš a i.) (* 4. február 1892, Nové Mesto nad Váhom – † 7. marec 1975, Bratislava) bol slovenský prozaik, novinár a esejista.
Životopis.
Narodil sa v rodine advokáta a vzdelanie získaval v Martine a Revúcej. Pracoval v Slovenskej banke v Novom Sade a ako účtovník. Počas 1. svetovej vojny sa nachádzal takmer celý čas na fronte, po ukončení vojny pracoval v redakcii Slovenského Východu v Košiciach, neskôr v Národných novinách v Martine. V roku 1920 odišiel na ročný študijný pobyt do Talianska, kde pôsobil na veľvyslanectve v Ríme. Po návrate domov pokračoval v práci pre tlač – bol redaktorom Slovenského denníka v Bratislave a neskôr bol tiež jeho šéfredaktorom. Počas 2. svetovej vojny pracoval na Úrade propagandy slovenského štátu, po oslobodení nastúpil v roku 1946 do redakcie časopisu Sloboda, kde pracoval až do roku 1956, kedy odišiel do dôchodku.
Tvorba.
Svoju literárnu kariéru začínal publikovaním fejtónov, poviedok a žánrových obrázkov v rôznych periodikách. Písal poviedky, romány, prozaické diela s autobiografickými prvkami, ale tiež kratšie prozaické útvary. Vo svojich dielach sa vracia k obom svetovým vojnám a potreby vyrovnať sa s ich následkami tak po psychickej, ako i morálnej a citovej stránke. Venoval sa i dobrodružným, no hlavne historickým románom, v ktorých sa vracal k známym osobnostiam, viažucim sa svojou činnosťou či životom k Slovensku, a tieto diela vydával najprv na pokračovanie v rôznych časopisoch, kým vyšli aj knižne ako ucelené diela – často prepracované a pod inými názvami. Bol jedným zo slávnejších spisovateľov.

</doc>
<doc id="86642" url="https://sk.wikipedia.org/wiki?curid=86642" title="Kultúrny život (časopis)">
Kultúrny život (časopis)

Kultúrny život (24. január 1946 – 30. august 1968) bol literárny a kultúrno-politický časopis, ktorý do roku 1950 vychádzal ako dvojtýždenník, potom ako týždenník.
Vznikol ako časopis štátneho riadenia kultúry. Spočiatku podliehal "Umeleckej a vedeckej rade", ktorá mala na starosti aj jeho vydávanie, neskôr "Zväzu československých spisovateľov" a od roku 1954 "Zväzu slovenských spisovateľov". V rokoch 1948 – 1949 ho vydával jeho bývalý hlavný redaktor Ivan Horváth, po ňom vydávanie prebralo vydavateľstvo Obroda. (Doplnená poznámka od neautora stránky: pracoval s číslami z r. 1965 a 1968 a tam bol ako vydavateľ uvedený "Sväz slovenských spisovateľov v Bratislave" (Sväz ešte so starým S a nie Z).) 
Popri hlavnom redaktorovi pôsobila i tzv. redakčná rada, ktorá bola schvaľovaná "Umeleckou a vedeckou radou", potom "Zväzom československých (slovenských) spisovateľov". Vo redakčnej rade a samotnej redakcii časopisu sa vystriedalo viacero významných literárnych osobností (hlavní redaktori napr. Ivan Horváth, Ján Kostra, Andrej Mráz, šéfredaktori Rudolf Fabry, Vladimír Mináč, Miroslav Válek, Vojtech Mihálik, Laco Novomeský a i.).
Úlohou časopisu bolo rozvíriť kultúrny život a uplatniť našu kultúru vo verejnom živote. Od začiatku sa snažil byť nielen časopisom pre literárnu, ale i divadelnú, hudobnú a výtvarnú problematiku. Okrem toho, že sa stal informátorom o slovenskej kultúre, mal za úlohu tiež riešiť problémy jednotlivých kultúrnych oblastí, rozvíjal kritické myslenie, a tým sa stal najmä diskusnou tribúnou, ktorá spočiatku šírila oficiálnu komunistickú ideológiu, no v 60. rokoch sa priklonila k pravicovému zmýšľaniu, vďaka čomu celý časopis smeroval k tzv. obrodnému procesu.
V druhej polovici 60. rokov sa stal jedným z najčítanejších periodík. Prinášal reprodukcie výtvarných diel (najmä slovenských autorov, pomenej už zahraničných), umelecké fotografie, snímky z divadelných predstavení a pod. Taktiež uverejňoval teoretické state o kultúre a umení, veľa úsilia sa tiež venovalo hľadaniu a podpore mladých talentov. Veľa priestoru a pozornosti sa venovalo i dedičstvu národnej kultúry a umeleckej tvorby. Časopis tiež prinášal diskusie o otázkach umenia, autoroch a ich dielach, no tiež ankety o problémoch a otázkach kultúrnej tvorby, ktoré mali riešiť i problémy, ktoré sa aktuálne vyskytovali v tejto oblasti. 
Okrem pravidelných reportáží a príspevkov sa venoval i otázkam rovnoprávnosti štátneho usporiadania a reformno-ekonomickým otázkam. Vďaka tomuto smerovaniu nastal vo vedení časopisu názorový rozkol, keď niektorí z členov redakčnej rady z nej vystúpili a vydávanie časopisu bolo zastavené. Jeho pokračovateľom sa stal "Literárny život", no po šiestich číslach zanikol aj ten.
Časopis bol obnovený pod pôvodným názvom až v roku 1990, no vďaka zlej finančnej situácii v roku 1993 bolo jeho vydávanie opäť zastavené. V nasledujúcich dvoch rokoch sa ešte vyskytli pokusy o jeho znovuvydávanie, no neboli úspešné.

</doc>
<doc id="86643" url="https://sk.wikipedia.org/wiki?curid=86643" title="Kultúrny život">
Kultúrny život



</doc>
<doc id="86644" url="https://sk.wikipedia.org/wiki?curid=86644" title="Svätopluk Mathé">
Svätopluk Mathé



</doc>
<doc id="86650" url="https://sk.wikipedia.org/wiki?curid=86650" title="Gróf Luxemburský (opereta)">
Gróf Luxemburský (opereta)

Gróf Luxemburský (v origináli "Der Graf von Luxemburg") je opereta, ktorú skomponoval Franz Lehár. Premiéra sa konala 12. novembra 1909 v Theater an der Wien. Libreto napísali Alfred Maria Willner, Robert Bodanzky a Leo Stein. Vzniklo na motívy staršej operety Bohyňa rozumu (Göttin der Vernunft) od Johanna Straussa mladšieho, dej však bol zmenený natoľko, že sa Straussovej operete takmer nepodobá. Vykazuje skôr isté podobnosti v zápletke s Veselou vdovou. Miestami možno až prehnane komediálne libreto doplnil Lehár veľmi ľubozvučnými melódiami, vďaka čomu sa opereta dočkala výrazného úspechu.
Obsah.
I. dejstvo.
Knieža Bazil Bazilovič je zaľúbený do sólistky opery, Angely. Spoločenské konvencie mu však nedovoľujú aby si knieža vzal speváčku a preto vymyslí plán: Nájde si skrachovaného grófa Reného Luxemburského, ktorý je ochotný za pol milióna si Angelu vziať napriek konvenciám a neskôr sa s ňou rozviesť. Rozvedenú „grófku“ by si potom knieža Bazilovič mohol vziať bez problémov. Podmienkou je tiež, že René nesmie Angelu vidieť. Preto prebehne svadobný obrad tak, že ženích a nevesta sú oddelení paravánom.
II. dejstvo.
O tri mesiace neskôr sa Angela a René náhodne stretávajú a zaľúbia sa do seba. René sa dozvie, že je vlastne Angeliným manželom. Bazilovič sa síce snaží stále získať Angelu, ale už je neskoro ...
III. dejstvo.
Dej sa odohráva v hoteli Grand v Paríži, kde sa Bazilovič stretáva s grófkou Kokozovou, svojou starou láskou a nevestou. Dejstvo plné komediálnych prvkov sa nakoniec končí tak, že Angela a René môžu byť definitívne svoji a grófka Kokozová si získa Baziloviča.

</doc>
<doc id="86656" url="https://sk.wikipedia.org/wiki?curid=86656" title="Kódovanie (informatika)">
Kódovanie (informatika)

Kódovanie je proces, pri ktorom sa každému znaku alebo postupnosti znakov daného súboru znakov (vzorov) jednoznačne priradí znak alebo postupnosť znakov (obrazov) z iného súboru znakov.
Kódovanie je teda transformácia určitej informácie z jednej formy na druhú pomocou určitého postupu – algoritmu, ktorý je väčšinou verejne známy. Vo väčšine prípadov teda účelom kódovania nie je utajenie informácie (na rozdiel od šifrovania) ale len jej iná forma zápisu vybraná tak, aby sa informácia dala čo najlepšie alebo najúspornejšie uchovať alebo preniesť.
Vďaka počítačom sa najčastejšie používa kódovanie údajov a informácií do číselnej podoby. Takémuto kódovaniu tiež hovoríme digitalizácia. Používa sa však aj nečíselné kódovanie.
Typickým príkladom nečíselného kódovania z praxe je semafor: červená = stoj, zelená = choď. Ďalším príkladom je Morseova abeceda.
Najčastejším problémom, pre ktorý sa neustále hľadajú nové riešenia je nájdenie nových úspornejších spôsobov kódovania pre čísla, znaky, text, zvuk, grafiku a video. Najčastejšie spôsoby kódovania jednotlivých údajov, pre ktoré sú v počítači definované určité operácie (sčítanie, násobenie, spájanie, …), sú v počítači reprezentované údajovými typmi.
Kódovanie čísel v počítači.
Všetky údaje v počítači sú kódované pomocou rôznej kombinácie hodnôt bitov – najmenšej jednotky informácie. Každý z bitov môže nadobúdať iba dve rôzne hodnoty 0 a 1. Tieto bity sú však do pamäťových buniek počítača ukladané po ôsmich, preto je výhodné na zakódovanie údajov použiť vždy taký počet bitov, ktorý je deliteľný ôsmimi (8, 16, 24, 32...). Čím väčší počet bitov použijeme, tým väčší rozsah čísel môžeme použiť. Napríklad pomocou 8 bitov dostaneme 28 = 256 rôznych kombinácií núl a jednotiek. Pomocou 8 bitov teda môžeme zakódovať napríklad čísla od 0 do 255 alebo čísla od -128 do 127 v prípade, že potrebujeme i záporné čísla. Na kódovanie čísiel v počítačoch je najvýhodnejšie použiť jedno „slovo“ (word), t. j. taký počet bitov, ktoré počítač dokáže spracovať počas jednej operácie (jedného taktu procesora). Najmodernejšie počítače dnes používajú 64 bitové slovo, teda dokážu spracovať 64 bitov pri jednej operácii.
Kódovanie prirodzených čísel a nuly.
Obrovskou výhodou je fakt, že každé číslo môžeme previesť do dvojkovej sústavy, ktorá používa iba cifry 0 a 1, čím pre každé číslo dostaneme jednoznačný zápis. Prirodzené čísla sú teda v počítači uložené v tzv. priamom kóde, čo je vlastne číslo prevedené do dvojkovej sústavy.
Pri použití jedného bajtu (8 bitov) môžeme zakódovať 256 možných hodnôt, t. j. hodnoty 0 až 255.
Pri použití 2 bajtov (16 bitov) hodnoty 0 až 65 535.
Pri použití 4 bajtov (32 bitov) hodnoty 0 až 4 294 967 295.
Pri použití 1 slova moderného počítača (64 bitov) hodnoty 0 až 18 446 744 073 709 551 615, čo sú už astronomické čísla.
V niektorých prípadoch (napríklad pri prenose) je vhodnejšie použiť iný kód ako je zápis čísla v dvojkovej sústave. Jedným z takýchto kódov je kód BCD.
Kódovanie celých čísel.
Pri celých číslach je potrebné zohľadniť i znamienko. Našťastie sú znamienka len dve (+, -), preto ich môžeme zakódovať 1 bitom (0 = +, 1= -). Pri kódovaní celých čísel sa znamienko zakóduje vždy prvým bitom zľava. Napr. pri použití 1 bajtu bude 10011101 kód pre -29.
Pri použití 1 bajtu (8 bitov – 1 bit znamienko a 7 bitov hodnota), môžeme zakódovať hodnoty -128 až +127
Pri použití 2 bajtov (16 bitov -1 bit znamienko a 15 bitov hodnota), môžeme zakódovať hodnoty -32 768 až +32 767
Pri použití 4 bajtov (32 bitov – 1 bit znamienko a 31 bitov hodnota), môžeme zakódovať hodnoty -2 147 483 648 až +2 147 483 647. 
Pri použití 8 bajtov (64 bitov – 1 bit znamienko a 63 bitov hodnota), môžeme zakódovať hodnoty -9 223 372 036 854 775 808 až +9 223 372 036 854 775 807
Celé čísla sú v pamäti počítača ukladané v priamom kóde ale pre počítanie s nimi je vhodnejší doplnkový kód, ktorý získame z inverzného kódu.
Kódovanie reálnych čísel.
Reálne čísla môžeme kódovať dvoma spôsobmi:
Ako čísla s pevnou rádovou čiarkou (tento spôsob sa väčšinou používa na uloženie meny napr.: 24,50 EUR). Pri tomto spôsobe je niekoľko bitov vyhradených pre celú časť čísla a niekoľko pre desatinnú časť čísla. Ak nám pri nejakej operácii dostaneme väčší počet desatinných miest ako môžeme zakódovať pomocou vyhradeného počtu bitov, vtedy sa zvyšné miesta jednoducho odrežú (prípadne sa číslo zaokrúhli na príslušný počet dvojkových cifier) a nebudú do pamäte počítača uložené.
Ako čísla s pohyblivou rádovou čiarkou – tu je vyhradených niekoľko bitov pre hodnotu čísla (mantisu) a zvyšok je vyhradený pre exponent. Napr.: číslo 126,567 je uložené ako 126567.10-3. V našom prípade je mantisa 126567 a exponent -3. Obe tieto hodnoty sú uložené samozrejme v priamom kóde a majú 1 bit vyhradený pre znamienko.
Kódovanie znakov.
Na rozdiel od čísel, znaky textu nevieme previesť do dvojkovej sústavy, preto bolo potrebné vymyslieť iný spôsob ako jednoznačne priradiť určitému znaku práve jednu kombináciu núl a jednotiek, ktorá tento znak v počítači bude reprezentovať. Keďže neexistuje žiadny univerzálny spôsob ako to urobiť, každý výrobca počítačov tento problém riešil iným spôsobom, preto existuje viacero znakových kódov. Poriadok do tohto chaosu sa snažil zaviesť americký úrad pre normalizáciu, ktorý vyhlásil jeden spôsob, ktorý by mali všetci používať. Tento spôsob kódovania sa volá ASCII – "American Standard Code for Information Interchange" ("Americký štandardný kód pre výmenu informácií").
Tento štandard hovorí, že na zakódovanie každého znaku sa použije 7 bitov. Čo umožňovalo definovať kód pre 128 znakov. Neskôr sa kódovanie rozšírilo na 8 bitov a 256 znakov. Pritom prvá polovica znakov je pre všetky krajiny rovnaká a zvyšných 128 znakov sa pre každú krajinu stanovil podľa ich potrieb. Tento spôsob vniesol do kódovania znakov chaos (veľmi veľké množstvo regionálnych znakových sád), navyše pre znaky niektorých písiem 7-bitový priestor nestačil. Vznikol preto nový spôsob kódovania UNICODE.
Toto kódovanie používa 16 a 24 bitov (2 či 3 bajty) na zakódovanie jedného znaku, čo umožňuje zakódovať cca 1,1 milióna možných znakov. Tento počet znakov umožňuje zakódovať znaky všetkých relevantných abecied pomocou jednej medzinárodnej tabuľky. Toto kódovanie zabezpečuje, že ten istý znak má rovnaký kód v každej krajine i na každom type počítača.
Nevýhodou tohto kódovania je, že znaky, ktoré sme predtým vedeli zakódovať iba ôsmimi bitmi (jedným bajtom) v ACSII, v Unicode sú kódované 16 a 24 bitmi (dvomi a tromi bajtami), a teda zaberajú viac pamäte ako by zaberal text v kódovaní ASCII. Istým riešením tohoto problému je formát UTF-8. V tomto kódovaní je prvých 128 znakov tabuľky ASCII (tieto sú pre všetky krajiny rovnaké) zakódovaných pomocou 8 bitov a zvyšné znaky sú zakódované 16 a 24 či 32 bitmi (t.j. dvomi, tromi alebo štyrmi bajtami). Toto kódovanie je výhodné pre anglicky hovoriace krajiny a krajiny, v ktorých väčšinu znakov textu tvorí len prvých 128 znakov tabuľky ASCII. Ďalšia výhoda je spätná kompatibilita so softvérom, pôvodne navrhnutým pre ASCII resp. 8-bitové znakové sady.

</doc>
<doc id="86657" url="https://sk.wikipedia.org/wiki?curid=86657" title="NGC 628">
NGC 628



</doc>
<doc id="86658" url="https://sk.wikipedia.org/wiki?curid=86658" title="Fraktúra kosti">
Fraktúra kosti



</doc>
<doc id="86659" url="https://sk.wikipedia.org/wiki?curid=86659" title="Paul Keating">
Paul Keating

Paul Keating (* 18. január 1944, Sydney, Austrália) je austrálsky politik a bývalý labouristický predseda vlády Austrálie.
Životopis.
Vyrástol na robotníckom predmestí Sydney, v Bankstowne. Bol zo štyroch detí, jeho otec pochádzal z Írska. Študoval v katolíckych školách, bol neskôr prvým katolíckym predsedom vlády od dôb Jamesa Scullina v roku 1932. Keating skončil školu v štrnástich rokoch a zamestnal sa najskôr ako úradník neskôr asistent výskumu v odboroch. Do labouristickej strany vstúpil okamžite po dovŕšení 18 rokov.
Už v roku 1969, vo veku len 25 rokov, bol zvolený do parlamentu. V roku 1975 bol krátko ministrom pre Severné teritórium a v tom čase sa aj oženil s Annita van Iersalovou, holandskou letuškou. Majú spolu štyri deti.
Keď Bob Hawke zvíťazil vo voľbách v roku 1983, Keating sa stal ministrom financií. Tento post zastával až do roku 1991. Najmä počas prvých dvoch volebných obdobiach v rokoch 1983-87 tandem Hawke-Keating výborne fungoval, no Keating začal mať pocit, že je čas na zmenu a chcel Hawka vystriedať na poste premiéra. V roku 1988 mu Hawke pred svedkami sľúbil, že v roku 1990 sa vzdá premiérskeho kresla v jeho prospech. Keď tak však neučil, Keating v roku 1991 odstúpil. Hawkova pozícia v strane bola čoraz slabšia, aj kvôli recesii, slabším výsledkom hospodárstva a neustálych útokov opozície i z vlastných radov. V decembri 1991 sa Hawke vzdal postu premiéra a Keating sa stal predsedom vlády.
Voľby v roku 1993 boli pre labouristov považované za nevyhrateľné. Ekonomika bola pomalá, voličom sa Keatingov štýl zdal arogantný a opozícia navrhovala dobre postavenú hospodársku politiku. Napriek tomu sa Ketingovi podarilo zvíťaziť.
Keatingova agenda ako premiéra sa pozdávala vysokoškolsky vzdelaným voličom, no nenadchla radových ľudí zo stredných vrstiev a vidieka. Keating špekuloval o zrušení austrálskej monarchie a zavedení republiky, sústredil sa na zmierenie s pôvodným austrálskym obyvateľstvom a užšie vzťahy s Áziou. Keating si neuvedomil, že jeho voličov viac zaujíma výkonnosť ekonomiky a nezaujíma ich austrálsky vzťah k vzdialeným krajinám.
Po trinástich rokoch vlády labouristov, čo je najviac v austrálskej histórii, porazil vo voľbách v roku 1996 Keatinga John Howard.
Po volebnej porážke sa vzdal poslaneckého mandátu. Od roku 1988 žije oddelene od manželky. V súčasnosti prednáša na Univerzite Nového Južného Walesu.

</doc>
<doc id="86662" url="https://sk.wikipedia.org/wiki?curid=86662" title="Spojenie kostí">
Spojenie kostí

Spojenie kostí je miesto, kde sa dve samostatné kosti dostávajú priamo či nepriamo do kontaktu. Jeho existencia je základnou podmienkou pohyblivosti kostry. Okrem toho môže byť miestom, kde kosti vzájomne rastú (napríklad švy kostí lebky). Spojenia kostí študuje pododbor anatómie - artrológia.
Spojenie kosti existuje v 2 základných typoch:

</doc>
<doc id="86663" url="https://sk.wikipedia.org/wiki?curid=86663" title="Údaj">
Údaj



</doc>
<doc id="86664" url="https://sk.wikipedia.org/wiki?curid=86664" title="Dáta">
Dáta

Dáta (jednotné číslo v slovenčine neexistuje) alebo údaje (jednotné číslo údaj) môže znamenať:

</doc>
<doc id="86665" url="https://sk.wikipedia.org/wiki?curid=86665" title="Font (počítače)">
Font (počítače)

Termín font (pozri aj font) má niekoľko podobných definícií:
Rastrové a vektorové fonty.
Fonty môžu tvar znakov kódovať v počítači dvoma spôsobmi. Buď ako rastrové mapy alebo ako matematický opis súboru kriviek. Súbor fontu, ktorý je uložený ako rastrový obrázok, je uložený v mriežke napríklad 8 × 16 bodov. Preto pre inú veľkosť znakov musíme použiť iný súbor. Druhou možnosťou je zakódovať tvar znakov do kriviek - úsečiek a oblúkov. Takémuto písmu hovoríme vektorové. Výhodou vektorových fontov je, že ten istý matematický opis umožňuje generovať písmená rôznej veľkosti.
Vektorový font.
Aj vektorové písmo musí byť nakoniec prevedené na bitmapový obrázok, pretože monitor aj tlačiareň počítača kreslia obrázky bod po bode. Krivky písma je preto nutné do týchto bodov „rozkresliť“. Formátov na uloženie vektorového písma je niekoľko. Líšia sa práve v spôsobe výpočtu zväčšeného a zmenšeného písma, ako aj v spôsobe prepočtu vektorovej grafiky na bitmapovú.
Dnes sú najpoužívanejšie dva formáty vektorového písma, formát TrueType a formát T1. Ich najväčšou výhodou je rozšírenosť vo viacerých operačných systémoch. V súčasnosti sa však vyvíjajú oba formáty na spoločnej technológii Open Type, vďaka ktorej sa rozdiely medzi týmito písmami začínajú vyrovnávať. 
Fonty vo formáte T1 sa tiež nazývajú PostScriptové, pretože sa používajú predovšetkým na vytváranie PostScriptových dokumentov (dokumenty s koncovkou pdf), ktoré pochádzajú od firmy Adobe (firma zaoberajúca sa tvorbou programov pre vektorovú grafiku ako Illustrator či AcrobatReader). Rozšírili sa vďaka tomu, že text uložený v tomto formáte dosahoval kvalitnejšie zobrazenie znakov pri malých veľkostiach písmen. V neprospech tohto formátu hovoril skutočnosť, že firma Adobe si tento formát nechala patentovať, preto sa nemohol voľne používať. PostScriptový formát preto zostal dlhý čas iba nástrojom pre profesionálov. Práve vďaka tomu sa rozšíril formát TrueType, pôvodne vyvinutý firmou Apple. Neskôr sa firma Apple po dohode s Microsoftom, ktorá tento formát začlenila do operačného systému Windows, vzdala svojich autorských práv. Vznikol teda formát fontu, ktorý mohli používať všetci. Neskôr reagovala aj firma Adobe a tiež sa vzdala autorských práv na formát písma T1. 
Hlavný rozdiel medzi týmito formátmi je ten, že PostScriptové fonty sú zostavené z kubických Bézierových kriviek a grafémy vo formáte TrueType sú vytvorené z kvadratických B-splajnov. Ďalším rozdielom je fakt, že TrueTypové písma na zväčšovanie a zmenšovanie potrebujú špeciálny program a PostScriptové fonty takýto program nepotrebujú, pretože sú samy o sebe programom. Aj vďaka tejto skutočnosti je formát T1 obľúbený, pretože umožňuje autorsky chrániť písmo nielen ako grafický návrh, ale aj ako program.
Dnes však už rozdiel medzi oboma formátmi nevnímame vďaka formátu OpenType, čo je vlastne akási „obálka“, do ktorej sa dá vložiť písmo v oboch formátoch, takže používateľ nezbadá rozdiel. Font s obrysmi TrueType je uložený v súbore s koncovkou ttf a je podporovaný i na starších systémoch, ktoré formát OpenType nevedia rozpoznať a font s obrysmi PostScriptového písma je uložený v súbore s príponou otf.

</doc>
<doc id="86666" url="https://sk.wikipedia.org/wiki?curid=86666" title="Netiketa">
Netiketa

Netiketa je súhrn všeobecných pravidiel slušného správania užívateľov na internete. Názov "netiketa" () vznikol spojením a skomolením anglického slova "net", sieť, a etika alebo etiketa () – súhrn pravidiel správania sa v danej spoločnosti. 
Základy opisu netikety sú definované v anglicky písanom dokumente „RFC: 1855 - Netiquette Guidelines“.
Všeobecné pravidlá.
Aj keď pôvodný dokument Netiquette Guidelines vznikol v roku 1995 sú všeobecné pravidlá v ňom uvedené, doteraz platné. 
Odvtedy však došlo k technologickému pokroku a sprísneniu legislatívy. Vylákanie osobných údajov ako sú heslá, používateľské mená a pod. (phishing) a ich následné zneužitie nie je len neetické ale aj trestným činom. V súvislosti so zavedením GDPR (Všeobecné nariadenie o ochrane údajov) je trestným činom podľa § 375 trestného zákonníka aj "Neoprávnené nakladanie s osobnými údajmi" , ktoré spočíva v poskytnutí, sprístupní alebo zverejnení osobných údajov" a týka sa aj internetu . 
Dvanásť odporúčaní Netikety (preklad z českej verzie so zhrnutím Netiquette Guidelines): 

</doc>
<doc id="86667" url="https://sk.wikipedia.org/wiki?curid=86667" title="Bob Hawke">
Bob Hawke

Robert James Lee Hawke (* 9. december 1929, Bordertown, Austrália† 16. máj 2019, Sydney) bol austrálsky odborový predák, neskôr politik a predseda vlády Austrálie.
Životopis.
Narodil sa v Bordertowne, v malom meste na hraniciach s Viktóriou. Jeho strýko bol premiér Južnej Austrálie medzi rokmi 1953-1959 a blízky priateľ predsedu vlády Johna Curtina, ktorý bol Hawkovym politickým vzorom.
Vyrástol v Perthe a vyštudoval ekonómiu a právo na Univerzite Západnej Austrálie. Od roku 1947 bol členom Labouristickej strany. V roku 1953 dostal štipendium a študoval v Oxforde, v Anglicku. Jeho akademické úspechy zatienil snáď len jeho svetový rekord v rýchlosti pitia piva - Hawke bol schopný vypiť dve a pol pinty piva (približne 1,42 litra) za 11 sekúnd. V pamätiach spomína, že táto skutočnosť ho pravdepodobne spravila v očiach bežného austrálskeho voliča odchovaného na pive populárnejším ako čokoľvek iné.
Po návrate do Austrálie sa Hawke v roku 1956 oženil s Hazel Mastertonovou, s ktorou mal štyri deti. Presťahovali sa do Canberry, kde si Hawke robil doktorát, tohto cieľa sa však vzdal, keď mu bol ponúknutý post v odborovej centrále v Melbourne.
Hawke sa stal šéfom austrálskych odborov v roku 1969. Bol silným oponentom vojny vo Vietname, ale zároveň i spojenectva USA a Austrálie. Bol výborným vyjednávačom, pričom bol rešpektovaný tak odbormi, ako aj zamestnávateľmi. Už v roku 1972 sa objavili špekulácie, že Hawke bude poslancom a lídrom labouristov, no nestalo sa tak. Popri postupujúcej kariére Hawke neprestával holdovať alkoholu, čo malo negatívny vplyv na jeho rodinný život.
Hawke sa stal predsedom Labouristickej strany v roku 1973, no stále sa nestal členom parlamentu. V tomto období vyvrcholili jeho problémy s alkoholom a v roku 1979 skolaboval a následne sa rozhodol s alkoholom skoncovať. Alkoholizmus však nijako nezhoršoval jeho postavenie ako populárneho politika. Podľa výskumov bol Hawke najpopulárnejším austrálskym politikom desať rokov pred vstupom do parlamentu.
V roku 1980 sa konečne stal poslancom a od roku 1983 zase viedol labouristov. Po necelom mesiaci sa stal vo voľbách austrálskym predsedom vlády.
Hawkova vláda zaviedla pohyblivý kurz austrálskeho dolára, zrušila reguláciu finančného systému, privatizovala štátne firmy, skončila s podporou stratového priemyslu a predala štátny podiel v najväčšej austrálskej banke "Commonwealth Bank of Australia". Takéto reformy vo väčšine krajín uskutočnili pravicové vlády, no Hawkovi neubrali na popularite. Vyhral aj dvoje nasledujúce voľby v rokoch 1984 a 1987. V neskorších rokoch Hawke venoval pozornosť zdravotným otázkam ako bol boj s AIDS a úprave vzťahov s pôvodnými obyvateľmi Austrálie.
Hawke vyhral svoje posledné voľby v roku 1990. Ekonomická recesia a ochabujúca popularita, spolu s nástupom opozície vo vlastných radoch v podobe Paula Keatinga viedli k jeho odstúpeniu v decembri 1991 v prospech Keatinga.
Hawke sa následne vzdal poslaneckého mandátu a s úspechom sa začal venovať obchodu.

</doc>
<doc id="86669" url="https://sk.wikipedia.org/wiki?curid=86669" title="Údaje">
Údaje



</doc>
<doc id="86670" url="https://sk.wikipedia.org/wiki?curid=86670" title="Kódovanie">
Kódovanie

Kódovanie je 

</doc>
<doc id="86671" url="https://sk.wikipedia.org/wiki?curid=86671" title="Čipset">
Čipset



</doc>
<doc id="86672" url="https://sk.wikipedia.org/wiki?curid=86672" title="Kód">
Kód

Kód môže byť:

</doc>
<doc id="86674" url="https://sk.wikipedia.org/wiki?curid=86674" title="Medená veža">
Medená veža

Medená veža je filmová dráma režiséra Martina Hollého z roku 1970 natočená podľa námetu Ivana Bukovčana o priateľstve partie horolezcov Pirina, Starca a Valéra vo Vysokých Tatrách. Tento film je považovaný za jeden zo skvostov slovenskej kinematografie. Voľným pokračovaním filmu Medená veža je film Orlie pierko z roku 1971.
Dej.
Dobrodružno-romantický film Martina Hollého ml. - Medená veža - rozpráva príbeh troch kamarátov - Valéra, Pirina a „R“, ktorí pracujú spoločne na jednej vysokohorskej chate vo Vysokých Tatrách. Ich pokojný život však naruší príchod mladých študentiek, medzi ktorými je aj Saška – do ktorej sa jeden z kamarátov – Pirin bezhlavo zaľúbi. Pirin a Saška sa vezmú a Saška ostáva na chate s troma kamarátmi, čo vedie k mnohým rozporom a konfliktom až ku tragickému koncu.
Charakteristika filmu.
Martin Hollý ml. nakrútil v roku 1970 film Medená veža podľa námetu a scenára Ivana Bukovčana. Ide o jeden z príbehov Bukovčanovho tzv. tatranského triptychu, ktorého súčasťou sú ešte Orlie pierko a Stratená dolina.
Príbeh vo filme Medená veža rozpráva retrospektívne jeden z troch kamarátov – „R“, ktorého stvárnil Ivan Mistrík. Dá sa povedať, že okrem ďalších hereckých predstaviteľov – Štefana Kvietika, Ivana Rajniaka a Emílie Vášáryovej dôležitú úlohu vo filme má predovšetkým tatranská príroda. Film natáčal kameraman Karol Krška na farebný, širokouhlý materiál, čo umožnilo ešte viac vyniknúť mnohým záberom tatranských štítov a prírody. Film bol natočený za pomoci správy TANAP a Horskej služby vo Vysokých Tatrách. 
Vo filme je ľahko rozoznateľný minimalistický režijný rukopis Martina Hollého. Dôraz kladie predovšetkým na rozprávanie samotného príbehu troch kamarátov. Je zaujímavé, že napriek dobe, kedy film vznikol, sa v ňom nenachádzajú stopy po schematizme alebo ďalšie prvky príznačné pre filmy vznikajúce v období normalizácie.
Reakcie na film.
Jozef Bernát vo svojej recenzii na film spomína predovšetkým v dobrom: „Pokojným a majestátnym scenériám Vysokých Tatier, v ktorých sa pokocháte vďaka širokouhlej kamere a kvalitnému Eastmancoloru, zodpovedá aj tradičný dramatický oblúk príbehu, po ktorom divák prejde s napätím až do záveru.“ Na konci svojej recenzie dodáva, že Martin Hollý: „odviedol solídny film, ktorý mu nenarobí hanbu ani po víťazstve v Monte Carlo a za ktorý mu bude náš divák úprimne vďačný. V rebríčku posledných diel Koliby dostáva sa Medená veža na poprednú priečku našej skromnej produkcie.“
To, že film mal úspech aj u českých divákov a kritikov dokazuje aj Pavla Bergmannová vo svojom článku, kde v závere uvádza, že: „Na svou dobu (nastupující normalizace) snímek také překvapí absencí ideologických dogmat. Medená veža patří dodnes mezi nejoblíbenější slovenské filmy.“
To, že film Medená veža je aktuálny a zaujímavý aj pre súčasného diváka dokazuje aj bezprostredná reakcia a dojmy Zuzany Mistríkovej: „Projekcia Medenej veže na [18. MF horských filmov] však nedýchala nostalgiou. V sále sedeli diváci všetkých generácií. Bola v pravom slova zmysle oslavou slovenského filmu. Bola dôkazom, že dobrý film sa stáva súčasťou života ľudí, súčasťou histórie miesta, kde vznikal. Že jeho tvorcovia a hereckí predstavitelia sprevádzajú divákov ich životmi. Umožnili im prežiť s postavami príbeh, ktorý sa v niečom podobá ich vlastným príbehom a prežili ho na miestach, ktoré poznajú. Ak by sa ma dnes niekto opýtal, prečo má vznikať slovenský film, porozprávala by som mu môj zážitok z 15. októbra. Z premietania štyridsať rokov starého filmu, ktorý milujú jeho rovesníci a ktorý objavujú stále nové a nové generácie divákov. Ktorý je zrastený s konkrétnym miestom a zrozumiteľný všade na svete. Ktorý je v pravom slova zmysle kultový slovenský. Filmu, aké potrebujeme.“
Spomienky režiséra Martina Hollého a herca Štefana Kvietika.
Režisér Martin Hollý v jednom z mnohých rozhovorov spomínal na natáčanie Medenej veže:„Nikdo si neumí představit, co to znamená natočit horský film. Byli jsme mnohdy doslova zakováni do horských stěn, štáb se připravoval tak dvě, tři hodiny, pak zpravidla přišla mlha... A herci, kteří celou noc cestovali z Bratislavy, pravidelně zdolávali horolezecké túry. Ale protože jsem chtěl tenhle film natočit už dlouho, z jakéhosi pocitu dluhu, jenž má náš film k Tatrám, nakonec se nám všem spolu s přírodními živly ho podařilo dokončit.“ Štefan Kvietik si v rámci štvrtého ročníka Marmota festivalu v Bratislave zaspomínal na Medenú vežu, od ktorej vzniku v tej dobe ubehlo 40 rokov: „Pri tomto titule mám vždy dva rozporuplné pocity. Cítim radosť, že som mal možnosť robiť na tomto projekte s takými ľuďmi, ktorí sa tam prezentovali. Ale na druhej strane je mi smutno, že už týchto hercov z Medenky nemôžem stretnúť.“

</doc>
<doc id="86677" url="https://sk.wikipedia.org/wiki?curid=86677" title="NGC 2437">
NGC 2437



</doc>
<doc id="86679" url="https://sk.wikipedia.org/wiki?curid=86679" title="Bitka o Moskvu">
Bitka o Moskvu

Bitka o Moskvu bola významná bitka na východnom fronte počas druhej svetovej vojny. Prebiehala vo viacerých fázach od októbra 1941 do januára 1942. V jej priebehu sovietske vojská odrazili nemecký postup na Moskvu a na čas prešli do protiofenzívy, čím pravdepodobne zabránili bezprostrednej porážke ZSSR vo vojne. Nemecká útočná operácia na obsadenie Moskvy niesla meno "operácia Tajfún", niekedy je tiež označovaná ako "operácia Wotan".
Front sa približuje k Moskve.
Moskva ako hlavné mesto Sovietskeho zväzu bolo od začiatku jedným z hlavných cieľov nemeckej armády. Franz Halder náčelník štábu nemeckých pozemných síl ešte pri príprave plánu Barbarossa vybral Moskvu ako hlavný cieľ postupu skupiny armád Stred. Postup Wehrmachtu k mestu však nebol taký priamočiary ako pôvodne OKH očakávalo. Nemci nemali dostatok síl, aby sa dostatočne rýchlo vysporiadali s početnými vojskami Červenej armády, ktoré im stáli v ceste. Útok zbrzdili najmä dve skutočnosti: jednou bolo uskupenie sovietskych vojsk v oblasti Kyjeva a východne od neho, druhou bol počiatočný odpor Červenej armády pri Smolensku. Obe tieto uskupenia vojsk si vyžiadali pôvodne neplánované presuny vojsk a tým pádom aj oddialenie útoku na hlavné mesto ZSSR. K oddialeniu pomohol aj sám Hitler, ktorý nepovažoval Moskvu na rozdiel od svojich veliteľov za prvoradý cieľ a rozhodol radšej pre posilnenie vojsk na juhu – na Ukrajine, Kryme a Donbase. Jeho argumenty pre takéto jednanie mali svoje opodstatnenie. Oddialenie útoku výrazne pomohlo sovietskej strane zorganizovať obranu mesta a bolo pravdepodobne rozhodujúcim faktorom nadchádzajúcej bitky.
Nemecký plán útoku.
Podľa plánov nemeckého najvyššieho velenia mal útok na Moskvu, ktorý dostal krycí názov operácia Tajfún, prebiehať vo dvoch fázach:
Vojenská sila, ktorá bola poskytnutá skupine armád Stred maršala von Bocka, pozostávala z troch peších armád (9., 4. a 2.) a troch tankových skupín (Guderianovej 2., Hothovej 3., a Hoepnerovej 4. tankovej skupiny). Celkovo bolo zhromaždených 14 tankových a 8 motorizovaných divízií, 2 motorizované brigády a 46 pechotných divízií. Ofenzívu mali ďalej podporiť dve letecké armády Luftwaffe a početne silné oddiely protilietadlového delostrelectva. Nemci mali v tej dobe prevahu v tankoch a lietadlách 2 : 1, v delostrelectve až 3 : 1.
Sovietska obrana.
Po ťažkých porážkach pri Kyjeve a Smolensku sa začalo sovietske najvyššie velenie pripravovať na odrazenie ďalších očakávaných útokov nepriateľa. Od konca septembra pri tom začínalo byť jasné, že najbližšia veľká nemecká ofenzíva smeruje priamo na Moskvu. Pre to sa čoskoro začalo s budovaním do hĺbky členenej obrany, ktorá mala znemožniť Nemcom prielom k Moskve. Od línie frontu smerom k hlavnému mestu prebiehali opevňovacie práce až do hĺbky . Väčšina sovietskych vojsk zaujala obranu na najkratšom úseku medzi Moskvou a Smolenskom v oblasti miest Viazma a Briansk. Na asi frontu vyčkávali v obranných postaveniach jednotky Západného (Konev), Brianského (Jeriomenko) a Rezervného frontu (Buďonnyj). Ich sily dovedna tvorilo asi 1 250 000 mužov, 10 500 delostreleckých zbraní, z nich asi 1 200 protitankových kanónov a tiež 1044 tankov.
Bitka.
Viazma a Briansk.
Nemecké jednotky začali operáciu Tajfún v utorok 30. septembra 1941 na južnom krídle skupiny armád Stred výpadom 2. tankovej skupiny v priestore Putivl – Gluchov smerom na Oriol a Briansk. Ohrozený úsek obrany pri Orle bol po Nemeckom prielome fakticky bez obrany a preto boli na toto miesto presunuté sovietske výsadkové vojská. Oriol sa Nemcom podarilo dobyť 3. októbra.
2. októbra 1941 začali nemecké vojská po celom úseku skupiny armád Stred postup proti jednotkám Západného, Rezervného a Brianského frontu na čiaru Viazma, Ržev s Spas-Demjansk. Dôraz nemeckého útoku bol kladený na sústredenie vojsk smerom na Belyj, Syčevku a cestu Roslavľ – Moskva. Nemci sústredeným útokom prerazili obranu dvoch sovietskych frontov. Sovietske velenie, totiž zle odhadlo smer nemeckého útoku, keď sa rozhodlo brániť cestu Smolensk-Moskva, ktorú však Nemci, kvôli sústredeniu sovietskych vojsk rozhodli obísť a jej obrancov obkľúčiť. 4 sovietske divízie na styku 19. a 30. armády boli napadnuté 12 nemeckými divíziami, z ktorých 4 boli tankové a disponovali 400 tankmi. Podobne boli v úseku Spas-Demjanska bráneného jednotkami 43. armády Rezervného frontu napadnuté 4 sovietske divízie sedemnástimi nemeckými.
4. októbra hlásil Konev hlavnému veleniu, že ak mu nebude umožnený ústup jeho jednotky budú v najbližšej dobe obkľúčené. Hlavné velenie na čele so Stalinom váhalo a rozkaz na ústup vydalo až 5. októbra. 6. októbra sa sovietska 3. a 13. armáda ocitla v obkľúčení južne od Briansku. Nemci následne postupovali po ceste Oriol-Tula ako aj na Mcensk.
V kotli západne od Viazmy, ktorú nemecký LVI., XLVI. a XL. tankový zbor obsadili 7. októbra, ich útok uväznil 16 divízií 19., 20., 24. a 32. armády. Sovietska 30. armáda, utrpela pri nemeckých obchvatných úderoch ťažké straty a ustupovala lesmi smerom na Volokolamsk. Obkľúčené sovietske jednotky však napriek svojej zúfalej situácii kládli húževnatý odpor a 8. októbra sa pokúsili z obkľúčenia prebiť. To sa asi 80 000 z nich podarilo. Nemci boli nútení na ich potlačenie použiť 24 až 28 divízií. V bojoch padli sovietski generáli ako veliteľ 24. armády K. I. Rakutin alebo veliteľ 50. armády M. P. Petrov. Niektorí z generálov prežili zajatie a napriek rozkazu č. 270 im bola po vojne vrátená hodnosť a ďalej slúžili v armáde. Časť jednotiek Západného a Rezervného frontu tak mala možnosť ustúpiť a skonsolidovať sa na Možajskej línii. Sovietske jednotky však boli demoralizované a ich početné stavy boli poznačené ťažkými ústupovými bojmi.
V tejto problematickej situácii rozhodlo sovietske najvyššie velenie podriadiť velenie armád priamo pod svoju kontrolu. Zmeniť nesprávne rozmiestnenie jednotlivých sovietskych frontov ani vyslobodiť veľké zoskupenia sovietskych jednotiek z nemeckého obkľúčenia však už nebolo v jeho silách. Likvidácia obkľúčených sovietskych jednotiek si však vyžiadala viac síl, než pôvodne nemecké velenie očakávalo a to umožnilo zostatku sovietskych síl lepšie sa pripraviť na nadchádzajúci nerovný boj.
V nadchádzajúcich dňoch Sovieti využili spomalenie nemeckého postupu, ktorý spôsobila potreba zlikvidovať kotol pri Viazme a začali do oblasti prisúvať zálohy. Do 7. októbra sa v oblasti Mcenska nemecká ofenzíva na čas zastavila. Spôsobil to jednak prvý sneh, ktorý sa rýchlo roztopil a zmenil cesty na blato ako aj sovietske protiútoky a pasca vytvorená 1. gardovým streleckým zborom D.D. Leljušenka a 4. tankovou brigádou M.J. Katukova, do ktorej vošli jednotky nemeckej 4. tankovej divízie.
Možajská obranná línia.
V polovici októbra dorazili nemecké sily na Možajskú obrannú líniu, prvé pásmo obrany Moskvy, ktoré sa ťahalo od Kalininu cez Volokolamsk až ku Kaluge asi západne od Moskvy. Napriek nedávnym posilám boli 5. (Leljušenko), 16. (Rokossovskij), 43. (Golubev) a 49. armády (Zacharkin) veľmi oslabené a mali dovedna len okolo 90 000 mužov, čo ani zďaleka nepostačovalo na zastavenie nemeckého postupu. V prvej polovici októbra začalo sovietske velenie prvýkrát pre posilnenie svojej obrany sťahovať jednotky z Uralu, ktoré sa mali pôvodne pokúsiť odblokovať obkľúčený Leningrad. K stiahnutiu časti sovietskych vojsk z Ďalekého východu došlo po správach sovietskych špiónov ako boli Richard Sorge, že Japonské cisárstvo na Ďalekom východe nezaútočí. Žukov v tej dobe prikázal sústrediť väčšinu týchto síl okolo strategických miest Volokolamsk, Možajsk, Malojaroslavec a Kaluga. Kým však prichádzali rezervy z Ďalekého východu, boli nasadené aj všetky dostupné vojská, ktoré sa podarilo sústrediť na fronte. V Moskve sa formovalo 7 divízií domobrany. Okolo mesta začali zvláštne skupiny pripravovať cestné zátarasy a mínové polia.
Nemci svoju ofenzívu obnovili 13. októbra, kedy padla do ich rúk Kaluga, ležiaca 160 kilometrov juhozápadne od Moskvy. Sovietske velenie nasadzovalo na front všetky dostupné jednotky. Do bojov zapojili aj frekventanti vojenského učilišťa v Podoľsku, ktorých nepočetná jednotka zadržala v oblasti Jurjevskoje-Lukjanovo-Iljinskoje-Bolšaja Šubinka na ceste Gžatsk-Možajsk z 12. na 13. októbra postup celej nemeckej motorizovanej divízie. Skôr než sa ich radmi prehnala nemecká pechota stihli títo mladíci, z ktorých mnohí nemali ani 18 rokov zničiť 15 nemeckých tankov. Ich odpor však nebol márny, velenie vďaka ich tvrdošijnej obrane stihlo na tomto úseku posilniť obranu a zabrániť tak novému prielomu. Podobne sa do histórie zapísala obranná činnosť frekventantov Moskovského pechotného učilišťa a 316. streleckej divízie generála Panfilova na Volokolamskom smere.
14. októbra dobyl čelný oddiel nemeckej 1. tankovej divízie mesto Kalinin, ktoré leží 150 kilometrov severozápadne od Moskvy, prerušil pri tom železničnú trať Leningrad-Moskva a dobyl jediný most cez Volgu, ktorý sa dostal počas druhej svetovej vojny do rúk nemeckým vojskám neporušený. Týmto útokom bolo silne narušené tylo Severozápadného frontu a pre Moskvu vzniklo veľké nebezpečenstvo zo severozápadu. Toho istého dňa Adolf Hitler sebavedome vyhlásil, že Rusko je porazené.
Značná časť nemeckých síl v tejto dobe ešte stále bojoval proti sovietskym jednotkám prebíjajúcim sa z kotla pri Viazme a Briansku. 14. októbra sa divízia Waffen-SS „Das Reich“, jedna z jednotiek, ktorá v tej dobe postupovala priamo na Moskvu zastavila 100 kilometrov od Moskvy pri Borodine. Sovietska obrana však bola v tomto sektore narýchlo posilnená jednotkami 32. streleckej divízie (plukovník Polosuchin), a niekoľkými tankovými a protitankovými plukmi. Divízia SS „Das Reich“, brigáda Hauenfeld z 10. tankovej divízie spolu so 7. tankovým plukom, jedným oddielom 90. delostreleckého pluku a 10. motocyklovým práporom sa zaplietli do krvavých bojov. Straty divízie „Das Reich“ boli tak vysoké, že jej 3. peší pluk (francúzsky) bol rozpustený. 18. októbra nakoniec nemecké jednotky postupne začali obchádzať sovietsku obranu, čím ju prinútili ustúpiť na ďalšiu obrannú čiaru za riekou Nara.
Nemecká 10. tanková divízia potom 19. októbra prelomila odpor sovietskych jednotiek aj na tejto obrannej línií a obsadila Možajsk. Zatiaľ čo sa jesenné počasie neustále zhoršovalo začal pohyb vojsk čoraz viac spomaľovať všadeprítomné blato (tzv. rasputica). Nemeckým vojskám sa ešte viac skomplikovala situácia so zásobovaním, bolo to spôsobené i preto, že až polovica ich dopravných kapacít bola odkázaná na konské poťahy. Problémy s roztiahnutými zásobovacími cestami navyše skomplikovalo množstvo roztrúsených skupín sovietskych vojakov, ktorí sa nachádzali v nemeckom tyle a naďalej sa pokúšali klásť odpor. Rovnaké problémy so zásobovaním a preskupovaním vojsk mali i Sovieti.
Z Moskvy bola 15. októbra evakuovaná vláda (ústredný výbor strany), nasledujúceho dňa začali byť evakuované i niektoré podniky, prestala jazdiť mestská hromadná doprava. Medzi obyvateľstvom sa prejavila panika, došlo k rabovaniu obchodov. 17. októbra predseda mestského výboru strany A.S. Ščerbakov vyzval obyvateľov na pokoj, čo sa v nasledujúcich dňoch podarilo dosiahnuť pomocou účinných donucovacích prostriedkov a propagandy. Na obyvateľstvo zapôsobil napr. i fakt, že Stalin sa rozhodol neopustiť mesto. 19. októbra bol v Moskve vyhlásený stav obliehania.
18. októbra padol Malojaroslavec, 21. októbra Naro-Fominsk a nakoniec 27. októbra po ťažkých bojoch aj Volokolamsk. Pred hrozbou obchvatných útokov bol Žukov nútený ustupovať až za rieku Nara. Z juhozápadu sa koncom októbra priblížil Guderian so svojou 2. tankovou armádou k Tule, no bol pred mestom zastavený. Situácia sa však ďalej vyhrocovala a 4. novembra nariadil Žukov popraviť veliteľa 133. streleckej divízie plukovníka A.G. Gerasimova a komisára G. F. Šabanova, kvôli tomu, že bez povolenia nariadili ústup divízie z obrannej čiary na rieke Ruza. V oblasti Istry bol nemecký postup na čas zastavený príchodom 50. jazdeckej a 78. streleckej divízie.
Začiatkom novembra klesli teploty pod nulu, čo malo za následok spevnenie predtým blatistých ciest, čo urýchlilo najmä nemecké zásobovanie. Boje sa znovu obnovili v plnej sile a Nemci sa začali opäť nebezpečne približovať k Moskve. Sovietske velenie sa však ani za tejto situácie nevzdávalo. Na základe informácií, ktoré dodal z Tokia sovietsky špión Richard Sorge, prišiel Stalin k záveru, že mu od Japonska na východných hraniciach nehrozí žiadne nebezpečenstvo, a tak boli k Moskve povolané ďalšie zálohy zo Sibíri a Ďalekého východu, o ktorých nemali Nemci ani len tušenia. Preťaženou železničnou sieťou bolo do konca bitky presunutých celkovo 40 divízií o sile 700 000 mužov. Časť týchto vojsk sa zúčastnila 7. novembra (v deň 24. výročia októbrovej revolúcie) vojenskej prehliadky na Červenom námestí v Moskve, ktorej prípravu sa podarilo pred nepriateľom dokonale utajiť. Odtiaľ pokračovali priamo na front. Uskutočnenie prehliadky malo nesmierny morálny význam – 7. novembra o 8:10 ráno vysielali všetky rádiostanice Sovietskeho zväzu Stalinov prejav z Červeného námestia, v ktorom povzbudil vojská k víťazstvu a pripomenul niekdajšiu slávu vynikajúcich ruských vojvodcov, čo bolo do vtedy absolútne tabu. Uskutočnenie prehliadky v obliehanom meste šokovalo celý svet. Zlé počasie toho dňa ochránilo Moskvu pred náletmi Luftwaffe. Ďalšia sovietska vojenská prehliadka nasledovala v meste až v máji 1945. 5. novembra sa v meste konala verejná zbierka, pri ktorej obyvatelia mesta vyzbierali 80 000 000 rubľov, ktoré boli použité na nákup zbraní a vojenského materiálu.
15. novembra začali nemecké vojská obchvatný útok smerom na Klin, kde sa im podarilo preraziť na styku 16. a 30. armády, čím prinútili sovietske jednotky ustúpiť na ďalšiu čiaru obrany. Nemeckej 3. tankovej armáde sa podarilo obsadiť Klin až 24. novembra. 25. novembra padol do nemeckých rúk aj Solnečnogorsk. V smere zo severu sa Nemci dostali menej než od Moskvy. Nemecká 7. tanková divízia v tej dobe prekročila poslednú prirodzenú prekážku pred Moskvou – kanál Volga-Moskva, no bola onedlho zahnaná naspäť silnými protiútokmi jednotiek 1. údernej armády. Na juhu sa Guderianova 2. tanková armáda bez dostatočných zásob pokúšala obkľúčiť Tulu, bojujúc proti 49. a 50. armáde od Moskvy. Urputné boje okolo Tuly trvali až do začiatku decembra.
V dovtedajších bojoch Nemci utrpeli značné straty na tankoch i živej sile a menej početným sovietskym jednotkám sa podarilo tempo nepriateľského postupu výrazne spomaliť. Georgij Žukov bol už v tej dobe presvedčený, že útok nemeckých vojsk stráca dynamiku. Z pôvodne úctyhodnej útočnej sily zostávala v tej dobe Wehrmachtu už len niečo menej než polovica. Tento stav bol daný najmä ich vyčerpaním, stavom bojovej techniky ako aj nevyhovujúcim logistickým zabezpečením, ktoré v podmienkach tuhej ruskej zimy začalo byť problematické. 4. decembra 1941 stáli nemecké vojská asi len pred Moskvou, pričom predsunuté oddiely mohli pozorovať veže Kremľa ďalekohľadmi. 5. decembra začalo výrazne mrznúť a teplota klesla až na −30 °C. Nemci však na takto silný mráz neboli pripravení, motory väčšiny ich tankov, áut ani lietadiel nešli naštartovať, väčšina jednotiek nemala zodpovedajúci zimný výstroj, čo spolu s viaznúcim zásobovaním začalo neblaho pôsobiť na ich bojaschopnosť. Chybu spravila aj nemecká rozviedka, ktorá nebola schopná zistiť koncentráciu sovietskych jednotiek pripravujúcich sa na nadchádzajúcu ofenzívu.
Sovietsky protiútok.
Zatiaľ čo sa Nemci prebíjali v novembri 1941 k Moskve, sovietske velenie urýchlene zbieralo zálohy. V priebehu mesiaca sa Sovietom podarilo prisunúť na bojisko 10 nových armád, z ktorých 6 nasadili pred Moskvou. Časť z nich boli novo zmobilizované sily, časť bola prisunutá z Ďalekého východu a Sibíri, nemecké velenie s týmto nasadením sovietskych rezerv nepočítalo.
Najnebezpečnejšia čeľusť nemeckých síl sa k Moskve približovala zo severozápadného smeru z oblasti Kalininu a Klinu a bola tvorená Hothovou 3. tankovou armádou. Práve proti jej krídlam sovietske velenie nasmerovalo dôležitú časť svojej nadchádzajúcej ofenzívy (30. a 1. údernú armádu). Následne ich mali podporiť aj Sovietska 16. a 20. armáda útokom na Solnečnogorsk a ďalej pozdĺž Isterskej vodnej nádrže na Volokolamsk a Krjukovo. Druhé ťažisko sovietskej ofenzívy ležalo v pásme 2. tankovej armády medzi mestami Stalinogorsk – Tula a riekou Oka a bolo cieľom 10. a 50. armády. Ďalšie sovietske sily, najmä armády oslabené predošlými obrannými bojmi mali byť posilnené a vyraziť do protiútokov neskôr (5., 33., 43. a 49. armáda).
5. decembra 1941 začali za štedrej podpory delostrelectva posilnené sovietske jednotky, niektoré len nedávno presunuté z Ďalekého východu a Sibíri mohutný protiútok v oblasti Kalininského frontu. 6. decembra 1941 ich nasledovali jednotky v oblasti Klinu, Solnečnogorska, Tuly, Kalugy a Jelca. Útok viedli vojská Kalininského frontu Ivana Koneva, Západného frontu Georgija Žukova (ktorý zároveň plnil funkciu náčelníka generálneho štábu) a Juhozápadného frontu Semiona Timošenka.
Nemecký XXXXI. (Reinhardt) a LVI. tankový zbor (Schaal) sa dostali do ohrozenia sovietskymi obchvatmi v okolí Moskovského mora a mesta Klin. Sovieti veľmi rýchlo prerazili najmä pozdĺž južného brehu Moskovského mora na styku nemeckej 14. a 36. pechotnej (motorizovanej) divízie a boli zastavení až niekoľko kilometrov severne od Klinu, po tom čo preťali cestu na Kalinin. Hlavným silám nemeckej 3. tankovej armády tak hrozilo obkľúčenie v prípade, že by Sovieti prenikli až k ceste na Latošino. Velenie tankovej armády preto okamžite uvoľnilo časť svojich tankových jednotiek hlavne 1., 2. a 5. tankovú divíziu, ktorých silami bránila strategicky dôležitú cestu. Nemci zároveň časťou týchto síl, ako aj jednotkami 7. tankovej divízie podnikli sériu protiútokov. Sovieti v tej dobe zaútočili silami 1. údernej armády V.I. Kuznecova na styku 3. a 4. tankovej armády. Nemcov týmto útokom síce vytlačili ale obkľúčenie 3. tankovej armády sa im nepodarilo.
Na úseku nemeckej 2. tankovej armády ešte 5. decembra 1941 prebiehali boje, keď sa Guderianove jednotky pokúšali obkľúčiť Tulu. Po útokoch na svojich severných susedov však Guderian pochopil zložitú situáciu, v ktorej sa nachádza a deň pred začiatkom sovietskej protiofenzívy začal svoje jednotky sťahovať na západ za rieku Šat. Niektoré sovietske jednotky sa však napriek tomu vklinili hlboko do nemeckých pozícií. Boje prebiehali v ťažkých poveternostných podmienkach, veľkých mrazoch, silných snehových víchriciach a vysokej snehovej pokrývke. Nemcom sa nakoniec nepodarilo zadržať Sovietov na predpokladanej línií Don – Šat – Oka – Upa, pretože niekoľko sovietskych divízií 13. armády preniklo na styku Guderianovej 2. tankovej a 2. armády von Weichsa a následne Sovieti vytvorili medzeru aj na styku 2. tankovej armády so 4. tankovou armádou, kam vnikli sovietske jazdecké jednotky generála P.A. Belova. Neskôr na styku 197. a 256. divízie nemeckého IX. zboru prenikol 2. gardový jazdecký zbor a po ťažkých bojoch prinútil Nemcov ustúpiť na čiaru pri Ruze. Pri ťažkých bojoch padol 19. decembra aj kozácky veliteľ zboru, generálmajor L. M. Dovator.
14. decembra, náčelník OKH Franz Halder a maršal von Kluge umožnili svojim jednotkám uskutočniť ústup za rieku Oku bez Hitlerovho povolenia. Mnohé nemecké jednotky boli celkom zničené, nemeckí vojaci sa prvýkrát začínali vo väčšom množstve vzdávať. Ešte viac z nich však bolo nútených chvatne ustupovať. V mnohých ustupujúcich jednotkách zavládol chaos a panika, vojaci pri tom za sebou zanechali veľké množstvo techniky, ktorú neboli schopní stiahnuť späť, niektorí vojaci ustupovali celkom bezo zbraní. 15. decembra Sovieti oslobodili Kalinin a Klin. Ohrozenie Moskvy zo severu bolo zažehnané.
16. decembra 1941 síce Hitler zakázal ustúpiť aj jednotkám von Bocka, ale ten vedomý si nebezpečnej situácie, do ktorej sa dostala armádna skupina Stred, tieto nezmyselné rozkazy tiež porušil. Von Bock bol o niekoľko dní neskôr nahradený poľným maršalom von Klugem. V tej istej dobe postihol veliteľa nemeckých pozemných vojsk (OKH) Waltera von Brauchitscha infarkt, načo bol následne odvolaný z funkcie. Jeho miesto prebral osobne Hitler, ktorý tak dovŕšil ovládnutie nemeckých ozbrojených síl. Hitler hodlal čeliť sovietskej ofenzíve statickou obranou, napriek radám svojich generálov, ktorí uprednostňovali skrátenie línie, čiastkový ústup a zdržiavací boj, rozkazom, ktorý dodnes považujú mnohí za veľmi kontroverzný. Hitler totiž zakázal ústup, čo na mnohých úsekoch obrany viedlo k zbytočnej strate celých jednotiek, no na druhej strane táto zúfalá obrana na iných úsekoch výrazne spomalila sovietsky postup. 25. decembra 1941 Hitler odvolal z funkcie Guderiana a v januári aj Heopnera, ktorého zbavili všetkých funkcií a vojenskej hodnosti. Išlo o jedného z najtvrdšie potrestaných nemeckých vysokých dôstojníkov po bitke pri Moskve.
18. decembra prešli do útoku aj armády (5., 33. a 43.) v strede zostavy Západného frontu, po sérii ťažkých bojov nakoniec prenikli až k Malojaroslavcu a Možajsku. 20. decembra ďalšie sovietske jednotky oslobodili Kalugu. V týchto bojoch 18. decembra zahynul úspešný sovietsky tankista D. F. Lavrinenko, príslušník 1. tankovej brigády, ktorý od začiatku bojov okolo Moskvy v októbri zničil 52 nemeckých tankov.
Sovieti zahnali nepriateľa o 150 na západ. Sovietskemu letectvu sa prvýkrát podarilo získať vzdušnú prevahu. Na základe úspechov, ktoré jeho jednotky dosiahli, podľahol Stalin klamnému zdaniu, že sú Nemci už porazení a nariadil útoky prakticky po celej dĺžke frontu, s dôrazom na útoky proti Skupine armád Stred. Nemci, ktorým ich velenie neumožnilo ďalej ustupovať, sústredili bojmi poznačené vojská 9. armády do oblasti Rževa, 3. a 4. tanková armáda sa pokúšali držať postavenia na rieke Ruza. Na styku 2. a 4. tankovej armády sa však Žukov snažil preniknúť k Viazme z juhu, čím by nemecké vojská obkľúčil v rževskom výbežku. Jeho útočným kliešťam Západného frontu sa ale nepodarilo spojiť s Konevovými jednotkami Kalininského frontu. V hrdle výbežku Sovieti uskutočnili medzi 18. a 22. januárom 1942 výsadkovú operáciu, táto však nebola úspešná. Nemci Ržev, Syčevku, Demjansk aj Briansk s vypätím všetkých síl udržali. Sovieti utrpeli ťažké straty, Stalin navyše stiahol niektoré jednotky do zálohy. Sovietske vojská vyčerpané ťažkými bojmi, potrebovali doplniť ľuďmi ako aj zásobami a odpočinúť si. Zlé poveternostné podmienky a najmä veľké množstvo snehu výrazne spomaľovali bojové operácie. Na jar roku 1942 museli opäť početne slabšie sovietske jednotky prejsť do obrany, pretože Wehrmacht sa z ťažkých strát, ktoré utrpel cez zimu stihol spamätať oveľa skôr.
Moskva však bola správne lokalizovanými protiútokmi zachránená a už nikdy nebola priamo ohrozená. Nemcom sa však podarilo udržať výbežok frontu v oblasti Rževa, ktorý bol potenciálne stále nebezpečný. Stalin v okolí Moskvy aj tak držal veľké zálohy ešte dlhú dobu. Boje o oblasť Rževa pokračovali od januára 1942 do marca 1943, spôsobujúc ťažké straty na oboch stranách. Ani po ich skončení však neboli nemecké jednotky zatlačené. Zraky Hitlera sa medzitým upreli na juh ZSSR.
Dohra.
Bitka o Moskvu spolu s bojmi o Rostov na prelome novembra a decembra znamenala prvú nemeckú porážku a rozsiahly ústup v druhej svetovej vojne. Adolf Hitler po skončení bitky obvinil z neúspechu veliteľov nemeckých armád a väčšinu z nich odvolal. Na druhej strane spôsobila bitka o Moskvu zvýšenie sebavedomia a prestíže Červenej armády, ktorá ukázala celému svetu a hlavne nedôverčivým Spojencom, že aj dovtedy neporazený Wehrmacht možno zastaviť. Pre celý Sovietsky zväz boje o Moskvu znamenali záchranu z veľmi nebezpečnej situácie. Od decembra 1941 začala pomaly ale isto rásť aj celková kvalita dôstojníckeho zboru, tá sa v nasledujúcich dvoch rokoch vyrovnala kvalite Wehrmachtu. Dodnes mnohé odborné práce pripisujú nemecké neúspechy v tejto bitke na vrub povestnému ruskému „generálovi Zime“, pri čom je dosť opomínaným faktom, že aj sovietske jednotky museli zápasiť pri tuhých mrazoch či rozmočených cestách („generál Blato“), s takými istými ťažkosťami. Nepripravenosť nemeckých vojsk, ktoré plánovali dobyť západné časti ZSSR do príchodu zimy, sa stala jedným z rozhodujúcich činiteľov, ktorý predznačil priebeh nasledujúcich bojov. Nezodpovedné a diletantské rozhodnutia obidvoch diktátorov tiež zohrali svoju nie bezvýznamnú úlohu. Červená armáda zaplatila za zastavenie Nemcov vysokú daň, padlo alebo bolo zajatých okolo 966 000 mužov – o polovicu prípadne až 3x viac ako stratil ich neporazený ale silne oslabený nepriateľ.

</doc>
<doc id="86681" url="https://sk.wikipedia.org/wiki?curid=86681" title="Chipset">
Chipset

Chipset (iné názvy: čipová súprava, súprava čipov, čipový súbor, súbor čipov; slangovo: "čipset, čipová sada" [výraz čipová sada je nespisovný, pretože slovo sada je nespisovné]; angl. chipset) je výraz, ktorý má viacero významov:
Pôvodne ide o označenie pre skupinu integrovaných obvodov („čipov“) navrhnutých tak, aby spolupracovali, a spravidla predávaných ako jeden výrobok.
V počítačoch spravidla v užšom zmysle ide len o čipy na základnej doske (podrobnosti pozri pod motherboard). V súvislosti s PC založenými na systémoch triedy Intel Pentium chipset často označuje dva hlavné čipy základnej dosky: northbridge a southbridge. Pomenovanie vzniklo z obvyklého umiestnenia týchto čipov na základnej doske: northbridge (z angl. "north" - sever a "bridge" - most) sprostredkuje rozhranie medzi procesorom a operačnou pamäťou, a je umiestnený bližšie k procesoru (ktorý je obvykle umiestnený na hornej časti (na „severe“) základnej dosky, ak je montovaná vertikálne, z dôvodu umiestnenia rozširujúcich konektorov („slotov“) v štandardnej skrinke typu minitower); southbridge (angl. "south" - juh) obsahuje rozhranie k rozširujúcim konektorom a iným pomalším perifériám a obvykle je umiestnený na spodku dosky (na „juhu“).
Výrobca chipsetu je často odlišný od výrobcu základnej dosky. Príkladmi chipsetov základnej dosky sú:
V 80. a 90. rokoch 20. storočia sa termínom chipset takisto často označovali zákaznícke zvukové a grafické čipy v súdobých domácich počítačoch, hráčskych konzolách a podobne. Príklady: Original Chip Set pre Commodore Amiga a System 16 od SEGA.

</doc>
<doc id="86683" url="https://sk.wikipedia.org/wiki?curid=86683" title="Syndezmóza">
Syndezmóza

Syndezmóza alebo väzivové spojenie (kostí) (lat. "syndesmosis") je väzivový typ spojenia kostí.
Podľa toho, aký typ väziva v spojení prevažuje, rozoznávame nasledovné typy syndezmóz:
Pruh väziva spájajúci kosti sa označuje ako väz (lat. "ligamentum").

</doc>
<doc id="86686" url="https://sk.wikipedia.org/wiki?curid=86686" title="Izzy Stradlin">
Izzy Stradlin

Izzy Stradlin vlastným menom Jeffrey Dean Isbell (* 8. apríl 1962, Lafayettee, Indiana) je americký gitarista, známy z pôsobenia v hard rockovej skupine Guns N’ Roses. Na rozdiel od všeobecného presvedčenia to bol Izzy, kto spolu so spevákom Axlom Rosom bol zodpovedný za napísanie piesní a ich úspechu. Hoci Slash bol jedinečný gitarista, ktorý sa podieľal na formovaní celkového zvuku skupiny, bol to Izzy kto napísal text a zložil hudbu k takým piesňam ako Patience, Think About You, Mr. Brownstone, 14 Years, Double Talkin' Jive a You Could Be Mine. Samozrejme, nachádza sa tam pár klasických piesní, u ktorých sa Izzy nepodieľal na ich napísaní. Počas štyroch albumoch, na ktorých vystupoval, on a Slash chrlili množstvo riffov, ktoré konkurovali najlepším rockovým skupinám všetkých čias. 
Biografia.
Detstvo.
Jeffrey Isbell je rodné meno Izzyho, narodil sa v Lafayette, kde aj vyrastal. Na život v Lafayette Izzy povedal: „Bolo tam v pohode vyrastať. Je tam súd, vysoká škola, rieka a železničné koľaje. Je to malé mesto, tak tam nebolo veľmi čo robiť. Jazdili sme na bicykloch, fajčili „trávu“, dostávali sa do ťažkostí - bolo to pekné Beavis a Butt-headské mestečko, naozaj“.
Izzyho prvé hudobné vzory boli Alice Cooper a Led Zeppelin, avšak najviac na neho vplývala jeho stará mama, ktorá mala skupinu so svojimi priateľmi. Izzy presvedčil rodičov, aby mu kúpili bicie. S nimi vydržal až do roku 1983, keď prešiel na gitaru, pre ktorú sa ľahšie písali piesne a tiež autori hudby mali lepšiu šancu zarobiť peniaze. Na strednej škole Izzy hrával v kapele s pár kamarátmi. Jeden z nich bol William Bailey, známejší Axl Rose. "Na strednej sme boli chalani s dlhými vlasmi. Buď ste boli fanúšikovia alebo stoni. Neboli sme fanúšikovia, tak sme sa prestali len tak potĺkať. Hrali sme nové verzie niektorých piesní v garáži. Neboli tam žiadne kluby, kde by sme mohli hrať, tak sme nikdy nevystúpili mimo garáže. Axl bol nesmelý, keď spieval. Ale vždy som vedel, že je spevák. 
Guns N’ Roses.
Po vyštudovaní sa Izzy rozhodol, že Indiana nie je miesto, kde by sa mohla jeho hudobná kariéra ďalej vyvíjať. Skúšal šťastie ako bubeník, potom krátku dobu hrával na basgitare. Po pár rokoch v Los Angeles, Axl zavolal Izzyho do svojej skupiny Rose, ktorá sa neskôr premenovala na Hollywood Rose a bola to prvá skupina, kde Izzy hral na gitare. V roku 1984 zrazu skupinu opustil, aby sa pripojil k súčasti Sunset Stripu, Londonu (ktoré sa točilo okolo Nikkiho Sixxa z Mötley Crüe rovnako ako Blackieho Lawlessa z W.A.S.P). Avšak vrátil sa k Axlovi v čase, keď skupina odohrala posledné vystúpenie toho roku v klube Dancing Waters. 
Rose sa stali Hollywood Rose, rozpadli sa a znova spojili a vytvorili skupinu Guns N’ Roses. História počiatku skupiny je veľmi zmätená, ale v júni 1985, najpamätnejšia zostava vyrazila na svoje prvé turné. Neblaho známe "Hell Tour" sa tiahlo západným pobrežím a skončilo v Seattli, v rodisku basgitaristu skupiny Duffa McKagana.
Keď skončilo turné Appetite for Destruction tak Izzy spolu s Slashom, Duffom a Stevenom sa išli opiť a vzali si tiež nejaké drogy. Na rozdiel od týchto troch, Izzy dokázal prekonať pokušenie neustálej opitosti a odvykol si. Povedal, že koncertovanie spolu s Aerosmith v roku 1988 bolo pre neho veľkým zdrojom inšpirácií. „Bolo to ako, vďaka Bohu, by sme stretli nejakých ľudí čo to nepobabrali. Išiel som von, aby som sa pozeral a oni zneli naozaj úžasne! Myslel som si, že budeme musieť piť tie blbosti, aby sme s nimi držali krok, lebo boli naozaj dobrí, viete? A u nás to bola hudba, ktorá už ústupila do pozadia týmto všetkým blbostiam...“, povedal. čo ho nakoniec presvedčilo, aby zanechal drogy bol neblaho známy incident na palube lietadla, v ktorom ho zatkli za vymočenie sa v palubnej kuchyne. Po tejto príhode sa Izzy podrobil močovému testu na drogy. 
Izzy pôsobil ako najtichší člen v "najnebezpečnejšej skupine na svete" a to sa potvrdilo v roku 1991 počas turné "Get In The Ring Motherfucker". Izzy už viac necestoval spolu so skupinou. On, jeho švédska manželka Aneka a jeho pes (môžete ho vidieť vo videoklipe k piesni Sweet Child O' Mine) mali súkromný autobus, na ktorom sa vozili z jedného vystúpenia na druhé. Okomentoval to tak, že to musel urobiť, aby ostal „čistý“, kým bol naokolo takých ľudí, ktorí stále brali drogy. 
Izzy opustil skupinu v novembri 1991.
Po odchode z Guns N’ Roses.
Po odchode z kapely sa vrátil späť do Indiany, kde začal nahrávať piesne pre svoj prvý sólový album "Izzy Stradlin and the Ju Ju Hounds" so skupinou Ju Ju Hounds. Hudba bola jednoduchšia než na albumoch Use Your Illusion I a Use Your Illusion II. Dostali skvelé ohlasy čo vyústilo do svetového turné. 
V roku 1993, náhrada za Izzyho Gilby Clarke mal nehodu na motorke a poranil si zápästie. Turné v Európe bolo ohrozené. Bolo potrebné okamžité riešenie a Izzy ho zatiaľ zastúpil. Potom čo si splnil svoje povinnosti sa Izzy okamžite vrátil do Indiany, aby si oddýchol od hudby. 
Počas týchto „nečinných“ rokov Izzy cestoval a venoval veľa času dvom svojim záľubám: motory a pretekanie. Dokonca si postavil trať blízko svojho domu. V roku 1998 sa vrátil na hudobnú scénu so svojím druhým albumom "117°". Predtým však mal len malý záujem o kampaň k albumu - rozdal len zopár rozhovorov - a odohral pár koncertov. To malo za následok, že to bol posledný album vo vydavateľstve "Geffen". Vo veľkom zlúčení sa vydavateľstva do Dreamworks, Stradlin a ďalší umelci boli vyhodení (vrátane McKagana). Jeho tretí album "Ride On", album len pre Japonsko, vydal vo vydavateľstve "Universal Victor". Tentokrát Stradlin naozaj urobil menšie turné po Japonsku ako kampaň. Štvrtý album s názvom "River" vyšiel v roku 2001. 
Niektorí z bývalých členov ho žiadali, aby sa pripojil k Velvet Revolver v čase vzniku skupiny, ale odmietol to, kvôli neochote spolupracovať s ich spevákom a tiež neznášal život na ceste. 
V roku 2003 vydal šiesty album "Like A Dog". Urobil niekoľko propagačných klipov, ale nikdy neboli zverejnené. O dva roky neskôr jeho fanúšik Will Villiers spísal petíciu, aby Izzy predal tie propagačné klipy svojim fanúšikom. Petícia bola úspešná, obsahovala vyše tisíc podpisov. Izzy kontaktoval tvorcu petície a rozhodol sa vydať Like A Dog, predávaný za 20 dolárov svojim fanúšikom. 
V roku 2004 sa Izzy Stradlin a Duff McKagan objavili na albume "Bubblegum", ktorého autorom je Mark Lanegan. 
Na začiatku roku 2006 vyhlásil, že zvažuje vydania niekoľkých skladieb, ktoré vyradil z predchádzajúcich albumov. Tiež povedal, že nový album je už takmer dokončený a čoskoro bude vydaný. 
Tiež sa objavila informácia, že Stradlin a Rose sa napravili svoje naštrbené vzťahy a sú znova priateľmi. Správa vyšla potom čo Rose navštívil Stradlinov narodeninový večierok v New Yorku.
17. mája 2006 sa Izzy objavil na pódiu s Guns N’ Roses, aby zahral s nimi piesne Nightrain, Think About You a Patience. Izzy tiež odohral päť piesní na britskom festivale Download Festival v júni a v auguste v Nijmegene, Holandsko. Boli to piesne Patience, Nightrain, Think About You, Used To Love Her a Paradise City.

</doc>
<doc id="86687" url="https://sk.wikipedia.org/wiki?curid=86687" title="Anastasios II. (Byzantská ríša)">
Anastasios II. (Byzantská ríša)

Anastasios II. (varianty mena pozri v článku Anastáz II.;* † 721), pôvodným menom Artemios, bol byzantský cisár, ktorý vládol v rokoch 713–715.
Anastasios bol pred svojou cisárskou proklamáciou vysokým štátnym úradníkom ("protoasekretom"), zbehlým predovšetkým vo finančnej správe. Na trón ho vyniesla všeobecná nespokojnosť s vládou Filippika Bardana, za ktorej ríša utrpela porážky na východe aj západe (dobytie Amaseie a Mistheie Arabmi, vpád Bulharov do Trácie), a ktorému sa vytýkala márnotratnosť. Nový cisár podnikol síce niektoré kroky, ktoré mali ríšu ochrániť pred Arabmi (poslal napríklad na východ vojsko pod vedením vojvodcu Konona, neskoršieho cisára Leva III.), ale nedokázal zabrániť strate Herakleie ani vyplieneniu Galatie emirom Maslamom. Keď sa roku 715 rozchýrilo, že Arabi pripravujú loďstvo na napadnutie samotného Konštantínopolu, sústredil Anastasios byzantskú flotilu na ostrove Rodos, vojaci však proti nemu čoskoro revoltovali, vyhlásili za cisára bývalého výbercu daní Theodosia III. a dosiahli jeho uznanie v celej ríši.
Zosadeného cisára, ktorý počas svojej vlády zrušil nariadenie Filipika Bardana o obnove monoteletizmu a vrátil sa k ortodoxnej forme kresťanstva, poslali noví vládcovia Konštantínopola do kláštora, kde strávil niekoľko rokov. Neskôr ho za pokus o vzburu proti Theodosiovmu nástupcovi Levovi III. popravili.
Externé odkazy.
Anastasiova biografia (po anglicky)

</doc>
<doc id="86688" url="https://sk.wikipedia.org/wiki?curid=86688" title="Gerard (uhorský biskup)">
Gerard (uhorský biskup)

Svätý Gerard (alebo "svätý Gerhard"; maď. "Gellért") (* 982 – † 1046), vlastným menom Giorgio di Sagredo, bol čanadský biskup, ktorý zahynul mučeníckou smrťou počas povstania v Uhorsku v roku 1046.
Svätý Gerard pochádzal z Benátok. Podľa Väčšej legendy o sv. Gerardovi pochádzal z benátskej rodiny Morosiniovcov. Ako mladý vstúpil do benediktínskeho rádu. Vzdelanie získal v kláštore vo francúzskom Cluny. Neskôr pôsobil ako opát v opátstve San Giorgio Maggiore.
Potom čo loď, ktorou sa Gerard plavil na púť do Palestíny, stroskotala pri pobreží Istrijského polostrova, rozhodol žiť ako pustovník v blízkosti Puly. Uhorský kráľ Štefan I. ho pozval do Uhorska a poveril výchovou svojho syna Imricha. Počas vojnových nepokojov žil v pustovni v Bakonybéle, ale už roku 1030 (podľa iných zdrojov 1035) bol povolaný za biskupa do novozriadeného biskupstva v Čanáde.
Keď vypuklo na jar roku 1046 v Uhorsku povstanie proti kráľovi Petrovi Orseolovi, súčasťou nespokojencov sa stali aj pohanskí šľachtici pod vedením vodcu Vatu, ktorí odmietali pokresťančovanie a žili v exile v Zadunajsku a v Potisí. Má sa za to, že Peter Orseolo utiekol z územia zasiahnutého povstaním do Stoličného Belehradu (maď. "Székesfehérvár"), kde bol zabitý a za kráľa sa vyhlásil Vazulov syn Ondrej, čím obnovil Arpádovskú dynastiu.
Po správe, že sa predtým vyhnaní kráľoviči Ondrej a Levente, ktorých mali biskupi korunovať, blížia k Pešti, sa biskupi rozhodli ísť ich privítať. Keď sa blížili k Pešti dostihlo ich pri Dunaji Vatove vojsko. Gerarda priviazali na voz, ktorý spustili z hory do Dunaja, a keďže po páde do hlbiny ešte žil, rozrazili mu hlavu o kameň a hruď prebodli kopijou. Stalo sa to 24. septembra 1046. Kopec z ktorého ho vrhli do Dunaja, leží na jeho pravom brehu v dnešnej Budapešti a na pamiatku umučenia svätého Gerarda je pomenovaný ako vrch Gellért (maď. "Gellérthegy"). 
Svätý Gerard, patrón Budapešti a vychovávateľov, bol kanonizovaný zásluhou kráľa Ladislava I. v roku 1083 pápežom Gregorom VII. a spolu s ním boli svätorečení aj jeho spoločníci sv. Buldus a sv. Bystrík, ktorých povstalci tiež umučili. Ich spoločný sviatok stanovila na 24. septembra Sabolčská synoda v roku 1092. Súčasťou hagiografie svätého Gerarda sú väčšia a menšia legenda o svätom Gerardovi.

</doc>
<doc id="86689" url="https://sk.wikipedia.org/wiki?curid=86689" title="Theodosios III.">
Theodosios III.

Theodosios III. alebo Theodosius III. (* † 754) bol byzantský cisár, ktorý vládol v rokoch 715–717.
Pôvodne pôsobil ako provinčný úradník (správca daní). Na byzantský trón ho vynieslo povstanie v jednej z them v čase, keď bola ríša vážne ohrozená útokmi Bulharov a predovšetkým Arabov. Keď v roku 717 Konštantínopol obliehala stotisícová arabská armáda, Theodosios abdikoval v prospech úspešného vojvodcu Konona, ktorý nastúpil vládu ako Lev III..
Externé odkazy.
Theodosiova biografia (po anglicky)

</doc>
<doc id="86691" url="https://sk.wikipedia.org/wiki?curid=86691" title="Alexander III. (Byzantská ríša)">
Alexander III. (Byzantská ríša)

Alexander III. (* 870 – † 913) bol bratom byzantského cisára Leva VI. Od roku 879 bol spolucisárom svojho otca a brata. Keď Lev v roku 912 zomrel, stal sa Alexander jeho nástupcom a súčasne regentom neplnoletého Levovho syna Konštantína.
K vláde nemal najmenšie predpoklady, pretože to bol ľahkovážny pôžitkár a o štátne záležitosti neprejavoval najmenší záujem. Po smrti svojho brata poslal cisárovnú do kláštora a Levových radcov zbavil úradov. Počas jeho krátkej vlády sa Bulhari začali pripravovať k masívnemu úderu proti ríši. Alexander zomrel v roku 913. Na smrteľnej posteli vymenoval synovca za svojho nástupcu. Ten potom nastúpil na trón pod menom Konštantín VII.

</doc>
<doc id="86693" url="https://sk.wikipedia.org/wiki?curid=86693" title="Lev VI. (Byzantská ríša)">
Lev VI. (Byzantská ríša)

Lev VI. (* 19. september 866, Konštantínopol, Turecko – † 11. máj 912 tamtiež), zvaný Múdry, alebo aj Filozof, bol byzantský cisár od roku 886.
Životopis.
Basileios zveril Leva do výchovy patriarchovi Fotiovi. Patriarcha a jeho otec Basileios I. sa vzájomne nenávideli a je možné, že Lev nebol Basileiovym synom, ale synom Michala III. Keď Lev dospel, padlo naňho podozrenie, že proti Basileiovi snová sprisahanie, preto ho Basileios dal uväzniť. Vzhľadom na neľudské podmienky, ktoré musel Lev vo väzení zakúsiť, prišiel takmer o zrak. Neskoršiu loveckú nehodu, ktorá sa stala Basileiovi osudnou, považoval cisár za pokus o vraždu iniciovanú práve Levom.
Po nástupe na trón donútil patriarchu Fotia k abdikácii a nahradil ho svojim bratom Stefanom. Lev bol roztopašný a flegmatický človek so spisovateľskými sklonmi, ktorý sa zaujímal aj o náboženské otázky. V čase jeho vlády sa značne upevnila feudalizácia byzantského štátu. Sila maloázijských magnátov vzrastala na úkor slobodného roľníctva, ktoré upadalo do stále väčšej závislosti a strácalo svoju voľnosť. Súčasne posilnil trend byrokratizácie štátu.
Lev pokračoval v práci na "Bazilikách", gréckom preklade zákonov cisára Justiniána I., ktorej preklad začal už za Basileia. Táto zbierka zákonov odrážala všemohúcnosť cisára vo všetkých spoločenských oblastiach. Lev dal zreorganizovať aj systém themskej správy.
Na rozdiel od svojho otca nebol však nijako zvlášť úspešný vo vojne. Bulhari, ktorí Basileia nikdy neporazili, dokázali v roku 894 premôcť Levovu armádu. Lev si preto na pomoc povolal nomádskych Maďarov, ktorí sa zdržiavali v tom čase na južnej Ukrajine. S ich pomocou sa mu podarilo Bulharov poraziť. Keď si však bulharský kráľ Simeon I. uvoľnil ruky vytlačením Maďarov do Panónie, bol Lev proti Bulharom opäť bezmocný a utrpel ťažkú porážku v bitke pri Bulgarofygone v roku 896. V následnej mierovej zmluve sa Lev zaviazal platiť Bulharom tribút.
V roku 907 Konštantínopol napadli Rusi pod vedením Olega, pretože si chceli vymôcť výhradné obchodné práva s ríšou. Lev ich žiadosť odmietol, keď ale v roku 911 podnikli nový útok, radšej svoje zamietavé stanovisko zmenil a poskytol im žiadané obchodné privilégia.
Neúspešný bol aj vo vojne proti Arabom. V roku 902 stratil na Sicílii Taorminu, poslednú byzantskú pevnosť na ostrove. V roku 907 moslimskí piráti z Kréty vydrancovali Solún. Keď sa Lev pokúsil vyslať flotilu na znovu dobytie Kréty, Saracéni ju zdrvujúco porazili. Krátko po tejto porážke Lev ochorel a zomrel. Pretože jeho syn bol ešte dieťaťom, stal sa jeho regentom, Levov brat Alexander, cisárom.
Lev po sebe zanechal rozsiahle literárne dielo: Predovšetkým významný je teoretický vojenský spis "Taktika".
Levovi sa dlho nedarilo mať syna, ktorý by mohol byť jeho dedičom. Jeho prvá žena, ktorú si zobral na Basileiov príkaz, zomrela v roku 897, preto sa oženil znovu, tentoraz s dcérou svojho radcu Styliana Zautza, Zoe, tá však o dva roky neskôr tiež zomrela. Po druhej svadbe vytvoril Lev pre svojho svokra titul "basilopator" (otec cisára). Aj keď tretí sobáš cirkev zakázala, Lev sa napriek tomu oženil znovu. Jeho tretia žena zomrela ale už v roku 901. Namiesto štvrtého sobáša, ktorý by bol ešte väčším hriechom než tretí, si Lev priviedol na dvor milenku menom Zoe Karbounopsina (Čiernooká). Keď mu v roku 904 konečne porodila syna, rozhodol sa s ňou oženiť aj napriek odporu cirkvi na čele s patriarchom Nikolaom Mystikom.

</doc>
<doc id="86695" url="https://sk.wikipedia.org/wiki?curid=86695" title="Fosília">
Fosília

Fosília (iné názvy: petrefakt, skamenenina, skamenelina; proces vzniku fosílie sa nazýva fosilizácia alebo skamenenie) môže byť: 
Termín skamenenina/-lina (v najužšom zmysle) má ešte štvrtý význam – je to len fosília, ktorá vznikla presýtením minerálnymi látkami, teda skamenením (v najužšom zmysle), tzv. fosilizáciou.
Opakom fosílie je tzv. recentný zvyšok (súčasný zvyšok).
Najčastejšie sa zachovávajú tvrdé časti živočíchov: zuby, kosti, lastúry, zvleky, škrupiny a podobne. Najstaršie známe voľným okom pozorovateľné pozostatky živých organizmov, ale nie fosílie sú stromatolity. Sú to vrstvy povlakov siníc, na ktoré prilipol vápnitý kal.
Štúdiom fosílií sa zaoberá paleontológia. 
Fosilizácia.
Fosilizácia, alebo skamenenie, sú chemické, fyzikálne a diagenetické pochody, ktoré spôsobili premenu organických zvyškov rastlinstva a živočíšstva minulých geologických období a umožnili ich zachovanie až do dnešných čias.
Najčastejšími druhmi fosilizácie sú:
Fosilizácia je pomerne zriedkavý proces, väčšina organizmov sa po smrti rozkladá činnosťou iných organizmov alebo chemickými procesmi. Aby mohla vzniknúť fosília, musia byť splnené dve základné podmienky:
Náš súčasný fosílny záznam je z týchto dôvodov veľmi neúplný a často aj málo reprezentatívny.

</doc>
<doc id="86696" url="https://sk.wikipedia.org/wiki?curid=86696" title="Skamenenina">
Skamenenina



</doc>
<doc id="86697" url="https://sk.wikipedia.org/wiki?curid=86697" title="Skamenelina">
Skamenelina



</doc>
<doc id="86698" url="https://sk.wikipedia.org/wiki?curid=86698" title="Koncentračný tábor Mauthausen-Gusen">
Koncentračný tábor Mauthausen-Gusen

Mauthausen (pred letom 1940 známy ako Mauthausen-Gusen) bola veľká skupina nacistických koncentračných táborov, ktoré boli vybudované v okolí dedín Mauthausen a Gusen v Hornom Rakúsku, asi 20 kilometrov východne od Linzu.
Hoci najskôr pozostával z jedného tábora pri Mauthausene, časom sa rozširoval a stal sa jedným z najväčších komplexov pracovných táborov v Nemeckom kontrolovanej Európe. Okrem štyroch hlavných podtáborov, ktoré sa nazývali pobočkami, pri Mauthausene a v blízkosti Gusenu bolo v Rakúsku a v južnom Nemecku vyše 50 ďalších pobočiek, kde boli väzni využívaní ako otroci. K podriadeným táborom Mauthausenského komplexu patrili aj kameňolomy, muničné továrne, bane, zbrojovky a továrne na výrobu stíhačiek Me 262.
V januári 1945 pracovalo v táboroch riadených z centrály v Mauthausene už asi 85 000 väzňov. Aj keď presné straty na životoch v celom komplexe ostávajú neznáme, väčšina zdrojov ich uvádza v rozmedzí 122 766 až 320 000. Tábory vytvorili jeden z prvých veľkých komplexov koncentračných táborov v nacistickom Nemecku a boli jednými z posledných, ktoré oslobodili spojenecké vojská. Oba hlavné tábory, Mauthausen a Gusen I, boli jediné tábory v Európe, ktoré boli zaradené do III. kategórie, čo znamenalo, že mali byť najprísnejšími tábormi pre „nenapraviteľných politických protivníkov ríše“. Na rozdiel od iných koncentračných táborov určených pre všetky kategórie väzňov, Mauthausen bol vo väčšine prípadov využívaný na odstránenie "inteligencie", čiže vzdelaných ľudí a členov vyšších spoločenských vrstiev v krajinách podrobených Nemeckom počas druhej svetovej vojny.
História.
Koncentračný tábor Mauthausen.
8. augusta 1938 boli do Mauthausenu pri Linzi poslaní väzni z koncentračného tábora Dachau, aby začali s budovaním nového tábora. Miesto nebolo vybraté len kvôli jeho blízkosti k Linzu – dopravnému uzlu, ale aj preto, lebo táto oblasť bola riedko obývaná. Hoci bol tábor od začiatku ovládaný nemeckým štátom, založila ho súkromná spoločnosť ako hospodársky podnik. Vlastníkom kameňolomu Wiener-Graben, ktorý nebol len v Mauthausene, ale aj v jeho okolí, bol podnik DEST; skratka pre "Deutsche Erd- und Steinwerke GmbH". Spoločnosť vedená Oswaldom Pohlom, ktorý bol taktiež vysoko postaveným funkcionárom SS, kúpila kameňolom od mesta Viedeň a začala s výstavbou Mauthausenského tábora. O rok neskôr nariadila spoločnosť výstavbu prvého tábora v Gusene. Žula ťažená v kameňolome sa predtým používala na dláždenie viedenských ulíc, ale nacistickí predstavitelia predpokladali jej využitie na kompletnú rekonštrukciu hlavných nemeckých miest v súlade s plánmi Alberta Speera a iných architektov Nacistickej architektúry, ktoré vyžadovali veľké množstvá žuly.
Finančné prostriedky na vybudovanie Mauthausenského tábora pochádzali z rôznych zdrojov, vrátane komerčných úverov z Dresdner Bank, v Prahe sídliacej Böhmische Escompte-Bank, tzv. Reinhardtového fondu (t. j. z peňazí, ktoré boli ukradnuté väzňom koncentračných táborov) a z Nemeckého Červeného kríža.
Mauthausen pôvodne slúžil ako prísne vedené väzenie pre bežných zločincov, prostitútky a iných „nepolepšiteľných porušovateľov zákona“. 8. mája 1939 sa tábor zmenil na pracovný tábor, a začal sa používať najčastejšie na uväznenie politických väzňov.
Koncentračný tábor Gusen.
Koncom roku 1939 bol už mauthausenský tábor s kameňolomom Wiener-Graben preplnený väzňami. Ich počet sa vyšplhal z 1 080 koncom roku 1938 na vyše 3 000 o rok neskôr. Približne v tom čase začala v asi vzdialenom Gusene výstavba nového tábora. Tento tábor (neskôr pomenovaný Gusen I) a jeho kastenhofenský kameňolom, boli dokončené v máji 1940. Prvých väzňov umiestnili 17. apríla 1940 v prvých dvoch barakoch (č. 7 a 8), zatiaľ čo prvý transport väzňov, hlavne z táborov Dachau a Sachsenhausen dorazil 25. mája toho istého roku.
Podobne ako blízky Mauthausen, aj Gusen využíval väzňov na otrockú prácu v žulových kameňolomoch. Okrem toho ich prenajímal rôznym miestnym podnikateľom. V októbri 1941 sa niekoľko barakov oddelilo od gusenskej pobočky ostnatým drôtom a zmenilo sa na samostatný "zajatecký pracovný tábor" (), v ktorom nacisti väznili veľký počet vojnových zajatcov, väčšinou sovietskych dôstojníkov. V priebehu roku 1942 dosiahla výrobná kapacita oboch táborov – Mauthausenu a Gusenu – svoj vrchol. Gusen sa rozšíril o centrálny sklad SS, kde sa triedil a ďalej do Nemecka odosielal rôzny tovar ukradnutý z okupovaných území. Miestne kameňolomy a podniky neustále potrebovali novú pracovnú silu, pretože čoraz viac Nemcov bolo odvedených do Wehrmachtu.
V marci 1944 bol bývalý sklad SS prestavaný na novú pobočku, ktorá dostala názov Gusen II. Až do konca vojny slúžila ako improvizovaný koncentračný tábor. V tábore bolo asi 12 000 až 17 000 väzňov, ktorí nemali ani najzákladnejšie zariadenie. V decembri 1944 bola otvorená ďalšia časť v blízkom Lungitzi. Tu sa prerobila časť továrenskej infraštruktúry na tretiu pobočku – Gusen III. Nárast počtu pobočiek sa nedokázal vyrovnať nárastu počtu väzňov, čo spôsobilo, že baraky vo všetkých pobočkách Mauthausen-Gusenu boli preplnené. Od koncu roka 1940 do roku 1944 stúpol počet väzňov, ktorí pripadali na jednu posteľ z 2 na 4.
Sústava táborov Mauthausen-Gusen.
Podobne ako sa neustále zvyšovala produkcia Mauthausen-Gusenského komplexu táborov, tak sa zvyšoval počet väzňov ako aj samotných podtáborov. Hoci tábory Gusen a Mauthausen pôvodne slúžili miestnym kameňolomom, v roku 1942 a neskôr, boli začlenené do nemeckej vojnovej mašinérie. Na pojatie zvyšujúceho sa počtu nútených robotníkov, sa začala výstavba pobočiek Mauthausenu () vo všetkých častiach Rakúska. Na konci vojny obsahoval ich zoznam 101 pobočiek (vrátane 49 hlavných pobočiek), ktoré pokrývali väčšinu moderného Rakúska – od Mittersillu južne od Salzburgu až po Schwechat východne od Viedne a od Passau na predvojnovej rakúsko-nemeckej hranici až po Loibl Pass na hranici s Juhosláviou. Pobočky boli rozdelené podľa ich hlavnej úlohy do niekoľkých kategórií:
Mauthausen-Gusen ako podnik.
Vo výrobnej produkcii ako aj v zisku dosahoval Mauthausen-Gusen najlepšie výsledky zo všetkých veľkých otrockých pracovných centier vrátane: Auschwitz-Birkenau, Flossenbürg, Gross-Rosen, Marburg a Natzweiler-Struthof. Zoznam podnikov využívajúcich nútené práce tábora Mauthausen-Gusen bol dlhý a zahrňoval veľké národné korporácie ako aj malé miestne firmy a komunity. Časť kameňolomu upravili na montážny závod pre automatické zbrane Mauser. V roku 1943 bola v Gusene postavená podzemná továreň podniku Steyr-Daimler-Puch. Podobnú továreň na výrobu stíhačiek Messerschmitt otvorili v blízkosti St. Georgen. Spolu sa asi 45 väčších podnikov podieľalo na tom, že koncentračný tábor Mauthausen-Gusen dosiahol v samotnom roku 1944 zisk viac ako 11 000 000 RM. Medzi nimi boli:
Väzňov prenajímali ako otrokov. Využívali ich napríklad na prácu v miestnych farmách, pri budovaní ciest, spevňovaní a oprave brehov Dunaja, na budovanie veľkých obytných štvrti v Sankt Georgen, a nútili ich pracovať aj na archeologických vykopávkach v Spielbergu.
Po začatí strategického bombardovania nemeckého vojnového priemyslu spojeneckými vojskami sa nemeckí plánovači rozhodli presunúť výrobu do podzemia, ktoré bolo nedostupné nepriateľskému vzdušnému bombardovaniu. Väzni dostali príkaz vybudovať v Gusene I niekoľko veľkých tunelov pod kopcami, ktoré obkolesovali tábor (krycie meno "Kellerbau", ). Koncom druhej svetovej vojny vykopali väzni priestory s plochou až pre továreň na malé zbrane. V januári 1944 vybudovali podobné tunely väzni z pobočky Gusen II pod dedinou Sankt Georgen (krycie meno "Bergkristall", ). Vykopaním približne umožnili firme Messerschmitt, aby vybudovala montážny závod na výrobu Messerschmitt Me 262 a rakiet V2. Okrem lietadiel, slúžilo asi tunelov Gusenu II pre továrne, ktoré vyrábali rôzny vojnový materiál. Koncom roku 1944 pracovalo v podzemí približne 11 000 väzňov Gusenu I a II . Ďalších 6 500 pracovalo na rozšírení podzemnej siete tunelov a hál. Po dokončení v roku 1945, bola továreň Me 262 mesačne schopná zmontovať 1 250 lietadiel. Bola to druhá najväčšia nemecká továreň na výrobu lietadiel po taktiež podzemnom koncentračnom tábore Dora-Mittelbau .
Vyhladenie prácou.
Okrem hospodárskej úlohy mal tábor aj politický význam. Prinajmenšom do roku 1942 bol tábor určený na väznenie a vraždenie skutočných aj vymyslených politických a ideologických nepriateľov Nemecka . Tábor slúžil nemeckej vojnovej mašinérii a vykonával aj vyhladzovanie prácou. Keď boli väzni po 12-hodinovej práci v kameňolome úplne vyčerpaní, alebo keď boli príliš chorí alebo príliš slabí, aby mohli pracovať, presunuli ich do tzv. Revíru („Krankenrevier“, barak pre chorých) alebo na iné miesto na vyhladenie. Spočiatku nemal tábor vlastnú plynovú komoru a takzvaných muzulmanov, väzňov príliš chorých na to, aby pracovali po tom čo boli týraní, podvyživení alebo úplne vyčerpaní, prepravili do iných koncentračných táborov na vyhladenie (najčastejšie do neslávneho zámku Hartheim, ktorý bol vzdialený ) alebo usmrtení smrtiacou injekciou a spopolnení v miestnom krematóriu. So zvyšujúcim počtom väzňov sa tento systém príliš predražoval a od roku 1940 sa Mauthausen stal jedným z mála západných táborov, ktorý používal plynovú komoru pravidelne. Zo začiatku používal iba improvizovanú mobilnú plynovú komoru – dodávku s výfukovou trubicou prepojenou dovnútra – ktorá pendlovala medzi Mauthausenom a Gusenom. V decembri 1941 dokončili trvalú plynovú komoru, ktorá mohla zabiť naraz asi až 120 väzňov.
Väzni.
Až do roku 1940 tvorili najväčšie skupiny väzňov nemeckí, rakúski a česko-slovenskí socialisti, komunisti, anarchisti, homosexuáli a Rómovia. Ďalšími skupinami prenasledovaných výhradne kvôli náboženským postojom boli "Sektári" (takto ich nazýval nacistický režim) – bádatelia biblie a Svedkovia Jehovovi. Dôvodom ich uväznenia bolo úplné odmietnutie prísahy oddanosti Hitlerovi a ich absolútne odmietanie zapojenia sa do akejkoľvek vojenskej služby.
Začiatkom roka 1940 presunuli do komplexu Mauthausen-Gusen veľký počet Poliakov. Prvé skupinky boli zložené z umelcov, vedcov, skautov, učiteľov a univerzitných profesorov uväznených počas akcie AB.
Neskôr boli všetky nové príchody kategórie „nechcení“, ale vzdelanci a politickí väzni tvorili až do skončenia vojny najpočetnejšiu skupinu. Počas druhej svetovej vojny sa do Mauthausenu a jeho pobočiek dostali veľké skupiny španielskych republikánov. Väčšinou bývalých republikánskych vojakov alebo aktivistov, ktorí utiekli z Francúzska po Francovom víťazstve a zajatých nemeckou armádou v roku 1940 pri francúzskej porážke alebo odovzdaných Nemcom predstaviteľmi vichystického režimu. Najväčšia z týchto skupín dorazila do Gusenu v januári 1941. Začiatkom roku 1941 presunuli takmer všetkých Poliakov a Španielov, okrem malých skupín špecialistov pracujúcich v kameňolome, z Mauthausenu do Gusenu. Tábory začali po začiatku sovietsko-nemeckej vojny v roku 1941 prijímať veľké množstvo sovietskych zajatcov. Väčšina z nich umiestnili do barakov oddelených od zvyšku tábora. Prvé skupiny určené pre nové plynové komory postavené začiatkom roku 1942 pozostávali hlavne zo sovietskych vojnových zajatcov. V roku 1944 priviezli do tábora veľkú skupinu maďarských a holandských Židov. Podobne ako v prípade ďalších veľkých skupín väzňov umiestnených do Mauthausen-Gusenu zomrela väčšina z nich na následky ťažkej práce, zlých podmienok alebo po zhodení zo steny mauthausenského kameňolomu, prezývanej dozorcami SS a kápami "parašutistická stena". Týchto väzňov dozorcovia označovali ako „parašutistov bez padáka“.
Tábory Mauthausen-Gusenu prijímali počas druhej svetovej vojny denne menšie väzenské transporty; väčšinou z ostatných koncentračných táborov z Nemeckom okupovanej Európy. Väčšina väzňov v pobočkách Mauthausenu bola pred ich presunutím do ich konečnej destinácie najskôr držaná na rôznych iných miestach. Najvýznamnejšie z týchto centier pre Mauthausen-Gusen boli neslávne známe tábory Dachau a Auschwitz. Prvé transporty z Auschwitzu prišli vo februári 1942. Druhý transport v júni toho istého roku bol s asi 1 200 väzňami oveľa väčší. Podobné skupiny poslali z Auschwitzu do Gusenu a Mauthausenu v apríli a novembri 1943, a neskôr v januári a februári 1944. Nakoniec, v máji toho roku po návšteve Adolfa Eichmanna v Mauthausene, prijal Mauthausen-Gusen prvú skupinu z 8 000 maďarských židov z Auschwitzu; prvú skupinu, ktorú evakuovali z tábora pred sovietskym postupom. Spočiatku sa skupiny evakuované z Auschwitzu skladali z kvalifikovaných robotníkov pre rastúci priemysel Mauthausen-Gusenského komplexu, ale ako evakuácia pokračovala, prepravili do Mauthausenu, Gusenu, Viedne alebo Melku aj iné kategórie ľudí.
S časom, Auschwitz takmer prestal prijímať nových väzňov a väčšinu presmerovali namiesto toho do Mauthausenu. Poslednú skupinu – asi 10 000 väzňov – evakuovali v poslednej vlne v januári 1945, iba niekoľko týždňov pred sovietskym obsadením komplexu Auschwitz-Birkenau . Medzi nimi bola aj veľká skupina civilistov uväznená Nemcami po neúspešnom Varšavskom povstaní, z ktorých ale prežilo do oslobodenia iba menej ako 500. Spolu prišlo do komplexu z iných koncentračných táborov v posledných mesiacoch až 23 364 väzňov. Oveľa viac ich však zomrelo počas pochodov smrti následkom úplného vyčerpania alebo v železničných vagónoch, kde ich držali niekoľko dní pred ich príchodom bez dostatku jedla a pitia pri teplotách pod bodom mrazu. Väzenské transporty sa považovali za menej významné ako iné dôležité služby.
Mnohí z tých, ktorí prežili cestu, zomreli ešte pred registráciou, kým iní dostali čísla už zabitých väzňov . Veľa z nich potom ubytovali v tábore alebo v novozriadenom stanovom tábore () v tesnej blízkosti Mauthausenskej pobočky, kde prinútili približne 2 000 ľudí byť v stanoch určených iba pre 800 väzňov a potom nechať vyhladovať.
Podobne ako v aj v iných nacistických koncentračných táboroch si neboli všetci väzni rovní. Zaobchádzali nimi v závislosti na ich kategórii, národnosti a hodnosti. Takzvaní kápovia, alebo väzni naverbovaní na dozeranie, dostávali viacej jedla a vyššiu mzdu vo forme kupónov, ktoré mohli byť v kantíne alebo v samostatnej miestnosti nachádzajúcej sa vo väčšine barakov zamenené za cigarety. 
Podľa Himmlerovho príkazu z júna 1941, bol pre nich v júni 1942 otvorený bordel najprv v táboroch Mauthausen a Gusen I . V Mauthausene bol vôbec prvý bordel v baráku číslo 1. Neskôr boli takéto bordely v 10 táboroch. Účelom existencie bordelov bolo formou tejto odmeny zvýšiť pracovnú morálku mužov (ďalšími boli tabak a pod.). Tí, ktorí chceli prístup ako zákazníci (iba prominentní árijci), sa museli prihlásiť na konkrétny deň a zaplatiť dve ríšske marky za 20-minútovú „službu“ na základe vopred stanoveného harmonogramu. Z tejto sumy sa pripisovalo 45 fenigov žene donútenej k prostitúcii. Do bordelov boli „pridelené“ ženy z väzenskej kategórie „asociálne“, ktoré sa neintegrovali do nacistického štátu, a napríklad odmietli členstvo v Asociáciu nemeckých dievčat (nem. Bund Deutscher Mädel). Ďalej sa za „asociálne“ považovali aj ženy, ktoré predtým prostituovali a ktoré nedodržiavali podmienky, ktoré sa od nich potom vyžadovali. Mnoho z týchto žien, ktoré boli nútené k prostitúcii, pochádzalo z ženského koncentračného tábora v Ravensbrücku. Celkovo bolo takto nútených prostituovať asi 200 žien (z toho väčšinou Nemiek), ktoré do 90. rokov 20. storočia neboli považované za obete nacizmu a nedostali žiadne odškodné. 
Ženy a deti v Mauthausen-Gusene.
Hoci bol komplex Mauthausen-Gusen pracovným táborom pre mužov, s prvým ženským transportom z Auschwitzu v septembri 1944, otvorili v Mauthausene aj tábor pre ženy. Ďalšie ženy a deti prišli do Mauthausenu z Ravensbrücku, Bergen Belsenu, Gross Rosenua Buchenwaldu. Spolu s nimi prišli aj ženské dozorkyne – o dvadsiatich je známe, že slúžili v Mauthausenskom tábore, šesťdesiat v celom táborovom komplexe, v pobočkách Hirtenberg, Lenzing (hlavná ženská pobočka v Rakúsku) a St. Lambrecht. Hlavné dozorkyne v Mauthausene boli najskôr Margarete Freinbergerová a potom Jane Bernigauová. Skoro všetky dozorkyne slúžiace v Mauthausene naverbovali v rakúskych mestách medzi septembrom a novembrom 1944. Začiatkom apríla 1945 prišlo aspoň ďalších 2 500 ženských väzenkýň zo ženských pobočiek v Amstettene, St. Lambrechte, Hirtenbergu a Flossenbürgskej pobočky v Freiberg. Hovorí sa, že v Mauthausenskom tábore slúžila aj Hildegard Lächertová.
Dostupná štatistika o mauthausenských väzňoch z jari 1943 uvádza 2 400 väzňov mladších ako 20 rokov, čo bolo 12,8 % z celkového počtu 18 655. Do konca marca 1945 sa zvýšil počet na 15 048, čo bolo 19,1 % z celkového počtu 78 547 väzňov. Počet mladistvých sa v tomto časovom intervale zvýšil 6,2 krát, zatiaľ čo počet dospelých väzňov vzrástol v rovnakom čase iba štvornásobne. Tieto čísla odrážali s pokračovaním vojny zvýšený počet poľských, českých, ruských a balkánskych tínedžerov nútene pracujúcich. Tesne pred oslobodením udáva štatistika nasledovné zloženie mladistvých: 5 809 zahraničných civilných robotníkov, 5 055 politických väzňov, 3 654 židov a 330 sovietskych vojnových zajatcov. Bolo tu tiež 23 rómskych detí, 20 takzvaných „protispoločenských elementov“, 6 Španielov a 3 svedkovia Jehovovi.
Zaobchádzanie s väzňami.
Hoci Mauthausen-Gusen nebol jediným koncentračným táborom kde Nemci zrealizovali ich vyhladenie prácou ("Vernichtung durch Arbeit"), tábor patril medzi najbrutálnejšie a najprísnejšie. Podmienky v tábore sa považovali za výnimočne neznesiteľné, dokonca aj na koncentračný tábor. Väzni netrpeli iba podvýživou, preplnenými barakmi, neustálym týraním a bitím dozorcami a kápami, ale aj výnimočne ťažkou prácou. Keďže v Mauthausene bolo priveľa väzňov na to, aby pracovali naraz v kameňolome, mnohým priradili prácu v dielni alebo inú manuálnu prácu. Práca v kameňolome prideľovali tým nešťastníkom, ktorí sa nejako previnili. Dôvody na ich poslanie na „úlohu za trest“ boli bezvýznamné a zahrňovali „zločiny“ ako napríklad nezasalutovanie okolo prechádzajúcemu Nemcovi.
Práca v kameňolome – často v neznesiteľných horúčavách alebo pri mrazoch až -30 °C viedla k výnimočne vysokej úmrtnosti. Prídely jedla obmedzovali a priemerný väzeň vážil v období 1940–1942 približne 40 kilogramov. Odhaduje sa, že priemerná energetická hodnota prídelov jedla sa znížila z 1 750 kalórií na deň počas rokov 1940 až 1942, na 1 150 až 1 460 v ďalšom období. V roku 1945 sa energetická hodnota prídelov ďalej znížila a nepresiahla 600 až 1 000 kalórií denne; to je menej ako tretina potrebnej energie potrebnej pre priemerného robotníka pracujúceho v ťažkom priemysle. To viedlo k muzulmanizácii a vyhladovaniu tisícov väzňov.
Väzni Mauthausenu, Gusenu I a Gusenu II mali prístup k oddelenému táboru pre chorých, tzv. "Krankenlageru". Napriek tomu, že medzi medikmi pracovalo asi 100 väzňov, nemohli poskytnúť žiadne lieky iba základnú prvú pomoc . Preto bola "táborová nemocnica", ako bola nazývaná Nemcami, v skutočnosti poslednou zastávkou pred smrťou pre tisícky väzňov a iba veľmi málo z nich malo šancu na zotavenie sa.
Kameňolom Mauthausen bol aj domovom neblaho vychýrených „schodov smrti“. Väzňov tu prinútili v rade jeden za druhým hore 186 schodmi prenášať hrubo vysekané bloky kameňov, ktoré často vážili až 50 kg. Mnohí vyčerpaní väzni sa zrútili a spadli na iných väzňov, idúcich za nimi, vytvárajúc hrozný domino efekt; prvý väzeň padajúci na ďalšieho a tak ďalej až úplne dolu.
Táto brutalita nebola náhodná. Dozorcovia z radov SS často nútili vyčerpaných väzňov vyniesť hore schodmi kamenné bloky. Tých, ktorí prežili toto utrpenie zoradili na kraji útesu známeho ako "parašutistická stena" (). So zbraňou namierenou na nich mali väzni dve možnosti – byť zastrelený alebo postrčiť väzňa pred ním z útesu. Medzi iné bežné vyhladzovacie metódy väzňov, ktorí boli chorí, neschopní ďalšej práce, prichytení po pokuse o útek alebo prostredníctvom kolektívnej viny patrili:
Dr. Antoni Gościński, jeden z tých, ktorí prežili, informoval po skončení vojny o 62 spôsoboch zabitia v táboroch Gusen I a Mauthausen. Hans Maršálek odhadoval, že priemerná dĺžka života nového väzňa v Gusene sa pohybovala od šiestich mesiacov v rokoch 1940 až 1942 do menej ako troch mesiacov začiatkom roku 1945.
Paradoxne, nárast priemyslu využívajúci nútenú prácu v rôznych pobočkách Mauthausen-Gusenu, viedol k podstatnému vylepšeniu podmienok pre niektorých väzňov. Zatiaľ čo sa denné prídely jedla znižovali, ťažký priemysel potreboval zručných špecialistov viac ako nekvalifikovaných robotníkov čo viedlo k obmedzeniu brutality táborových príslušníkov SS a kapov. Hoci väzňov aj naďalej denne bili a muzulmanov naďalej vyhladzovali, od začiatku 1943 povolili niektorým továrenským robotníkom prijímať od ich rodín (najčastejšie Poliakov a Francúzov) potravinové balíky. To pomohlo mnohým z nich nie len vyhnutiu sa vyhladovaniu ale aj väzňom, ktorí nemali mimo tábora žiadnych príbuzných alebo im nebolo dovolené prijímať balíky .
Straty na životoch.
Presné počty mŕtvych v komplexe Mauthausen-Gusen je nemožné presne určiť, pretože väčšina táborových záznamov a dôkazov bola zničená Nemcami a novo pricestovaným väzňom často priradili číslo už zabitého väzňa. Situácia je ešte zložitejšia, lebo niektorých väzňov z Gusenu zabili v Mauthausene a aspoň 3 423 z nich poslali do Hartheimského zámku vzdialeného . Rovnako bez zmienky presných počtov, ďalších niekoľko tisíc ich zabili v mobilných plynových komorách. SS sa pred útekom z tábora 4. mája 1945 pokúsila zničiť dôkazy, pripúšťajúc identifikáciu iba asi 40 000 obetí. Počas prvých dní oslobodili poľskí väzni, členovia väzenskej organizácie odporu, hlavný táborový úrad; napriek želaniu ostatných väzňov, ktorí ho chceli spáliť.
Po vojne previezol jeden zo zachránených Poliakov dokumenty hlavného táborového úradu do Poľska, ktorý ich neskôr dal múzeu Auschwitz-Birkenau v Osvienčime. Časti úmrtných záznamov tábora Gusen I zaistili poľskí väzni, ktorí ich po vojne previezli do Austrálie. V roku 1969 odovzdali tieto záznamy stopovaciemu oddeleniu Medzinárodného Červeného kríža.
Zachránená táborová kartotéka zahrňuje osobné záznamy 37411 zavraždených väzňov, vrátane 22 092 Poliakov, 5 024 Španielov, 2 843 sovietskych vojnových zajatcov a 7 452 väzňov z 24 iných národností . Časť zachránenej kartotéky zomretých koncentračného tábor Gusenu zaznamenáva ďalších 30 536 mien.
Hlavným zdrojom informácií o počte mŕtvych v táborovom komplexe sú okrem kartoték Mauthausenských pobočiek:
Kvôli množstvu rozdielnych zdrojov sa presné straty na životoch koncentračného tábora Mauthausen-Gusen podstatne líšia od zdroja ku zdroju. Rôzni vedci ich udávajú v rozmedzí 122 766 až 320 000, s iným často uvádzaným číslom 200 000 a „vyše 150 000“.
Rôzni historici udávajú celkové straty na životoch v štyroch hlavných táboroch (Mauthausen, Gusen I, Gusen II a Gusen III) medzi 55 000 a 60 000. V prvých mesiacoch po oslobodení zomrelo v amerických poľných nemocniciach ďalších 1 042 väzňov.
Z asi 320 000 väzňov uväznených počas vojny v rôznych pobočkách koncentračného tábora Mauthausen-Gusen, prežilo asi iba 80 000, vrátane 20 487 až 21 386 v Gusene I, II a III.
Oslobodenie a povojnový odkaz.
Počas posledných mesiacov pred oslobodením tábora ho pripravil jeho veliteľ Franz Ziereis na obranu pred možnou sovietskou ofenzívou. Väčšina väzňov nemeckej a rakúskej národnosti sa „dobrovoľne“ prihlásila do SS-Freiwillige Häftlingsdivision – jednotky SS zloženej hlavne z bývalých väzňov koncentračného tábora vedenej Oskarom Dirlewangerom. Zvyšní väzni boli hnaní do budovania protitankovej žulovej bariéry východne od Mauthausenu. Väzni, ktorí si neboli schopní poradiť s ťažkou prácou a podvýživou boli vo veľkom likvidovaní aby uvoľnili miesto pre prichádzajúcich nových väzňov z iných evakuovaných táborov vrátane väčšiny pobočiek Mauthausen-Gusenu nachádzajúcich sa vo východnom Rakúsku. V posledných mesiacoch vojny sa dodávka hlavného zdroja kalórií, potravinových balíkov posielaných prostredníctvom Medzinárodného Červeného kríža, zastavila a potravinové prídely boli katastrofálne nízke. Väzni premiestnení do „nemocničnej pobočky“ dostávali okrem pol litra polievky iba jeden chlieb rozdelených pre dvadsať väzňov. Mnohí väzni, ktorí sa už pred tým angažovali v rôznych formách odporu, začali pripravovať plány na obranu tábora v prípade pokusu SS na zlikvidovanie zvyšných väzňov. Nie je známe, prečo neboli väzni Gusenu I a II napriek priamemu príkazu Heinricha Himmlera masovo popravení; Ziereisov plán predpokladal nahnanie všetkých väzňov do tunelov Kellerbauskej podzemnej továrne a vyhodenia jeho vstupov do vzduchu. Jeden z poľských členov hnutia odporu, ktorý sa tomto pláne dozvedel, naplánoval zhromažďovanie náradia potrebného na vykopanie prieduchov.
28. apríla nahnali asi 22 000 väzňov pod zámienkou vymysleného náletu do gusenských tunelov. Po niekoľkých hodinách sa však väzni mohli vrátiť do tábora. Autor monografie o komplexe Mauthausen-Gusen Stanisław Dobosiewicz vysvetľuje, že možným dôvodom zlyhania nemeckého plánu bolo prerušenie zápalnej šnúry. Samotný Ziereis vyhlásil vo svojej výpovedi z 25. mája, že neuposlúchnuť rozkaz ho presvedčila jeho manželka. Hoci sa od plánu upustilo, väzni sa naďalej obávali masakru SS inými prostriedkami. Preto pripravili poľskí, sovietski a francúzski väzni plán útoku na baraky stráží SS a získania zbraní potrebných k boju. Podobný plán vypracovali aj španielski väzni.
3. mája začali SS a ďalšie stráže prípravu evakuácie tábora. Nasledujúci deň vystriedali mauthausenské stráže neozbrojení vojaci Volkssturmu a improvizovaná jednotka zložená zo starších viedenských policajtov a požiarnikov. Veliteľ policajnej jednotky uznal „väzenskú samosprávu“ ako najvyšší táborový orgán a Martin Gerken, v gusenskej administratíve dovtedy najvyššie postavený kapo väzeň, ktorý mal hodnosť "Lagerälteste" alebo "najstarší v tábore", sa stal "de facto" novým veliteľom. Pokúsil sa vytvoriť Medzinárodný väzenský výbor, ktorý by sa stal dočasnou vládnucou skupinou tábora až do jeho oslobodenia jednou z blížiacich sa armád. Po verejnom obvinení z kolaborácie s SS však jeho plán zlyhal. Nútená práca sa zastavila vo všetkých pobočkách Mauthausenu a väzni sa sústredili na prípravy svojho oslobodenia – alebo obranu táborov v prípade možného útoku divízií SS sústredených v oblasti. Zvyšky niekoľkých nemeckých divízií naozaj napadli Mauthausen, boli ale odrazené väzenskými jednotkami, ktoré prevzali tábor. Zo všetkých hlavných pobočiek komplexu Mauthausen-Gusen bol evakuovaný iba Gusen III. 1. mája boli väzni vyslaní na pochod smrti do Sankt Georgenu, ale iba po niekoľkých hodinách pochodu im bolo prikázané vrátiť sa späť do tábora. Operácia sa zopakovala aj ďalší deň, ale bola opäť rýchlo odvolaná. Nasledujúci deň SS stráže dezertovali nechajúc väzňov ich vlastnému osudu.
Tábory Mauthausen-Gusenu boli poslednými, ktoré boli oslobodené počas druhej svetovej vojny. 5. mája 1945 prišli do tábora Mauthausen vojaci 41. prieskumnej jednotky 11. americkej obrnenej divízie. Tieto jednotky odzbrojili policajtov a opustili tábor. Väčšina členov SS už utiekla z tábora pred jeho oslobodením; asi tridsiati, ktorí ostali, boli ale väzňami zlynčovaní; podobný počet bol zlynčovaných bol aj v Gusene II. Do 6. mája boli s výnimkou 2 táborov v Loiblpass oslobodené americkou armádou všetky ostávajúce pobočky táborového komplexu Mauthausen-Gusen.
Medzi oslobodenými táborovými väzňami bol Jack Taylor, dôstojník Office of Strategic Services (predchodca CIA). S pomocou niekoľkých väzňov prežil a bol neskôr kľúčovým svedkom procesu Mauthausen-Gusenského tábora pred Dachauským Medzinárodným vojenským tribunálom. Ďalším z tých, ktorí prežili, bol Simon Wiesenthal – inžinier, ktorý strávil zvyšok jeho života lovom nacistických vojnových zločincov.
Po nemeckej kapitulácii pripadol komplex Mauthausen-Gusen do sovietskej okupačnej zóny. Najskôr používali časti táborov Mauthausen a Gusen I sovietske úrady ako kasáreň Červenej armády. V rovnakom čase boli podzemné továrne rozobraté a poslané ako vojnová korisť do ZSSR. Neskôr, medzi 1946 a 1947, boli tábory nestrážené a väčšina nábytku a zariadení tábora bola ako červenou armádou tak aj miestnymi obyvateľmi rozobraná. V lete 1947 vyhodili sovietske sily tunely do povetria odovzdali tábor rakúskym civilným orgánom a stiahli sa z oblasti. V roku 1949 bol vyhlásený za pamätné miesto. Nakoniec, 3. mája 1975, 30 rokov po oslobodení tábora otvoril kancelár Bruno Kreisky Mauthausenské múzeum.
Na rozdiel od Mauthausenu je dnes väčšina toho, čo tvorilo pobočky Gusen I, II a III, bytovými zónami postavenými po vojne.

</doc>
<doc id="86703" url="https://sk.wikipedia.org/wiki?curid=86703" title="Syntax">
Syntax

Syntax môže byť:

</doc>
<doc id="86706" url="https://sk.wikipedia.org/wiki?curid=86706" title="Bradáčova ulica">
Bradáčova ulica

Bradáčova ulica môže byť ulica:

</doc>
<doc id="86709" url="https://sk.wikipedia.org/wiki?curid=86709" title="Šev (anatómia)">
Šev (anatómia)

Šev alebo sutúra je väzivový typ spojenia plochých kostí lebky. Švy nie sú len spojením, ale i miestom rastu plochých kostí.
Podľa tvaru ho delíme na:

</doc>
<doc id="86710" url="https://sk.wikipedia.org/wiki?curid=86710" title="Sutúra (anatómia)">
Sutúra (anatómia)



</doc>
<doc id="86711" url="https://sk.wikipedia.org/wiki?curid=86711" title="Dentoalveolárne spojenie">
Dentoalveolárne spojenie

Dentoalveolárne spojenie (gr. "gomphosis", lat. "junctura dentoalveolaris") je väzivový typ spojenia koreňa zuba s alveolárnou jamkou. Vzájomné spojenie zabezpečuje osobitný typ väziva - ozubica (lat. "periodontium").

</doc>
<doc id="86712" url="https://sk.wikipedia.org/wiki?curid=86712" title="Periost">
Periost



</doc>
<doc id="86713" url="https://sk.wikipedia.org/wiki?curid=86713" title="Synchondróza">
Synchondróza

Synchondróza (lat. "synchondrosis") je chrupavkovitý typ spojenia kostí. V spojení prevažuje hyalínna chrupavka. Takéto spojenie je napríklad v oblasti hrudnej kosti.

</doc>
<doc id="86714" url="https://sk.wikipedia.org/wiki?curid=86714" title="Vlasovec psí">
Vlasovec psí

Vlasovec psí () je druh parazita z rodu dirofilária. Spôsobuje dirofilariózu.
Dospelý vlasovec psí dorastá do značnej dĺžky (samica až do 30 cm, samec do 20 cm). Dospelé jedince parazitujú v pľúcach, srdci, dutých žilách, očiach a v centrálnom nervovom systéme.
Samica kladie priamo do krvného obehu drobné larvy - mikrofilárie (0,3 mm), ktoré potom cirkulujú v tele. Koncentrácia mikrofilárií v krvi periodicky kolíše: väčšia je na jar, v lete a večer medzi 18:00 a 22:00 hod.). Vlasovec psí sa dožíva až 7 rokov.
Do krvného obehu hostiteľa (pes domáci, mačka domáca, dobytok, zver, človek) sa vlasovec psí dostane cez medzihostiteľa - komára, prípadne transplacentárnou cestou (z matky na plod).

</doc>
<doc id="86715" url="https://sk.wikipedia.org/wiki?curid=86715" title="Symfýza">
Symfýza

Symfýza (lat. "symphysis") je chrupavkovitý typ spojenia kostí. V spojení prevažuje väzivová chrupavka. Je pevné a pružné. V symfýzach môžu vznikať štrbiny naplnené tekutinou. 
&lt;br&gt;Typickým príkladom je lonová spona - symphysis pubica. Štrukturálne veľmi podobné symfýzam sú i medzistavcové platničky.

</doc>
<doc id="86716" url="https://sk.wikipedia.org/wiki?curid=86716" title="Synostóza">
Synostóza

Synostóza (lat. "synostosis, junctura ossea") je kostný typ spojenia kostí. Vyvíja sa druhotne z väzivového alebo chrupavkovitého spojenia. Príkladom je krížová kosť, ktorá vzniká synostózou piatich krížových stavcov.
Pojem synchondróza a synostóza sa používa aj pri určení dospelosti jedinca z biologického hľadiska (konkrétne z pohľadu kostrového antropológa).

</doc>
<doc id="86717" url="https://sk.wikipedia.org/wiki?curid=86717" title="Dirofilaria repens">
Dirofilaria repens

Dirofilaria repens je druh parazita z rodu dirofilária. Spôsobuje podkožnú formu dirofilariózy.
Dospelý jedinec dirofilarie repens dorastá do dĺžky 17 cm (samica až do 17 cm, samec do 7 cm). Dospelé jedince parazitujú v pľúcach, srdci, dutých žilách, očiach a v centrálnom nervovom systéme.
Samica kladie priamo do krvného obehu drobné larvy - mikrofilárie (0,3 mm), ktoré potom cirkulujú v tele. Koncentrácia mikrofilárií v krvi periodicky kolíše: najvyššia koncentrácia je v noci medzi 22:00 a 3:00 hod. Jedna samica je schopná naklásť až približne 5 000 mikrofilárií a to v priebehu niekoľkých mesiacov až rokov. Od nakazenia organizmu mikrofiláriami po výskyt prvých dospelých jedincov uplynie približne 6 mesiacov. 
Do krvného obehu hostiteľa (pes domáci, mačka domáca, dobytok, zver, človek) sa dirofilaria repens dostane cez medzihostiteľa - komára, prípadne transplacentárnou cestou (z matky na plod). 

</doc>
<doc id="86718" url="https://sk.wikipedia.org/wiki?curid=86718" title="Malcolm Fraser">
Malcolm Fraser

John Malcolm Fraser (* 21. máj 1930, Melbourne, Austrália – † 20. marec 2015) bol austrálsky politik Liberálnej strany a 22. predseda vlády Austrálie. Premiérom sa stal v roku 1975 po kontroverznom rozpustení vlády Gougha Whitlama. Po dvoch volebných víťazstvách bol porazený Bobom Hawkom a v neskorším rokoch sa jeho názory značne odlišovali od postoja Liberálnej strany.
Životopis.
Narodil sa na predmestí Melbourne a v Melbourne aj vyštudoval strednú školu. Univerzitné štúdiá politiky a ekonómie absolvoval v roku 1952 v Oxforde. Už v roku 1954 sa uchádzal o miesto v austrálskom parlamente za Liberálnu stranu, no to mu uniklo len o 17 hlasov. V nasledujúcich voľbách v roku 1955 sa už do parlamentu dostal a stal sa najmladším poslancom. V roku 1956 sa oženil s Tamarou Beggsovou, s ktorou má štyri deti.
Vo vláde Harolda Holta bol ministrom armády (1966), neskôr vo vláde Johna Gortona (1968) bol ministrom školstva a vedy a od roku 1969 bol ministrom obrany, čo bol v čase vrcholiacej Vietnamskej vojny náročný post. V roku 1971 Fraser rezignoval, argumentujúc, že Gorton príliš zasahoval do jeho právomocí. To viedlo k pádu Gortonovej vlády a jeho nástupcom sa stal William McMahon. V Mahonovej vláde bol Fraser opäť ministrom školstva a vedy. Od roku 1972 bol Fraser v opozícii, keď vo voľbách vyhral Gough Whitlam a Labouristická strana.
V roku 1975 Fraser ako vodca opozície zablokoval na niekoľko mesiacov prijatie rozpočtu vlády labouristov, keďže liberáli mali v senáte väčšinu. To viedlo k bezprecedentnému kroku, keď generálny guvernér po prvý a jediný raz v histórii rozpustil vládu (na čo má z ústavy právo, ale toto právo sa nikdy nevyužíva) a menoval Frasera dočasným premiérom a na jeho požiadanie boli následne zvolané voľby do oboch komôr parlamentu. Liberáli následne voľby s náskokom vyhrali.
Fraser, ktorý bol dovtedy vnímaný ako radikálny pravicový politik, bol vo funkcii predsedu vlády umiernený. Fraser počas svojho úradovania zrušil niektoré Whitlamove reformy (ako napr. schému zdravotného poistenia "Medibank", dnes "Medicare"), znížil výdaje štátnej správy a snažil sa bojovať s infláciou. Bol tiež aktívny v zahraničnej politike, zasadzoval sa za zrušenie apartheidu v Južnej Afrike. Počas jeho vlády Austrália akceptovala anexiu Východného Timoru Indonéziou, no mnohým Timorčanom bol poskytnutý azyl v Austrálii. 
Počas Fraserovej vlády bol rozšírený imigračný program, do Austrálie prišlo množstvo prisťahovalcov z ázijských krajín a tiež mnoho utečencov. Fraser podporoval multikulturalizmus a založil multijazykovú televíznu a rozhlasovú stanicu SBS ("Special Broadcasting Service"). Túto iniciatívu podporoval už Whitlam.
V roku 1982 už bolo zrejmé, že mimoriadne populárny bývalý odborový líder Bob Hawke bude nasledujúcim labouristickým vodcom, ktorý nahradí Billa Haydena. V snahe stretnúť sa vo voľbách proti menej populárnemu Haydenovi vyhlásil voľby, no v tej istý deň bol Hayden nahradený Hawkom a 5. marca 1983 Hawke s prehľadom vo voľbách zvíťazil.
Fraser ukončil svoju politickú kariéru a venoval sa práci pre OSN. Neskôr bol výrazným kritikom Howardovho kabinetu a po voľbách v roku 2001 sa jeho názory úplne rozišli s politikou Liberálnej strany.

</doc>
<doc id="86721" url="https://sk.wikipedia.org/wiki?curid=86721" title="Predseda vlády Austrálie">
Predseda vlády Austrálie

Predseda vlády Austrálie je najvyšší výkonný post v Austrálskom zväze. Predseda vlády je väčšinou predsedom politickej strany, ktorá vyhrala voľby a má majoritné postavenie v parlamente. Je menovaný generálnym guvernérom, ktorý zastupuje austrálsku kráľovnú (ktorou je v súčasnosti britská kráľovná Alžbeta II.). Sídlo premiéra a vlády je v Canberre. Od 18. septembra 2013 je predsedom vlády Austrálie Tony Abbott.

</doc>
<doc id="86722" url="https://sk.wikipedia.org/wiki?curid=86722" title="Vata (vodca povstania)">
Vata (vodca povstania)

Vata (lat. "Vatha") bol vodcom povstania označovaného aj ako pohanské povstanie, ktoré vypuklo v lete roku 1046 v Uhorsku a tej stránky národa, ktorá ešte lipla na grécko-slovanskom obrade a ťažko niesla uvádzanie novej viery a aristokratického poriadku.
Povstanie sa skladalo z dvoch prúdov. Na jednej strane nespokojná šľachta, ktorá chcela zvrhnúť kráľa Petra Orseola a vrátiť na uhorský trón arpádovcov Ondreja a Leventeho z exilu na Kyjevskej Rusi. K nim sa pripojili nekonvertovaní šľachtici pod vedením vodcu Vatu, ktorí odmietali pokresťančovanie a žili v exile v Zadunajsku a v Potisí. 
Vatovi povstalci sa podieľali na umučení biskupa Gerarda, biskupa Buldu a biskupa Bystríka na konci leta 1046 na území dnešnej Budapešti.

</doc>
<doc id="86723" url="https://sk.wikipedia.org/wiki?curid=86723" title="Tubabu">
Tubabu

Tubabu je česká hudobná skupina z Ostravy, ktorá vznikla v Brne v januári roku 2000. Hrá na tradičné černosšké bicie nástroje a ich repertoár je inšpirovaný hodbou z oblastí západnej Afriky, predovšetkým z Mali, Guiney, Pobrežia slonoviny a Burkina Faso. Slovko "tubabu" znamená v reči černošských kmeňov tejto oblasti "beloši", sú teda belochmi hrajúcimi černošské rytmy.

</doc>
<doc id="86724" url="https://sk.wikipedia.org/wiki?curid=86724" title="Vata">
Vata

Vata sú jemné vlákna zlisované do vrstiev, vyrába sa z odmastenej jemnovláknitej surovej bavlny. Vďaka odmasteniu je vata veľmi savá. Používa sa na čistenie najmä v zdravotníctve a na kozmetické účely, zvyčajne je bielej farby.
Prvýkrát bola vyrobená profesorom chirurgie z Tübingu Victorom von Bruns v roku 1865. Priemyselne sa začala vyrábať od roku 1871 švajčiarskym priemyselníkom Heinrichom Theophilom Baeschlinom vo fabrike pre medicínske obväzové materiály (dnes IVF Hartmann).
Vata sa niekedy používa ako tlmiaci materiál v reproduktoroch. Je však oproti vhodnejšiemu vatelínu o niečo drahšia.

</doc>
<doc id="86725" url="https://sk.wikipedia.org/wiki?curid=86725" title="Vata (povstanie)">
Vata (povstanie)



</doc>
<doc id="86726" url="https://sk.wikipedia.org/wiki?curid=86726" title="Gough Whitlam">
Gough Whitlam

Edward Gough Whitlam (* 11. júl 1916, Melbourne, Austrália – † 21. október 2014, Sydney, Austrália) bol 21. predseda vlády Austrálie. Bol jediným premiérom v histórii Austrálie, ktorého kabinet rozpustil generálny guvernér.
Životopis.
Narodil sa v Melbourne a strednú školu navštevoval tamtiež a v Canberre. Vyštudoval právo na "University of Sydney". Počas druhej svetovej vojny slúžil v austrálskych leteckých silách ako navigátor. V roku 1942 sa oženil s Margaret Doveyovou, s ktorou mal štyri deti.
Od roku 1945 bol členom Labouristickej strany, do parlamentu bol zvolený v doplňovacích voľbách v roku 1952. Whitlam bol jedným z najlepších rečníkov parlamentu. Od roku 1949 bol však 17 rokov pri moci Sir Robert Menzies a labouristom sa dlho nepodarilo nájsť recept na preklonenie voličov na svoju stranu. Menzies odstúpil z postu predsedu liberálnej vlády v januári 1966 a bol nahradený ďalším liberálom, Haroldom Holtom. Ten vyhral i ďalšie voľby a po nich, v roku 1967 sa konečne stal Whitlam predsedom Labouristickej strany.
V decembri 1967 Harolt Holt záhadne zmizol, keď sa kúpal v mori (jeho tela sa nikdy nenašlo) a liberáli sa borili s problémom, kto ho nahradí. Lídrom mal byť najprv John Gorton, no neskôr sa ním stal William McMahon. Whitlam bol charizmatickým politikom a dokázal situáciu v liberálnej strane a na svetovej politickej scéne využiť vo svoj prospech. Presadzoval zrušenie povinnej vojenskej služby, stiahnutie Austrálie z vojny vo Vietname a uznanie Čínskej ľudovej republiky.
V roku 1972 Whitlam priviedol labouristov k prvému víťazstvu vo voľbách od roku 1946. Napriek tomu, že labouristi získali pohodlnú väčšinu v dolnej komore parlamentu, museli zakaždým pretlačiť svoje zmeny cez senát, v ktorom boli v menšine.
Za menej ako tri roky Whitlam uskutočnil nasledovné:
Napriek nepriateľsky naladenému senátu Whitlam pretlačil spomenuté zmeny a v roku 1974 vyhral ďalšie voľby, no zase bez podpory senátu. V senáte existovala krehká rovnováha, keď opozícia i vláda mali rovnaký počet poslancov a dvaja boli nezávislí. Jeden z nich sa neskôr pridal k liberálom a druhý si zachoval nezávislosť. Liberálni poslanci vedení Malcolmom Fraserom sa snažili blokovať prijatie štátneho rozpočtu a zastaviť prísun peňazí labouristickej vláde. Keď však jeden z labouristických poslancov 30. júna 1975 zomrel, bol - napriek zvyklostiam - nahradený poslancom, ktorý nemal dôveru labouristov, čím sa rovnováha porušila a labouristom sa zastavil prísun peňazí.
Patová situácia trvala do 11. novembra 1975, keď generálny guvernér sir John Kerr odobral Whitlamovi poverenie predsedu vlády, čím rozpustil jeho kabinet. Dočasne poveril premiérskym postom práve Frasera, ktorý vyhlásil voľby do oboch komôr parlamentu, v ktorých vyhrali liberáli. K tomu prispelo i niekoľko škandálov Whitlamovej vlády a klesajúca austrálska ekonomika (i pod vplyvom práve prebiehajúcej ropnej krízy).
Whitlam ostal poslancom do roku 1978. Neskôr bol veľvyslancom Austrálie pri UNESCO a prednášal. Napísal niekoľko dielov pamätí a v referende v roku 1999 sa angažoval (spolu so svojim dávnym súperom, Malcolmom Fraserom) za vyhlásenie Austrálie republikou.

</doc>
<doc id="86728" url="https://sk.wikipedia.org/wiki?curid=86728" title="Tracii Guns">
Tracii Guns

Tracii Guns (* 20. január 1966, Los Angeles, Kalifornia, USA) je kultový metalový gitarista, ktorý hral s mnohými známymi metalovými skupinami a sólo umelcami. Patria tam Guns N’ Roses, Brides Of Destruction, L.A. Guns, W.A.S.P., Poison, The Misfits, Killing Machine a Johnny Thunders. Tiež vystupoval na turné so skupinou Faster Pussycat.
V polovici 80. rokov ako tímový projekt, Tracii založil spolu s Axlom Rosom, Izzym Stradlinom, Duffom McKaganom a Robom Gardnerom legendárnu skupinu Guns N’ Roses. Tracii a Rob neskôr skupinu opustili a nahradili ich priatelia z detstva, Slash a Steven Adler. 
V roku 2002, Guns a Nikki Sixx vytvorili skupinu Brides Of Destruction. Kapela má ďalších troch členov: John Corabi, Kris Kohls a London LeGrand. Kohls opustil skupinu uprostred nahrávania prvého albumu a nahradil ho Scot Coogan. Corabi opustil kapelu v marci 2003. Album vydali v roku 2004. Sixx opustil skupinu koncom roka 2004, aby sa plne venoval skupine Mötley Crüe, nahradil ho Scott Sorry a k skupine sa pridal Ginger, no po pár koncertoch odišiel. Brides of Destruction vydali svoj druhý album na jeseň roku 2005 pred rozpadom skupiny kvôli európskym koncertom, ktoré Sorry prešvihol. Guns pracoval mesiac s Quiet Riot, neskôr sa rozhodol založiť novú skupinu "Tracii Guns Band", ktorá sa skladá z členov: Guns (gitara), Paul Black (spev), Nickey "Beat" Alexander (bicie) a Jeremy Guns (basgitara). 

</doc>
<doc id="86729" url="https://sk.wikipedia.org/wiki?curid=86729" title="Dirofilarióza">
Dirofilarióza

Dirofilarióza je choroba spôsobená parazitujúcimi vlasovcami dirofilaria immitis a dirofilaria repens) z čeľade Onchocercidae. Postihuje najmä psov, mačky a voľne žijúce dravce. Toto ochorenie sa dá liečiť len veľmi ťažko a často končí smrťou. Predstavuje závažný problém najmä v USA, Kanade, Afrike, Ázii, Austrálii, Španielsko, Grécko). Ojedinele sa vyskytuje aj v strednej Európe, oblasť jej výskytu sa však neustále rozširuje.
Prenos a patogenéza.
Dospelé jedince hlístic sa najčastejšie nachádzajú v srdcovej predsieni a komore, pľúcnych artériách a dutej žile hostiteľa, najčastejšie psa. Samice rodia živé larvy zvané mikrofilárie, ktoré sa dajú v krvi diagnostikovať najlepšie večer a v noci, kedy sa zdržujú v periférnych oblastiach organizmu a prispôsobujú sa tak biorytmu prenášača, najčastejšie komára. Iné zdroje uvádzajú, že nie je známe žiadne periodické ani sezónne kolísanie počtu mikrofilálií. 
Mikrofilárie v komárovi nedosahujú vyšší vývojový stupeň, ale majú pre ich ďalší vývoj určitý význam, pretože iba mikrofilárie prenesené do hostiteľa pomocou prenášača sú schopné dosiahnuť dospelosť, zatiaľ čo mikrofilárie prenesené transplacentárne, prípadne transfúziou túto schopnosť nemajú.
Z komára sa mikrofilálie do hostiteľa dostanú tak, že pri ďalšom satí prerážajú chitínovú stenu jeho ciciaka a spolu s jeho slinami sa dostávajú do krvného obehu hostiteľa. Za približne 6 mesiacov dospievajú a samice začínajú rodiť mikrofilárie. Dospelé jedince môžu žiť v hostiteľovi aj niekoľko rokov (5 – 7 rokov).
Podkožná forma.
Podkožnú formu dirofilariózy spôsobuje hlística dirofilaria repens. Choroba môže mať skrytý priebeh, alebo sa objavujú v podkoží na pohmat tvrdé uzlíky obsahujúce dospelého parazita. Ďalšími prejavmi ochorenia je svrbenie a sčervenanie pokožky, výskyt šupín a vypadávanie chlpov.
Srdcová forma.
Srdcovú formu dirofilariózy spôsobuje hlística dirofilaria immitis. Parazit vyvoláva svojou činnosťou zápal výstelky srdca a ciev, čo sa prejavuje chronickým ochorením srdca a pľúc. Postihnutý jedinec má ťažkosti s dýchaním, kašle, trpí nechutenstvom a chudne, môžu sa vyskytnúť kŕče podobné epileptickému záchvatu. Nezriedka sa objavujú opuchy a horúčka. V moči je možné objaviť krv.
Infekcia u ľudí.
Komár, ktorý nasal krv z nakazených zvierat, môže infikovať aj človeka. Nákaza sa najčastejšie prejavuje vo forme podkožných uzlíkov na hlave (45%), na očnom viečku, prípadne v okolí oka (31%), na tvári a krku (18%) a na hrudi (15%). V ľudskom organizme nie je parazit schopný rozmnožovania, čo sťažuje diagnostiku. Liečba prebieha chirurgickou cestou. (Pampiglione and Rivasi, 2000)
Diagnostika.
Diagnostika dirofilariózy sa zakladá na preukázaní mikrofilárií a antigénu v krvnom sére pomocou testu ELISA. Úspešnosť testu závisí od počtu hlístic, ich pohlaví a veku, pretože test preukáže iba antigén pohlavne zrelých samíc.
Mikrofilárie sa preukazujú pomocou krvného testu. Pozitívne jedince mladšie ako 7 mesiacov sú hostiteľmi mikrofilárií neschopných dosiahnuť vývojový stupeň dospelosti, pretože sa do tela jedinca dostali transplacentárne.
Liečba.
Liečba je dlhodobá a náročná, nezriedka neúspešná. Existuje niekoľko terapeutických postupov v závislosti od individuálnych potrieb jedinca. Pre odstránenie dospelých hlístic a mikrofilálií sa používajú rôzne chemoterapeutiká, ktoré môžu mať fatálne dôsledky na pacienta.
Prevencia.
Vhodnou metódou prevencie najmä v oblastiach so zvýšeným výskytom hlístic je aplikácia preventívnych preparátov počas celého obdobia aktivity komárov. Komerčné preparáty obsahujú účinnú látku selemectin, ivermectin alebo milbemycinoxim. Dávkovanie odporúča výrobca.

</doc>
<doc id="86730" url="https://sk.wikipedia.org/wiki?curid=86730" title="Rob Gardner">
Rob Gardner

Rob Gardner je rockový bubeník, ktorý hral v hardrockových skupinách Guns N’ Roses a L.A. Guns v čase ich začiatkov. 
Hral v oboch kapelách spolu s Axlom Rosom a Tracii Gunsom. Tiež hral v L.A. Guns s Michaelom Jagoszom, ktorý Rosa neskôr nahradil. Objavil sa na EP Collector's Edition No. 1..
V roku 1985 ho v Guns N’ Roses nahradil Steven Adler.

</doc>
<doc id="86732" url="https://sk.wikipedia.org/wiki?curid=86732" title="Termoplast">
Termoplast

Termoplasty sú plastické materiály, ktoré sú v určitej teplotnej oblasti ľahko tvarovateľné a túto vlastnosť si zachovávajú. Proces ich tvrdnutia je reverzibilný — po ochladení ich možno opäť zahriatím previesť na taveninu a tvarovať. Týmto sa významne odlišujú od reaktoplastov (bakelit), ktoré po vytvrdnutí nie je možné opätovne tvarovať. Termoplasty sú dobre rozpustné v organických zlúčeninách.
Väčšina termoplastov sú vysokomolekulové polyméry, v ktorých sú makromolekulové reťazce navzájom viazané slabými van der Waalsovými silami (napr. polyetylén); silnejšími interakciami dipól—dipól (napr. nylon) alebo silami medzi aromatickými systémami (napr. polystyrén). 

</doc>
<doc id="86733" url="https://sk.wikipedia.org/wiki?curid=86733" title="Termoplasty">
Termoplasty



</doc>
<doc id="86735" url="https://sk.wikipedia.org/wiki?curid=86735" title="Starokatolícka cirkev">
Starokatolícka cirkev

Starokatolícka cirkev je názov pre kresťanské cirkvi ktoré sa s gradáciou v druhej polovici 19. storočia oddelili od rímskokatolíckej cirkvi pre závery Prvého vatikánskeho koncilu, najmä však pre nesúhlas s dogmami o pápežskej neomylnosti a primáte pápeža nad celou cirkvou. Starokatolícke cirkvi v Holandsku, Nemecku, Rakúsku, Švajčiarsku, Česku a Poľsku sú združené v Utrechtskej únii starokatolíckych cirkví, na čele s arcibiskupom v Utrechte, ktorý je predsedom Medzinárodnej starokatolíckej biskupskej konferencie. Starokatolícke cirkvi teda rovnako ako pravoslávne cirkvi nie sú v jednote s rímskokatolíckou cirkvou a rímskym pápežom.
Dejiny.
Historicky najstaršia starokatolícka cirkev, ktorá sa pod vplyvom jansenizmu oddelila od rímskokatolíckej cirkvi, vznikla už v roku 1723 v Holandsku (oficiálne aj Rímskokatolícka arcidiecéza starobiskupského duchovenstva v Utrechte). Jej vznik sa viaže so sporom o obsadenie arcibiskupského stolca v Utrechte, od ktorého závisela ďalšia pozícia jezuitského rádu v Holandsku. Voľbu nového arcibiskupa však mala podľa starobylej tradície utrechtská katedrálna kapitula, ktorá zmýšľala silne protijezuitsky. Po tom, ako zostal biskupský stolec po smrti arcibiskupa Pietra Coddeho (1648–1710) niekoľko rokov uprázdnený, sa kapitula naozaj rozhodla zvoliť nového arcibiskupa, ktorým sa stal Cornelius Steenhoven (1661–1725). Toho následne bez povolenia pápeža vysvätil biskup Dominique-Marie Varlet (1678–1742), čím holandskej cirkvi zabezpečil kontinuitu v tzv. historickej apoštolskej postupnosti biskupských svätení. Steenhoven a jeho nástupcovia však boli v pápežom exkomunikovaní a holandská cirkev sa stala katolíckou cirkvou nezávislou od Ríma. 
Keď o viac ako storočie neskôr po Prvom vatikánskom koncile (1869–1870) niektoré skupiny katolíkov najmä v Nemeckom cisárstve a Rakúsku odmietli prijať rímskokatolícke učenie o neomylnosti pápeža, usporiadali na jar roku 1871 v Mníchove zhromaždenie nespokojných duchovných, ktoré môžeme považovať za začiatok starokatolíckeho hnutia. Vedúcou osobnosťou tohto vznikajúceho hnutia sa stal mníchovský profesor cirkevných dejín Ignaz von Döllinger (1799–1890).
Výsledkom tohto zhromaždenia bolo odporúčanie sformovať „starokatolícku cirkev“, aby sa tak vyčlenili od toho, čo považovali za nové učenie rímskokatolíckej cirkvi - učenia o pápežskej neomylnosti a božskom pôvode jeho moci. Slovo „starý“ v názve tak primárne odkazuje na cirkev pred Prvým vatikánskym koncilom, no sekundárne odkazuje na „nerozdelenú cirkev prvého tisícročia“, ktorá sa stala ideálom vznikajúceho starokatolíckeho hnutia.
Na to, aby si toto hnutie zachovalo katolícky charakter však potrebovalo zachovať jeden z významných znakov katolíckych cirkví - tzv. apoštolskú postupnosť biskupských svätení. A o tú požiadali holandskú cirkev, ktorá sa oddelila od Ríma ešte v prvej polovici 18. storočia. V roku 1889 starokatolícke cirkvi v Holandsku, Nemecku, Rakúsku a Švajčiarsku podpísaním Utrechtskej deklarácie vytvorili Utrechtskú úniu starokatolíckych cirkví. V prvých rokoch pôsobenia zaviedli slávenie bohoslužieb v národných jazykoch (teda takmer 100 rokov pred Druhým vatikánskym koncilom v rímskokatolíckej cirkvi), prijímanie Eucharistie pod oboma spôsobmi a po roku 1880 bol zrušený povinný celibát duchovných.
Po rozpade Habsburskej monarchie v roku 1918 sa pôvodná Rakúska diecéza rozdelila na Rakúsku diecézu s pôvodným biskupstvom vo Viedni a Československú diecézu s biskupstvom v severočeskom Varnsdorfe. Podobne bola v roku 1923 založená aj Starokatolícka cirkev v Chorvátsku, ktorá sa však nikdy nespamätala z ťažkostí počas Druhej svetovej vojny.
Špecifická situácia vznikla v severnej Amerike a Kanade, kde sa miestni poľskí imigranti dostali do konfliktu s miestnymi rímskokatolíckmi biskupmi. Rímskokatolícka cirkev v Spojených štátoch nemala žiadneho poľského biskupa a len niekoľko poľských kňazov a nepovoľovala vyučovanie poľštiny v cirkevných školách. Hoci cirkev založila stovky farností pre veriacich poľskej národnosti, kňazi zvyčajne neovládali poľštinu a v niektorých väčších a majetnejších farnostiach (Buffalo, New York, Scranton, Pennsylvania) si veriaci nárokovali na väčšiu možnosť rozhodovať o cirkevnom majetku. Hoci väčšina poľských veriacich sa podriadila rímskokatolíckemu vedeniu, objavilo sa aj pomerne silné hnutie odporu, na čele ktorého stál Franciszek Hodur (1866–1953), kňaz spomedzi poľských imigrantov. Poľskí imigranti pod jeho vedením v roku 1897 založili samostatnú Poľskú národnú katolícku cirkev s centrom v Scrantone, ktorá vtedy mala približne 20 000 členov. Táto nová cirkev následne požiadala Utrechtskú úniu o vysvätenie Franciszka Hodura za biskupa, čo sa následne stalo v roku 1907 v Utrechte. V roku 1907 sa tak Poľská národná katolícka cirkev členom Utrechtskej únie až do roku 2003, keď vystúpila kvôli tomu, že niektoré zo západoeurópskych starokatolíckych cirkví začali svätiť ženy.
Poľská národná katolícka cirkev v USA a Kanade však založila taktiež misijnú diecézu v Poľsku - Starokatolícku cirkev v Poľsku (tiež Poľskokatolícka cirkev), ktorá sa v 50-tych rokoch 20. storočia osamostatnila a naďalej zostáva členskou cirkvou Utrechtskej únie. Poľskokatolícka cirkev tvoria tri diecézy: Varšava, Krakov a Vroclav.
V roku 1931 uzavreli starokatolíci a anglikáni tzv. "Bonnskú dohodu", prostredníctvom ktorej vstúpili do plného sviatostného spoločenstva. Uznávajú si tak svoje sviatosti a biskupi týchto cirkví vzájomne sa zúčastňujú ako spolusvätitelia na vysviackach nových biskupov a vkladajú na nich ruky.
Od roku 1996 umožňuje starokatolícka cirkev v Nemecku kňazské svätenie žien a následne začali svätenie žien umožňovať aj starokatolícke cirkvi v Rakúsku, Švajčiarsku, Holandsku a Česku. Straokatolícka cirkev v Poľsku svätenie žien zavedené nemá. Utrechtská únia avšak doteraz nevysvätila žiadnu biskupku.
V roku 2003 Poľská národná katolícka cirkev v USA a Kanade a aj Starokatolícka cirkev na Slovensku opustili Utrechtskú úniu starokatolíckych cirkví, pre nesúhlas so svätením žien. V dôsledku toho vznikla Svetová rada národných katolíckych cirkví (po anglicky World Council of National Catholic Churches) skrátene WCNCC a tá združuje aj niekoľko ďalších cirkví. Jej predsedom je v súčasnosti biskup Leonardo Beg. 
V roku 2015 uzavrela Utrechtská únia starokatolíckych cirkví plné sviatostné spoločenstvo so Švédskou (luteránskou) cirkvou.
Charakteristika.
Eucharistická ekleziológia.
Výrazným teologickým prvkom starokatolíckeho hnutia (najmä Utrechtskej únie starokatolíckych cirkví) je tzv. eucharistická ekleziológia. Slávenie eucharistie je základom každého starokatolíckeho spoločenstva a cirkev má zabezpečiť podľa svojich možností všetkým veriacim pravidelné slávenie eucharistie. Tak, ako podľa učenia cirkevných otcov nie je možná existencia cirkvi bez biskupa, tak podľa starokatolíckeho učenia nie je možné pôsobenie biskupa bez spoločenstva okolo neho. Práve cirkev je tá, ktorá spomedzi radov svojich duchovných volí svojho biskupa. Pohľad na apoštolskú sukcesiu sa tak nachádza uprostred medzi východnou a západnou teológiou – nejde tu len o personálnu sukcesiu, ale o sukcesiu učenia celej cirkevnej obce. Historická apoštolská postupnosť takto naberá dvojaký rozmer.
Starokatolíctvo na Slovensku.
Na Slovensku pôsobia dve na sebe nezávislé starokatolícke cirkvi. Starokatolícka cirkev na Slovensku, ktorá je štátom registrovaná a Starokatolícka delegatúra Utrechtskej únie na Slovensku, ktorá nemá štátnu registráciu. 
Starokatolícka cirkev na Slovensku
"Pre viac informácií pozri článok Starokatolícka cirkev na Slovensku" 
Pred zánikom Česko-Slovenska existovala Starokatolícka cirkev v Česko-Slovensku. V dôsledku zániku Česko-Slovenska sa v roku 1995 Starokatolícka cirkev na Slovensku osamostatnila. V roku 2000 bola uznaná za najmladšiu členskú cirkev Utrechtskej únie, z ktorej však v roku 2004 vystúpila kvôli nesúhlasu so svätením žien a požehnávaním zväzkov osôb rovnakého pohlavia, ku ktorým pristúpili niektoré starokatolícke cirkvi. Podľa interpretácia Utrechtskej únie však bola slovenská starokatolícka cirkev vylúčená, kedže jej zvolený biskup Augustín Bačinský prijal biskupské svätenie od Antónia Raposa, biskupa Apoštolskej episkopálnej cirkvi v Portugalsku, ktorého Utrechstská únia považuje za vagantného biskupa (biskupa vysväteného neregulárnym spôsobom). Starokatolícka cirkev na Slovensku následne založila Svetovú radu národných katolíckych cirkví. 
Starokatolícka delegatúra Utrechtskej únie na Slovensku
"Pre viac informácií pozri článok Starokatolícka delegatúra Utrechtskej únie na Slovensku " 
Od roku 2004 na Slovensku nepôsobila starokatolícka cirkev s členstvom v Utrechtskej únii. To sa zmenilo v marci 2016, kedy pod záštitou českej starokatolíckej cirkvi vzniklo misíjne spoločenstvo Starokatolíci v Bratislave. Od roku 2019 pôsobí aj v Trnave. Farnosti v Bratislave a Trnave vedie kňaz Martin Kováč. Od leta 2020 majú status Starokatolíckej delegatúry Utrechtskej únie na Slovensku. Umožňujú svätenie žien, otvorene sa stavajú k partnesrtvám rovnakého pohlavia a spadajú pod českého starokatolíckeho biskupa. Nie sú štátom registrovanou cirkvou a netvorí jeden celok so Starokatolíckou cirkvou na Slovensku.

</doc>
<doc id="86736" url="https://sk.wikipedia.org/wiki?curid=86736" title="Kĺb (anatómia)">
Kĺb (anatómia)

Kĺb (iné názvy: staršie zhyb , zriedkavo artikulácia; lat. "junctura synovialis", "articulatio") je pohyblivé spojenie dvoch alebo viacerých kostí, ktoré sa vo vnútri väzivového puzdra dotýkajú plochami pokrytými chrupkou. Tieto plochy (lat. "facies articulares") sú väčšinou v podobe "kĺbovej jamky" (lat. "fossa articularis") a "kĺbovej hlavice" (lat. "caput articulare"). Ich chrupka je zväčša hyalínna, len v kĺboch, ktoré sú vystavené veľkému tlaku, je zväčša väzivová. Hrúbka chrupky sa pohybuje od 0,5 po 6 mm, čím je kĺb viac zaťažovaný, tým je hrubšia. Zabezpečuje tiež rast kostí, najmä krátkych.
Kĺbové puzdro.
"Kĺbové puzdro" (lat. "capsula articularis") obklopuje styčné plochy kostí a pripája sa na ne v rôznej vzdialenosti od kĺbovej plochy. Má dostatočnú vôľu, aby neobmedzovalo fyziologický pohyb v kĺbe. Skladá sa z dvoch vrstiev:
Prídavné štruktúry kĺbov.
Súčasťou niektorých kĺbov sú ďalšie štruktúry, ktoré sú významné pre ich funkciu:
Kĺbová chrupka.
Kĺbová chrupka väčšiny kĺbov človeka je hyalínna, neobsahuje žiadne cievy a nervy. Skladá sa z troch vrstiev:
Kĺbová chrupka je vyživovaná difúziou, najmä zo synoviálnej tekutiny, menej zo synoviálnej membrány priľahlej k obvodu chrupky. Preto fragmenty chrupky, ktoré sa oddelia napr. po úraze od hlavného „tela“, môžu nielen prežívať ale i rásť – vznikajú tzv. "kĺbové myšky". 
Regeneračná schopnosť kĺbovej chrupky je veľmi malá, chondrocyty sa po ukončení rastu už nedelia.
Cievne zásobenie kĺbov.
Kĺby sú krvnými cievami zásobené veľmi bohato a okolo kĺbového puzdra sa často tvorí sieť (lat. "rete articulare"). Kĺbové vetvy tepien zásobujú epifýzy, kĺbové puzdro a synoviálnu membránu, v terminálnom vetvení vzniká bohatá sieť kapilár – preto aj ľahké zranenie môže mať za následok krvácanie do kĺbovej dutiny.
Lymfatická cievna spleť je uložená hlbšie v synoviálnej membráne, vo väzivovej vrstve sa spájajú do hrubších vetiev a vychádzajú na flexorovej strane kĺbu. Spájajú sa s vetvami okostice a vlievajú do hlavných miazgových ciev.
Inervácia kĺbov.
Kĺby sú dobre inervované. Vetvy pochádzajú z nervov, ktoré inervujú svaly pohybujúce kĺbom. Slabo je inervovaná synoviálna membrána, kĺbová chrupka nie je inervovaná vôbec. Nervové zakončenia, ktoré vedú vzruchy do CNS, informujú o momentálnom stave kĺbu (tlak, poloha, napätie puzdra a pod.) Vedome alebo reflexne je potom ovplyvňovaná svalová kontrakcia a tonus, a tým aj poloha a postavenie kĺbu.
Pohyby kĺbov.
"Pozri článok Anatomické postavenie."
Rozdelenie kĺbov.
Podľa počtu kostí, ktoré ho tvoria:
Podľa tvaru kĺbových plôch:

</doc>
<doc id="86737" url="https://sk.wikipedia.org/wiki?curid=86737" title="Pseudocarchariidae">
Pseudocarchariidae

Pseudocarchariidae je čeľaď radu Lamniformes s jediným rodom Pseudocarcharias.
Patria sem len druhy:

</doc>
<doc id="86742" url="https://sk.wikipedia.org/wiki?curid=86742" title="Väčšia legenda o svätom Gerardovi">
Väčšia legenda o svätom Gerardovi

Väčšia legenda o svätom Gerardovi () je stredoveká legenda opisujúca život čanádskeho biskupa Gerarda. Je mladšia ako tzv. "Menšia legenda", rozborom textu sa zistilo, že vznikla v Uhorsku v 2. polovici 13. storočia, len posledná kapitola bola pridaná v 14. storočí.
Obsah.
Legenda opisuje život biskupa Gerarda, ktorého uhorský kráľ Štefan I. menoval v roku 1030 čanádskym biskupom. Zachytáva detailne udalosti Gerardovej mučeníckej smrti. V roku 1046 Uhri nespokojní s panovaním kráľa Petra Orseola pozvali naspäť do krajiny Ondreja, Bela a Leventeho, synov Vazula, bratranca kráľa sv. Štefana, ktorí boli v exile. V Uhorsku zároveň došlo k Vatovmu pohanskému povstaniu. Gerard a ďalší dvaja biskupi Buldus a Bystrík sa vydali v ústrety Ondrejovi a Leventemu, no v Pešti boli prepadnutí pohanským davom a umučení. 
Rukopisy a edície.
Text sa zachoval v dvoch kódexoch. Starší rukopis bol napísaný v 15. storočí a nachádza sa v Rakúskej národnej knižnici vo Viedni. Druhý rukopis je takmer doslovnou kópiou staršieho kódexu a zachoval sa vo Verejnej knižnici v Mníchove. Existovali aj iné varianty textu, pretože legenda o svätom Gerardovi zo 16. storočia, publikovaná v Benátkach, bola založená na verzii odlišnej od verzií zachovaných v dvoch kódexoch. Text legendy je dostupný v maďarčine aj online.

</doc>
<doc id="86744" url="https://sk.wikipedia.org/wiki?curid=86744" title="Very Large Telescope">
Very Large Telescope

Very Large Telescope (doslova "Veľmi veľký ďalekohľad"), skratka VLT, je systém veľkých moderných optických ďalekohľadov. Vybudovala ich ESO ako súčasť observatória Paranal na kopci Cerro Paranal v púšti Atacama v Čile. Pozostáva zo štyroch veľkých zrkadlových ďalekohľadov (reflektorov) s priemerom primárnych zrkadiel 8,2 metra a troch pomocných zrkadiel s priemerom 1,8 metra. Podľa potreby je možné ich presúvať.
Zrkadlá sú z keramického materiálu, ktorý sa nerozťahuje pri zmenách teploty. Hmotnosť jedného zrkadla je 25 ton. Ďalekohľady majú azimutálnu montáž. VLT je významnou súčasťou európskeho kozmického výskumu hlavne vďaka svojej rozlišovacej schopnosti a najväčšou plochou zachytávajúcou svetelný tok.

</doc>
<doc id="86745" url="https://sk.wikipedia.org/wiki?curid=86745" title="VLT">
VLT



</doc>
<doc id="86756" url="https://sk.wikipedia.org/wiki?curid=86756" title="Hagia Sofia">
Hagia Sofia

Hagia Sofia (ďalšie názvy pozri nižšie) je bývalý byzantský kresťanský chrám, neskôr turecká sunnitská mešita a múzeum na Zlatom rohu v Istanbule. Je to jedna z najznámejších a najvýznamnejších sakrálnych stavieb sveta, do 16. storočia bola stavba najväčším kresťanským chrámom na svete. Kupola Chrámu Svätej Múdrosti bola až do stavby kupoly nového Chrámu svätého Petra v Ríme (1590) najväčšou na svete.
Súčasná stavba bola vystavaná za vlády cisára Justiniána I. po tom, čo bol starší chrám poškodený v priebehu povstania Niká (532). V byzantskom období chrám slúžil ako prirodzené centrum Byzantskej ríše. Okrem náboženských funkcií plnil i úlohy kultúrne a politické, konali sa tu korunovácie byzantských cisárov, viaceré koncily či synody. K chrámovému komplexu bolo pripojených mnoho budov nesakrálneho typu (napr. patriarchov palác), z ktorých sa do dnešných čias zachovali len niektoré. V neskorších obdobiach bola stavba viackrát rekonštruovaná a súčasnú podobu získala za vlády osmanských sultánov.
Chrám mal ako programová stavba justiniánskeho štýlu mimoriadny vplyv na byzantskú architektúru a architektúru kresťanských chrámov byzantského obradu. Spolu s ďalšími pamiatkami v Istanbule súčasťou Svetového kultúrneho dedičstva UNESCO pod názvom Historické oblasti Istanbulu. 
Od 30. rokov 20. storočia budova fungovala ako múzeum, no existovali snahy tureckých konzervatívnych nacionalistických, či islamistických kruhov o jej opätovnú premenu na mešitu. V roku 2020 turecký Najvyšší správny súd anuloval rozhodnutie o zriadení múzea z roku 1934 a turecký prezident Recep Tayyip Erdoğan krátko na to podpísal dekrét, ktorý umožňuje využívanie Hagie Sofie na náboženské účely (t. j. jej i premenu na mešitu). Turecké vládne kruhy deklarovali, že nová situácia neovplyvní navštíviteľnosť budovy. Snahy o premenu budovy na mešitu vyvolali vlnu odporu v prevažne ortodoxnom Grécku a krok odsúdil aj ekumenický patriarcha. Poľutovanie či znepokojenie nad aktom prejavilo aj UNESCO, viaceré krajiny, či pápež František. Krok odsúdili aj niektorí Turci.
Názvy.
Slovenské názvy:
Cudzojazyčné názvy: - "Hagia Sofia" - doslovne: svätá múdrosť [prípadne: Božia múdrosť či svätá Sofia]; súčasná turečtina: "Ayasofya"; lat. "Sancta Sophia".
História stavby.
Prvá a druhá Hagia Sofia.
Dejiny Hagie Sofie sa začali písať už krátko po založení nového hlavného mesta Východorímskej ríše, Konštantínopola. Rozľahlá päťloďová bazilika s átriom a s galériami bola vystavaná neďaleko Veľkého paláca a Hipodrómu v rokoch 330360 za vlády Constantia II., a mala slúžiť ako hlavný chrám konštantínopolského patriarchu i východného impéria. V danom období bola prezývaná Veľký kostol (gr. "Megalé Ekklésia", resp. "Megali Ekklisia"). V roku 404 bola táto Prvá Hagia Sofia poškodená pri požiari v rámci nepokojov spôsobených zosadením patriarchu Jána Zlatoústeho, na čo bola cisárom Theodosiom II. v roku 415 prestavaná a znovu vysvätená. Okolo roku 430 sa v písomnostiach prvýkrát objavil názov Hagia Sofia. Z raného chrámu sa na severnej strane dnešnej Hagie Sofie zachovala rotunda klenotnice nazývaná "skeuofylakion". Z druhej stavby sa dodnes zachovali aj fragmenty z pôvodnej bohatej sochárskej výzdoby, pretože aj druhý chrám bol poškodený, tentoraz v roku 532 počas povstania Nika!
Justiniánsky chrám.
Dnešná Hagia Sofia bola postavená na podnet byzantského cisára Justiniána I. Stavba sa začala krátko po doznení povstania Niká v roku 532 a vysvätená 27. decembra 537. Architektmi stavby boli Isidor z Milétu a Anthemios z Trallu, celkovo sa na nej mali podieľať tisíce umelcov a remeselníkov, a k výstavbe sa viaže viacero legiend. Chrám bol viackrát opravovaný. Pôvodná kupola, ktorá mala pomerne nízky profil, sa už v roku 558 zrútila pri zemetrasení a opráv sa zhostil Isidóros mladší. Nová (dnešná) kupola bola o 7 metrov zvýšená a posvätená bola v roku 563. Chrám bol bohato vyzdobený a zariadený zlatom a striebrom, celkovo sa minulo vyše 20 ton striebra. K chrámu prislúchal v 6. storočí vyše 500-členný klérus na čele s ekumenickým patriarchom, administratívne však bol chrám spojený s ďalšími tromi vedľajšími kostolmi. Bohoslužby sa konali nielen pred oltárom, ale aj priamo pod kupolou, ženy a muži sa omší zúčastňovali oddelene, ženám bola vyhradená galéria (tribúna). Popis ranej podoby chrámu sa zachoval vďaka diel z pera Prokopia Cézarejského, Pavla Silentiaria a Konštantína VII. Druhá významná rekonštrukcia chrámu sa udiala v roku 994 pod taktovkou arménskeho architekta Trdata, vynútená bola zemetrasením v roku 989. Po dobytí Konštantínopola štvrtou krížovou výpravou (1204) bol chrám vyplienený križiakmi a do roku 1261 sa stal sídlom latinského patriarchu Konštantínopola. V roku 1317 boli pridané prvé oporné systému, a následne musela byť znovu opravená po tom, čo ju opäť poškodilo zemetrasenie v roku 1346.
Moslimské obdobie.
Po páde Konštantínopola v roku 1453 dal sultán Mehmed II. Fatih chrám premeniť na mešitu. Z chrámu boli odstránené kresťanské relikvie a oltáre, v neskoršom období (17. storočie) bola prekrytá alebo zničená aj figurálna mozaiková výzdoba, ktorá sa nestotožňovala s islamským učením. Už za vlády Mehmeda II. bol k chrámu pridaný provizórny drevený minaret, modlitebný výklenok mihráb, a vyvýšený rečnícky pulpit pre imámaminbar. 
Už v 16. storočí boli k chrámu pristavané aj 4 minarety (vlády Bajazida II., Selima II. a Murada III.), následne vznikli v tesnej blízkosti mešity mauzóleá osmanských sultánov (mauzóleum Selima II., mauzóleum Murada III. a mauzóleum Mehmeda III.). Na mauzóleum bolo v 17. storočia premenené aj baptistérium. Rekonštrukcie v 16. storočí mal na svedomí osmanský dvorný architekt Sinan, ktorý ku chrámu pridal napr. oporný systém. Za vlády Murada III. v chráme vznikli muezínove lóže. V roku 1739 boli časti južnej bočnej lode prerobené na knižnicu. V rokoch 18471849 prešla stavba generálnou rekonštrukciou pod taktovkou Gaspara Trajana Fossatiho a Giussepeho Fosatiho, ktorí odkryli časti mozaikovej výzdoby a vybudoval sultánovu lóžu v bočnej lodi. Niektoré mozaiky sa zachovali len z fossatiovských náčrtov. V tomto období vzniklo aj osem zelených terčov zdobených islamskou kaligrafiou od Mustafu Izzata, ktorý vytvoril aj kaligrafiu citátu z Koránu vo vrchole kupoly.
Ďalšie rekonštrukcie za prítomnosti amerických odborníkov sa uskutočnili v 30. rokoch 20. storočia. V roku 1934 nariadil Mustafa Kemal Atatürk, vtedajší prezident Tureckej republiky, že Hagia Sofia bude sekularizovaná a prebudovaná na múzeum, ktoré následne vzniklo o rok neskôr. V roku 1993 inšpekcia UNESCO zistila, že budova chátra, preto prebehla jej rekonštrukcia. V rokoch 19972002 bola rekonštruovaná strecha, v roku 2012 boli vyčistené a vynovené mramorové a mozaikové výzdoby. V roku 2020 bola Hagia Sofia opätovne premenená na mešitu. 
Zaujímavosťou múzea bol maskot múzea, mačka Gli, ktorá v Hagii Soffi žila. Gli zomrela v novembri v roku 2020.
Architektúra.
Chrám má obdĺžnikový pôdorys (cca. 71 m x 77 m), ide o spojenie štvorcovej centrály a pozdĺžneho typu trojloďového kostola. Stredná loď je výrazne prevýšená. Možno hovoriť aj o dvojplášťovej stavbe. Veľký otvorený centrálny priestor fungujúci ako hlavná loď je zaklenutý kupolou, konchami a polkupolami, na južnej a severnej strane sú naň napojené bočné lode s galériami, na západnej strane sa nachádzajú pre byzantský obrad typické prvky vnútorného a vonkajšieho nartexu (esonartex, exonartex). Východná strana obsahuje presbytérium s polkupolou. Na južnej a severnej strane sa hlavná loď prostredníctvom arkád otvára do bočných lodí, na ktorých sa na prvom podlaží nachádzajú galérie otvorené do lode arkádami. Štvorcový stred je tvorený štyrmi mohutnými piliermi, ktoré sa v hornej časti spájajú klenbovými oblúkmi. Na klenbových oblúkoch a na štyroch pendatívoch v ich rohoch je uložená kupola so 40 rebrami. Priemer súčasnej kupoly je 31,4 m. V exteriéri je kupola posilnená 40 krátkymi piliermi rámujúcimi malé okná. Na východnej a západnej strane hlavnej kupoly je priestor hlavnej lode otvorený a zaklenutý polkupolou, ktorá je diagonálne doplnená nikami a zaklenutými konchami.
Do chrámu sa pôvodne vstupovalo cez dnes už neexistujúce átrium, ktorého z ktorého päť brán ústilo do troch otvorov úzkeho a dlhého esonartexu s pôvodne piatimi bránami do vlastného jadra chrámu. Hlavným vstupom určeným pre cisára bola Cisárska brána. Interiér bol bohato vyzdobený mramorovými obkladmi a intarziami (o"pus sectile"), ktoré sa vo veľkej miere zachovali dodnes, mozaikami a prepychovými predmetmi. Mramorová výzdoba siaha po úroveň rímsy nad tribúnami, kde na ňu nadväzuje mozaika. Podlaha je taktiež z mramoru, poprípade iných kameňov (napr. "omfalion"). Vysokú umeleckú úroveň má sochárska plastika, najmä mramorové hlavice pilastrov a stĺpov, ktoré sú zdobené akantom a iniciálami cisára Justiniána I. Veľkého a cisárovnej Teodory. Mramorové boli i vnútorné rímsy a mramorové detaily. Mramorový materiál pochádza z ostrovov v Marmarskom mori. Celkovo 64 stĺpov je rozličného pôvodu, niektoré sú z červeného porfýru, iné zo zeleného bazaltu, časť z nich pochádza z Artemidinho chrámu v Efeze. Chrám bol pôvodne obstavaný palácmi (napr. patriarchálny palác), ktoré sa však nezachovali.
Vonkajšie budovy komplexu a prístavby.
V osmanskom období boli k chrámu pristavané štyri minarety. Ako prvý z dnešných minaretov bol za vlády Bajazida II. vystavaný juhovýchodný červený minaret a následne biely severovýchodný minaret. Architekt Sinan následne za vlád Selima III. a Murada III. chrámu doplnil ďalšie dva biele minarety na západnej strane chrámu.
Architekt Sinan k chrámu pristaval taktiež mauzóleum v ktorom bol neskôr pochovaný sultán Selim II. Hrobka má osemuholníkové usporiadanie a jej steny sú z mramoru. Interiér je bohato zdobený v duchu islamského umenia a obsahuje celkovo 42 sarkofágov. Hrobka Mehmeda III. bola vybudovaná Dalgicom Ahmedom Agom za vlády Ahmeda I. a svojim oktogonálnym plánom nesie sa v podobnom duchu ako mauzóleum Selima II., skladá sa však z dvoch dómov a ukrýva 36 sarkofágov sultána a jeho blízkych. Hrobka Murada III. má hexagonálny tvar a bohato zdobené ornamentálne okná, prislúcha k nej aj menšia Hrobka Princov, v ktorej sú pochované štyri deti sultána Murada III. Sériu hrobiek sultánov a príslušníkov ich rodiny uzatvára Baptistérium Hagie Sofie, ktoré bolo na mauzóleum sultánov Mustafu I. a Ibrahima, a ich rodinu.
Po tom, čo bolo mesto dobyté Osmanmi bola k chrámu pristavaná aj nová madrasa, ktorá sa však do dnešných dní nedochovala, pretože bola zbúraná v období republiky. Zachovala sa budova základnej školy založenej v 18. storočí Mahmudom I. Pomerne novou prístavbou (19. storočie, bratia Fossatiovci) je "Muvakkithane" (hodinová miestnosť), ktorá slúžila na ľahké zistenie času pre potreby moslimských modlitieb. Dnes budovu využíva administratíva múzea. Byzantínci využívali na zisťovanie času špeciálne navrhnutú budovu "Horologion", ktorá slúžila aj ako observatórium, či prezliekareň pre slávnostný vstup cisára do chrámu.
Najstaršou časťou chrámu je "skeuofylakion", ktoré pochádza ešte z predjustiniánskeho obdobia prvého alebo druhého chrámu, ktoré slúžilo ako pokladnica a sakristia. V neskoršom osmanskom období fungovala budova aj ako chudobinec, kým túto úlohu neprebrala nová budova chudobinca postavená Mahmudom I. Aj novší chudobinec sa zachoval do dnešných dní, jeho vstupná brána patrí k barokovým pamiatkam Osmanskej ríše. Brána bola používaná pri vstupe do chrámu z paláca Topkapi. V exteriéri chrámu sa zachovalo aj niekoľko pozostatkov sochárskeho umenia zo staršieho chrámu Hagia Sofia.
Mozaiky.
Justiniánova stavba spočiatku neobsahovala žiadne figurálne mozaiky. Pôvodná mozaiková výzdoba sa zachovala fragmentárne a obsahuje iba rastlinnú a geometrickú ornamentiku, či purpurové kríže na zlatom pozadí, zlatá mozaika zdobila aj pôvodnú kupolu, ktorá okrem nej obsahovala len kríž v medailóne a hviezdy. Prvé mozaikové postavy sa v chráme objavili za vlády Justína II. v druhej polovici 6. storočia. Tematicky zobrazovali Krista, Pannu Máriu a apoštolov. V neskoršom období boli ale tieto diela zakryté omietkou. Dnes sa zachované mozaiky z raného obdobia nachádzajú vo verejnosti neprístupnej miestnosti. V období obrazoborectva neboli z ideologických dôvodov žiadne figurálne mozaiky doplnené, no po víťazstve ortodoxie v roku 843 v chráme vzniklo viacero veľkých mozaikových diel, z ktorých sa niektoré vďaka reštaurátorským prácam v 19. a 20. storočí zachovali.
Väčšina mozaík pochádza z macedónskeho obdobia (tróniaca Panna Mária Bohorodička v apside s anjelmi po bokoch, mozaika Leva VI. kľačiaceho pod Kristom Pantokratorom s medailónmi Márie a anjela po stranách nad Cisárskou bránou, Konštantín I. a Justinián I. s Bohorodičkou, Alexander III., cisárovná Zóé a Konštantín IX. Monomachos. Z komnénovského obdobia pochádza zase mozaika Jána II. a jeho manželky Ireny Uhorskej s Theotokos uprostred a portrét Jánovho syna Alexia. Pravdepodobne z konca komnénovského obdobia alebo začiatku palaiologovského obdobia pochádza čiastočne zachovaná mozaika s motívom deésis.
Podľa dobových správ mali v chráme existovať aj naratívne mozaiky ako napr. "Krst", "Zoslanie Ducha svätého", či "Izaiášova vízia". V roku 1989 boli objavené aj zvyšky palaiologovskej mozaiky, ktorá zobrazovala Jána V. a jeho manželku, Bohorodičku a Jána Krstiteľa.

</doc>
<doc id="86764" url="https://sk.wikipedia.org/wiki?curid=86764" title="Nauka reči Slovenskej">
Nauka reči Slovenskej

Nauka reči Slovenskej (v súčasnej slovenčine Náuka reči slovenskej) je literárne dielo, ktorým Ľudovít Štúr položil základy spisovného jazyka po gramatickej stránke. Poukázal na rôzne gramatické javy a vysvetlil ich na mnohých príkladoch, čím sa toto dielo zaradilo medzi kvalitné gramatické príručky slovenského jazyka.
"Náuka reči slovenskej" má tieto časti:
Vydaná bola v roku 1846 v Bratislave na 216 stranách v Tatríne. Časti znova vyšli v reedícii v roku 1943 a v 5 zväzkoch diela "Slovenčina naša" (Bratislava, 1957). Faksimilová reedícia originálneho vydania vyšla v roku 2006. 
Dejiny.
V dejinách slovenského jazyka zaujíma rok 1843 významné postavenie. V tomto roku sa Ľudovít Štúr rozhodol uviesť nový spisovný jazyk založený na základe stredoslovenského nárečia, ktorý by nahradil Bernolákovčinu. Toto Štúrovo rozhodnutie malo pozitívny dopad nielen na duchovný ale aj na politický život slovenského národa. Štúrovi sa podarilo odstrániť dvojakosť, ktorá vyplývala z používania dvoch spisovných jazykov: západoslovenského a českého. Zjednotenie Slovákov spisovným jazykom utvorilo spoľahlivé základy celkovej národnej obnove. Tá sa prejavila v rôznych smeroch. Začali vychádzať Štúrove „Slovenskje národňje novini“ s prílohou „Orol tatránski“, Štúrovci sa bili za kultúrne a politické práva, organizovali spolkovú činnosť, vydávali diela pre široké vrstvy i pre intelektuálov. Spisovná slovenčina sa stala ústredným hýbačom národného života.
Štúr sa so svojimi spolupracovníkmi pokúsil najprv pokračovať v duchu Kollárových zásad, t. j. spočiatku prijímal jeho stanovisko, že oprávnenie na život majú iba štyri slovanské literatúry: ruská, poľská, česká a juhoslovanská. No väčšina Slovákov neprijala spisovnú češtinu. Preto sa Štúr rozhodol v roku 1843 postaviť proti Kollárovi a bernolákovcom. Začal hlásať, že každý kmeň má právo na samostatný život a jazyk.
Štúr pokladal slovenčinu za osobitný jazykový celok, pretože sa svojou hláskovou a tvarovou štruktúrou a slovníkom v mnohom odlišuje od susedných slovanských jazykov. V porovnaní s češtinou Štúr zdôrazňoval starodávnosť slovenčiny, jej ľubozvučnosť, bohatstvo, tvorivosť a nepokazenosť cudzími vplyvmi. Za najčistejšiu a najzachovalejšiu podobu slovenčiny pokladal nárečia v okolí Tatier.
Štúrov pravopis.
Štúr podal výklad svojho pravopisu v diele „Náuka reči slovenskej“. Väčšinu pravopisných zásad mal spoločnú s Bernolákovými s tým rozdielom, že Štúrove zásady boli aplikované na strednú slovenčinu. Aj Štúr zakladal svoj pravopis na zásade, že každej fonéme má v písme zodpovedať príslušná graféma. Z toho vyplýva, že Štúrov pravopis je fonologický. Štúr označoval mäkkosť d, t, n mäkčeňom, mäkké ľ v pôvodnej štúrovčine nebolo, pretože Štúr ho pokladal za zbytočné. V pôvodnej štúrovčine nebolo ani ä, namiesto neho sa písalo len e. Štúrovská slovenčina sa líši od bernolákovčiny predovšetkým dvojhláskami. Kým Bernolák zapisoval ie a ô ako ge a uo, Štúr určil písať dvojhlásky ia, ie, ô ako ja, je, uo. Štúr taktiež správne určil písanie dlhých slabičných spoluhlások ŕ a ĺ. 
Do Štúrovho pravopisu bolo ešte veľakrát zasahované, čo pozmenilo jeho podobu. Napríklad hodžovsko-hattalovské zmeny zhoršili Štúrov fonologický pravopis, najmä zavedením ypsilonu podľa historického českého pravopisu.
Štúr sa usiloval, aby sa spisovná slovenčina zbavila cudzích a nepôvodných slov, preto sa aj vo svojich dielach snažil vyjadrovať výhradne slovenskými výrazmi. Pri menej známych alebo nových slovenských slovách uvádzal v zátvorkách ich význam po latinsky alebo po nemecky: písmená (literae), obecenstvo (publicum), občiansky (civilis), snem (Landtag) atď. Z týchto príkladov vidieť, že už od samého začiatku zámerne budoval aj jazykovú kultúru, pričom zdôrazňoval najmä čistotu slovníka.
Na rozdiel od Bernoláka si Štúr všímal aj slovenskú frazeológiu. Vyčítal Čechom, že doslovne prekladajú výrazy z nemčiny, takže sú nezrozumiteľné pre človeka, ktorý nevie po nemecky aj keď preložené slová pozná.
Dôvody, pre ktoré sa Štúr vyslovil za písanie v strednej slovenčine, sú:
Štúrom vyslovená požiadavka, aby sa spisovná reč zakladala na slovníku, skladbe a výrazoch ľudovej slovenčiny, sa dnes pokladá za samozrejmosť.
Obsah knihy Náuka reči slovenskej.
Úvod.
V úvode sa Štúr venoval rôznym otázkam, ktorými chcel poukázať na dôvody, pre ktoré sa rozhodol toto dielo napísať. Okrem iného sa venuje napríklad otázke, ktorá je aktuálna aj v súčasnosti: vzťah medzi myšlienkou a rečou. Proces tvorby myšlienky si Štúr vysvetľuje takto: „Týmto hlbokým pohnutím ale predmet zvonku do hlbiny človeka sa prenesie, nie síce v svojej hmotovitosti, ale v obraze svojom, a tento obraz, keď v človekovi sa vyjaví, voláme predstavením, v ktorom je zavinutá vec vnešná.“ (137 – 138) Pojem „reč“ chápe Štúr ako zvukové vyjadrenie ľudských myšlienok vytvorených vo vedomí. Slovanský národ opisuje ako „národ bohatým duchom obdarovaný, živosti i čerstvoty plný, svieži, tvorivý.“ (142) V každom slovanskom jazyku nachádza Štúr črtu vlastnú inému neslovanskému európskemu jazyku, čím naznačuje rovnoprávnosť slovanských jazykov s hociktorým iným jazykom sveta. Staroslovančina má plnosť a ľahkotvorivosť starého indického jazyka, rímska dôkladnosť a prísnosť sa dá badať v ruštine, poľština je dojímavá a ľahká ako francúzština, spevavosť a sladkosť taliančiny cítiť v srbčine a dalmatínskom jazyku a nemecká rozmyseľnosť sa nachádza v bohatej češtine. Štúr vyzýva slovanské kmene aby písali pôvodnú literatúru vo svojom materinskom jazyku. Prostredníctvom literatúry by sa Slovania mohli zviditeľniť a ukázať svetu svoje kvality a krásu svojho jazyka. Slovenské nárečie malo medzi ostatnými slovanskými nárečiami podľa Štúra osobitné postavenie aj vďaka polohe krajiny. Tak ako krajina leží v strede medzi druhými slovanskými kmeňmi, tak aj nárečie je v strede, uložené medzi druhými slovanskými nárečiami. Toto Štúr chápe ako dôvod tej skutočnosti, že slovenčina má tak blízko k ostatným slovanským jazykom. Najčistejšie sa podľa Štúra hovorilo po slovensky v okolí Tatier: v Liptove, Orave, Turci, v hornom Trenčíne, v hornej Nitre, Zvolene, Tekove, Honte, Novohrade a v časti Gemera a na Dolnej zemi.
Gramatická časť diela „Náuka reči slovenskej“ má tri časti. Prvá sa týka zloženia a pôvodnej určitosti slov, druhá je o skloňovaní a tretia sa týka spájania slov.
Diel I – Sklad a pôvodná určitosť slov.
V tejto kapitole sa Štúr venoval najprv hláskam. Ako samohlásky klasifikoval: a, e, i, o, u, l, r. V Štúrovej slovenčine nebolo dlhé é a ó. Grafému y neuznával a nepovažoval ju ani za samohlásku. Tvrdil, že v našej reči y nie je. Hlásky l a r označoval ako polosamohlásky pričom ich radil k samohláskam, pretože majú slabikotvornú vlastnosť: vĺča, kĺzať, bŕkať, hŕkať. Za dvojhlásky považoval: aj, au, ej, eu, iu, oj, ou, uj.
Hlásku ä Štúr do svojej spisovnej slovenčiny nezaradil, ä považoval za hynúcu hlásku.
Spoluhlásky rozdeľoval:
Ďalšou Štúrovou témou bolo tvorenie slov. Princípy tvorenia slov v Štúrovskom pravopise sa v podstate nelíšia od princípov súčasného spisovného jazyka. Štúr si správne všimol, že slovo pozostáva zo slabík, z koreňa a prípony (ktoré nazval príveskami) alebo predpony, že zložené slová pozostávajú z viacerých slovných základov. Osobitnou skupinou slov, ktoré Štúr vyčlenil sú „zväčšujúce a zmenšujúce slová“, ktoré by sme mohli súčasnou terminológiou pomenovať ako expresívne slová zhoršujúce alebo zjemňujúce. Tieto Štúr rozčlenil na: zväčšené, hromadné, zmenšujúce. Patria sem slová ako: skupáň, hlaváň, chlapina, chlapisko, sedlač, chlápä, žieňatko, orlíča, dievčička, rybka, babka, kamenček, misečka, Janko, apko, kukulienka, deduško.
Slovesné vidy Štúr bohato rozčlenil. Tu je niekoľko príkladov:
Štúr rozoznáva tri slovesné spôsoby: ukazujúci, spojujúci, rozkazujúci.
Neurčitok slovesa Štúr nepokladá za súčasť zmyslu, významu slovesa a nazýva ho neurčitý spôsob.
Slovesné podstatné mená (písanie, čítanie, berúc, majúc, stojac) nazýva pojmom menoslovia.
Výslovnosť bola fonologická (píš ako počuješ). Dlhé é a ó sa vyslovovalo len v prevzatých slovách: chór, trón, béka. Ostatné pozície, kde by malo byť é alebo ó sa vypĺňali zvukmi ja, jé a uo. Pozor si bolo treba dávať na slabičné r, ŕ, l, ĺ. Nemalo sa vyslovovať ä. Sám Štúr o tejto hláske píše: „Uši slovenské na čistozvučnosť naučené neľúbia zvukov nečistých, a preto sa ani v čistej slovenčine tento zvuk nemá vyslovovať.“ (221) Ďalej Štúr upozorňuje na dôkladnú výslovnosť dvojhlások, mäkkých a tvrdých spoluhlások, dlhých a krátkych samohlások, pozornosť venuje aj znelostnej asimilácii napr. v slovách: mestskí, mňíšski, katolícski, ňemecskí, levočskí atď., a naznačuje zákon o rytmickom krátení: „V čistej slovenčine nikde dve dlhé sylaby jedna s druhou neprichodia a čo by aj jedna podľa povahy svojej mala byť dlhá, skráca sa , keď predchádzajúca je dlhá.“ (226)
Diel II – O priemenčivosti slov.
V tejto kapitole sa Štúr dôkladne venoval skloňovaniu ohybných slovných druhov. Pre skloňovanie podstatných mien vyčlenil tieto vzory: král, dvor, sluha, ruka, ulica, cirkev, noc, dedo, pole, staveňja, káča. Prídavné mená mali v Štúrovej slovenčine vzory: králov, matkin, pekný, krásny. Číslovky, ktoré Štúr nazýval počtami sa skloňovali podľa vzorov: päť, sto, tisíc. Všemená, v dnešnej terminológii zámená mali tieto vzory: ja, sám, kí. Slovesá mali len jeden vzor a tým bolo sloveso byť.
Diel III – Spojna.
Obsahom tretieho, posledného, dielu sú pravidlá spájania slov do väčších celkov – viet.
Týka sa to:
V podstate sú tieto princípy a pravidlá totožné s pravidlami súčasnými. Princíp spájania slov do viet sa vývojom slovenčiny nezmenil.
Slovenčina dnes.
Pri porovnaní Štúrovej spisovnej slovenčiny so súčasnou je výrazne zrejmé, že slovenčina prešla od Štúrovských čias množstvom zmien. Medzi najvýraznejšie rozdiely patria javy vyskytujúce sa v hláskosloví, skloňovaní, výslovnosti a v klasifikácii hlások a rozdelení slovných druhov. Súčasná slovenčina obsahuje hlásky é, ó, ä, ľ, y a za dvojhlásky sa považujú len ia, ie, iu, ô, pričom sa zmenil aj ich pravopis (dnes píšeme v dvojhláskach namiesto j – ja i – ia.). Klasifikácia hlások je dnes tiež odlišná, je presnejšia a vedecky dokázaná a odôvodnená. Tvary v skloňovaní sa taktiež pozmenili. Napríklad koncovka uo v prídavných menách zanikla a namiesto nej pridávame koncovky é: dobruo – dobré, peknuo – pekné atď. Súčasná slovenčina má aj odlišné vzory ohybných slovných druhov.
Výslovnosť v súčasnosti nie je stopercentne fonologická ako to bolo v Štúrovej slovenčine. Napríklad tvrdé t, d, n, l ak po nich nasleduje e, i čítame mäkko ť, ď, ň, ľ. Všeobecne platí, že v jazyku sa nachádza viac hlások ako písmen, preto sa niektoré tie isté písmená čítajú v odlišných situáciách odlišne.
Spisovný jazyk je pružne stabilný systém, čo znamená, že sa môže v určitých časových intervaloch meniť a to podľa potreby jeho používateľov a vzhľadom na jeho vývin. Preto sa kodifikácia spisovného jazyka stále mení, zdokonaľuje a prispôsobuje. Základnou a najznámejšou kodifikačnou príručkou spisovnej slovenčiny sú Pravidlá slovenského pravopisu.

</doc>
<doc id="86767" url="https://sk.wikipedia.org/wiki?curid=86767" title="NGC 221">
NGC 221



</doc>
<doc id="86768" url="https://sk.wikipedia.org/wiki?curid=86768" title="Náuka reči slovenskej">
Náuka reči slovenskej



</doc>
<doc id="86771" url="https://sk.wikipedia.org/wiki?curid=86771" title="Otvorená hviezdokopa M41">
Otvorená hviezdokopa M41



</doc>
<doc id="86772" url="https://sk.wikipedia.org/wiki?curid=86772" title="Veľká hmlovina v Orióne">
Veľká hmlovina v Orióne



</doc>
<doc id="86773" url="https://sk.wikipedia.org/wiki?curid=86773" title="Praesepe">
Praesepe



</doc>
<doc id="86774" url="https://sk.wikipedia.org/wiki?curid=86774" title="NGC 2422">
NGC 2422



</doc>
<doc id="86775" url="https://sk.wikipedia.org/wiki?curid=86775" title="M47">
M47



</doc>
<doc id="86776" url="https://sk.wikipedia.org/wiki?curid=86776" title="NGC 2548">
NGC 2548



</doc>
<doc id="86777" url="https://sk.wikipedia.org/wiki?curid=86777" title="NGC 4472">
NGC 4472



</doc>
<doc id="86778" url="https://sk.wikipedia.org/wiki?curid=86778" title="NGC 2323">
NGC 2323



</doc>
<doc id="86779" url="https://sk.wikipedia.org/wiki?curid=86779" title="Gastonia">
Gastonia

Gastonia bol 5 až 6 metrov dlhý obrnený bylinožravý dinosaurus blízko príbuzný rodu Polacanthus. Tento rod je známy z kompletných pozostatkov zahrňujúcich niekoľkých lebiek. Vyskytoval sa pred približne 125 miliónmi rokov na území dnešného Utahu (USA). Jediný druh je Gastonia burgei. 
Brnenie.
Gastonia žila po boku obrovského dromeosaurida rodu Utahraptor (až 6 metrov dlhý), veľmi dobré kostené brnenie tela teda nachádzalo svoje opodstatnenie. Úzka, pretiahnutá lebka bola chránená zrastenými kostenými platňami, predná časť trupu kostenými tŕňmi, bedrá plochou zrastenou kostenou platňou a chvosť, okrem kostených hrboľov, bol opatrený po bokoch aj ostrými kostenými doskami. Koncom minulého storočia sa myslelo, že podobne ako vyspelejšia čeľaď Ankylosauridae, aj zástupcovia Polacanthidae (tým pádom aj gastonia) disponovali kosteným kyjom na konci chvosta. Neskôr sa však prišlo na omyl. 

</doc>
<doc id="86780" url="https://sk.wikipedia.org/wiki?curid=86780" title="NGC 7654">
NGC 7654



</doc>
<doc id="86781" url="https://sk.wikipedia.org/wiki?curid=86781" title="Complementary Metal Oxide Semiconductor">
Complementary Metal Oxide Semiconductor

Complementary Metal Oxide Semiconductor (CMOS) je technológia výroby logických integrovaných obvodov (čipov).
Najcharakteristickejšou vlastnosťou obvodov vyrobených touto technológiou je takmer nulový prúd pretekajúci obvodom v statickom stave, t.j. keď sa logické úrovne na vstupoch (a tým aj výstupoch) nemenia. CMOS obvod odoberá prúd len pri prepínaní. Preto sú CMOS čipy obvody mnohonásobne úspornejšie ako čipy vyrobené staršou technológiou NMOS či technológiami založenými na bipolárnych tranzistoroch. Prakticky všetky logické integrované obvody sú dnes vyrábané technológiou CMOS.
Návrh.
Pri realizácii logickej funkcie (či už jednoduchej alebo zložitej) sa obvod skladá z dvoch častí:
Každá táto časť je logickou negáciou druhej.
Šírka kanálu (w) pre PMOS je väčšinou 2 krát väčšia ako šírka kanálu pre NMOS pre logické obvody.
Technická realizácia.
Základné prvky sú odvodené od klasických PMOS a NMOS, len hradlá sú aj napriek M v skratke MOS z tepelne odolnejšieho a lacnejšieho polykryštalického kremíka. V rámci výskumu sa však experimentuje aj s kovovými elektródami.
Obvody rady 4000 operujú s TTL úrovňou, ale v počítačoch sa prešlo na nižšie napätia, pretože to znižuje výkonový rozptyl (laterálne skraty cez parazitné kapacity) pri vysokých frekvenciách. Typické napätia sú 3,3 V alebo 1,8 V a pri supervysokých frekvenciách sú aj menšie ako 1 V. Niektoré čipy pre niektoré rozhrania majú interne nízke napätia a dovonka TTL. Frekvencia teda možno zvýšiť vďaka zmenšeniu napätia, takže je ohraničená len latenciou. Vďaka nižším napätiam sa však dá aj čipová štruktúra zmenšiť tenšími izolačnými vrstvami (menší čip ⇒ menšia latencia) bez rizika prierazu a signálových „duchov“.

</doc>
<doc id="86783" url="https://sk.wikipedia.org/wiki?curid=86783" title="NGC 5024">
NGC 5024



</doc>
<doc id="86784" url="https://sk.wikipedia.org/wiki?curid=86784" title="Vlnovo-časticová dualita">
Vlnovo-časticová dualita



</doc>
<doc id="86785" url="https://sk.wikipedia.org/wiki?curid=86785" title="NGC 6715">
NGC 6715



</doc>
<doc id="86788" url="https://sk.wikipedia.org/wiki?curid=86788" title="Spin">
Spin

Spin (z angl. otočka) môže byť:

</doc>
<doc id="86790" url="https://sk.wikipedia.org/wiki?curid=86790" title="NGC 205">
NGC 205



</doc>
<doc id="86792" url="https://sk.wikipedia.org/wiki?curid=86792" title="Lietajúci tanier">
Lietajúci tanier



</doc>
<doc id="86793" url="https://sk.wikipedia.org/wiki?curid=86793" title="Kanálový rozvod">
Kanálový rozvod

"Kanálový rozvod môže v stavebníctve označovať aj rozvod tvorený kanálmi (napríklad vzduchovými, kanalizačnými)."
Kanálový rozvod je typ rozvodového mechanizmu využívajúci kanály vytvorené v stenách bloku motora ústiace do pracovných priestorov (pod a nad piest). Piest pri svojom pohybe tvarovanou hranou striedavo odkrýva a zakrýva ústia kanálov, čím reguluje tok pracovných plynov.
Kanálové rozvody sa používajú pri dvojtaktných motoroch, pretože môžu pracovať synchrónne s pohybom piesta. Jeden pracovný cyklus sa vykoná práve za jednu otáčku.
Štandardne obsahuje kanálový rozvod 3 typy kanálov:
Rozdelenie.
Podľa polohy kanálov a tvaru prúdu pracovných plynov v spaľovacom priestore sa rozlišujú:

</doc>
<doc id="86795" url="https://sk.wikipedia.org/wiki?curid=86795" title="Ventilový rozvod">
Ventilový rozvod

Ventilový rozvod je typ rozvodového mechanizmu využívajúci ventily na riadenie toku pracovných plynov cez piestový stroj. Ide o najčastejší typ mechanických rozvodov, používaných v štvortaktných spaľovacích motoroch.
Princíp činnosti.
Otváranie ventilov riadi príslušná vačka vačkového hriadeľa alebo zriedkavo výstredník výstredníkového hriadeľa, ktorý je poháňaný priamo kľukovým hriadeľom. U štvortakných motorov sa vačkový hriadeľ otáča presne 2x pomalšie ako kľukový, pretože jeden pracovný cyklus motora trvá dve otáčky kľukového hriadeľa. Pohyb vačky sa na ventily prenáša v závislosti od typu rozvodu zdvíhatkami, zdvíhacími tyčkami a vahadlami. Pohyb výstredníka ojničkami a vahadlami. Pre zníženie trenia bývajú v mechanizme zaradené kladky, ktoré menia šmykové trenie na valivé. 
Zatváranie ventilov je zabezpečené najčastejšie pružinami, výnimočne druhou vačkou pri tzv. desmodromických rozvodoch.
Pohon rozvodu.
Energia na pohon rozvodu je odoberaná z kľukového hriadeľa. Pohon môže byť riešený: 
Pohon väčších motorov by mal byť vyvedený z miesta, kde sa kľukový hriadeľ otáča najrovnomernejšie, t. j. z uzla torzného kmitania. Toto miesto je pri zotrvačníku. Pri malých automobilových motoroch je torzné kmitanie nízke, preto je pohon väčšinou vedený z voľného konca kľukového hriadeľa (zo strany oproti zotrvačníku). 
Rozdelenie.
Podľa umiestnenia vačkového hriadeľa a ventilu sa delia na rozvody: 
Konštrukcia kde je vačkový hriadeľ uložený v bloku motora, pri kľukovom hriadeli je typická pre staršie rozvody. Rozvody F sú zložité a pri rozvodoch SV sa veľmi ťažko vytvára spaľovací priestor s vhodnými vlastnosťami, preto sa v súčasnosti takmer nepoužívajú.
Konštrukcia s vačkovým hriadeľom uloženým v hlave valcov je typická pre moderné motory.
Zdroje.
Trnka J., Urban J.: "Spaľovacie motory". Alfa Bratislava, 1992.

</doc>
<doc id="86796" url="https://sk.wikipedia.org/wiki?curid=86796" title="Pachyrhinosaurus">
Pachyrhinosaurus

Pachyrhinosaurus bol veľký rohatý dinosaurus. Známy je z kompletných pozostatkov veľkého množstva jedincov. Žil pred 71 až 68 miliónmi rokov na severozápade Severnej Ameriky. 
Opis.
Pachyrinosaurus patril s dĺžkou 6 až 8 metrov medzi pomerne veľké rohaté dinosaury. Keďže rohaté dinosaury sa tvarom tela navzájom výrazne neodlišovali, Pachyrhinosaurus disponoval všetkými základnými znakmi tela zástupcov Ceratopsia: mal krátky, no silný krk, pomerne krátky trup a skrátený chvost. Hlava bola opatrená silným kosteným zobákom, vytŕčajúcimi lícnymi kosťami a kosteným golierom, ktorý bol kratší ako ostatná časť lebky (znak podčeľade Centrosaurinae). Kostený golier mal odľahčený dvoma stredne veľkými otvormi.
Na rozdiel od väčšiny vyspelých ceratopsov, na lebke pachyrinosaura sa nám nezachovali žiadne prominentné rohy. Na mieste, kde sa u zástupcov Centrosaurinae nachádzal dlhý kostený roh, mal veľký kostený hrboľ. Z vrcholu kosteného goliera vyrastali dva tŕne, niektorým jedincom aj krátky roh za očami, pri koreni kosteného goliera. Rod Pachyrhinosaurus tak predstavuje vyvrcholenie evolučného trendu centrosaurinov v strácaní nosného rohu. Ten bol najprv skrátený a ohnutý smerom dopredu a dole (Einiosaurus), neskôr zostala len základňa (Achelousaurus), ktorú nahradil kostený hrboľ.
Niektorí vedci však zastávajú názor, že myzla postupne len kostená základňa nosného rohu. V prípade pachyrinosaura by tak mohol veľký kostený hrboľ tvoriť základňu impozantného kosteného rohu tvoreného rohovinou. Niečo podobné pozorujeme aj medzi dnešnými zvieratami – rohy nosorožca sú tiež tvorené len rohovinou, pričom základňu im tvoria kostené hrbole. Keďže rohovina málokedy skamenie, rohy pravekých nosorožcov tak poznáme len na základe ich kostených základní. Ak kostený hrboľ nad nozdrami pachyrinosaura naozaj tvoril základňu pre rohovinový roh, tento roh mohol byť veľmi veľký, zrejme do dvoch metrov dlhý (podobne ako u pravekého nosorožca rodu Elasmotherium). Veľký roh by bol veľkou výhodou pri konfrontácii s nebezpečným dravcami akým bol napr. Daspletosaurus.
Spôsob života.
Pachyrinosaura poznáme aj na základe pozostatkov celého stáda. Vieme tak, že tento dinosaurus putoval po krajine vo veľmi veľkých čriedach (s niekoľko tisíc jedincami), ktoré zrejme migrovali z južných oblastí na sever – pozostatky pachyrinosaura boli totiž nájdené aj na Aljaške. Putovali ako dospelé jedince, tak aj mláďatá. V takto veľkom stáde zrejme panovala hierarchia, ktorú si jedince získavali vzájomnými súbojmi (stopy po vzájomných súbojoch sú medzi rohatými dinosaurami doložené), podobne ako dnešné jelene, teda pretláčaním hláv. Počas ruje samce využívali pre zmenu svoje kostené goliere, ktoré sa mohli pod vplyvom hormónov alebo zvýšeného tlaku krvi pestro sfarbiť a lákať tak pozornosť samíc. 

</doc>
<doc id="86798" url="https://sk.wikipedia.org/wiki?curid=86798" title="OpenStreetMap">
OpenStreetMap

OpenStreetMap je otvorený projekt, ktorého cieľom je tvorba voľných geografických dát, ako sú napríklad cestné mapy. Používa predovšetkým dáta z prijímačov GPS (v režime automatického zaznamenávania súradníc prechádzanej trasy), ktoré sú následne kontrolované a editované. Je založený na kolektívnej spolupráci a na koncepcii Open source.
Projekt OpenStreetMap založil v júli 2004 Steve Coast z Veľkej Británie. V apríli 2006 sa OSM začal transformovať na nadáciu. „Nadácia OpenStreetMap je medzinárodná nezisková organizácia, ktorej zámerom je povzbudzovať tvorbu, spracovanie a šírenie voľných geografických dát a poskytovať tieto dáta ktorémukoľvek záujemcovi o ich používanie a zdieľanie.“ Licencia pod ktorou sú dáta poskytované je Open Database License.
Formát dát.
Najbežnejším zdrojom dát nahrávaných do OSM sú prenosné prijímače GPS. Mnohí prispievatelia používajú nástroj ako napr. GPSBabel na konverziu dát zo surového (NMEA) alebo proprietárnych formátov do GPX, ktorý je odvodený z XML. Dáta sa zhromažďujú vo vzťažnom systéme WGS84 ako zemepisná dĺžka / zemepisná šírka a sú obvykle zobrazené v Mercatorovej projekcii.
Zobrazovacie nástroje.
Webstránka OpenStreetMap poskytuje zobrazovač založený na koncepte AJAX a OpenLayers, podobný tomu, ktorý používajú napríklad Google Maps. Vzhľadom na fakt, že zdrojová databáza je verejne dostupná, existuje množstvo portálov ktoré ponúkajú mapu v inej vizualizácii. Väčšina využíva OpenLayers, ale niektoré sú založené na iných technológiách, napríklad Flash.
Popri online mapách, existujú aj mapy do mobilných telefónov, tlačené mapy, mapy pre nevidiacich, 3d mapy. Neexistuje žiadna legálna prekážka pri tvorbe akejkoľvek reprezentácie mapy.
Editovacie nástroje.
K dispozícii je niekoľko možností editovania:
Editovať smie len registrovaný užívateľ. Za zriadenie konta sa neplatí, naopak, verejnosť je vyzývaná ku spolupráci.
Zdroje dát.
Hlavné cestné dáta sa obvykle odvodzujú z GPS-trasy, zaznamenaných bežným komerčným GPS-prijímačom. Mozaika satelitných fotografií z družice Landsat7 sa používa ako podklad a na overenie dát.

</doc>
<doc id="86800" url="https://sk.wikipedia.org/wiki?curid=86800" title="Povstanie Štefana Bočkaia">
Povstanie Štefana Bočkaia

Povstanie Štefana Bočkaia (iné názvy: povstanie Štefana Bočkaja [staršie: "Bockaya"], Bočkaiovo/Bočkajovo [staršie:"Bockayovo"] povstanie) bolo prvé zo šiestich protihabsburských stavovských povstaní. Dialo sa v rokoch 1604 – 1606.
Pomery pred povstaním.
Štefan Bočkai pôsobil ako poradca sedmohradského kniežaťa Žigmunda Bátoriho. Možnosť úplného oslobodenia Turkami obsadeného Sedmohradska videl iba v spojení s cisárskym dvorom. V 90. rokoch 16. storočia zastával v Prahe funkciu cisárskeho poradcu v otázkach sedmohradskej politiky. Po prehranej bitke pri Mezőkeresztesi v roku 1596 vzrástol tlak na Sedmohradsko z Osmanskej strany a Bátori sa vzdal kniežacej hodnosti prenechajúc Sedmohradsko cisárovi Rudolfovi II. Šľachta Sedmohradska sa však bála pomsty Turkov za spojenectvo s Habsburgovcami, a preto sa s nimi tajne spojila a uznala aj vazalský pomer k ich ríši. Začal sa odohrávať zápas o vojenské ovládnutie Sedmohradska Habsburgovcami sprevádzaný krvavými bojmi, plienením a konfiškáciami majetkov sedmohradskej šľachty. Znechutený Štefan Bočkai odišiel do Poľska na svoje majetky a žil tam v politickej izolácii. Habsburgovci využívali protiturecké boje na presadzovanie centralizácie a rekatolizácie. Protestantom v Kráľovskom Uhorsku sa odoberali majetky a kostoly. Keďže Habsburská monarchia bola stále vo vojne s Turkami zvyšovala dane, aby mohla kryť vojnové výdavky. Nespokojní protestanti podali protest na sneme v Bratislave a arciknieža Matej, zastupujúci svojho brata Rudolfa II., im odpovedal, že sa v podobných protireformačných akciách nebude pokračovať. Cisár Rudolf II. však ich protest zamietol a zakázal na snemoch rokovať o náboženských otázkach. Z nepokojov v Kráľovskom Uhorsku ťažili najviac sedmohradskí emigranti. Po neúspešnom Sékeliho povstaní ušli na turecké územie a čakali tam na vhodnú príležitosť obnoviť za pomoci Turkov sedmohradské kniežatstvo. V roku 1604 sa im podarilo získať aj Bočkaia. Cisár sa dozvedel o spojenectve Osmanskej ríše s emigrantmi a prikázal zhabať Bočkaiove majetky. 
Vypuknutie povstania.
Bočkaiovi teraz nič nebránilo, aby vojensky vystúpil proti Viedni a 15. októbra 1604 porazil so svojím trojtisícovým vojskom cisárskeho generála Barbiana Belgiojosa. V Bočkaiovom vojsku bojovali prevažne hajdúsi. Boli to roľníci, ktorí pochádzali z kráľovských a slobodných hajdúchov a zastávali dovtedy úlohu v protitureckej obrane. Bojovali i v cisárskom vojsku, no po nasadení žoldnierov prišli o miesto. Belgiojoso sa stiahol na východné Slovensko a snažil sa neúspešne dostať do Košíc a Levoče. Obe mestá ho odmietli ako vykonávateľa rekatolizačných opatrení. Uchýlil sa na Spišský hrad a zvyšky jeho vojska prešli do Liptova a Turca, kde rabovali poddanské dediny. Bočkai využil počiatočný úspech na obsadenie Košíc 12. novembra a postupne sa pod jeho vplyv dostalo takmer celé východné Slovensko. 
Miestni šľachtici sa k nemu pridávali z donútenia, pretože im hrozila konfiškácia majetkov alebo ich spustošenie. Viedeň sa spoliehala na 10 000 vojakov pod vedením Juraja Bastu. Jeho armáda porazila časť Bočkaiovho vojska pri Ožďanoch a pri obci Edelín v Boršode, no na vpád do Košíc nemal dosť síl a usadil sa v Prešove. Bočkai získal nové posily od Turkov a od východoslovenského magnáta Valentína Drugeta. S nimi dosiahol úspechy v Novohradskej a Hontianskej stolici. Ovládol Fiľakovo, Sečany, Ďarmoty, Krupinu a iné mestá.
Bočkai kniežaťom.
Už vtedy sa však začali prvé snahy o uzavretie mieru, ale dopadli neúspešne. Bočkai žiadal pre šľachtu obnovenie jej starých práv a slobôd. Pre seba chcel získať titul sedmohradského kniežaťa a pre vyššie vrstvy slobodu náboženského vyznania. Na poddaných však nemyslel. V jeho vojsku začal prevažovať počet šľachticov, ktorí odmietali bojovať po boku veliteľov hajdúskych a tureckých oddielov. Bočkai musel ustúpiť požiadavkám šľachty, a aby si udržal podporu, dal popraviť vodcu hajdúchov Blažeja Lipaja. Potom vymenoval nových šľachtických veliteľov svojho vojska na čele s Valentínom Drugetom. 21. februára 1605 zvolila šľachta Bočkaia za knieža Sedmohradska a v apríli 1605 na sneme v Sečenči za knieža Uhorska. Turecký sultán mu okrem spomenutých posíl poslal korunu a meč ako symbol vazalskej podriadenosti a prísľub ročnej podpory 10 – 15 tisíc zlatých.
Ofenzíva na západ.
Krátko potom spustili povstalci ofenzívu smerom na sever a západ. V ten istý mesiac obsadili Banskú Bystricu, Kremnicu a stredoslovenské banské mestá. V máji až júli ovládli Trenčín, Nitru, Trnavu a nakoniec celé západné Slovensko s výnimkou Bratislavy. Bočkaiove vojská sa dostali až na južnú Moravu a do Rakúska, kde plienili dediny a mestečká. České a moravské vojská podnikli preto odvetný útok. Dobyli Skalicu, Holíč, Šaštín, Branč, dostali sa na juhu k Trnave a na severe k Trenčínu. V októbri Bočkai vtiahol s vojskami do Nových Zámkov, Levíc, Novohradu a Ostrihomu a stal sa tak fakticky pánom Sedmohradska a jadra Kráľovského Uhorska.
Viedenský mier.
V povstaleckom tábore dochádzalo stále častejšie k nezhodám. Šľachta si presadzovala vlastné záujmy, snažila sa získať skonfiškované majetky prívržencov cisárskeho dvora a nebola ochotná podporovať povstanie materiálne. Upadala aj disciplína a bojová morálka hajdúchov. Roztržky boli tiež medzi Bočkaiovými povstalcami a Turkami, preto sa na naliehanie Štefana Ilešháziho, ale aj Valentína Drugeta, rozhodol Bočkai uzavrieť mier s Habsburgovcami. Cisárska pokladnica vyčerpala svoj obsah pätnásťročnou vojnou s Turkami, takže ochota rokovať bola aj na druhej strane. Obe strany uzavreli mier 23. júna 1606 vo Viedni. Bočkai získal vládu nad Sedmohradskom, Satumarskou, Berežskou a Ugočskou stolicou. Stolice mali po jeho smrti pripadnúť Kráľovskému Uhorsku. Uhorským stavom sa potvrdili výsady, mal sa obsadiť úrad palatína, ústredné uhorské úrady a posádky v pevnostiach. Privilegovanému obyvateľstvu sa zaručovala náboženská sloboda a účastníkom povstania sa udelila amnestia.
Problémy s uznaním mieru.
Boje sa však nemohli skončiť, kým Viedeň neuzavrie mier s Turkami. Cisár Rudolf II. sa zdráhal podpísať mier s Portou a uznať podmienky Viedenského mieru. Vypukli znovu vzbury hajdúchov, ktorí žiadali potvrdiť svoje slobody priznané Bočkaiom. Arciknieža Matej im ich schválil a získal si ich na svoju stranu. Napriek odporu Rudolfa podpísal 11. septembra 1606 mier s Turkami pri vtedajšom ústí rieky Žitavy, v ktorom sa zaviazal zaplatiť 200 tisíc zlatých a ponechať im okupované územie. Obidve zmluvy ratifikoval snem v Bratislave v roku 1608.

</doc>
<doc id="86805" url="https://sk.wikipedia.org/wiki?curid=86805" title="NGC 3992">
NGC 3992



</doc>
<doc id="86806" url="https://sk.wikipedia.org/wiki?curid=86806" title="NGC 3556">
NGC 3556



</doc>
<doc id="86813" url="https://sk.wikipedia.org/wiki?curid=86813" title="NGC 6171">
NGC 6171



</doc>
<doc id="86815" url="https://sk.wikipedia.org/wiki?curid=86815" title="Ornitoptéra">
Ornitoptéra

Ornitoptéra alebo krídelník (zhruba do roku 1910: ortoptéra; z gr. "ornithos" „vták“ a "pteron" „krídlo“) je lietadlo s mávajúcími krídlami. Návrhári ornitoptér boli inšpirovaní početnými príkladmi zo živočíšnej ríše - vtákmi, netopiermi, či hmyzom.

</doc>
<doc id="86817" url="https://sk.wikipedia.org/wiki?curid=86817" title="Krídelník">
Krídelník

Krídelník môže byť:

</doc>
<doc id="86818" url="https://sk.wikipedia.org/wiki?curid=86818" title="Přemysl Otakar II.">
Přemysl Otakar II.

Přemysl Otakar II. (* približne rok 1233 – † 26. august 1278, Dürnkrut, Moravské pole v Rakúsku) bol moravský markgróf (od r. 1247), rakúsky (r. 1251), štajerský (od r. 1261), korutánsky a kraňský (od r. 1269) vojvoda, český kráľ (od r. 1253, korunovácia r. 1261) z rodu Přemyslovcov, druhorodený syn kráľa Václava I. a Kunhuty Švábskej.
Narodil sa (podľa legendy v meste Městec Králové) v časoch, kedy český štát, vzbudzujúci rešpekt rozlohou, bohatstvom ložísk drahých kovov a napokon i výbojnou politikou svojich vládcov, bol európskou veľmocou a přemyslovská dynastia ho pozdvihla medzi najpoprednejšie krajiny vtedajšej Európy.
Súbežne s ušľachtilými prvkami gotického slohu ohlasujúce revolučnú zmenu v architektúre prenikal do českých krajín zo západnej Európy duch rytierstva. Na dvore Přemyslovho otca našiel živnú pôdu. Sám Přemysl vyrastal v presvedčení, že rytierske ideály sú cnosťou a ozdobou jeho urodzeného pôvodu.
Protivník svojho otca.
Napriek všetkým prednostiam, ktorými oplýval, bol v nástupníckej hierarchii až druhý po svojom staršom bratovi Vladislavovi. Podľa zvyklostí bol predurčený pre kňazskú dráhu. Začiatkom roka 1247 však Vladislav nečakane zomrel bez mužských potomkov a pred Přemyslom, teraz už moravským markgrófom, bola razom voľná cesta ku kráľovskej korune. Tým mal byť jeho vstup na českú historickú scénu bezproblémový. Skupina predákov šľachty, nespokojných s panovaním Václava I., bez kráľovho vedomia zvolila 31.7.1247 Přemysla spoluvladárom s titulom mladší kráľ a postavila ho do čela odboja proti jeho otcovi. Voľba Přemysla predstavovala zjavnú vzburu a ako Přemysl, tak i predáci šľachty, ktorí ho zvolili, predpokladali, že kráľovi neostáva, než sa s daným stavom zmieriť.
Přemyslovo spoluvladárstvo trvalo napokon iba dva roky, hoci pre Přemysla začalo veľmi sľubne. Kráľ Václav, opustený väčšinou šľachty, musel najprv s voľbou súhlasiť. Čoskoro sa však presvedčil, že situácia je vážna. Za synom stála šľachta, ktorá ho nenávidela, na jeho strane bola iba malá skupina stúpencov, vyzývajúca ho k tvrdému zákroku proti synovi. Bolo zrejmé, že situáciu vyrieši iba bojové stretnutie. Kráľ však vidiac synovu prevahu, utiekol do Meissenu.
Přemysl sa stal jediným vládcom krajiny a bez rozpakov začal používať kráľovský titul. Uvedomoval si však, že všetci otcovi stúpenci predstavujú pre jeho postavenie neustálu hrozbu. Preto sa na jeseň roku 1248 vypravil na čele malého vojska aby dobyl ich baštu, mesto Most. Tu však prišlo k ráznemu obratu situácie. Václavovi stúpenci prepadli pod Mostom jeho vojnový tábor a pripravili mu porážku. Zavŕšením Přemyslovho pádu bol rozpad jeho koalície. O dva mesiace už Přemysl s otcom vyjednával. V auguste 1249 potom Václavovo vojsko obľahlo Pražský hrad a dobylo ho. Přemyslovi neostávalo nič iné, ako sa pred otcom pokoriť a Václav I. si dal záležať, aby táto kapitulácia bola okázalá a vyvolala čo najväčší ohlas ako medzi priateľmi, tak hlavne u protivníkov. Aby syna potrestal, naoko ho pozval na rokovanie na hrad Týřov. Tu bol Přemysl so svojimi stúpencami zatknutý a odvedený na hrad Přimda.
Václav I. si ale uvedomoval, že Přemysl je jeho jediným dedičom, a jeho smrť by ohrozila celú dynastiu a ďalšiu existenciu českého štátu. Preto ho po niekoľkých týždňoch z hradného väzenia prepustil a poslal ako markgrófa na Moravu. Dlho boli vzťahy otca a syna naštrbené, ale spoločná politika ich opäť spojila.
Nástup do európskej politiky.
Ich prvý spoločný krok prišiel v roku 1251. V polovici 13. storočia sa totiž přemyslovskému rodu naskytla vynikajúca príležitosť rozmnožiť rodové panstvo o dedičstvo Babenbergovcov. Bolo to úctyhodné dedičstvo, skladajúce sa z rakúskeho a štajerského vojvodstva.
V roku 1246 zomrel posledný rakúsky vojvoda Fridrich II. z babenbergskej dynastie bez mužského potomka. Tzv. "privilegium minus" potvrdzovalo ženám dynastie právo na uvedené územia, a s ich rukou ich mohol získať ktorýkoľvek z nápadníkov. 
V roku 1251 predstavitelia rakúskej šľachty navrhli českému kráľovi Václavovi I., aby sa ujal osirelých babenbergských dŕžav. Ten neodmietol a ako ich spravovateľa ustanovil svojho syna Přemysla Otakara. Přemysl aby svoju pozíciu upevnil aj po právnej stránke, v r. 1252 sa oženil so starnúcou Margarétou, najstaršou sestrou zosnulého vojvodu.
Tento výsostne politický zväzok mu však veľa osobného šťastia nepriniesol. Splnil však základný očakávaný cieľ: garantoval územný zisk pre rod Přemyslovcov a výrazne posilnil ich pozíciu v Európe. Bolo to nerovné spojenie a už mnohí súčasníci ho komentovali rôznymi ironickými poznámkami. Budúci Přemysl Otakar II. sa stal pánom Rakúska a Štajerska. No ťažko mohol dúfať, že ho vyše päťdesiatročná Margaréta obdarí deťmi a zabezpečí pokračovanie přemyslovskej dynastie.
Vedel, že je iba otázkou času, kedy príde k rozluke manželstva. Tejto myšlienke podriadil i svoje kroky ohľadne vlastnej korunovácie, ktorú odložil na neskôr. Nechcel, aby spolu s ním bola korunovaná i Margaréta, pretože potom by bola rozluka oveľa komplikovanejšia.
Přemysl Otakar tak vstúpil do európskej politiky činom vzbudzujúcim súčasne posmech i obavy. O svoje vyženené územia musel však bojovať, pretože sa prihlásili i iní uchádzači. Predovšetkým to bol uhorský kráľ Belo IV., ktorý na Přemyslov sobáš reagoval rovnako. V roku 1252 oženil svojho synovca Romana Haličského s Margarétinou neterou Gertrúdou, tiež držiteľkou privilégia. Zároveň bol odhodlaný svoje nároky presadiť i silou. V nasledujúcich dvoch rokoch vtrhli uhorské vojská do Rakúska a prenikli i na Moravu. Přemysl bol nútený zastaviť bezbrehé vyčíňanie Belových vojsk za cenu straty časti Štajerska v prospech uhorského kráľa; mierová zmluva bola uzatvorená v roku 1254.
Samostatným vládcom.
22. septembra 1253 v Kráľovom Dvore pri Beroune zomrel kráľ Václav I. Přemysl Otakar sa stal samostatným vládcom. Kvôli prevzatiu vlády sa musel ponáhľať z Rakúska do Prahy (údajne kvôli Přemyslovej neprítomnosti v Čechách bolo nútené utajiť Václavovu smrť).
Krížové ťaženie do Pobaltia.
Na jeseň roku 1254 sa pripravovalo nové vojnové ťaženie na pomoc Rádu nemeckých rytierov proti pohanským Prusom. V decembri 1254 sa vojská vydali na cestu. Úspech proti slabej obrane nepriateľa sa dostavil, no jediným očividným výsledkom výpravy bolo v roku 1255 založenie mesta Kráľovec (nem. Königsberg, dnešný Kaliningrad v Kalinigradskej oblasti v Rusku), pomenovaného na panovníkovu počesť.
Pred Přemyslom po úspechu v krížovom ťažení vyvstal posledný cieľ – zisk rímskej koruny. Bol si vedomý svojej moci a to v ňom vzbudzovalo oprávnené nádeje na rímsku korunováciu. No ríšske kniežatá a ostatní európski panovníci si neželali, aby sa novým rímskym kráľom stala osobnosť tak výrazná a nezávislá ako český kráľ, pretože po nástupe k moci by razom oslabilo ich postavenie a vplyv. Přemysl po návrate z Pruska začal vyjednávať s Viliamom Holandským, aby odstúpil a uvoľnil tak miesto pre neho. Opätovne sa púšťal do aktivít, ktoré mu mali zaistiť rímsky trón. Ich neúspech ho napokon odradil a keď v roku 1256 Viliam Holandský zomrel, Přemysl Otakar, po matke sám pôvodom z cisárskeho rodu Štaufovcov, ani nevystúpil medzi kandidátov. Naopak, začal podporovať dvoch vystúpivších adeptov, kastílskeho kráľa Alfonza i syna anglického kráľa Jána Bezzemka Richarda Cornwallského. Oboch uznal za rímskych kráľov a od Richarda prijal dokonca titul „ochranca majetku korunného vpravo od Rýna“. Ovládal tak fakticky časť ríšskeho majetku. I keď sám odmietol cisársky titul bol najmocnejším vladárom v ríši, čo si uvedomovali i ríšske kniežatá, pre ktorých bol príliš silným mužom.
Nový konflikt s Belom IV..
V Přemyslových plánoch po neúspechu na ríšskom politickom kolbisku dozrievala myšlienka opätovného získania štajerských dŕžav, odstúpených v roku 1254 Uhorsku. Vzhľadom na platnosť mierovej zmluvy musel ich získať silou. Prvým krokom k tomuto cieľu bola Přemyslova vojenská výprava do Bavorska v roku 1257. Povzbudený predchádzajúcim úspechom v Pobaltí podcenil prípravy na ťaženie i silu protivníka, čo sa mu vypomstilo. Proti značne presile jeho vojsko utrpelo zdrvujúcu porážku a český kráľ bol nútený uzavrieť s kniežaťom Henrichom Dolnobavorským zahanbujúci mier. Napriek tomu, že tento neúspech neohrozil postavenie Českého kráľovstva, prestíž Přemysla Otakara ako vojvodcu veľmi utrpela.
Uhorský kráľ Belo IV. vidiac porazeného českého kráľa, chcel situáciu využiť. Koncom roku 1259 vpadli uhorské vojská do Korutánska a tým vyprovokovali Přemysla Otakara k odvetnej akcii. Začiatkom nasledujúceho roku boli Uhri z dobytých území vytlačení. Přemysl mal späť celé babenberské dedičstvo, no rozhodujúci bojový konflikt už nebolo možné odvrátiť. Vzhľadom na nepriaznivé ročné obdobie sa však obaja králi dohodli na prímerí, ktoré trvalo do 24. júna 1260. V lete, po horúčkovitých prípravách, už nič nestálo v ceste k otvorenému boju.
V júli 1260 sa spojené vojská českého kráľa, posilnené štajerskými, sliezskymi, brandenburskými a korutánskymi bojovníkmi stretli pri Kressenbrunne, rakúskej obci ležiacej na pravom brehu rieky Morava s vojskom uhorského Bela IV. posilneným poľskými a ruskými jednotkami v bitke, ktorá mala vyriešiť nielen problém územného nároku ale i to, ktorá z krajín získa čelné postavenie v stredoeurópskom politickom priestore. Bitka sa skončila porážkou uhorského kráľa a podpisom mierovej zmluvy vo Viedni. Uhorsko stratilo s definitívnou platnosťou Štajersko a jeho súperenie s přemyslovskými Čechami o vplyv v Európe na dlhú dobu skončilo. 
Úspech pri Kressenbrunne ešte viac posilnil Přemyslovo sebavedomie a dodal mu odvahy na vyriešenie problému s rozlukou jeho manželstva. Jeho nárok na štajerské a rakúske dŕžavy bol nespochybniteľný, čo nemohlo zmeniť ani prípadné rozlúčenie s Margarétou Babenberskou. Najprv sa pokúsil vyriešiť problém kompromisom. Obrátil sa na pápeža Alexandra IV. a požiadal ho, aby uznal za legitímne jeho deti s dvornou dámou Anežkou z Kuenringu, zvanou Palcerík. Prekvapila ho pápežova odpoveď, v ktorej síce legitimitu jeho nemanželských detí potvrdil, no odmietol uznať nástupníctvo na tróne jeho syna z tohto vzťahu Mikuláša. To ešte viac utvrdilo Přemysla v správnosti rozhodnutia a napriek pápežovmu stanovisku sa s Margarétou rozviedol. Ako zámienku použil Margarétin pred mnohými rokmi zložený rehoľný sľub, ktorý nebol nikdy zrušený.
Po rozvode manželstva sa začal obzerať po neveste, ktorá by zodpovedala jeho postaveniu a dynastickým zámerom. Voľba padla na Kunhutu, iba šestnásťročnú vnučku kráľa Bela IV. Sobáš s mladou a krásnou Kunhutou prinášal Přemyslovi nielen nádej na potomstvo, ale i reálne vyhliadky na splnenie dlhoročného sna – získať v uhorskom kráľovi oddaného spojenca. Po sobáši bola mierová zmluva medzi oboma panovníkmi spečatená. Potvrdením zmluvy bola i svadba Přemyslovej netere Kunhuty s najmladším synom uhorského kráľa Belom v roku 1264.
Svadba sa konala 25.10.1261 v Pressburgu a hneď po nej sa mladá nevesta vydala na cestu do Prahy. 25.12.1261 sa konala slávna korunovácia Přemysla i jeho mladej manželky na českých panovníkov. Až od tejto chvíle sa Přemysl Otakar II. oficiálne tituloval českým kráľom (dovtedy sa tituloval Pán Kráľovstva českého). O niekoľko mesiacov nový pápež Urban IV. schválil rozluku prvého Přemyslovho manželstva.
Rozmach českého štátu.
Po usporiadaní si rodinných pomerov sa opäť mohol venovať povinnostiam vládcu. Nasledovali najslávnejšie roky jeho vlády, v ktorých sa sústredil na rozširovanie rodových území. V roku 1267 podnikol neúspešnú vojnovú výpravu do Bavorska a o rok nato smerovali jeho vojská opäť na krížovej výprave na Východ. Po zisku Štajerska a Rakúska, roku 1266 obsadil Chebsko a pripojil ho ako dedičstvo po matke k českému štátu; od roku 1269 sa po smrti Oldricha Sponheimského stal vládcom Korutánska a väčšej časti Kraňska. V rozširovaní území pokračoval v roku 1270 pripojením provincie Pordenone. Jeho moc teraz siahala až k Jadranskému moru. Nikdy predtým ani nikdy potom nedosiahol český štát takú rozlohu. O jeho veľkosti svedčí to, že na kráľovskej pečati bolo vymenovaných deväť krajín, ktorým vládol.
S rozširovaním jeho moci však rástlo i nebezpečenstvo, ktoré sa stávalo hrozbou jeho postaveniu. K zvyšujúcemu sa odporu proti jeho prílišnej moci zo strany ríšskych kniežat pridružilo sa nebezpečenstvo v jeho vlastnej krajine. Nárast moci a bohatstva domácej šľachty ju posmelil k protivládnym vystúpeniam. Množili sa prípady otvorených vzbúr. V roku 1265 bol nútený potlačiť sprisahanie českej a rakúskej šľachty; v roku 1268 sa vo väzení ocitlo niekoľko vodcov sprisahania v Štajersku.
Přemysl Otakar II. a Slovensko.
Přemyslova expanzívna politika zasiahla i územie terajšieho Slovenska. V otázke územných sporov sa dostal do kontaktu s kráľom Štefanom V. Nový uhorský kráľ nemohol zabudnúť na to, že Přemysl Otakar ho pripravil o údel v Štajersku. V polovici októbra 1270 sa obaja panovníci stretli v Pressburgu a dohodli sa na dvojročnom mieri. Uhorský kráľ však dohodu nedodržal a v čase, keď bol Přemysl Otakar zaneprázdnený problémami v Korutánsku, uhorské vojská podnikli pustošivé vpády do Rakúska. Pri odvetnej výprave vojská Přemysla Otakara II. v apríli 1271 vtrhli do Uhorska, prešli Dunaj (podľa letopisov nechal Přemysl postaviť pre svoje vojská celkom štyrikrát drevený most cez rieku) a obsadili Devín, Stupavu, Svätý Jur, Pezinok, Nitru, kde vypálil mesto a hrad. Následne 21. mája 1271 zvíťazil nad Štefanom v bitke pri Rábe. Vojna sa skončila mierom, podpísaným 2. 6. 1271 v Pressburgu, v ktorom sa obe strany dohodli na zachovaní dovtedajšieho stavu.
Uhorský kráľ (vtedy už Ladislav IV. Kumánsky) však ani túto zmluvu nedodržal a v roku 1273 vypukla nová česko-uhorská vojna. V nej bolo spustošené juhozápadné Slovensko až po Nitru, kde opakovane vypálil mesto a hrada obsadil pohraničné hrady v Zadunajsku. Uhorsko, oslabené vnútornými bojmi oligarchov, nebolo schopné čeliť sile Přemyslových vojsk. Od roku 1273 nasledujúcich päť rokov bol Pressburg v rukách českého kráľa. Tento stav trval až dovtedy, keď sa Přemysl Otakar musel v roku 1276 vzdať svojich nárokov v Rakúsku, Štajerku a Korutánsku v prospech Albrechta I. Habsburského.
Nová kandidatúra na rímskeho kráľa.
V roku 1272 sa smrťou Richarda Cornwallského uvoľnil rímsky trón. Pretože jeho protivník Alfonz Kastílsky nezískal podporu pápeža Gregora X., Přemysl predpokladal, že teraz nastala príhodná chvíľa uchádzať sa o zvolenie. Cítil sa takmer istým rímskym kráľom. Napriek jeho túžbe bolo zrejmé, že jeho kandidatúra u ríšskych kurfirstov nemá najmenšie vyhliadky na úspech. To sa i potvrdilo a 29. septembra 1273 vo Frankfurte nad Mohanom zvolili za rímskeho kráľa chudobné a neznáme knieža – Rudolfa Habsburského. Boli presvedčení, že v ňom získajú servilného a poddajného kráľa. Na veľké prekvapenie ríšskych kniežat sa čoskoro ukázalo, že Rudolf napriek svojej doterajšej bezvýznamnosti je silnou osobnosťou, ktorý sa túži presadiť ako húževnatý a energický panovník.
Přemysl prijal správu o Rudolfovom zvolení s veľkým rozhorčením. Protestoval proti voľbe a súčasne vyhlasoval, že voľbu Rudolfa Habsburského nikdy neuzná a ani neprevezme od neho svoje krajiny ako léno. Odmietol sa i zúčastniť na Rudolfovej korunovácii v Cáchach a vzdať mu ako novému rímskemu kráľovi povinný hold. V roku 1274 bol Rudolfom Habsburským zbavený vlády nad rakúskymi krajinami a bola nad ním vyhlásená ríšska a pápežská kliatba. Na dôvažok ako dôsledok posilňovania kráľovskej moci povstala proti nemu šľachta alpských krajín i českého štátu (napr. mocný rod juhočeských Vítkovcov). Přemysl Otakar aby odvrátil nebezpečenstvo hroziace z dvoch strán musel pred Rudolfom kapitulovať. 26. novembra 1276 vo vojenskom tábore pri Viedni zložil Rudolfovi prísahu vernosti. Jeho pád bol neodvratný. Musel sa vzdať vlády v alpských krajinách i v Chebsku, dedičné krajiny Čechy a Moravu prijal od Rudolfa ako léno. Súčasťou dohody bola i svadobná zmluva medzi Přemyslovými a Rudolfovými deťmi (Přemysl mal zasnúbiť svojho päťročného syna Václava s Rudolfovou dcérou Gutou a jedenásťročnú dcéru Kunhutu s Rudolfovým synom Hartmannom).
Smrť na Moravskom poli.
Poníženie, ktoré musel Přemysl Otakar II. podstúpiť bolo nesmierne. Rudolf si dal záležať, aby moc českého kráľa definitívne zlomil. Vo vlastnom záujme nemohol pripustiť aby sa Přemysl z porážky spamätal a obnovil aspoň čiastočne svoju prestíž.
Přemysl si bol vedomý, že svoje stratené pozície môže získať späť iba silou. Nový konflikt s rímskym kráľom tak na seba nenechal dlho čakať. Roku 1278 sa Přemysl odhodlal k ofenzíve. V júli vytiahol s vojskom zhromaždeným pri Brne do bojového poľa na moravsko-rakúske hranice. Tu sa proti sebe postavili obe veľké a odhodlané armády. Niekoľko týždňov obe manévrovali a najmä Přemysl zvolil vyčkávaciu taktiku, uvedomujúc si početnú prevahu protivníka. 26. augusta 1278 prišlo k rozhodujúcej bitke pri dedine Dürnkrut (Suché Kruty). Bitka sa zmenila na Přemyslovu osobnú a spoločenskú tragédiu. Nielenže ju prehral, ale v nej i prišiel o život. Podľa niektorých historických verzií bol Přemysl v bojovom virvare zajatý a zavraždený.
Po bitke dal Rudolf Habsburský pátrať na bojisku po mŕtvole českého kráľa. Telo zabitého českého kráľa, nabalzamované a verejne vystavené vo Viedni, bolo pochované až po uplynutí pápežskej kliatby v roku 1279 v minoritskom kláštore v Znojme. Až v roku 1296 boli kráľove pozostatky z nariadenia jeho syna Václava II. prevezené do pražského kláštora Na Františku. V roku 1297 uložili telesné pozostatky Přemysla Otakara II. po boku jeho predkov vo svätovítskej katedrále na Pražskom hrade. Tu mali odpočívať len dočasne. Václav II. mal v úmysle vybudovať novú nekropolu pre svoj rod v cisterciánskom kláštore v Zbraslavi, ktorý sám založil. No zomrel ešte pred jeho dokončením.
V 14. storočí kráľove ostatky opäť premiestnili. V roku 1373 ich na príkaz kráľa Karola IV. Luxemburského, veľkého ctiteľa přemyslovského odkazu, uložili do dnešnej Saskej kaplnky v novovybudovanej gotickej Katedrále svätého Víta. Spolu s ostatkami kráľa boli do hrobky uložené i pohrebné klenoty (koruna, jablko, žezlo) a medzi čeľuste jeho lebky vložili olovenú doštičku s nápisom:
V Saskej kaplnke pod skvostným náhrobkom tvoreným ležiacou sochou v zbroji ťažkoodenca, kráľovskom rúchu s korunou na hlave na kamennom lôžku, sa nachádzajú ostatky veľkého kráľa dodnes.
Hodnotenie vlády Přemysla Otakara II..
Přemysl Otakar II. vytvoril rozsiahlu ríšu, ktorá siahala od Álp až k Jadranskému moru. Okrem rakúskych krajín získal roku 1251 Štajersko, r. 1269 Korutánsko, Kraňsko a Vindickú marku, v r. 1272 sa stal generálnym kapitánom aquilejského patriarchátu. Roku 1266 pripojil k Čechám Chebsko a pravdepodobne roku 1273 Sušicko.
Počas dvadsaťpäťročného panovania Přemysla Otakara II. vyvrcholili zásadné spoločenské premeny českého štátu, ktorý sa pretvoril na stredovekú centralizovanú monarchiu. Přemysl už na začiatku svojej vlády previedol reformu súdnictva založením zemského súdu, ktorého úradníci sa nazývali najvyššími zemskými úradníkmi. Za Přemyslovej vlády sa začal odlišovať snem a súd, boli založené tzv. zemské dosky. Vyvrcholilo taktiež zakladanie kráľovských miest (napr. Čáslav, Louny, Kadaň, České Budějovice). Přemysl dal postaviť aj veľa významných kráľovských hradov, napr. Bezděz. Veľmi nákladná politika bola umožnená rozmachom ťažby striebra. Na sklonku jeho vlády došlo k legendárnej striebornej horúčke pri neskoršom meste Kutná Hora. Vďaka týmto skutočnostiam sa mu v histórii dostalo prívlastku „kráľ železný a zlatý“.
Rodinné pomery.
Prvé manželstvo s Margarétou Babenberskou bolo bezdetné, z manželstva s Kunhutou (* asi 1245, † 9.9.1285) sa narodili štyri deti (tri sa dožili dospelosti):
Z mimomanželského vzťahu s rakúskou šľachtičnou Anežkou z Kuenringu pochádzali tri deti – Mikuláš, Anežka a Eliška.

</doc>
<doc id="86819" url="https://sk.wikipedia.org/wiki?curid=86819" title="NGC 4258">
NGC 4258



</doc>
<doc id="86820" url="https://sk.wikipedia.org/wiki?curid=86820" title="NGC 3379">
NGC 3379



</doc>
<doc id="86821" url="https://sk.wikipedia.org/wiki?curid=86821" title="NGC 581">
NGC 581



</doc>
<doc id="86822" url="https://sk.wikipedia.org/wiki?curid=86822" title="NGC 4321">
NGC 4321



</doc>
<doc id="86823" url="https://sk.wikipedia.org/wiki?curid=86823" title="Bánová">
Bánová

Bánová je mestská časť Žiliny. Leží na ľavej strane rieky Rajčanka približne 3 km od centra mesta. Na severe susedí s ďalšou mestskou časťou Závodie. Pôvodne samostatná obec bola v roku 1970 pričlenená k Žiline. V Bánovej dodnes ostala len individuálna bytová výstavba. V roku 2009 mala mestská časť 1 871 obyvateľov, aktuálne (k 30.6.2023) ich je 1979.
História.
Chotár obce bol osídlený už na konci 8. storočia. V priestore Dúbravy-Kalinové bol objavený slovanský mohylník s hrobmi z 8. a z 9. storočia pozostávajúci z 34 hrobov. Neďaleko dnešného cintorína na vrchu Stráž boli nájdené pozostatky slovanského sídliska z 10. – 11. storočia.
Názov obce sa spomína prvýkrát okolo roku 1208 ako „praedium bani“ (majetok bána). V roku 1393 pod názvom Banfoula a neskôr v roku 1539 ako Banowa. Možno predpokladať, že najmenej od 13. storočia bolo toto územie súvisle osídlené. Ako erb používala raka, klepetami obráteného vpravo a zobrazeného nad vodou. Pôvodne patrila panstvu Lietava, ktoré tam malo rybníky. Z pôvodnej zástavby sa vytvorilo uprostred obce námestie.
Do vzniku ČSR patrili rozsiahle územie v okolí kaštieľa grófovi Pongrácovi. Panstvo sa už pre 1. svetovou vojnou ocitlo kvôli dlhom Pongrácovcov v úpadku. Po jej skončení štát rozpredal časť areálu kaštieľa obyvateľom Bánovej. 
Počas 1. sv. vojny časť obce vyhorela. V roku 1921 začala elektrifikácia obce. V severnej časti námestia bol v roku 1935 postavený kostol.
Demografia.
V roku 1784 mala Bánová 483 obyvateľov, v 1828 386 a v roku 1900 773 obyvateľov. Obec sa až do skončenia 2. sv. vojny rozkladala po oboch stranách hlavnej cesty. Po pripojení obce k mestu Žilina demografiu ovplyvnila stavebná uzávera. Na ploche Závodia a Bánovej malo vzniknúť do roku 2005 nové sídlisko. V Bánovej mal ostať len kaštieľ, materská a základná škola. 
Počet je obyvateľov aj napriek ukončeniu stavebnej uzávery v roku 1989 stagnuje.
Bánová v 21. storočí.
V roku 2017 vznikla spoločná webová stránka www.zilina-banova.sk, ktorá prináša občanom a obyvateľom MČ Bánová aktuálne oznamy z mestského úradu Žilina vrátane oznamov z mestského rozhlasu, oznámenia o prerušeniach dodávku EE zo SSE-D, zo saleziánskeho Domca pre mládež, taktiež o spoločných iniciatívach rôznych skupín a jednotlivcov. Táto stránka ponúka rôzne možnosti komunikácie s obyvateľmi MČ Bánová.
Kultúra a zaujímavosti.
Hudba.
Pamiatky.
Na severnej strane Námestia sv. Jána Bosca sa nachádza sa klasicistický kaštieľ z prvej polovice 19. storočia. Je to jednopodlažná budova s pôdorysom tvaru písmena "L" s arkádami. Bol v súkromných rukách aj počas socializmu na Slovensku. Po zmene majiteľa prechádza rekonštrukciou (2005).
Blízko kaštieľa na námestí stojí jednoloďový Kostol Božského Srdca Ježišovho, ktorý postavili zo zbierok občanov. Základný kameň posvätil Andrej Hlinka v roku 1935 a vysviacku kostola 21. mája 1939 vykonal nitriansky sídelný biskup Karol Kmeťko. Pri vchode do kostola je umiestnený trojičný stĺp z roku 1821, na ktorom je súsošie Najsvätejšej Trojice.
Ako pôvodne samostatná obec má vlastný cintorín. Rozhodnutím žilinského diecézneho biskupa sa stala od 1. júla 2023 samostatnou rímskokatolíckou farnosťou odčlenením od farnosti Žilina-Saleziáni.
Pomníky a pamätné tabule
Na Základnej škole je umiestená pamätná tabuľa obetiam vojny (Balvan Jozef, Špaldoň František, Ďuratný Ján, Zemčík Jaroslav, Ďuratný Jozef, Zichová Marta, Lamlech Vojtech, Štaffen Milan, Matušík Štefan).
Hospodárstvo a infraštruktúra.
Doprava.
Verejnú dopravu mestskej časti zabezpečuje Dopravný podnik mesta Žiliny. Linka č.21 s trasou Bánová - Závodie - Žilina - Považský Chlmec má v Bánovej päť zastávok .
Dôležité firmy a inštitúcie.
V Bánovej má sídlo Regionálna veterinárna a potravinová správa Žilina a Colný úrad Žilina.
V južnej časti je niekoľko menších priemyselných podnikov, sklady, spoločnosť PEZA. V západnej časti sídli spoločnosť Domenica Interier, výrobca nábytku a kompletných interiérov.
Školstvo.
V Bánovej je v prevádzke materská škola a základná škola.
Počiatky školstva v Bánovej siahajú do roku 1900 kedy vymenovaný učiteľ Jozef Valent začal výučbu v súkromnom dome. Vlastnú budovu škola získala v roku 1912, kedy škola začala fungovať ako 2-triedna. . V súčasnosti používaná budova základnej školy bola postavená v roku 1962.

</doc>
<doc id="86824" url="https://sk.wikipedia.org/wiki?curid=86824" title="Pyroraptor">
Pyroraptor

Pyroraptor bol pomerne malý vtákovitý dinosaurus. Známy je z pozostatkov končatín, niekoľkých stavcov a zubov. Žil pred približne 70,6 miliónmi rokov (vrchný kampán a raný mástricht) na území dnešného Francúzska (oblasť Provensalsko). Jediný druh je Pyroraptor olympius.
Opis.
Hoci je Pyroraptor známy len zo skromných pozostatkov, aj tie stačia na jeho zaradenie do čeľade dravých dinosaurov Dromaeosauridae, čo bola čeľaď veľmi blízko príbuzná vtákom, ktorej zástupcovia sa vyznačovali veľkým otáčavým pazúrom na nohách. Hoci disponoval dĺžkou iba 2,5 m, bol väčší než Velociraptor. Medzi jeho korisť zrejme patrili hadrosaury a ak lovil v skupine, možno aj sauropódy. Vedci sa domnievajú, že Pyroraptor mohol byť operený, podobne ako jeho blízky príbuzný Microraptor a Sinornithosaurus.
Meno.
Jeho meno znamená „zlodej olympijského ohňa“ a vychádza z toho, že jeho fosílie boli objavené po lesnom požiari.
V populárnej kultúre.
Pyroraptor je hlavným aktérom pseudo-dokumentárného snímku z cyklu Dinosaur Planet s názvom „Pod“. V rámci deja sa samec Pyroraptora s názvom „Pod“ dostáva na izolovaný ostrov Hateg na území dnešného Rumunska, kde sa stretáva s malými ostrovnými formami európskych dinosaurov.

</doc>
<doc id="86827" url="https://sk.wikipedia.org/wiki?curid=86827" title="Synoviálna bunka">
Synoviálna bunka

Synoviálna bunka alebo synovialocyt je bunka mezenchýmového pôvodu, ktorá tvorí výstelku synoviálnej membrány kĺbov. Je málo diferencovaná, netvorí klasický jednovrstvový epitel, ale do výstelky sú vmedzerené i kolagénové vlákna.

</doc>
<doc id="86828" url="https://sk.wikipedia.org/wiki?curid=86828" title="Synovialocyt">
Synovialocyt



</doc>
<doc id="86829" url="https://sk.wikipedia.org/wiki?curid=86829" title="Flexia">
Flexia

Flexia môže byť:

</doc>
<doc id="86832" url="https://sk.wikipedia.org/wiki?curid=86832" title="Brontosaurus">
Brontosaurus

Brontosaurus môže byť:

</doc>
<doc id="86836" url="https://sk.wikipedia.org/wiki?curid=86836" title="IC katalóg">
IC katalóg



</doc>
<doc id="86838" url="https://sk.wikipedia.org/wiki?curid=86838" title="Ferrari">
Ferrari

Ferrari je talianska automobilová značka, ktorá sa preslávila predovšetkým svojimi športovými automobilmi a účasťou na automobilových pretekoch (v počiatkoch predovšetkým v pretekoch Formuly 1.
Firmu založil bývalý automobilový pretekár Enzo Ferrari, dnes je Ferrari súčasťou koncernu Fiat. Sídli v talianskom meste Maranello. V roku 2005 dosahovala produkcia takmer 5000 vozov.
Sériové modely.
Pre celý zoznam áut pozri Zoznam cestných áut Ferrari

</doc>
<doc id="86839" url="https://sk.wikipedia.org/wiki?curid=86839" title="NGC katalóg">
NGC katalóg



</doc>
<doc id="86840" url="https://sk.wikipedia.org/wiki?curid=86840" title="NGC 4254">
NGC 4254



</doc>
<doc id="86841" url="https://sk.wikipedia.org/wiki?curid=86841" title="Mitsukurinidae">
Mitsukurinidae

Mitsukurinidae alebo Scapanorhynchidae je čeľaď žralokovidných drsnokožcov z radu Lamniformes.

</doc>
<doc id="86842" url="https://sk.wikipedia.org/wiki?curid=86842" title="Black Sabbath">
Black Sabbath

Black Sabbath bola anglická heavy metalová hudobná skupina, ktorú v roku 1968 v Birminghame založili gitarista Tony Iommi, bubeník Bill Ward, basgitarista Geezer Butler a spevák Ozzy Osbourne. Skupina býva často označovaná za priekopníkov heavy metalu. Albumy ako "Black Sabbath" (1970), "Paranoid" (1970) a "Master of Reality" (1971) pomohli definovať základné znaky tohoto hudobného žánru. Od roku 1979 po odchode Ozzyho Osbournea prešla zostava skupiny viacnásobnými zmenami, pričom jej jediným stálym členom zostal Tony Iommi.
Názov Black Sabbath si skupina dala v roku 1969. Predtým sa volali The Polka Tulk Blues Band, neskôr The Earth. Ich texty vychádzali z okultných tém s hororovými prvkami, pre ich hudbu je charakteristický zvuk podladenej gitary. V novembri 1969, po podpise zmluvy s vydavateľstvom Philips Records, vydali v januári 1970 svoj prvý singel, „Evil Woman“. Svoj debutový album, "Black Sabbath", vydali v nasledujúcom mesiaci. Napriek tomu, že sa o ňom kritika nevyjadrovala pozitívne, album bol komerčne úspešný a tak po ňom ešte v tom istom roku nasledoval ďalší, ktorý dostal názov "Paranoid". Popularita kapely začala stúpať a od roku 1973, po vydaní albumu "Sabbath Bloody Sabbath", začala na hudobníkov reagovať pozitívne aj hudobná kritika.
Osbourneho nadmerné užívanie návykových látok vyvrcholilo v roku 1979 jeho vyhodením z kapely. Nahradil ho spevák Ronnie James Dio, ktorý v tom čase účinkoval s kapelou Rainbow. Po dvoch albumoch nahratých s Diom prešli Black Sabbath v 80. a 90. rokoch mnohými personálnymi zmenami. V kapele sa vystriedali vokalisti Ian Gillan, Glenn Hughes, Ray Gillen a Tony Martin, ale aj viacerí basgitaristi a hráči na bicie nástroje. Martin, ktorý prišiel po Gillanovi, bol druhý najdlhšie účinkujúci spevák kapely, do odchodu v roku 1991 s nimi nahral tri albumy. V tom istom roku sa Iommi a Butler spojili s Diom, na bicie s nimi hral Vinny Appice"." Nahrali spolu album "Dehumanizer" (1992). Po ďalších dvoch štúdiových albumoch s Martinom, ktorý sa s nimi opäť spojil po odchode Dia v roku 1993, sa skupina vrátila v roku 1997 k pôvodnému zloženiu a v nasledujúcom roku spolu vydali koncertný album "Reunion". Potom spolu príležitostne koncertovali až do roku 2005. V nasledujúcich šiestich rokoch vydali niektoré svoje katalógové reedície a kompilačné albumy, v zložení členov, ktorí nahrali album "Mob Rules" účinkovali ako skupina Heaven &amp; Hell. Ako Black Sabbath sa, už bez Warda, spojili až v roku 2011 aby vydali svoj posledný, devätnásty album, "13" (2013). Svoje rozlúčkové turné zakončili dňa 4. februára 2017 na poslednom koncerte, ktorý sa konal v ich domovskom meste Birminghame. Odvtedy dochádzalo k občasným čiastočným stretnutiam. Napr. Osbourne a Iommi spoločne vystúpili na záverečnom ceremoniáli Commonwealth Games v Birminghame. Pôvodná zostava sa znovu zišla na záverečné vystúpenie, ktoré bolo posledným tak pre kapelu, ako aj pre Osbourna ako sólového umelca. Koncert s názvom "Back to the Beginning" sa uskutočnil na štadióne Villa Park 5. júla 2025. Sedemnásť dní po tomto koncerte Ozzy Osbourne zomrel.
Skupina Black Sabbath je jednou z komerčne najúspešnejších metalových kapiel histórie. Na celom svete predali viac ako 70 miliónov hudobných nosičov. Televízna stanica MTV ich označila za najlepších heavy metalových hudobníkov všetkých čias a televízia VH1 ich dala na druhé miesto svojho zoznamu stovky najlepších hardrockových hudobníkov. Časopis "Rolling Stone" dal túto kapelu na 85. miesto zoznamu stovky najlepších hudobníkov všetkých čias. V roku 2005 boli Black Sabbath uvedení do UK Music Hall of Fame, v roku 2006 do Rock and Roll Hall of Fame. Sú držiteľmi dvoch cien Grammy v kategórii Best Metal Performance, v roku 2019 skupina dostala Cenu Grammy za celoživotný prínos.
História.
1968–1969: Vznik a začiatky.
V roku 1968, po rozpade pôvodne kapely Mythology sa gitarista Tony Iommi a hráč na bicie, Bill Ward zo štvrti Aston v Birminghame snažili dať dokopy novú heavy bluesrockovú skupinu. Oslovili basgitaristu Geezera Butlera a speváka Ozzyho Osbournea, ktorí spolu hrali v kapele nazvanej Rare Breed. Osbourne v tom čase nechal v jednom miestnom obchode inzerát, že spevák s aparatúrou hľadá kapelu na koncertovanie. Nová skupina si dala názov The Polka Tulk Blues Band. Nie je celkom jasné, či ich inšpirovala značka mastencového prášku, alebo názov miestneho indicko-pakistanského butiku s odevami. Okrem spomínanej štvorice, v skupine The Polka Tulk Blues Band hral na slide gitaru Osbourneho kamarát z detstva, Jimmy Phillips a saxofónista Alan "Aker" Clarke. Po skrátení mena na Polka Tulk, si skupina proti Osbourneho vôli zmenila názov na Earth. Pod týmto menom hrali už len štyria, bez Phillipsa a Clarkeho. Iommi totiž nadobudol názor, že Phillips a Clarke neberú kapelu vážne a tak sa ich rozhodol zbaviť neobvyklým spôsobom: najprv kapelu zrušil, potom ju spolu diskrétne vo štvorici založili pod iným názvom. Ako Earth nahrali niekoľko demonahrávok, ktoré napísal Norman Haines: "The Rebel", "Song for Jim" a "When I Came Down". Demo "Song for Jim" bol odkazom na Jima Simpsona, ktorý bol manažérom skupín Bakerloo Blues Line a Tea &amp; Symphony, ako aj hráčom na trúbku v kapele Locomotive. Simpson v tom čase otvoril v hoteli The Crown nový klub, Henry's Blueshouse, v ktorom skupine Earth dovolil vystupovať, no bez nároku na honorár. Odozva publika na koncerty bola priaznivá a tak sa Simpson rozhodol Earth manažovať.
V decembri 1968 Iommi náhle od Earth odišiel a začal hrať v kapele Jethro Tull. Napriek tomu, že s nimi hral iba krátko, sa Iommi ukázal s Jethro Tull v televíznom programe "The Rolling Stones Rock and Roll Circus." Tony nebol s účinkovaním v tejto kapele spokojný a tak sa do konca mesiaca sa k Earth vrátil naspäť. Zdôvodňoval to tým, že nebol v pohode. Mal ambície byť lídrom kapely a pri Andersonovi nevidel na to šancu.
V roku 1969 na koncertoch po Anglicku zistili, že si ich mýlia s inou kapelou, ktorá sa tiež volala Earth. Rozhodli sa preto, že si opäť zmenia názov. V kine cez ulicu v blízkosti ich skúšobne v tom čase premietali horor Black Sabbath z roku 1963. Tento film, v ktorom hral Boris Karloff režíroval Mario Bava. Butler potom ako videl rady ľudí na tento film poznamenal, že je zvláštne, že koľko ľudia minú peňazí na to, aby ich mohli v kine filmami strašiť. Na tento námet Butler s Osbourneom napísali text piesne „Black Sabbath“, ktorá bola spolu s Butlerovou vidinou čiernej postavy, ktorá mu raz v noci mala stáť za posteľou, inšpirovaná aj dielom autora hororov a dobrodružných príbehov, Dennisa Wheatleya, Využili v nej hudobný tritón, ktorý sa stal známy ako „diablov interval“. Zlovestný zvuk piesne a temný text posunuli kapelu temným smerom. Bolo to v príkrom rozpore s populárnou hudbou z konca 60. rokov. V tom čase ľudí fascinovala sila kvetín, folková hudba a kultúra hippies. Frontman skupiny Judas Priest, Rob Halford, nazval skladbu „Black Sabbath“ „pravdepodobne najzlovestnejšou piesňou, aká kedy bola napísaná“. Inšpirovaná týmto novým zvukom sa kapela v auguste 1968 podľa názvu tejto piesne premenovala na Black Sabbath. Rozhodli sa zamerať na písanie podobných materiálov a snažiť sa ním vytvoriť hudobný ekvivalent hororových filmov.
Black Sabbath mal jedinečný zvuk, ktorý vyplýval z odlišných hudobných vzorov. Iommi bol značne ovplyvnený Hankom Marvinom, ktorý hrá na heavy-gitaru v skupine The Shadows a tiež jazzovou gitarou; jeho idol bol Django Reinhardt. Ward mal tiež slabosť pre jazz, najmä pre bubeníkov Buddyho Richa a Gena Krupa. Geezer Butler označil basgitaristu/speváka Jacka Bruca z britskej bluesovej skupiny Cream ako človeka, ktorý mal najväčší vplyv na jeho hudobné formovanie: "On bol prvý basgitarista, akého som kedy videl, ktorý ohýbal struny a hral na basgitare ako na úplne nezávislom hudobnom nástroji." Rané "stelesnenie" Black Sabbathu spájalo hudobné štýly blues, jazz, rock a zarábalo si hraním cover verzií piesní takých rockových interpretov ako Jimi Hendrix, Blue Cheer a už zmienených Cream. Ozzy Osbourne vraví, že bol hlboko ovplyvnený skupinou The Beatles a jeho najobľúbenejším albumom všetkých čias je "Revolver".
1969–1971: "Black Sabbath" a "Paranoid".
Prvý koncert na ktorom kapela vystúpila pod novým názvom Black Sabbath sa konal v anglickom prístavnom meste Workington dňa 30.augusta 1969. V novembri 1969 podpísali zmluvu s vydavateľstvom Philips Records a vydali svoj prvý singel, „Evil Woman“ (coververziu nahrávky kapely Crow). Pieseň nahrali v januáru 1970 cez dcérsku spoločnosť Philipsu, Fontana Records, v nahrávacích štúdiách Trident. Neskoršie vydania boli spracované novovzniknutým vydavateľom progresívneho rocku pre spoločnosť Philips, Vertigo Records.
Prvá významná prezentácia Black Sabbath bola, keď sa skupina v roku 1969 predstavila v rozhlasovej šou "Top Gear", ktorú uvádzal John Peel. Britskej verejnosti zahrali piesne „Black Sabbath“, „N.I.B.“, „Behind the Wall of Sleep“ a „Sleeping Village“. Predstavili sa nimi pred štartom produkcie ich debutového štúdiového albumu. Napriek tomu, že singel „Evil Woman“ nemal v rebríčkoch úspech,boli v novembri kapele v štúdiu poskytnuté dva nahrávacie dni, počas ktorých mali príležitosť, aby mohli spolu s producentom Rodgerom Bainom vyrobiť svoj debut. Iommi na to spomína: „Pomysleli sme si: Máme na to dva dni a jeden deň sa mixuje. Takže sme hrali naživo. Ozzy spieval súčasne s nami, len bol zavretý v samostanom boxe a my mimo neho. Väčšinu vecí sme nedávali na druhýkrát."
Album "Black Sabbath" vyšiel v piatok 13. februára 1970, V rebríčkoch Spojeného kráľovstva sa dostal na ôsme miesto. Following its U.S. and Canadian release in May 1970 byV máji 1970 ho pre Spojené štáty a Kanadu vydali vo Warner Bros. Records, a v rebríčku "Billboard" 200 sa vyšplhal na 23. miesto a v tomto rebríčku bol viac ako jeden rok. Veľa krtikov sa k albumu vyjadrovalo negatívne. V časopise "Rolling Stone" Lester Bangs o ňom písal ako o „Nesúrodom džemovaní s basy a gitary, ktoré sa vzájomne kotúľajú ako velocitovaní speedfreakovia po hudobných nápadoch od jedného k druhému, a napriek ich snaženiu nikdy nedospejú k súladu.“ Napriek že bol kritizovaný, album sa predával dobre a bol v pozornosti mainstreamu. Nakoniec bol certififikovaný platinou v Spojených štátoch asociaáciou RIAA, ako aj v Spojenom kráľovstve o British Phonographic Industry (BPI). a v súčasnosti je označovaný ako prvý heavy metalový album hudobnej histórie.
Do nahrávacieho štúdia sa kapela vrátila v júni 1970, len štyri mesiace od vydania albumu "Black Sabbath". Pôvodný názov nového albumu mal byť odvodený od jednej jeho skladby „War Pigs.“ Bol kritikou Vojny vo Vietname, no vydavteľstvo Warner Bros. to zatrhlo a zmenilo jeho názov na "Paranoid". Jeho titulný singel, „Paranoid“, napísali v štúdiu na poslednú chvíľu. Ward k tomu hovoril: „Nemali sme dosť piesní na album a Tony prstami lízal gitarový ríf tejto skladby a to bolo všetko. Trvalo to dvadsaťpäť minút zhora nadol.“ Vznikla z toho trojminútová skladba,dĺžkou sa hodila na singel, ktorý vydali v septembri 1970. V britskom singlovom rebríčku bola pieseň na štvrtom mieste a je fakticky jediným singlom kapely Black Sabbath, ktorý sa dostal do prvej desiatky.. V októbri 1970 nenasledoval singel vo Veľkej Británii album, ktorý sa vďaka úspechu singlu „Paranoid“ v rebríčkoch umiestnil na prvom mieste.
Americká edícia albumu vyšla v januári 1971. Spolu s "Black Sabbath" boli obidva nosiče v rovnakom čase v rebríčkoch aj v USA aj v Spojenom kráľovtstve. Skupina Black Sabbath v zápätí absolvovala svoje prvé turné po Spojených štátoch. Ich prvý koncert v USA bol ve newyorkskom klube Ungano's. V rebríčkoch Spojených štátov sa v marci 1971 album dostal na dvanástu priečku, a v tejto krajine sa z neho predali štyri milióny kópií. Dosiahli to napriek tomu, že prekticky nemali podporu vo vysielaní miestnych rozhlasových staníc. Rovnako ako ako ich debut, aj tento album kritici v dobe jeho vydania neuznávali, no súčasní recenzenti, napr. Steve Huey z Allmusic označujú "Paranoid" za „jeden z najväčších a najvplyvnejších heavymetalových albumov všetkých čias“, ktorý „definoval zvuk a štýl heavy metalu viac ako ktorákoľvek iná nahrávka v rockovej histórii “. Album je na 131. mieste zoznamu 500 najlepších albumov všetkých čias, ktorý v novembri 2009 zverejnil časopis "Rolling Stone". Po úspechu albumu "Paranoid" v rebríčku dostali v októbri 1970 ponuku na turné po USA. Pomohlo im aj vydanie jeho druhého singla „Iron Man“. Napriek tomu, že sa nedostala do top 40, je táto nahrávka jednou z najpopulárnejších piesní skupiny Black Sabbath a zároveň najvyššie umiestneným singlom skupiny v USA. Dotiahol ho až v roku 1998 singel „Psycho Man“.
1971–1973: "Master of Reality" a "Volume 4".
Vo februári 1971 po jedinom vystúpení na podujatí Myponga Pop Festival v Austrálii, sa Black Sabbath vrátili do štúdia, aby mohli nahrať svoj tretí štúdiový album. Po úspechu albumu "Paranoid", bol kapele na jeho poskytnutý dlhší nahrávací čas a z predaja získaný „kufrík plný peňazí“ použili na nákup drôg. Ward to komentoval: „Väčšinu času sme boli na kokaíne. Dospelo to do štádia, že sme došli s nápadmi a zabudli na ne, pretože sme boli z drôg úplne mimo.“
Výroba skončila v apríli 1971, v júli vydali album "Master of Reality". Bolo to len šesť mesiacov potom, ako im v USA vyšiel "Paranoid". Dostal sa vrchol rebríčkov v Spojenom kráľovstve aj v Spojených štátoch a ani nie po dvoch mesiacoch od vydania získal zlatú certifikáciu, v osemdesiatych rokoch bol platinový a na začiatku 21. storočia mal platinu dvojnásobnú. Nachádzajú sa ňom prvé akustické nahrávky kapely Black Sabbath, ako aj u fanúšikov uznávané skladby ako „Children of the Grave“ a „Sweet Leaf“. Kritické reakcie v tej dobe boli všeobecne nepriaznivé. V časopise "Rolling Stone", Lester Bangs, zverejnil ambivalentný prehľad o albume a v jeho závere pieseň „Children of the Grave“ označil za „naivnú, zjednodušujúcu, opakujúcu sa a absolútne monotónnu- i keď podľa tradícii rokenrolu... Jediným kritériom tejto hudby je vzrušenie a Black Sabbath to spĺňa". Naproti tomu v roku 2003 časopis "Rolling Stone" dal tento album na 300-tú pozíciu svojho zoznamu 500 najlepších albumov všetkých čias.)
Po svetovom turné "Master of Reality" v roku 1972 si urobila kapela Black Sabbath prvú pracovnú prestávku za posledné tri roky. Ako hovoril Ward: „Kapela už bola veľmi unavená a veľmi otrávená. Rok čo rok v kuse boli na cestách a v prestávkach nahrávali. Podľa jeho názoru bol projekt "Master of Reality", niečím ako ukončením série, v ktorej boli zahrnuté ich prvé tri albumy. Po nej sa rozhodli venovať nášmu nasledujúcemu albumu."
V júni 1972 sa skupina znovu stretla v štúdiách Record Plant v Los Angeles, aby začala pracovať na svojom ďalšom albume. V štúdiu mali na výrobu viac času, preto experimentovali s novými zvukovýcmi textúrami, do nahrávania zakomponovali sláčiky, klavír, orchestrálne aranžmány a a členené kompozície skladieb. Nahrávanie bolo poznačené problémami, najčastejšie pre užívanie návykových látok. Pieseň „Cornucopia“ sa snažili nahrať po „sedení v strede miestnosti, len pri drogách“, Warda takmer vyhodili, hovorí, že „nenávidel tú skladbu, lebo niektoré jeho časti boli proste príšerné. Nakoniec to dal, ale reakcie okolo neho boli chladné. Mal pocit, ako keby ho ostatní brali ako nepoužiteľného, žeby mohol kľudne vypadnúť domov.“. Butler tiež považoval výsledok za nie veľmi dobrý. Prístup vtedajšieho hudobného manažéra sa mu zdal skôr ako snaha o to, aby sa čo najviac zvyšovali produkčné náklady.
Pôvodne album mal mať názov podľa jednej jeho skladby o užívaní kokaínu, nazvanej „Snowblind“. Nahrávacia spoločnosť tento zámer stopla a na poslednú chvíľu zmenila na "Black Sabbath Vol. 4". Ward to komentoval, že to považuje za hlúposť, lebo Black Sabbath nemali pred ním albumy označené ako Volume 1, 2, či 3. Album "Vol. 4" vyšiel v septembri 1972 a zatiaľ čo sa k nemu kritici stavali odmietavo, ani nie za mesiac bol na hudobnom trhu certifikovaný zlatom a bol v nepretržitom poradí za sebou štvrtým, z ktorého sa v USA predalo milión kópií. Po dlhom čase od skladby „Paranoid“, vydali k tomuto albumu singel „Tomorrow's Dream“, ktorý bol rebríčkovým prepadákom.
V roku 1973 nasledovalo rozsiahle turné po USA, potom kapela odcestovala do Austrálie, po nej nasledovalo ich prvé turné na Novom Zélande a potom sa presunuli do kontinentálnej Európy. „Kapela vtedy bola určite v časoch najväčšej slávy,“ spomína Ward, „a aj v tom zmysle, že ešte nikto vtedy nebol celkom vyhorený.“
1973–1976: "Sabbath Bloody Sabbath" a "Sabotage".
Po svetovom turné "Volume 4" sa Black Sabbath vrátili do Los Angeles, aby začali pracovať na svojom ďalšom projekte. Po pozitívnych zážitkoch pri výrobe albumu "Volume 4," si kapela chcela znovu navodiť vtedajšiu atmosféru a vrátiť sa do losangelských štúdií Record Plant. Po návšteve štúdií zistili, že miestnosť, ktorú predtým používali v Record Plant nahradil jeden „obrovský syntetizátor“. V lete 1973 si prenajali dom v Bel Air, kde začali komponovať nové piesne, no problémy s tvorbou obsahu, ako aj celková únava spôsobili, že neboli schopní nič poriadne dokončiť. „Nápady neprichádzali tak, ako pri "Volume 4", a s výsledkami sme boli nespokojní,“ hovoril Iommi. „Všetci tam sedeli a čakali, kým niečo vymyslím a mne nevychádzali žiadne nápady. A keby som ja na nič neprišiel, nikto iný by nič neurobil.“
Po bezvýslednom mesiaci v Los Angeles sa skupina rozhodla vrátiť do Anglicka. Prenajali si tam hrad Clearwell v Deanskom lese. Iommi hovoril, že „Cvičili sme hudobné témy v hradných kobkách, bolo to tam reálne strašidelné. Malo to tajomnú atmosféru, kúzlilo to myšlienky a nápady začali opäť prichádzať.“ Pri hraní v hradných celách Iommi prišiel na hlavný hudobný ríf piesne „Sabbath Bloody Sabbath“,ktorý sa stal základom pre nový hudobný materiál. Album nahrávali v lodýnskom Morgan Studios. Technikom nahrávania bol Mike Butcher a nadviazali pri jeho výrobe na štylistické zmeny, ktoré naznačili v predošlom projekte "Volume 4". Aj v nových piesňach znejú syntetizátory, sláčiky a komplexné aranžmány. Skladbu „Sabbra Cadabra“ s nimi ako štúdiový hudobník nahral Rick Wakeman, hráč na klávesové nástroje zo skupiny Yes.
V novembri 1973, po vydaní albumu "Sabbath Bloody Sabbath", dostala kapela pozitívnu spätnú väzbu mainstreamovej tlače, Gordon Fletcher z "Rolling Stone" označil album za „mimoriadne pútavú záležitosť“ a „nič menej ako totálny úspech“. Neskorší recenzenti, ako napríklad Eduardo Rivadavia z Allmusic, uvádza album ako „majstrovské dielo, ktoré patrí do každej zbierky heavymetalovej hudby“ a zároveň poukazuje na „novoobjavený zmysel pre jemnosť a zrelosť“. Tento album bol piatym v poradí z projektov, ktoré kapele Black Sabbath priniesli na trhu Spojených štátov platinový certifikát. V Spojenom kráľovstve bol v hudobných rebríčkoch na štvrtom, v USA na jedenástom mieste.
Turné kapely začalo v januári 1974, jeho vrcholom bol 6. apríla 1974 koncert na festivale California Jam. Pred viac ako dvestotisíc divákmi Black Sabbath vystúpili spolu s vtedajšími populárnymi rockovými kapelami ako boli Deep Purple, Eagles, Emerson, Lake &amp; Palmer, Rare Earth, Seals &amp; Crofts, Black Oak Arkansas, a Earth, Wind &amp; Fire. Časti podujatia pre široké spektrum amerického publika prenášala televízna spoločnosť ABC Television. V tom istom roku skupina menila manažment, podpísala zmluvu so známym anglickým manažérom Donom Ardenom. Tento krok spôsobil zmluvný spor s bývalým vedením Black Sabbath a počas pôsobenia v USA dostal Osbourne predvolanie na súd, ktoré pokračovalo dvojročnými súdnymi spormi..
Black Sabbath začali pracovať na svojom šiestom albume vo februári 1975. Nahrávali opäť v Anglicku v Morgan Studios vo Willesdene. Tentoraz do toho šli s rozhodnou víziou odlíšiť zvuk od "Sabbath Bloody Sabbath". „Mohli sme pokračovať a pokračovať, stále viac a viac technicky využívať orchestre a všetko to ostatné, čo sme ale už nechceli. Chceli sme urobiť rockový album - "Sabbath Bloody Sabbath" nebol reálny rockový album. “ Producentmi nahrávania boli Black Sabbath a Mike Butcher. Album "Sabotage" prišiel na hudobný trh v júli 1975. Rovnako ako jeho predchodca, aj tento album zaznamenal spočiatku priaznivé ohlasy. V "Rolling Stone" o ňom písali: „"Sabotage" nie je len najlepšou nahrávkou Black Sabbath od čias albumu "Paranoid", ale je možné, že je ich absolútne najlepším albumom.“, no neskorší recenzenti ako napríklad v Allmusic poznamenali, že „magická schéma, vďaka ktorej boli albumy ako "Paranoid" a "Volume 4" tak špecifické, sa začína rozpadať“.
Album "Sabotage sa" v Spojenom kráľovstve, ako aj v Spojených štátoch dostal v rebríčkoch do top 20, no bol prvým projektom kapely, ktorý v USA nezískal platinu a bol certifikovaný zlatom. Aj keď jeho singel „Am I Going Insane (Radio)" v rebríčkoch nebodoval, na albume "Sabotage" sú populárne nahrávky, ako „Hole in the Sky", či „Symptom of the Universe". Na turné "Sabotage" im bola preskupinou kapela Kiss. Turné bolo po Osbournovom úraze na motocykli skrátené, trvalo len od novembra do decembra 1975. Nahrávacia spoločnosť skupine bez iniciatívy zo strany Black Sabbath vydala oficiálny kompilačný album s názvom "We Sold Our Soul for Rock 'n' Roll". V Spojených štátoch sa z tejto kompilácie predali dva milióny kópií..
1976–1979: "Technical Ecstasy", "Never Say Die!" a Osbourneho odchod.
Svoj nasledujúci album kapela Black Sabbath nahrávala v júni 1976 v Criteria Studios v Miami na Floride. Aby umocnili zvuk jeho skladieb, najali si hráča na klávesové nástroje. Bol ním Gerald Woodroffe, ktorý sa podieľal ako jeden zo štúdiových hudobníkov aj na nahrávaní albumu "Sabotage". Osbourne priznáva, že pri výrobe albumu "Technical Ecstasy" strácal záujem o spoluprácu s Black Sabbath a uvažoval o príležitosti účinkovať s inými hudobníkmi. Okolnosti nahrávania "Technical Ecstasy" boli náročné. V čase jeho finalizácie bol Osbourne prijatý do nemocnice Stafford County Asylum v Británii. Vydanie albumu dňa 25. septembra 1976 bolo sprevádzané zmiešanými odozvami kritiky. Neskôr boli jeho recenzie ešte menej priaznivé. Dve desaťročia po jeho vydaní v Allmusic udelili albumu len dve hviezdičky s poznámkou, že skupina sa „ znepokojivou rýchlosťou prepadáva“. Jeho hudobné nahrávky oproti predchádzajúcim obsahovali podstatne menej zadumaného, zlovestného zvuku, hralo v nich viac syntetizátorov, ide skôr o štandardné rockové nahrávky. Album "Technical Ecstasy" sa nedostal ani do prvej päťdesiatky v rebríčkoch Spojených štátov a bol druhým za sebou v poradí, ktorý nedosiahol platinový status. Až oveľa neskôr, v roku 1997, bol certifikovaný zlatom. Napriek rozporuplným odozvám je medzi nahrávkami albumu kompozične vydarená skladba, „Dirty Women“, či „She's Gone“, v Česko-slovensku populárna v coververzii pod názvom „Lásko voníš deštěm“ (spieva ju Marie Rotrová), ale aj pieseň „It Alright“, ktorú ako sólový spevák naspieval Bill Ward. V novembri 1976 začalo koncertné turné "Technical Ecstasy", ktorého predskokanmi boli v USA: kapela Boston a Ted Nugent. Na európskom turné bola v apríli 1977 predskupinou koncertného turné kapela AC/DC.
Na konci roka 1977, počas skúšky ďalšieho album a len pár dní pred ich vstupom skupiny do štúdia, Osbourne z kapely náhle odišiel. Iommi reagoval tým, že pozval vokalistu Davea Walkera, ktorý bol dlhoročným dobrým známym členov kapely. Walker predtým účinkoval v skupinách Fleetwood Mac a Savoy Brown. Walker, ktorý v tom čase bol frontmanom skupiny Mistress, koncom roku 1977 odletel do Birminghamu z Kalifornie, aby spolu s Black Sabbath napísal a nacvičil hudobný materiál. Dňa 8. januára 1978, Black Sabbath uskutočnili svoje jediné živé vystúpenie s Walkerom. V televíznom programe BBC „Look! Hear!“ zahrali prvotnú verziu piesne „Junior's Eyes“ Walker neskôr spomínal, že potom ako sa v krčme v Birminghame stretol s Osbourneom, dospel k záveru, že Ozzy nebol ešte odhodlaný od Black Sabbath definitívne odísť. „Posledné albumy Sabbath boli pre mňa veľmi depresívne,“ povedal Osbourne. „Robili sme ich kvôli tomu, aby sme mohli dostať honoráre z nahrávacej spoločnosti, aby sme vydali album a mali na pivo.“ Walker uviedol, že počas svojho krátkeho pôsobenia v kapele napísal veľa textov, ale žiaden z nich nikdy nepoužili. Ak je akákoľvek nahrávka tejto verzie kapely, teda iná ako z „Look! Hear!“, Walker hovorí, že o nej nevie.
Osbourne v tom období pôvodne chcel založiť svoj sólový projekt, v ktorom mali hrať bývalí členovia skupiny Dirty Tricks, John Frazer-Binnie, Terry Horbury a Andy Bierne. Keď bola nová skupina v januári 1978 na skúškach, Osbourne zmenil názor a opäť sa pripojil k Black Sabbath. „Tri dni predtým, ako sme mali ísť do štúdia, sa Ozzy rozhodol vrátiť do kapely,“ vysvetľoval Iommi. „Nebol pritom ochotný spievať nič z toho, čo sme už napísali s predošlým spevákom (Walkerom). Bolo to veľmi náročné. Do štúdia sme chodili v podstate bez piesní. Ráno sme písali, aby sme mohli v noci skúšať. Bolo to ťažké, pripomínalo to bežiaci pás, pretože neexistoval čas na rozmyslenie. Nevedeli sme čo je správne, či to funguje... Bolo veľmi ťažké mať nápady a dávať ich tak rýchlo dokopy. “
Skupina strávila päť mesiacov v štúdiách Sounds Interchange v kanadskom Toronte a v Ontáriu. Výsledkom ich práce bol hudobný materiál pre album "Never Say Die!". „Trvalo to dosť dlho,“ hovorí Iommi. „Boli sme totálne nadrogovaní, brali sme veľa drog. Šli sme nahrávať, no museli sme to zabaliť, pretože sme boli príliš tvrdí. Nedokázali sme sa zohrať, každý hral niečo iné. Vracali sme sa, vyspali z toho a na druhý deň sme to skúšali odznova.“ Album vyšiel v septembri 1978. V Spojenom kráľovstve bol v rebríčkoch dvanásty, v USA bol na 69. mieste. Odozva médií bola nepriaznivá a ani po čase sa nezlepšila. Eduardo Rivadavia z Allmusic aj dve desaťročia od jeho vydania uviedol, že „neurčité piesne albumu dokonale odrážajú napäté personálne problémy a užívanie drog v kapele“. K albumu vyšli single „Never Say Die“ a „Hard Road“, ktoré sa obe dostali do Top 40 v rebríčkoch vo Veľkej Británii. Skupina sa druhýkrát predstavila v programe BBC "Top of the Pops", kde zahrali pieseň „Never Say Die“. Takmer dvadsať rokov trvalo, kým tento album v Spojených štátoch získal zlatú certifikáciu.
Od mája 1978 na turné Touring "Never Say Die!" bola predskupinou kapela Van Halen. Recenzenti označili vystúpenia Black Sabbath za „unavené a nenadchnuté“, čo bolo v príkrom rozpore s „mladíckym“ predstavením Van Halen, ktorý boli na svetovom turné vôbec prvýkrát. V júni 1978 skupina nakrútila vystúpenie v Hammersmith Odeon. Koncert neskôr vyšiel na DVD ako "Never Say Die". Posledný koncert tohto turné a tým aj posledné vystúpenie Osbourna s kapelou (až do neskorších dôb) bolo dňa 11. decembra v Albuquerque v Novom Mexiku.
Po turné sa Black Sabbath vrátili do Los Angeles a opäť si prenajali dom v Bel Air, kde strávili takmer rok prípravou nového materiálu pre ďalší ich album. Celá skupina bola pod vplyvom alkoholu, ako aj iných drôg, no Iommi tvrdil, že Osbourne „bol oproti ostatným na úplne inej úrovni“. Kapela prichádzala s novými nápadmi, no Osbourne odmietal s nimi pracovať. Tlak zo strany nahrávacej spoločnosti a frustrácia z toho, že Osbourne nespolupracuje, dospela k bodu, keď sa Iommi rozhodol Osbourneho v roku 1979 z kapely vyhodiť. Iommi usúdil, že jedinou dostupnou možnosťou je zbaviť Osbourna, alebo úplne rozbiť skupinu. „V tom čase bol Ozzy na konci,“ povedala Iommi. „Všetci sme brali veľa drog, veľa koksu, veľa všetkého a Ozzy sa v tom čase ešte aj veľmi opíjal. Mali sme skúšať, no nič sa nedialo. Bolo to dookola: Skúšame dnes? Ale nie, budeme zajtra. Zhoršovalo sa to a nerobili sme nič až nkoniec to vybuchlo.“ Bubeník, Ward, blízky priateľ Osbornea, dostal dňa 27. apríla 1979 od Tonyho za úlohu aby Ozzymu oznámil, že chcú aby od nich odišiel. 
1979–1982: Príchod Dia, "Heaven and Hell" a "Mob Rules".
V roku 1979 dala Sharon Arden (teraz známa ako Sharon Osbourne), dcéra manažéra Black Sabbath, Dona Ardena, skupine typ na speváka menom Ronnie James Dio. Dio v tom čase spieval v kapele Rainbow. Podľa jej bol tým, kto by mohol nahradiť Ozzyho Osbournea. Don Arden sa v tom čase naproti tomu stále snažil presvedčiť Osbournea, aby sa k skupine vrátil. Podľa jeho názoru bolo udržanie pôvodnej zostavy zo všetkých alternatív komerčne najvýhodnejšou. Dio sa oficiálne s kapelou spojil v júni a hneď spolu začali pracovať na materiáli pre ich nový album. Spolu s výrazným rozdielom v hlase, Dio poznačil celkový zvuk skupiny Black Sabbath. „Boli sme úplne iní“, hovorí Iommi. „Nielen hlasom, ale aj výrazom. Ozzy bol skvelý šoumen, ale keď prišiel Dio, bol to iný prístup, iný hlas a iný hudobný prístup. Dio spieval cez ríf, zatiaľ čo Ozzy (napríklad v ako piesni „Iron Man“) ríf nasledoval. Príchodom Ronnieho sa zmenil náš uhol pohľadu na písanie hudby.“
V septembri 1979 skupinu v osobných dôvodov na chvíľu opustil Geezer Butler. Na Diov návrh na jeho miesto prišiel basgitarista Craig Gruber (s Diom predtým hrával v kapele Elf). Čorkoro ho však nahradil Geoff Nicholls z heavymetalovej skupiny Quartz. Nová zostava hudobníkov šla v novembri nahrávať do floridskéhoi štúdia Criteria Studios. Butler sa ku kapele vrátil v januári 1980. Nicholls potom hral v kapele na klávesové nástroje. Pod vedením producenta Martina Bircha vznikol album "Heaven and Hell", ktorý sa dostal na hudobný trh 25. apríla 1980. Toto finálne dielo malo od hudobnej kritiky priaznivé hodnotenia. Viac ako desaťročie po jeho vydaní v Allmusic poznamenali, že album je „Jednou z najlepších nahrávok Black Sabbath. Skupina na ňom znie ako znovuzrodená a znova nabitá energiou“. Album "Heaven and Hell" bol v rebríčkoch Spojeného kráľovstva deviaty, a v USA bol na 28. mieste. Boli to najlepšie pozície od vydania "Sabotage". V Spojených štátoch sa z neho predalo milión kópií . Skupina sa vydala na rozsiahle svetové turné a prvé živé vystúpenie spolu s Diom sa uskutočnilo v Nemecku dňa 17. apríla 1980.
V USA boli v roku 1980 Black Sabbath s kapelou Blue Öyster Cult na spoločnom turné , ktoré nazvali „Black and Blue“. Koncert v Nassau Coliseum bol nakrútený na video, ktoré vyšlo v roku 1981 pod názvom "Black and Blue". Dňa 26. júla 1980 skupina hrala 75-tisíc divákom vo vypredanom štadióne Los Angeles Memorial Coliseum. Spolu s nimi účinkovali kapely Journey, Cheap Trick a Molly Hatchet. Nasledujúci deň skupina hrala na podujatí Day on the Green, ktoré sa konalo na kalifornskom štadióne Oakland Coliseum. Počas turné vydalo niekdajšie vydavateľstvo kapele Black Sabbath v Anglicku koncertný album hudobných nahrávok zo sedem rokov starého vystúpenia s názvom "Live at Last". Album dosiahol bol v britských hitparádach piaty, vyšiel k nemu znovu singel „Paranoid“, ktorý sa dostal do Top 20..
Dňa 18. augusta 1980, po koncerte v Minneapolise, Ward od kapely odišiel, komentoval to slovami: „Bolo už pre mňa neprípustné vyjsť na pódium bez Ozzyho. Bol som v liehu 24 hodín denne a môj alkoholizmus naberal na tempe". Geezer Butler uviedol, že po záverečnej šou Warda bol bubeník opitý a povedal, že „by mohol byť rovnako aj Marťanom“. Ward sa potom urazil, zbalil si veci, nasadol do autobusu a odišiel. Po náhlom Wardovom odchode skupina najala bubeníka Vinnyho Appicea. Ďalšie problémy pre skupinu nastali počas ich koncertu 9. októbra 1980 v Milwaukee aréne. Koncert sa zvrhol v nepokoje, ktoré vyústili do 160 zatknutí a v aréne bola spôsobená škoda 10 000 dolárov. Podľa agentúry Associated Press „dav väčšinou mladých mužov najskôr vyvádzal pri vystúpení kapely Blue Oyster Cult“ a potom začal protestovať, keď čakal hodinu, kým začne hrať Black Sabbath. Potom niekto z publika hodil pivovú fľašu, ktorá zasiahla basgitaristu Butlera a vystúpenie sa skončilo..
Svetové turné "Heaven and Hell" skončilo vo februári 1981. Následne na to kapela odišla do štúdia, aby začala nahrávať svoj ďalší album. Druhý album Black Sabbath, ktorý produkoval Martin Birch a naspieval ho Ronnie James Dio pod názvom "Mob Rules" vyšiel v októbri roku 1981. Fanúšikovia album chválili, no menej boli z neho nadšení hudobní kritici. J. D. Considine z časopisu "Rolling Stone" dal albumu jednu hviezdičku a dodal, „"Mob Rules" potvrdzuje, že kapela je rovnako mdlá a plytká ako kedykoľvek predtým". Rovnako ako u väčšiny predchádzajúcich projektov skupiny, aj tomuto albumu čas pomohol zlepšiť názory hudobnej tlače. Desať rokov od uvedenia označil Eduardo Rivadavia z Allmusic "Mob Rules" za „vynikajúcu nahrávku“. Album získal zlatú certifikáciu a v britských rebríčkoch bol dvadsiaty. Titulná skladba „The Mob Rules", ktorú nahrali v starom anglickom sídle Johna Lennona, znie v pozmenej verzii aj v animovanom filme "Heavy Metal" z roku 1981.
Skupina nebola spokojná s kvalitou albumu "Live at Last", preto nahrala počas turné "Mob Rules" v roku 1982 iný koncertný album "Live Evil". Nahrávky vznikli v amerických mestách: Dallas, San Antonio a v Seattle. Počas mixovania zvuku albumu v štúdiu boli Iommi a Butler v spore s Diom. Podozrievali ho, že manipuloval s výslednou hlasitosťou svojho spevu. Dio navyše nebol spokojný ani s jeho vyobrazením na obale albumu. Butlerovi sa tiež nepozdávalo, že Dio a Appice počas mixovania albumu pracujú na sólovom albume bez toho, aby to oznámili ostatným členom Black Sabbath. „Ronnie chcel do výroby viac vstupovať,“ povedal Iommi. „Geezera tým rozčuľoval. Spory napokon vyvrcholili skončením spolupráce". Ronnie James Dio spolu s Vinniem Appicem odišli od Black Sabbath v novembri 1982 a založili si novú kapelu. Album "Live Evil" vyšiel v januári 1983, no bol zatienený platinovo predávajúcim sa sólovým koncertným albumom Ozzyho Osbourna "Speak of the Devil".
1982–1984: Ian Gillan spevákom kapely a album "Born Again".
Po Diovom odchode, zvyšní pôvodní členovia, Iommi a Butler, vyhlásili konkurz na speváka, s ktorým plánovali realizovať nasledujúci hudobný projekt kapely. Uvažovalo sa o spevákovi kapiel Deep Purple a Whitesnake, Davidovi Coverdalem, mohol to byť aj Nicky Moore z britskej kapely Samson, či John Sloman z kapely Lone Star. Iommi v svojej biografii píše, že na skúške u kapely Black Sabbath bol aj Michael Bolton. V decembri 1982 sa skupina nakoniec zhodla, že najvhodnejším členom po Diovi by bol pre nich v tom čase už bývalý spevák kapely Deep Purple, Ian Gillan. Ich nová spoločná skupina sa pôvodne nemala nazývať Black Sabbath, no pod nátlakom hudobného vydavateľstva boli prinútení, aby si tento názov ponechali. V júni 1983 sa k nim pripojil aj bubeník Bill Ward a spoločne šli do vidieckych ateliérov The Manor Studios v Shipton-on-Cherwell (Oxfordshire). Album, ktorý produkovali podľa Wardových slov „bol úplne prvým, ktorý nahrali nenadrogovaní a triezvi.“ On sa vraj prvýkrát opil až po tom, čo dokončil všetky svoje časti nahrávania a to, podľa jeho názoru „nebol veľmi dobrý nápad...“ Údajne šesťdesiat až sedemdesiat percent jeho energie bolo spotrebovaných na učenie sa, ako prežiť deň bez toho, aby sa napil a naučiť sa, ako robiť veci bez chlastu a tridsať percent z práce bola energia vydaná na nahrávanie 
Výsledok ich snaženia, album "Born Again", ktorý prišiel na trh dňa 7. augusta 1983, nemal u kritiky dobrú odozvu. Napriek tomu bol v rebríčkoch Spojeného kráľovstva na štvrtom a v USA na 39. mieste. Aj tri desaťročia po jeho vydaní ho Eduard Rivadavia z Allmusic označil za „hrozný“ a poznamenal, že „Gillanov bluesový štýl a vtipné texty boli úplne nezlučiteľné s pánmi skazy a temnoty“.
Ward bol neschopný prekonať tlak a ísť so skupinou na koncertné turné. Neskôr uznal, že to bola z jeho strany chyba. Na svetovom turné Born Again ho preto nahradil Bev Bevan z kapely Electric Light Orchestra. V Európe bola ich preskupinou kapela Diamond Head, v USA s nimi koncertovali Quiet Riot a Night Ranger. V roku 1983 boli v Anglicku hlavnými účinkujúcimi festivalu Reading Festival. Medzi raritami ich vystúpenia bolo, že medzi skladbami kapely Black Sabbath zahrali aj megahit „Smoke on the Water“ od skupiny Deep Purple.
1984–1987: Prestávka, Hughes ako spevák, "Seventh Star" a Gillen spevákom.
Po turné "Born Again" v marci 1984, Ian Gillan od Black Sabbath odišiel a vrátil sa ku kapele Deep Purple, ktorá sa po prestávke vracala na hudobnú scénu. Z Black Sabbath odchádzal aj Bevan a Gillan k tomu poznamenal, že on a Bevan sa v tejto kapele cítili ako najatá výpomoc pre Iommiho. Skupina potom prijala neznámeho speváka z Los Angeles Davida Donata a k skupine sa opäť pripojil aj Ward. Nová zostava počas roku 1984 písala a skúšala a nakoniec v októbri spolu s producentom Bobom Ezrinom nahrali spoločné demo. Nakoľko s výsledkom spokojní neboli, kapela sa krátko nato s Donatom rozišla. Ward, znechutený zo zmien v zostave kapely krátko potom odišiel. K situácii dodal: „Toto nie sú Black Sabbath.“ Butler v novembri 1984 od Black Sabbath odišiel aby sa mohol venovať sólovému projektu. „Keď to vzal Ian Gillan, bol to pre mňa koniec,“ dodal. „myslel som, že to bol iba žart. Keď sme sa dali dokopy s Gillanom, nemal to byť album Black Sabbath. Po dokončení sme album dali Warner Bros. Oni povedali, že ho idú vydať ako album Black Sabbath a my sme stratili pôdu pod nohami. Bol som z toho skutočne rozčarovaný a Gillan bol tiež parádne nasratý. Bolo to všetko na jeden album a na jedno turné a stačilo.“
Jedným celkom nepotvrdeným potencialnym spevákom pre Black Sabbath bol Jeff Fenholt, bývalý frontman kapely Joshua. Fenholt trvá na tom, že bol v kapele spevákom v období od januára do mája 1985. Iommi to nikdy nepotvrdil. Fenholt o tom podrobne píše v knihe Garryho Sharpe-Younga "Sabbath Bloody Sabbath: The Battle for Black Sabbath".
Po odchode Warda aj Butlera sa jediný zostávajúci pôvodný člen Sabbath, Tony Iommi, rozhodol prerušiť fungovanie kapely a s dlhoročným klávesistom Sabbath, Geoffom Nichollsom, začal pracovať na svojom sólovom albume. Počas nahrávania materiálu na tento sólový album súhlasil, aby sa originálna zostava Black Sabbath zúčastnila na Geldofovej benefičnej akcii Live Aid. Vystúpili na nej spolu na koncerte dňa 13. júla 1985 v Philadelphii. Na tejto akcii sa v pôvodných zostavách stretli aj iné predtým viac rokov rozpustené kapely, ako boli napríklad The Who a Led Zeppelin. „Všetci sme boli opití, keď sme robili Live Aid,“ spomína Geezer Butler, „no neopili sme sa spoločne.“
K svojej sólovej tvorbe Iommi získal basgitaristu Davea Spitza (z kapely Great White), bubeníka Erica Singera a pôvodne mal v úmysle nahrávať s viacerými spevákmi, vrátane Roba Halforda z Judas Priest, bývalého speváka skupiny Deep Purple a Trapeze, Glenna Hughesa a bývalého speváka Sabbath. Ronnieho. Jamesa Dia. Tento plán mu však nevyšiel. „Mali sme v pláne použiť rôznych vokalistov. Bolo však pre tento zámer problematické riešiť časovanie výroby a súhlasy od ich nahrávacích spoločností. Glenn Hughes, ktorý pôvodne prišiel do štúdia nahrať jedinú pesničku, nakoniec naspieval celý album.“
Skupina strávila zvyšok roka v štúdiu a vyrobila hudobný materiál, ktorý nakoniec vyšiel pod názvom "Seventh Star" (1986). Vydavateľstvo Warner Bros. odmietlo vydať album ako sólový projekt Tonyho Iommiho a trvalo na tom, že ho dá na trh len ako album od kapely Black Sabbath. Pod nátlakom sa nakoniec dohodli, že projekt vydajú v januári 1986 ako „Black Sabbath featuring Tony Iommi“. „Otvorila sa celá plechovka červov,“ komentuje to Iommi. „Keby sme ho mohli vydať ako sólový album, bol by prijatý omnoho lepšie.“ "Seventh Sta"r znel tak trochu ako album Sabbath. Obsahoval prvky popularizované hardrockovou scénou zo Sunset Strip z 80. rokov. V svojej dobe ho kritika neprijala, neskôr ho recenzenti ako Allmusic videli v lepšom svetle a album označili za „často nepochopený a podceňovaný“.
Nová zostava potom skúšala šesť týždňov prípravu na celosvetové turné. Nakoniec boli prinútení názov Black Sabbath používať. Hughes k tomu hovorí: „Bol som v projekte Tonyho Iommiho, ale nebol som v Black Sabbath. Myšlienka byť v Black Sabbath ma vôbec nelákala. Glenn Hughes spievajúci v Black Sabbath je pre mňa ako James Brown spievajúci v Metallike. Proste to dokopy nejde.“ Iba štyri dni pred začiatkom turné sa Hughes v bare pobil s s manažérom kapely Johnom Downingom, ktorý spevákovi rozštiepil orbitálnu kosť. Zranenie znemožnilo Hughesovi vytsupovať a tak skupina najala speváka Raya Gillena. Polovica koncertov v USA bola potom z dôvodu nízkej predajnosti vstupeniek zrušená. Na turné s Black Sabbath koncertovali kapely W.A.S.P. a Anthrax.
V októbri 1986 Black Sabbath začali s producentom Jeffom Glixmanom v štúdiách Air Studios v Montserrat nahrávať nový hudobný materiál. Nahrávanie bolo od svojho začiatku poznačené radom problémov. Glixmana, ktorý po úvodných nahrávkach odišiel, nahradil producent Vic Coppersmith-Heaven. Basgitarista Dave Spitz z „osobných dôvodovi“ odišiel a nahradil ho bývalý basgitarista skupiny Rainbow a sprievodnej kapely Ozzyho Osbournea. Bob Daisley. Daisley nanovo nahral všetky basové linky a napísal k piesňam albumu texty. Pred dokončením albumu však odišiel do sprievodnej kapely Garyho Moora a so sebou zobral bubeníka Erica Singera. Po problémoch s druhým producentom, Coppersmith-Heavenom, sa kapela v januári 1987 vrátila do anglických Morgan Studios, kde spolupracovala s novým producentom, Chrisom Tsangaridesom. Počas nahrávania v Spojenom kráľovstve ich nový spevák, Ray Gillen, náhle skupinu Black Sabbath opustil, aby potom spolu s gitaristom Johnom Sykesom (predtým Tygers of Pan Tang, Thin Lizzy, Whitesnake) založil kapelu Blue Murder.
1987–1990: spevák Tony Martin, "The Eternal Idol", "Headless Cross", a "Tyr".
Ďalším členom, ktorého si kapela najala bol heavymetalový spevák Tony Martin. S ním opäť nahrali Gillenove vokály a bicie s perkusiami pre nové hudobné materiály pre Black Sabbath skompletizoval Bev Bevan z Electric Light Orchestra. Pred vydaním nového albumu, kapela potvrdila účinkovanie na šiestich koncertoch v Sun City, v Juhoafrickej republike. Bolo to v období vlády apartheidu a tak si kapela vyslúžila kritiku od aktivistov a umelcov angažovaných v združení Artists United Against Apartheid, ktorí od roku 1985 bojkotovali svoje kultúrne aktivity v tejto krajine. Aj bubeník, Bev Bevan, odmietol hrať na týchto koncertoch, preto ho nahradil Terry Chimes, pôvodne člen kapely The Clash.
Takmer po roku nahrávania vyšiel dňa 8. decembra 1987 kapele Black Sabbath album "The Eternal Idol", ktorý vtedajšia hudobná kritika úplne odignorovala. Aj neskôr, v ére internetu, boli odozvy na tento album zmiešané. V Allmusic sa píše, že „Martinov silný hlas dodal skupine nový oheň“ a album obsahoval „niektoré z najťažších riffov, aké Iommi za posledné roky nahral“. "Blender" dal albumu dve hviezdičky a tvrdil, že album je „od Black Sabbath iba podľa názvu“. V rebríčkoch Spojeného kráľovstva bol album na 66. mieste v USA bol 168.. Turné "Eternal Idol" bolo v Nemecku, Taliansku a po prvý raz v Grécku. Čiastočne aj kvôli reakcii promotérov na incident v Juhoafrickej republike boli ďalšie európske predstavenia zrušené. Basgitarista Dave Spitz krátko pred turné kapely odišiel a nahradil ho Jo Burt, bývalý člen skupiny Virginia Wolf.
Po komerčne neúspešnom projekte "The Eternal Idol", hudobné vydavateľstvá Vertigo Records a Warner Bros. s kapelou spoluprácu ukončili. Black Sabbath podpísali zmluvu s I.R.S. Records. V auguste v roku 1988 si kapela vyhradila čas na nahrávanie svojho ďalšieho albumu. V dôsledku problémov s produkovaním albumu "Eternal Idol" sa Tony Iommi rozhodol ďalšie album skupiny produkovať sám. „Bol to úplne nový začiatok,“ hovoril Iommi. „Musel som to celé prehodnotiť a rozhodol som sa, že si musíme znova vybudovať istú kredibilitu.“ Z kapely Rainbow si najal bubeníka Cozyho Powella, ku klávesom dlhoročného spolupracovníka Geoffa Nichollsa, štúdiového hudobníka, basgitaristu Laurencea Cottla a „zaplatil nahrávanie v jednom veľmi lacnom štúdiu v Anglicku“.
Album "Headless Cross" vyšiel kapele Black Sabbath v apríli 1989. Bol takisto súdobou hudobnou kritikou odingnorovaný. Neskôr recenzent Allmusic, Eduardo Rivadavia, pridelil albumu štyri hviezdičky a nazval ho „najlepším albumom s inými spevákmi Black Sabbath než boli Ozzy, či Dio“. Singel albumu, titulná nahrávka „Headless Cross“ bol v rebríčku 62., album bol v britských hitparádach na 31. mieste a na 115. mieste v USA. Brian May zo skupiny Queen a dobrý priateľ Tonyho Iommiho si ako hosť zahral na sólovú gitaru v piesni „When Death Calls“. Na turné hral s Black Sabbath na basgitaru Neil Murray (predtým hral v kapelách Colosseum II, National Health, Whitesnake, či v sprievodnej kapele Garyho Moora).
Amrická časť turné "Headless Cross" začala v máji 1989. Predskupinami koncertov boli kapely Kingdom Come a Silent Rage. Po slabej predajnosti vstupeniek bolo turné po ôsmich koncertoch predčasne ukončené. Na európskom kontinente mala kapela úspechy v hudobných rebríčkoch a táto časť turné sa začala v septembri. Po sérii vystúpení v Japonsku nasledovalo 23 koncertov v Rusku, kde im bola preskupinou britská ženská heavymetalová skupina Girlschool. Black Sabbath bola jednou z prvých západných kapiel, ktoré vystúpili v ZSSR potom, ako sa Michal Gorbačov dostal do vedenia tejto krajiny.
Vo februári sa skupina vrátila do štúdia, kde nahrala svoj nasledujúci album, "Tyr". Aj keď nejde priamo o konceptuálny album, niektoré jeho texty vychádzajú z inšpirácie severskou mytológiou. "Tyr" vyšiel 6. augusta 1990. V rebríčkoch Spojeného kráľívstva sa dostal na 24. pozíciu, no je prvým albumom skupiny Black Sabbath, ktorý sa v USA do rebríčka "Billboard" 200 nedostal. V internetovej ére sa projektu ušli rozpačité recenzie: v Allmusic o ňom píšu, že je „v drvivej miere hudobnou syntézou mýtov a metalu“, kým "Blender" dal albumu iba jednu hviezdičku s poznámkou, že „Iommi touto pozoruhodnou zbierkou pokračuje v špinení mena Black Sabbath“. Na európskom turné k albumu "Tyr" boli Black Sabbath spolu s kapelou Circus of Power, no posledných sedem koncertov v Británii pre slabý záujem publika nakoniec zrušili. Prvýkrát v ich kariére sa k albumu kapely Black Sabbath americké turné nekonalo.
1990–1992: Diov návrat a "Dehumanizer".
V auguste 1990 na americkom Diovom koncertnom turné, "Lock Up the Wolves", sa k hudobníkom na pódiu v minesotskom Auditóriu Roya Wilkinsona v piesni „Neon Knights" pripojil aj Geezer Butler. Po tomto predstavení obaja dospeli k názoru, že by mohlo byť dobré ich opätovné spojenie v kapele Black Sabbath. Butler o tomto nápade presvedčil Iommiho, ktorý následne rozpustil aktuálnu zostavu kapely: vylúčil z skupiny speváka Tonyho Martina a basgitaristu Neila Murraya. Neskôr sa k tomu vyjadril, že „Mrzí ma to v mnohých smeroch, šlo nám to už spolu celkom dobre, ale vlastne ani neviem prečo sme sa rozhodli že sa znovu spojíme s Diom. Nebolo to celkom o peniazoch. Zdalo sa mi, že by sme mohli nadviazať na niečo, čo fungovalo predtým."
Dio, Butler, Iommi a bubeník Cozy Powell začali spolu na jeseň v roku 1990 pracovať na ďalšom projekte Black Sabbath. V novembri si pri páde z koňa zlomil Powell bedrovú kosť. Nakoľko po úraze zostal neschopný nahrávať za bicími nástrojmi ho nahradil Vinny Appice. Táto zostava kapely, ktorá už mala za sebou spoločný projekt, album "Mob Rules", prišla nahrávať do štúdia spolu s produdentom Reinholdom Mackom. Celoročné nahrávanie bolo poznačené problémami. Pramenili predovšetkým z napätia v písaní a prepisovaní piesní, ktoré eskalovalo medzi Iommim a Diom.„Bola to len a len tvrdá práca,“ povedal Iommi. „Trvalo nám to príliš dlho. Tento album nás stál milión dolárov, čo je absurdné.“ Dio spomínal na album ako na ťažký, no podľa neho stál za to: „Bolo to niečo, čo sme museli zo seba riadne žmýkať, ale myslím si, že preto to funguje. Niekedy potrebujete takéto napätie, lebo nakoniec skončíte len pri výrobe vianočného albumu.“
Výsledok ich spolupráce, album "Dehumanizer," vyšiel na britský trh dňa 22. júna 1992. V USA dňa 30. júna vyšiel pod hlavičkou vydavateľstva Reprise Records. Aj keď odozvy kritiky na tento album boli rozpačité bol to naúspešnejší komerčný projekt kapely tejto dekády. Jeho singel „TV Crimes" sa v rozhlasových hitparádach dostal do Top 40, album bol v rebríčku "Billboard 200" na 44. mieste"." Na albume je aj nahrávka „Time Machine", ktorá bola v roku 1992 použitá vo filme "Waynov svet". 
V júli 1992 začala skupina Black Sabbath turné "Dehumanizer", na ktorom s nimi boli kapely Testament, Danzig, Prong a Exodus. V tom období ich bývalý spevák, Ozzy Osbourne, oznamoval svoj prvý odchod do umeleckého dôchodku a pozval na svoje turné "No More Tours" aj Black Sabbath. Chcel od nich, aby s nimi otvoril vystúpenia na posledných dvoch koncertoch v Kalifornii. Skupina súhlasila okrem Dia, ktorý Iommimu povedal: „Neurobím to. Nepodporujem klauna.“ 
Od kapely Dio odišiel dňa 13. novembra 1993 po koncerte v kalifornskom Oaklande. Bolo to noc predtým ako Black Sabbath zahrali na Osbourneho rozlúčkovom koncerte. Na poslednú chvíľu sa dohodli, aby s nimi na dvoch koncertoch spieval Rob Halford z kapely Judas Priest. Bolo to prvýkrát od roku 1985, kedy sa spolu na pódiu Iommi, Butler, Osbourne a Ward stretli na benefičnej akcii Live Aid a zahrali si opäť nekoľko skladieb od Black Sabbath. Vzišli z toho myšlienky na opätovné zjednotenie pôvodnej kapely, no nápad nemal dlhé trvanie. „Ozzy, Geezer, Tony a Bill ohlásili spojenie Black Sabbath,“ komentoval to Dio „Aj ja som si myslel, že je to skvelý nápad. Ale myslím, že Ozzy si to nemyslel. Bol to len nápad... neprekvapilo ma, že to skončilo tak ako to skončilo. Boli ľahko čitateľní. Nemuseli nič hovoriť. “
1992–1997: Návrat Tonyho Martina "Cross Purposes a" "Forbidden".
Vinny Appice sa po spoločnom koncerte pôvodnej kapely Black Sabbath znovu pripojil k sprievodnej skupine Ronnieho Jamesa Dia a nahral s ním albumy "Strange Highways" a "Angry Machines". Iommi a Butler najali pôvodného bubeníka kapely Rainbow, Bobbyho Rondinelliho, a opäť začali spolupracovať so spevákom Tonym Martinom. Vrátili sa spolu do štúdia, kde chceli pracovať na novom materiáli, ktorý zas pôvodne nemal vyjsť ako projekt kapely Black Sabbath. Podľa Geezera Butlera práca na nahrávaní mala fakt len vyplniť čas, kým pôvodná zostava Black Sabbath stretne a zrealizuje svoj "Renuion" a to čo nahrávali chceli vydať ako hudobný projekt vydaný pod hlavičkou dvojice Iommi/Butler.
Nakoniec pod tlakom hudobnej spoločnosti vyšiel dňa 8. fberuára 1994 tejto verzii skupiny Black Sabbath ich sedemnásty štúdiový album, "Cross Purposes". Albumu mal od hudobnej kritiky rozpačité odozvy. V časopise "Blender" dostal dve hviezdičky a komentár o tom, že v tom istom roku vydaný album "Superunknown" od kapely Soundgarden „má s Black Sabbath spoločné viac, ako tento ich vedľajší kšeft “. Bradley Torreano z Allmusic označil Cross Purpose za „prvý album od "Born Again", ktorý aj znie, ako keby bol nahrávkou od Black Sabbath“. V rebríčku Spojeného kráľovstva bol album tesne pod Top 40, na 41. mieste, v rebríčku "Billboard" 200 "Spojených štátov" bol 122. Medzi nahrávkami na "Cross Purposes" je aj pieseň „Evil Eye “, na ktorej ako autor spolupracoval Eddie Van Halen, no pre možné spory s jeho vydavateľom nie je toto autorstvo oficiálne na obale uvedené. Koncertné turné "Cross Purposes" začalo v USA vo februári. Spolu s nimi na vystúpeniach účinkovali kapely Morbid Angel a Motörhead. Koncert, ktorý sa konal dňa 13. apríla 1994 v lodýnskej sále Hammersmith Apollo nakrútili a spolu s CD vydali na VHS pod názvom "Cross Purposes Live". Po európskom turné, na ktorom s nimi boli skupiny Cathedral a Godspeed od nich v júni 1994 odišiel bubeník Bobby Rondinelli a na jeho miesto prišiel pôvodný hráč na bicie nástroje v kapele Black Sabbath, Bill Ward, ktorý s nimi potom hral na piatich koncertoch v Južnej Amerike.
Po turné "Cross Purposes", basgitarista Geezer Butler druhýkrát od kapely odišiel. Založil si svoj vlastný sólový projekt, ktorý nazval GZR a v roku 1995 vydal album "Plastic Planet". Je na ňom aj nahrávka „Giving Up the Ghost“, ktorá v texte kritizuje Tonyho Iommiho za to, že používa názov Black Sabbath v doslovnom preklade má v texte slová: Plagovali ste a parodovali/ kúzlo nášho významu/ legenda vo vašej mysli/ odišla všetci vaši priatelia za sebou/ nemôžete si pripustiť, že sa mýlite/ duch je mŕtvy a preč Iommi ten text veľmi nevnímal a prijal skôr s uznaním, že Geezer má svoj vlastný projekt, bral ho ako priateľa a nestál o to aby mali spolu spory
Po Butlerovom odchode opustil znovu kapelu aj bubeník Bill Ward. Iommi prijal späť niekdajších členov: Neila Murraya na basgitaru a Cozyho Powella k bicím, čím sa vlastne skompletizovala zsotava, ktorá v roku 1990 nahrala album "Tyr". Ako producenta si najali gitaristu Ernieho C zo skupiny Body Count a na jeseň odcestovali do Londýna nahrávať nový štúdiový album. Na albume v skladbe „Illusion of Power“ ako hosť spieva aj Ice-T. Výsledný album, "Forbidden", ktorý vyšiel 8. júna 1995. bol v rebríčkoch Spojených štátov prepadákom. Kritici boli voči nemu skeptickí, Bradley Torreano z Allmusic uviedol: „Vďaka nudným piesňam, strašnej produkcii a neinšpiratívnym vystúpeniam sa mu všetci okrem najnadšenejších fanúšikov vyhýbajú.“ a časopis "Blender" o "Forbidden" písal ako o „trapase... a najhoršom albume kapely".
Black Sabbath vyrazili na svetové turné "Forbidden" v júli 1995. Koncertovali s nimi na ňom skupiny Motörhead aTiamat. Po dvoch mesiacoch od nich zo zdravotných dôvodov odišiel Cozy Powell a na jeho miesto sa vrátil Bobby Rondinelli. „Členovia, ktorých som mal v poslednej zostave - Bobby Rondinelli, Neil Murray - sú skvelí ľudia...“ hovoril Iommi pre fanzine Southern Cross, ktorý sa zaoberal kapelou Sabbath. „Bola to ideálna zostava. Nie som si istý, či v speve, ale s Neilom Murrayom a Bobbym Rondinellim som si naozaj dobre rozumel.“
V decembri 1995 po skončení ázijských koncertov dal Tony Iommi kapele pauzu a spolu s bývalým spevákom skupiny Black Sabbath Glennom Hughesom a bývalým bubeníkom Judas Priest Daveom Hollandom začal pracovať na svojom sólovom albume. Album po dokončení oficiálne nevyšiel. Dostal sa na čierny trh ako bootleg s názvm "Eighth Star". Oficiálne bol vydaný v roku 2004 pod názvom "The 1996 DEP Sessions", pričom Hollandove bicie naň znova nahral bubeník Jimmy Copley.
V roku 1997 Tony Iommi súčasnú zostavu rozpustil, aby sa opäť oficiálne spojil s Ozzym Osbourneom a pôvodnou zostavou Black Sabbath. Vokalista Tony Martin tvrdil, že sa pôvodné zloženie kapely dohodlo na spolupráci už v roku 1992 počas krátkeho stretnutia skupiny na turné Ozzyho Osbourna v Costa Mesa a že skupina vydala ďalšie albumy preto, aby plnila nahrávaciu zmluvu s I.R.S. Martin neskôr označil "Forbidden" (1995) za album, vďaka ktorému kapela splnila z dohodu s vydavateľom, zbavila sa speváka a znovu sa dala dokopy. V tom čase o tom ale ešte nevedel. I.R.S. Records vydali v roku 1996 kompiláciu, ktorú nazvali "The Sabbath Stones". Ja na ňom výber z albumov od "Born Again" (1983) po "Forbidden" (1995). Tento hudobný nosič vyšiel, aby ukončil zmluvu Tonyho Iommiho s vydavateľstvom.
1997–2006: Opätovné spojenie s Osbournom a "Reunion".
V lete 1997 sa Iommi, Butler a Osbourne znovu spojili, aby sa spolu s Osbourneho sólovou kapelou Bilzzard of Ozz stali hlavnými účinkujúcimi na festivale Ozzfest. V Black Sabbath na bicích nástrojoch nahradil Warda Osbourneov bubeník Mike Bordin. „Začalo to tým, že som sa ku pár skladbám pripojil k Ozzyho kapele,“ vysvetľoval Iommi, „potom to príchodom Geeezera prešlo do zmenšenej zostavy Black Sabbath. Bill to nestíhal. mali sme termíny na veľa dôležitých koncertov... Jediná skúška, ktorú sme ešte nemali urobenú bola s bubeníkom. Napadlo ma vtedy, že keby sme chceli znovu zapojiť Billa, trvalo by to oveľa viac času.“
V decembri 1977 sa k skupine pripojil aj Ward. Bolo to prvýkrát od Ozzyho „rozlúčkového koncertu“ z roku 1992. Nahrali spolu dva koncerty, ktoré sa konali v Národnom exhibičnom centre v Birminghame. Koncert vyšiel 20. októbra 1998 na dvojalbume s názvom "Reunion". V rebríčku "Billboard" 200 sa tento album dostal na jedenáste miesto, v USA bol paltinovým. Sprevádzal ho singel „Iron Man“, ktorý v roku 2000 kapele Black Sabbath priniesol prvú Cenu Grammy za Najlepšiu metalovú nahrávku, Bolo to tridsať rokov potom, ako bola táto skladba nahratá v svojej originálnej verzii. Na albume "Reunion" sú dve nové štúdiové nahrávky, „Psycho Man“ a „Selling My Soul“, ktoré sa obidve dostali do Top 20 rebríčka "Billboard Mainstream Rock Tracks".
Krátko pred európskym turné v lete 1998 dostal Ward infarkt a dočasne ho nahradil bývalý bubeník Vinny Appice. Ward sa vrátil na americké turné, kde im bola predskupinou kapela Pantera. Toto turné začalo v januári 1999, pokračovali v lete ako hlavní účinkujúci na festivale Ozzfest. Po týchto vystúpeniach skupina mala do prestávku, počas ktorej sa jej členovia venovali sólovým projektom. Iommi vydal v roku 2000 svoj prvý oficiálny sólový album "Iommi", zatiaľ čo Osbourne pokračoval v práci na albume "Down to Earth" (2001).
Na jar v roku 2001 šla originálna zostava Black Sabbath spolu s producentom, Rickom Rubinom, nahrávať do štúdia, no nahrávanie zastavili, lebo Osbourne musel v lete odísť dokončiť svoj sólový projekt. „Skončilo to...“ hovoril Iommi. „Je to škoda, pretože [piesne] boli naozaj dobré"
V marci 2002, debutovala na MTV Osbourneho reality show "The Osbournes", ktorá získala cenu Emmy a čoskoro sa stala aj celosvetovým hitom. Šou predstavila Osbourneho obroskému množstvu ľudí, čím sa upútal záujem verejnosti na všetky jeho predchádzajúce hudobné projekty. Vydavateľstvo Sanctuary Records v roku 2002 dalo na trh koncertný dvojalbum "Past Lives", na ktorom je materiál nahratý v 70. rokoch, 20. storočia vrátane albumu "Live at Last" z roku 1980. Kapela si dala prestávku až do leta 2004, keď sa po dva roky zúčastnila festivalu Ozzfest. V novembri 2005 bol Black Sabbath uvedený do Britskej hudobnej sieni slávy a v marci 2006, po predošlom Osbroneovom odmietnutí nominácie v roku 1999, bola kapela uvedená aj do americkej Rokenrolovej sieni slávy. Pri slávnostnom uvedení do tejto siene im kapela Metallica vzdala poctu zahraním dvoch skladieb: „Hole in the Sky" a „Iron Man".
2006–2010: "The Dio Years" a Heaven &amp; Hell.
Kým Ozzy Osbourne v roku 2006 nahrával skladby na svoj nový album, vydal hudobný label Rhino Records kompiláciu "", ktoré pochádzala z výberu zo štyroch albumov, ktoré s kapelou nahrával Ronnie James Dio. Pre tento projekt sa Iommi, Butler, Dio a Appice stretli v štúdiu, kde ako kapela Black Sabbath nahrali aj tri nové skladby. Album "The Dio Years" vyšiel dňa 3. apríla 2007. V rebríčku "Billboard" 200 bol na 54. mieste a jeho singel, „The Devil Cried" bol v rebríčku "Mainstream Rock Tracks" na 37. pozícii. Povzbudení výsledkom sa Iommi a Dio rozhodli s touto verziou kapely znovu spojiť a v roku 2007 vydať na spoločné koncertné turné. Nakoľko bola v tom čase na hudobnej scéne verejne prezentovaná aj pôvodná kapela Black Sabbath v zložení Osbourne, Butler, Iommi a Ward, táto nová zostava si ponechala podľa ich spoločného albumu názov, Heaven &amp; Hell. Na otázku o názve skupiny Iommi uviedol: „Je to reálne Black Sabbath, nech si o tom vravíme čokoľvek... takže každý vie, čo dostáva [a], ale ľudia neočakávajú, že budú počuť „Iron Mana“ a všetky tie pôvodné piesne. Robili sme spolu toľké roky a je pekné robiť znova všetko aj všetko to, čo sme robili s Ronniem.“ Pôvodne mal s kapelou hrať aj Ward, no nakoniec toto účinkovanie kvôli niektorým osobným sporom s niektorými jej členmi odmietol. Nahradil ho pôvodný člen skupiny, Vinny Appice, čím sa spojila zostava, ktorá spolupracovala na obsahu albumov "Mob Rules" (1981) a "Dehumanizer" (1992).
Na americkom turné spolu s Heaven &amp; Hell koncertovali Megadeth a Machine Head. Z turné vznikla dňa 30 marca 2007 v New Yorku nahrávka koncertného albumu a DVD s názvom "Live from Radio City Music Hall". V novembri 2007 Dio potvrdil, že majú spoločný plán v nasledujúcom roku nahrať nový štúdiový album. V apríli 2008 oznámili vydanie boxsetu a spoločné Metal Masters Tour, na ktorom s nimi vystúpia kapely Judas Priest, Motörhead a Testament. Boxset s názvom "The Rules of Hell" obsahoval remastrované verzie všetkých piesní, ktoré s kapelou Black Sabbath naspieval Ronnie James Dio bol hlavnou súčasťou hudobného setu k Metal Masters Tour. V roku 2009 skupina ohlásila, že ich debutový štúdiový album sa bude volať "The Devil You Know". Album vyšiel dňa 28. apríla 2009.
Dňa 26. mája 2009 na federálnom súde v New Yorku Osbourne podal žalobu proti Iommimu s obvinením, že si nelegálne nárokuje názov kapely. Iommi to namietal, že je počas celej jej 41-ročnej kariéry jediným stálym členom kapely a že jeho spoluhráči sa v 80. rokoch vzdali práv na jej meno. Aj keď sa Osbourne v žalobe domáhal 50% vlastníctva ochrannej známky, uviedol, že dúfa, že súdne konanie povedie k rovnomernému vlastníctvu pre všetkých jej štyroch pôvodných členov.
V marci 2010 Black Sabbath oznámili, že spolu s kapelou Metallica vydajú spoločný singel, ktorý vyšiel dňa 17. apríla 2010. Dňa 16. mája 2010 Ronnie James Dio zomrel na rakovinu žalúdka. V júni 2010 sa skončil právny spor medzi Ozzym Osbournom a Tonym Iommim o ochrannú známku, názvu kapely Black Sabbath. Podmienky ich dohody neboli zverejnené.
2010–2014: Druhé spojenie s Osbournom a "13".
V rozhovore v januári 2010 pri propagácii svojej biografie "I Am Ozzy", Osbourne uviedol, že hoci to úplne nevylučuje, pochybuje už že by mohlo dôjsť k stretnutiu so všetkými štyrmi pôvodnými členmi kapely. Osbourne uviedol: „Nebudem tvrdiť, že to myslím navždy, ale momentálne si nemyslím, že je na to nejaká šanca. Ale kto vie, čo ma čaká v budúcnosti? Ak je to môj osud, tak fajn." V júli Butler uviedol, že v roku 2011 sa Black Sabbath nespojí, pretože Osbourne už mal na tento rok v zmluve, že bude koncertovať so svojou sólovou kapelou.. Napriek tomu sa ešte v auguste stretli spolu na skúškach a pokračovali v nich až do jesene.
Dňa 11. novembra 2011 Iommi, Butler, Osbourne a Ward oznámili, že sa opäť dávajú dokopy, aby nahrali nový album, ku ktorému na rok 2012 plánujú koncertné turné. Dňa 9. januára 2012 Iommimu diagnostikovali lymfóm. Táto správa spôsobila, že skupina odriekla všetky plánované európske koncerty s výnimkou dvoch akcií: Download Festival a Lollapalooza Festival. Neskôr oznámlili, že vystúpia na menšom koncerte v ich domovskom meste Birminghame. Bol to prvý koncert od ich stretnutia a jediný ich koncert, ktorý sa v tomto roku konal v interiéri. Vo februári 2012 bubeník Ward oznámil, že sa už nebude podieľať na akciách skupiny dovtedy, kým mu nebude ponúknutá „zmluva, ktorú by bolo možné podpísať“.
Dňa 21. mája 2012 v Birminghame hrala skupina Black Sabbath a za bicími nástrojmi s nimi znovu po siedmych rokoch účinkoval Tommy Clufetos. V júni vystúpili na akcii Download Festival v anglickom Leicestershire, potom ukončili turné na podujatí Lollapalooza Festival v americkom meste Chicago. Koncom mesiaca skupina odišla do štúdia nahrávať nový album.
Dňa 13. januára 2013 skupina oznámila, že v júni chcú vydať svoj nový album, ktorý bude mať názov "13". Bicie nástroje v skladbách nahral Brad Wilk z kapely Rage Against the Machine a za producenta výroby albumu bol vybraný Rick Rubin. Mixovanie albumu začalo vo februári. Dňa 12. apríla 2013 skupina zverejnila zoznam jeho skladieb. Štandardná verzia albumu obsahuje osem nových nahrávok, luxusná verzia obsahuje tri bonusy.
Prvý singel k albumu "13", „God Is Dead?“ vyšiel 19. apríla 2013. Dňa 20. apríla 2013, prvýkrát po 40 rokoch, začali Black Sabbath svoje turné po Austrálii a Novom Zélande. Po ňom v lete 2013 nasledovala severoamerická časť koncertov. Druhý singel albumu, „End of the Beginning", mal premiéru 15. mája v epizóde programu "". V júni 2013, bol album "13" na vrchole rebríčka UK Albums Chart ako aj amerického "Billboard" 200. V USA to bol prvý album od tejto kapely, ktorý sa v tomto rebríčku dostal až na jeho vrchol. V roku 2014, Black Sabbath dostali prvýkrát od roku 2000 Grammy Award za singel „God Is Dead?", cenu Best Metal Performance.
V júli 2013 vyrazili Black Sabbath na severoamerické turné (prvýkrát od júla 2001). Po ňom v októbri 2013 nasledovalo latinskoamerické turné. V novembri 2013 začala skupina svoje európske turné, ktoré trvalo do decembra 2013. V marci a apríli 2014 ako druhú časť svojho turné po Severnej Amerike, absolvovali 12 zastávok po Severnej Amerike (väčšinou v Kanade). Bolo to predtým, ako v júni 2014 vyrazili na druhú časť svojho európskeho turné, ktoré sa končilo koncertom v londýnskom Hyde Parku
2014–2017: Zrušený dvadsiaty album, "The End" a rozchod kapely.
Dňa 29. septembra 2014 Osbourne pre časopis "Metal Hammer" povedal, že Black Sabbath by mali spolu s producentom Rickom Rubinom začiatkom nasledujúceho roka nahrávať ich v poradí dvadsiaty štúdiový album a v roku 2016 by mohli k jeho vydaniu absolvovať koncertné turné. V rozhovore z apríla 2015 však Osbourne uviedol, že sa tieto plány „môžu zmeniť“, a dodal: „Všetci žijeme v rôznych krajinách a verím, že niekto chce pracovať a niekto nie. No na ďalšie turné by sme spolu ísť mohli." Dňa 26. októbra 2015 oznámili, že kapela v zložení Osbourne, Iommi a Butler zahrá na akcii Download Festival dňa 11. júna 2016. V novembri 2016 Iommi na otázku, aké sú jeho plány po záverečnom turné Black Sabbath, odpovedal: „Budem písať. Možno budem niečo robiť s chlapmi v štúdiu, ale bez koncertovania.“ 
Dňa 4. marca 2016 Iommi hovoril v jednej diskusii o budúcej reedíci časti ich hudobného katalógu z doby, nahrávania so spevákom Tonym Martinom: „Vydaniu týchto albumov sme sa sprvoti vyhýbali. Bolo to kvôli sporomi s Ozzym Osbournom o názov Black Sabbath, ale určite k nim neskôr dôjde... Chcel by som pre tieto edície s Tonym Martinom dorobiť niekoľko nových skladieb... pozriem sa tiež na na to, čo máme na albumoch "Cross Purpose" a "Forbidden". “ Martin navrhol, že by sa to mohlo zrealizovať v roku 2017 k 30. výročiu vydania albumu "The Eternal Idol". V rozhovore z augusta Martin dodal: „[Iommi] má samozrejme stále svoje problémy s rakovinou a to by mohlo zabrániť tomu, aby sa toto všetko uskutočnilo, ale ak chce niečo zrealizovať, som na to pripravený.“ Dňa 10. augusta 2016 Iommi zverejnil, že jeho rakovina je v remisii.
Dňa 3. septembra 2015 bolo verejnosti oznámené, že Black Sabbath od januára 2016 do februára 2017 vyrazia na svoje posledné turné, ktoré nazvali The End. Koncerty sa konali na mnohých miestach v Spojených štátoch, v Kanade, v Európe, v Austrálii a na Novom Zélande. Napriek predchádzajúcim informáciám, že pred rozlúčkovým turné budú ešte nahrávať nový album, Osbourne nakoniec od tohto zámeru upustil. V čase turné sa ale predávalo 8-skladbové CD s názvom "The End". Okrem niekoľkých koncertných nahrávok sú na ňom aj štyri skladby, ktoré vznikli ešte počas nahrávania albumu "13".
Záverečné koncerty tohoto turné sa uskutočnili v Genting aréne v ich domovskom meste Birminghame v Anglicku v dňoch 2. a 4. februára 2017. Svoj posledný koncert hrali dňa 4. februára 2017 v Birminghame. Posledná skladba vystúpenia bola vysielaná naživo na facebookovej stránke kapely a počas poslednej klaňačky sa kapele spustil ohňostroj. 
Záverečné turné skupiny nebolo ľahké, pretože sa opäť prevalilo napätie medzi Osbournem a Iommim. Iommi napriek tomu uviedol, že nevylučuje možnosť jednorazových vystúpení: „To by som neodpisoval, keby sa to jedného dňa stalo. Je to možné. Alebo aj nahrať album. Vyrába sa len na jednom mieste. Ale neviem, či by sa to dalo.“ V rozhovore z apríla 2017 Butler zverejnil, že v Black Sabbath uvažovali po albume "13" o vydaní bluesového albumu, dodal ale, že „turné by bolo problémom“.
Dňa 7. marca 2017 Black Sabbath prostredníctvom príspevkov zverejnených na ich oficiálnych účtoch ich sociálnych sietí oznámili svoj oficiálny rozchod.
2017–2024: Následky.
V júni 2018 v rozhovore pre spravodajskú reláciu ITV News Osbourne vyjadril záujem o opätovné stretnutie s Black Sabbath, ktoré by sa mohlo uskutočniť pri príležitosti Commonwealth Games 2022 v ich domovskom meste Birmingham. Iommi k tomu uviedol, že vystúpenie na podujatí v kapele Black Sabbath by bolo „skvelou vecou, ​​ktorá pomôže reprezentovať Birmingham. Som za to. Uvidíme, čo bude.“ Nevylúčil ani možnosť, že by sa skupina príležitostne stretla na jednotlivých koncertoch, no nie na celom turné.
V septembri 2020 Osbourne v rozhovore uviedol, že už nemá záujem na stretnutí: „Pre mňa už nie. Je to konečné. Mrzí ma len to, že neurobím s Billom Wardom v Birminghame svoju poslednú rozlúčkovú šou. Nemám z toho dobrý pocit... Bol by to tak fajn. Neviem, aké by boli ďalšie okolnosti, ale bolo by to pekné. Párkrát som hovoril s Tonym, ale nemám z toho nič, ani najmenší záujem o ďalšie vystúpenie. Možno sa Tony teraz nudí." Butler tiež 10. novembra 2020 v rozhovore pre Eonmusic možnosť akýchkoľvek budúcich vystúpení Black Sabbath vylúčil s dodatkom, že skupina skončila: „Už určite nebude Sabbath. Je koniec." Iommi ale o možnosti ďalšieho Renuion Tour v rozhovore pre Mercury News uvažoval a uviedol, že „by si rád s chlapmi zahral znova“ a že mu chýba publikum a pódium. Bill Ward v rozhovore pre Eddieho Trunka uviedol, že už sa na koncertovanie s Black Sabbath necíti, no vyjadril sa, že s Osbourneom, Butlerom a Iommim by ďalší album nahral rád.
Dňa 30. septembra 2020 Black Sabbath predstavili novú kolekciu obuvi Dr. Martens. Spolu s touto s britskou obuvníckou spoločnosťou si pri tejto príležitosti pripomenuli 50. výročie vydania albumov "Black Sabbath" a "Paranoid". Dňa 13. januára 2021 skupina oznámila, že 5. marca 2021 vydá rozšírené luxusné reedície albumov "Heaven &amp; Hell" a "Mob Rules", ktoré budú obsahovať aj doteraz nezverejnený hudobný materiál.
V septembri 2022 Osbourne zopakoval, že nie je ochotný pokračovať v Black Sabbath a uviedol, že ak by skupina nahrala ďalší album, na ňom by nespieval. Je však otvorený spolupráci s Iommim na ďalších sólových projektoch po jeho zapojení do Patient Number 9. Osbourne následne vo februári 2023 odstúpil z turné po tom, čo sa dostatočne nezotavil z lekárskeho ošetrenia, čím bola možnosť ďalšieho stretnutia Black Sabbath ešte viac spochybnená. Butler, ktorý odišiel do dôchodku v júni 2023, trval na tom, že Black Sabbath bol „uspán“ až do augusta 2023, keď vyhlásil, že je otvorený odohrať jednorazovú show, ale zároveň uviedol, že „nemá žiadnu túžbu znovu koncertovať“ s Black Sabbath. Podľa Iommiho kapele ponúkli stretnutie na Power Tripe v októbri 2023, ale odmietli. Ozzy Osbourne tu bol pôvodne naplánovaný ako hlavná hviezda druhého dňa festivalu; nakoniec svoje vystúpenie zrušil a bol nahradený Judas Priest kvôli zdravotným problémom.
Birminghamský kráľovský balet uviedol Black Sabbath: The Ballet, ktorý mal premiéru v Birmingham Hippodrome v septembri 2023, pred turné v Theatre Royal v Plymouthe a Sadler's Wells Theatre v októbri.
31. decembra 2023 Iommi oznámil, že v máji 2024 má vyjsť boxset albumov Black Sabbath z éry Tonyho Martina.
V júni 2024 Butler prezradil, že Ozzy veľmi túži odohrať poslednú reunion show Black Sabbath.
2025: Posledné stretnutie.
Vo februári 2025 Ozzy Osbourne oznámil, že pôvodná zostava Black Sabbath sa znovu spojí na jediný posledný charitatívny koncert na štadióne Villa Park v Birminghame 5. júla. Akcia niesla názov "Back to the Beginning" (Späť na začiatok) a bola posledným vystúpením tak pre Osbourna, ako aj pre celú kapelu. Išlo o prvý koncert Black Sabbath po ôsmich rokoch a zároveň o prvé vystúpenie pôvodnej zostavy po dvadsiatich rokoch. Celý výťažok zo show šiel na podporu liečby Parkinsonovej choroby, Detskej nemocnice a hospicu v Birminghame. Hudobným riaditeľom koncertu bol Tom Morello. Osbourne vyhlásil: „Nevleziem tam na pódium a nebudem tam stáť ako polovičný Ozzy, čo hľadá súcit. Aký by to kurva malo zmysel? Nechcem tam stáť v zasranom invalidnom vozíku.“
Popri Osbournovi, ktorý vystúpil aj sólove, na koncerte hrali aj Metallica, Guns N' Roses, Tool, Slayer, Pantera, Gojira, Alice in Chains, Halestorm, Lamb of God, Anthrax, Mastodon a Rival Sons. Ďalej vystúpili hostia ako Tom Morello, Steven Tyler, Billy Corgan, Slash, David Draiman, Sammy Hagar, Fred Durst, bývalý gitarista Judas Priest K. K. Downing, bývalý basgitarista Megadeth David Ellefson a traja bývalí členovia Osbourneovej sólovej kapely (Rudy Sarzo, Jake E. Lee a Mike Bordin). Napriek tomu, že koncert bol propagovaný ako posledný, Iommi, Butler a Ward nevylúčili možnosť, že by ako Black Sabbath mohli ešte niekedy nahrať novú hudbu.
Týždeň pred koncertom boli všetci štyria pôvodní členovia kapely menovaní čestnými občanmi mesta Birmingham (Freemen of the City of Birmingham). Akciu podporili dve výstavy. Jedna na Victoria Square, prebiehajúca od 25. júna do 28. septembra, obsahovala panely zobrazujúce začiatky kapely, jej históriu, úspechy, obaly albumov a dosiaľ nezverejnené fotografie skupiny. Druhá výstava mala podobu nástennej maľby na stene na ulici Navigation Street, na moste nad koľajami vedúcimi na stanicu Birmingham New Street.
Dňa 22. júla 2025, sedemnásť dní po záverečnom reunion koncerte kapely, Osbourne zomrel.
Hudobný štýl.
Black Sabbath bola heavymetalová skupina. Ich hudobný štýl bol zaraďovaný aj k psychedelickému rocku ako aj k acid rocku. Skupina bola označovaná za tých, ktorí ovplyvnili novo definované žánre ako sú stoner rock, grunge, doom metal a sludge metal. V začiatkoch kapelu Black Sabbath ovplyvnili skupiny Cream, The Beatles, Fleetwood Mac, Jimi Hendrix, John Mayall &amp; the Bluesbreakers, Blue Cheer, Led Zeppelin a Jethro Tull.
Aj keď skupina Black Sabbath prešla mnohými personálnymi zmenami, ako aj zmenami v hudobnom štýle, pre ich tvorbu sú charakteristické temné zlovestné texty a zádumčivá hudba. Vo svojej tvorbe často využívali hudobný trojtón niekedy nazývaný aj diabolský interval. Ich albumy z Ozzyho éry, ako napr. "Sabbath Bloody Sabbath" (1973), boli skôr ovplyvnené progressívnym rockom, a svojou temnotou kontrastovali s populárnou hudbou začiatku 70. rokov 20. storočia. Táto skutočnosť bola príčinou, že v tomto období nemala kapela Black Sabbath u hudobnej kritiky príliš pozitívnu odozvu. Black Sabbath, rovnako ani iní vtedajší heavymetaloví hudobníci, nedostávali priestor ani vo vysielaniach rockovo zameraných hudobných rádií.
Hlavným autorom hudobných rífov v nahrávkach skupiny bol Tony Iommi, kým Osbourne zhudobňoval ich vokálne časti a basgitarista Geezer Butler písal pre ne texty. Tento postup bol pre Iommiho niekedy frustrujúci. Býval často pod tlakom, lebo musel prísť s novým materiálom. Často pritom hovorieval: „Keby som ja neprišiel s ničím, nikto by nič neurobil.“ O Iommiho vplyvu Osbourne neskôr povedal: „Miliónkrát som hovoril, že Tony Iommi by mal byť v zozname velikánov hudby. Dokázal vziať do ruky gitaru, zahral ríf a vy ste mu povedali, že toto je pecka, ktorú už ničím neprekoná. Vrátili sme sa späť a môžme sa staviť o miliardu dolárov, že prišiel s ďalším rífom, ktorý vás vyzul z vašich smardľavých ponožiek.“
Počnúc ich tretím albumom, "Master of Reality" (1971), sa zvuk kapely Black Sabbath začal vyznačovať zvukom podladených gitár. V roku 1965, pred založením skupiny Black Sabbath, utrpel gitarista Tony Iommi nehodu pri práci vo valcovni plechov. Stratil pri nej končeky dvoch prstov na pravej ruke. Iommi sa vtedy takmer vzdal hudby, no jeho vedúci mu poradil, aby si vypočul Djanga Reinhardta, džezového gitaristu, ktorý po úraze pri požiari stratil pohyblivosť na dvoch prstoch. Inšpirovaný Reinhardtom si Iommi vyrobil z plastu a kože dva náprstky ktorými si zakryl chýbajúce končeky prstov. Aby vedel tieto protézy využívať na gitare používal mäkšie a podladené struny. Na začiatku histórie skupiny Iommi experimentoval s rôznymi ladeniami, vrátane C♯, či zníženia o 3 poltóny. Nakoniec použil ladenie E♭/D♯, niekedy aj pol krok štandardného ladenia.
Hudobný odkaz kapely.
Na celom svete kapela Black Sabbath predala viac ako 70 miliónov svojich hudobných nahrávok. Podľa RIAA má v Spojených štátoch certifikovaný predaj 15 miliónov nosičov. Black Sabbath sú jednou z najvplyvnejších heavy metalových skupín hudobnej histórie. Ich album "Paranoid" (1970) patrí k základným prelomovým dielam, ktoré sa definovali tento hudobný žáner. Podľa časopisu "Rolling Stone" je to album, ktorý „navždy zmenil hudbu“ a kapelu v tomto periodiku označili za „The Beatles heavy v metalovom hudobnom žánri“. Časopis "Time" nazval album "Paranoid" „rodiskom heavy metalu“ a umiestnil ho svojho zoznamu prvej stovky najlepších hudobných albumov všetkých čias.
Podľa televíznej stanice MTV je Black Sabbath číslom jeden v ich zozname desiatky najlepších heavy metalových skupín a televízny kanál VH1 ich dal na druhé miesto svojho zoznamu stovky najlepších hardrokových hudobníkov. Táto televízia dala pieseň „Iron Man“ na prvé miesto svojho zoznamu najlepších metalových skladieb. Podľa časopisu "Rolling Stone" je kapela na 85 mieste zoznamu stovky najlepších hudobníkov všetkých čias. Na portáli Allmusic William Ruhlmann hovorí, že „Black Sabbath mali taký vplyv na vývoj heavymetalovej rockovej hudby, že bol určujúcou silou v tomto štýle. Skupina priviedla blues-rockový zvuk z konca 60. rokov aký mali Cream, Blue Cheer a Vanilla Fudge k svojmu logickému štýlu. Spomalili tempo, zvýraznili basy a zdôraznili vrieskajúce gitarové sóla a zavýjajúce vokály plné textov vyjadrujúcich duševné utrpenie a strašidelné fantázie. Kým ich predchodcovia zjavne vychádzali z elektrifikovanej bluesovej tradície, Black Sabbath poslali túto tradíciu novým smerom a tým pomohli zrodu hudobného štýlu, ktorý o desaťročia neskôr pritiahol milióny fanúšikov.“
Podľa Holly George-Warrena z "Rolling Stone" „Black Sabbath boli kráľom heavy metalu 70. rokov 20. storočia.“ Aj napriek tomu, že skupina bola pôvodne „opovrhovaná rockovými hudobnými kritikmi a tvorcovia rozhlasových hudobných programov ju tiež ignorovali“, do konca prvého desaťročia svojej existencie predali viac ako 8 miliónov albumov. 
Vplyvy a inovatívny prístup.
Skupina Black Sabbath ovplyvnila mnoho hudobníkov a hudobných kapiel, ako sú napríklad Judas Priest, Iron Maiden, Diamond Head, Slayer, Metallica, Nirvana, Korn, Black Flag, Mayhem, Venom, Guns N' Roses, Soundgarden, Body Count, Alice in Chains, Anthrax, Disturbed, Death, Opeth, Pantera, Megadeth, the Smashing Pumpkins, Slipknot, Foo Fighters, Fear Factory, Candlemass, Godsmack, či Van Halen. Pre skupinu boli nahraté dva tzv. Tribute albumy: "Nativity in Black Volume 1 &amp; 2", ktoré v predaji získali zlatú certifikáciu. Coververzie pôvodných piesní kapely Black Sabbath na ne nahrali skupiny Sepultura, White Zombie, Type O Negative, Faith No More, Machine Head, Primus, System of a Down, a Monster Magnet.
Lars Ulrich z kapely Metallica, ktorý v roku 2006 spolu s Jamesom Hetfieldom uvádzal Black Sabbath do Rokenrolovej siene slávy o nich povedal: „Black Sabbath je a vždy bude synonymom heavy metalu“, a Hetfield k tomu dodal „Sabbath ma naštartoval k všetkým tým diabolsky ťažkým zvukom a tie vo mne zostali. Tony Iommi je kráľom heavymetalového rífu.“ Slash, gitarista z kapely Guns N' Roses o albume "Paranoid" povedal: „V celej tej nahrávke je niečo, čo keď začujete ako dieťa, vtiahne vás to do úplne iného sveta. Otvorí vám myseľ do inej dimenzie... celý "Paranoid" je zážitkom o Black Sabbath. Presne ukazuje, čo táto kapela vo svojej dobe znamenala. Štýl Tonyho hrania na gitare, bez ohľadu či na albume "Paranoid", alebo aj ďalších, je nezameniteľný." Scott Ian, gitarista z kapely Anthrax hovorí, že „V každom rozhovore, ktorý robím, sa ma pýtajú, či viem vymenovať päť metalových albumov, ktoré sú podľa mňa najlepšie... Uľahčujem si to a vždy tým, že vymenujem prvých päť albumov kapely Black Sabbath.“
Chris Adler z Lamb of God povedal: „Ak niekto, kto hrá heavy metal, tvrdí, že nebol ovplyvnený hudbou kapely Black Sabbath, potom si myslím, že vám klame. Myslím si, že všetka heavymetalová hudba bola do istej miery ovplyvnená tým, čo Black Sabbath nahral.“ Rob Halford, spevák z kapely Judas Priest o Black Sbbath raz poznamenal: „Boli a stále sú priekopníckou kapelou. Môžete si dať prvý album Black Sabbath a stále znie rovnako sviežo ako pred 30-timi rokmi. Je to preto, lebo skvelá hudba má nadčasové schopnosti: Pre mňa sú Sabbath v rovnakej lige ako Beatles alebo Mozart. Sú na špici niečoho mimoriadneho. “ Gitarista Tom Morello z kapely Rage Against the Machine vo svojom stanovisku o Black Sabbath hovorí: „Najťažšie, coolové rífy a apokalyptycký nárek Ozzyho Osbournea nemajú konkurenciu. Zúfalstvo a hrozivú situáciu robotníckej triedy z birminghamských ulíc, odkiaľ Black Sabbath prišli, počujete z každej drážky ich albumov. Ich príchod na hudobnú scénu zomlel kultúru hippies, celú tú psychedéliu s kvetinovou silou na kašu a nastavil štandardy pre budúce heavymetalové kapely. “ Phil Anselmo z kapiel Pantera a Down poznamenal, žet „Iba blázon by prehliadol to, čo Black Sabbath doniesol do heavymetalového žánru“.
Podľa gitaristu Tracii Guns z L.A. Guns a neskôr aj z Guns N' Roses, je hlavný gitarový ríf skladby „Paradise City“ z albumu "Appetite for Destruction" (1987), ovplyvnený skladbou „Zero the Hero“ z albumu "Born Again". Gitarista z kapely King Diamond, Andy LaRocque, potvrdil, že gitarová časť piesne „Sleepless Nights“ na ich albume "Conspiracy" (1989) je inšpirovaná Iommiho hrou na albume "Never Say Die!".
Okrem toho, že je priekopníkmi heavy metalu, zaslúžila sa kapela Black Sabbath o to, že položila základy pre subžánre ako sú stoner rock, sludge metal, thrash metal, black metal a doom metal, ako aj o subžáner alternativneho rocku, grunge. Podľa kritika Boba Gullu sa zvuk skupiny „objavuje prakticky vo všetkých najpopulárnejších kapelách grungeových skupín vrátane Nirvany, Soundgarden, či Alice in Chains".
Pradoxne pre úraz, pri ktorom mu boli v oceliarni amptutované končeky dvoch prstov, je Tony Iommi je považovaný za zakladateľa hry na podladených gitarových strunách. Časom si na tento spôsob hry nechával struny vyrábať na mieru
Black Sabbath mali vplyv aj v televízii i literatúre a v mnohých prípadoch sa stali synonymom heavy metalu. Vo filme "Almost Famous" dáva Lester Bangs protagonistovi úlohu zakryť skupinu (bod deja) nesmrteľnou vetou: „Daj mi 500 slov o Black Sabbath“. Publikácia súčasnej hudby a umenia, časopis Trebuchet Magazine, to zaviedla do praxe tým, že požiada všetkých nových prispevateľov, aby napísali krátky text (500 slov) o Black Sabbath a tým preukázali svoju kreativitu.

</doc>
<doc id="86843" url="https://sk.wikipedia.org/wiki?curid=86843" title="Rhincodontidae">
Rhincodontidae

Rhincodontidae je čeľaď žralokovidných drsnokožcov z radu Orectolobiformes s jediným recentným druhom žralok veľrybí ("Rhincodon typus").

</doc>
<doc id="86846" url="https://sk.wikipedia.org/wiki?curid=86846" title="NASA World Wind">
NASA World Wind

Softvér World Wind je virtuálny glóbus z produkcie NASA, určený na používanie na osobných počítačoch (PC) s operačným systémom MS Windows. Program na trojrozmernom modeli Zeme zobrazuje satelitné fotografie NASA, letecké fotografie USGS a viaceré ďalšie grafické produkty. Môžete si v ňom prezrieť aj Mesiac, väčšinu planét Slnečnej sústavy a časť hviezdnej oblohy.
Užívateľ programu sa môže nad zvolenou planétou plynulo pohybovať (posun, otáčanie sa ľubovoľným smerom, odklonenie kamery od zvislého pohľadu, zoomovanie) a vyberá si z rôznych vrstiev, či už bitmapových alebo vektorových.
Podobné programy.
Najznámejším konkurentom WorldWind-u je Google Earth, pôvodne nazývaný "Keyhole". Ich vzhľad a možnosti sú podobné. Oba majú pre niektoré časti sveta fotografie s vysokým rozlíšením a pre iné nie. World Wind je open source (podrobnosti licencie: NASA Open Source Agreement ) a väčšina dát, ktoré si cezeň môžete prezerať, je pod niektorou z voľnejších licencií, napríklad public domain. Google Earth je closed source, čiže všetky jeho dáta (satelitné a letecké fotografie, 3D budovy, atď.) aj zdrojový kód programu sú chránené copyrightom.
World Wind funguje zatiaľ len pod operačným systémom Windows, na počítačoch vybavených prostredím .NET a DirectX. Budúce verzie budú vyvíjané nielen v .NET, ale aj v Jave a JOGL. Architektúra týchto dvoch implementácií má zostať rovnaká.
Prvé vydanie javovej multiplatformovej verzie je plánované na september 2006 . Google Earth bol prednedávnom vydaný vo verzii pre Mac OS X a Linux.
NASA World Wind navždy zostane zadarmo resp. voľný. Podobne, aj veľká väčšina preň pripravených zásuvných modulov a rozšírení (plugins and addons) má voľnejšiu licenciu. Google Earth má niektoré prídavné služby, napríklad GPS navigáciu, za ktoré sa platí.

</doc>
<doc id="86848" url="https://sk.wikipedia.org/wiki?curid=86848" title="Chlamydoselachidae">
Chlamydoselachidae

Chlamydoselachidae je čeľaď radu hexanchusotvaré (Hexanchiformes), zaraďovaná aj do samostatného radu Chlamydoselachiformes. 
Jediný recentný druh je žralok úhorovitý.

</doc>
<doc id="86853" url="https://sk.wikipedia.org/wiki?curid=86853" title="Žralok úhorovitý">
Žralok úhorovitý

Žralok úhorovitý alebo žralok volánikový ("Chlamydoselachus anguineus") je zvláštny hlbokomorský druh. Pripomína skôr úhora ako žraloka. Má jednu žiabrovú štrbinu so zriasneným okrajom, malú chrbtovú plutvu a veľkú análnu plutvu. Živí sa mäkkými živočíchmi, napríklad kalmarmi a rybami. Podobá sa dávno vyhynutým druhom, v súčasnosti nemá príbuzných. Je jediným zástupcom čeľade "Chlamydoselachidae".
Dosahuje dĺžky 2 metre. Rozmnožuje sa vajcoživorodosťou. Vyskytuje sa v miestach otvoreného mora a oceánoch hlavne vo východnom Atlantiku, juhozápadnej časti Indického oceánu a západnom a východnom Tichom oceáne.

</doc>
<doc id="86855" url="https://sk.wikipedia.org/wiki?curid=86855" title="Žralok volánikový">
Žralok volánikový



</doc>
<doc id="86856" url="https://sk.wikipedia.org/wiki?curid=86856" title="Chlamydoselachus anguineus">
Chlamydoselachus anguineus



</doc>
<doc id="86860" url="https://sk.wikipedia.org/wiki?curid=86860" title="Galeomorphii">
Galeomorphii

Galeomorphii alebo Galea alebo Galeomorpha je nadrad žralokovidných drsnokožcov, ktorý zahŕňa 4 rady: Carcharhiniformes, Lamniformes, Orectolobiformes a heterodontotvaré (Heterodontiformes). 
Hlavným typickým znakom je že majú ritnú plutvu. Systematiku pozri pod žralokovidné.

</doc>
<doc id="86861" url="https://sk.wikipedia.org/wiki?curid=86861" title="Lamnotvaré">
Lamnotvaré

Lamnotvaré () sú rad žralokovidných drsnokožcov.
Charakteristika.
Hlavnými poznávacími znakmi recentných čeľadí sú: Plutvy bez ostňov, ústa za očami, chýba žmurka (tretie viečko) a prstencová črevná riasa.

</doc>
<doc id="86866" url="https://sk.wikipedia.org/wiki?curid=86866" title="NGC 4192">
NGC 4192



</doc>
<doc id="86867" url="https://sk.wikipedia.org/wiki?curid=86867" title="NGC 3368">
NGC 3368



</doc>
<doc id="86868" url="https://sk.wikipedia.org/wiki?curid=86868" title="NGC 3351">
NGC 3351



</doc>
<doc id="86869" url="https://sk.wikipedia.org/wiki?curid=86869" title="NGC 4736">
NGC 4736



</doc>
<doc id="86870" url="https://sk.wikipedia.org/wiki?curid=86870" title="NGC 2447">
NGC 2447



</doc>
<doc id="86871" url="https://sk.wikipedia.org/wiki?curid=86871" title="NGC 6341">
NGC 6341



</doc>
<doc id="86872" url="https://sk.wikipedia.org/wiki?curid=86872" title="NGC 4548">
NGC 4548



</doc>
<doc id="86873" url="https://sk.wikipedia.org/wiki?curid=86873" title="NGC 4569">
NGC 4569



</doc>
<doc id="86874" url="https://sk.wikipedia.org/wiki?curid=86874" title="NGC 6779">
NGC 6779



</doc>
<doc id="86875" url="https://sk.wikipedia.org/wiki?curid=86875" title="NGC 4579">
NGC 4579



</doc>
<doc id="86877" url="https://sk.wikipedia.org/wiki?curid=86877" title="NGC 4621">
NGC 4621



</doc>
<doc id="86878" url="https://sk.wikipedia.org/wiki?curid=86878" title="NGC 4649">
NGC 4649



</doc>
<doc id="86879" url="https://sk.wikipedia.org/wiki?curid=86879" title=".týždeň">
.týždeň

.týždeň je slovenský politicko-spoločenský týždenník, vychádzajúci od decembra 2004, ktorý sa kriticky zaoberá politickou situáciou na Slovensku a v zahraničí. Okrem toho sa venuje aj kultúre.
Šéfredaktorom týždenníka je Štefan Hríb, ktorý je zároveň i jeho zakladateľom. Časopis vydáva spoločnosť W PRESS a. s., ktorej je Hríb podpredsedom. Redakciu tvorí väčšina redaktorov z bývalej redakcie týždenníka Domino fórum, ako napríklad Eva Čobejová, Martin Hanus či František Šebej.
Hodnotovo-ideologicky ponúka rovnaké pohľady na tie isté udalosti ako "Denník N", spolu s ktorým ponúkajú aj spoločné predplatné.
Hlavnými akcionármi spoločnosti W PRESS, boli od jej vzniku Vladimír Čečetka a Ladislav Rehák. V dozornej rade bol okrem iných aj Fedor Gál, ktorý však nebol akcionárom. Koncom roka 2007 do vydavateľstva vstúpili aj Štefan Meszlényi z Komárňanských tlačiarní a Rudolf Zajac, Ladislav Rehák svoj podiel predal. V roku 2011 kúpil podiel Rudolfa Zajaca advokát Roman Kvasnica.
Časopis sa venuje aj investigatívnej žurnalistike – stavu súdnictva a prokuratúry, z dlhodobých káuz napr. prípadu Hedvigy Malinovej, vražde Ľudmily Cervanovej či vyšetrovaniu kauzy Gorila.
Po druhom ukončení vysielania diskusnej relácie Pod lampou Štefana Hríba v štátnej RTVS koncom roka 2014, vychádza relácia online na webe ".týždňa".
V roku 2015 odišla časť konzervatívnejších redaktorov do vydavateľstva Postoy (neskôr POSTOJ MEDIA), ktoré spustilo vydávanie nového konzervatívneho denníka "Postoj". Redakciu opustil tiež dlhoročný investigatívny redaktor Marek Vagovič.
Stáli redaktori a spolupracovníci.
V minulosti:

</doc>
<doc id="86880" url="https://sk.wikipedia.org/wiki?curid=86880" title="NGC 4552">
NGC 4552



</doc>
<doc id="86881" url="https://sk.wikipedia.org/wiki?curid=86881" title="NGC 4501">
NGC 4501



</doc>
<doc id="86882" url="https://sk.wikipedia.org/wiki?curid=86882" title="Thomas Stamford Raffles">
Thomas Stamford Raffles

Sir Thomas Stamford Raffles (* 6. júl 1760, Port Morant, Jamajka – † 5. júl 1826, Londýn, Spojené kráľovstvo) bol zakladateľ Singapuru. Ako zástupca guvernéra v Benkulene presvedčil sultána aby mu prepustil tento dovtedy neobývaný ostrov, ktorý bol od roku 1826 britskou kolóniou.

</doc>
<doc id="86883" url="https://sk.wikipedia.org/wiki?curid=86883" title="Vlastimil Ružička">
Vlastimil Ružička

Vlastimil Ružička, pôvodne Růžička (* 27. február 1925, Louny – † 29. marec 1985, Bratislava) bol slovenský cyklista českého pôvodu, člen víťazného družstva na "Pretekoch mieru" v rokoch 1950, 1951, 1953, 1954 a 1957.
Jeho otec bol motocyklový pretekár, ktorý pri pretekoch utrpel smrteľný úraz. Následne sa s matkou prisťahoval do Rače. Počas druhej svetovej vojny sa ukrýval pre svoj český pôvod, v novembri 1944 bol zatknutý.
Ružička bol v rokoch 19521954 na majstrovstvách republiky v cyklokrose prvý, druhý a tretí. Zúčastnil sa najstarších etapových pretekov v roku 1955 v Plzni. V roku 1947 štartoval v Paríži na majstrovstvách sveta, no pre horúčavu sa celé štvorčlenné družstvo ČSR vzdalo. V roku 1953 vyhral etapu na pretekoch Bratislava-Žilina-Ostrava-Praha.

</doc>
<doc id="86884" url="https://sk.wikipedia.org/wiki?curid=86884" title="NGC 4406">
NGC 4406



</doc>
<doc id="86885" url="https://sk.wikipedia.org/wiki?curid=86885" title="NGC 4382">
NGC 4382



</doc>
<doc id="86886" url="https://sk.wikipedia.org/wiki?curid=86886" title="NGC 4374">
NGC 4374



</doc>
<doc id="86887" url="https://sk.wikipedia.org/wiki?curid=86887" title="NGC 6093">
NGC 6093



</doc>
<doc id="86888" url="https://sk.wikipedia.org/wiki?curid=86888" title="NGC 4303">
NGC 4303



</doc>
<doc id="86889" url="https://sk.wikipedia.org/wiki?curid=86889" title="NGC 6266">
NGC 6266



</doc>
<doc id="86890" url="https://sk.wikipedia.org/wiki?curid=86890" title="Galaxia Čierne oko">
Galaxia Čierne oko



</doc>
<doc id="86891" url="https://sk.wikipedia.org/wiki?curid=86891" title="NGC 3623">
NGC 3623



</doc>
<doc id="86892" url="https://sk.wikipedia.org/wiki?curid=86892" title="NGC 3627">
NGC 3627



</doc>
<doc id="86893" url="https://sk.wikipedia.org/wiki?curid=86893" title="NGC 2682">
NGC 2682



</doc>
<doc id="86894" url="https://sk.wikipedia.org/wiki?curid=86894" title="NGC 4590">
NGC 4590



</doc>
<doc id="86895" url="https://sk.wikipedia.org/wiki?curid=86895" title="NGC 6637">
NGC 6637



</doc>
<doc id="86896" url="https://sk.wikipedia.org/wiki?curid=86896" title="NGC 6681">
NGC 6681



</doc>
<doc id="86898" url="https://sk.wikipedia.org/wiki?curid=86898" title="NGC 6838">
NGC 6838



</doc>
<doc id="86899" url="https://sk.wikipedia.org/wiki?curid=86899" title="NGC 6981">
NGC 6981



</doc>
<doc id="86900" url="https://sk.wikipedia.org/wiki?curid=86900" title="NGC 6994">
NGC 6994



</doc>
<doc id="86901" url="https://sk.wikipedia.org/wiki?curid=86901" title="Egon Schiele">
Egon Schiele

Egon Schiele (* 12. jún 1890, Tulln an der Donau – † 31. október 1918, Viedeň) bol významný rakúsky expresionistický maliar a grafik. V začiatkoch svojej tvorby vychádzal z viedenskej secesie.
Život.
Schieleho otec Adolf bol rodený Viedenčan, pracoval ako prednosta stanice vtedajšej c.k. štátnej dráhy a matka Marie, rodená Soukupová, pochádzala z Českého Krumlova.
Základnú školu navštevoval v Tullne, nasledovalo reálne gymnázium v Kremse a Klosterneuburgu. Keď mu v roku 1905 zomrel otec na progresívnu paralýzu, jeho poručníkom sa stal jeho ujo Leopold Czihazcek. V tomto období začal maľovať svoje prvé olejomaľby.
V roku 1906 ako šestnásťročný začal študovať na "Akadémii výtvarných umení" vo Viedni, kde navštevoval všeobecnú maliarsku triedu profesora Christiana Griepenkerla. U Griepenkerla študoval tri roky, počas ktorých zvládol dokonale techniku kreslenia.
Na jeho tvorbu mal v začiatkoch veľký vplyv Gustav Klimt, s ktorým sa stretol v roku 1907. Svoj vlastný umelecký štýl našiel koncom roka 1909, v tom istom roku založil s ďalšími umelcami a maliarmi "Neukunstgruppe" ("Novú umeleckú skupinu"), ktorá bola zameraná proti konzervatívnym tradíciám rakúskeho výtvarného umenia.
V roku 1910 odišiel z Viedne ktorou bol znechutený, do Českého Krumlova, mesta, ktoré sa stalo inšpiráciou pre jeho obrazy. 28. októbra 1918 zomrela jeho tehotná manželka Edith na epidémiu španielskej chrípky a 31. októbra vo veku dvadsaťosem rokov podľahol chorobe aj Schiele.
Dielo.
V jeho tvorbe prevládali expresívne stvárnené mestá a krajiny, vizionárske kompozície s témou smrti, erotické akty a symbolické portréty a autoportréty.

</doc>
<doc id="86902" url="https://sk.wikipedia.org/wiki?curid=86902" title="NGC 6864">
NGC 6864



</doc>
<doc id="86903" url="https://sk.wikipedia.org/wiki?curid=86903" title="NGC 1068">
NGC 1068



</doc>
<doc id="86904" url="https://sk.wikipedia.org/wiki?curid=86904" title="NGC 2068">
NGC 2068



</doc>
<doc id="86905" url="https://sk.wikipedia.org/wiki?curid=86905" title="NGC 1904">
NGC 1904



</doc>
<doc id="86906" url="https://sk.wikipedia.org/wiki?curid=86906" title="Český Krumlov">
Český Krumlov

Český Krumlov ( "Krumau an der Moldau" alebo "Krummau") je okresné mesto v Juhočeskom kraji v Česku. Má približne 14 000 obyvateľov a preteká ním rieka Vltava. Mestská pamiatková rezervácia sa od roku 1992 nachádza na zozname Svetového kultúrneho dedičstva UNESCO.
Dejiny.
Prvá zmienka o meste je z roku 1253. Meno Krumlov zrejme pochádza z nemeckého výrazu "„krumme Aue“" (krivý luh), ktorý odkazuje na polohu mesta medzi esovitými zákrutami rieky Vltavy. V prvej dochovanej zmienke sa Krumlov označuje ako "Chrumbenowe", v latinských listinách potom nesie meno "Crumlovia" alebo "Crumlovium", prívlastok Český sa k menu mesta začal pripájať v polovici 15. storočia, asi aby nedošlo k zámene s Moravským Krumlovom.
Zámok Český Krumlov postavili už pred rokom 1253 krumlovskí páni v gotickom štýle. Po tom, ako v roku 1302 vymreli, pripadol zámok a krumlovské panstvo rodine Rosenbergovcov. V roku 1602 kúpil Krumlov cisár Rudolf II. Po bitke na Bielej hore dosadili Habsburgovci na mnohé miesta Čiech nových feudálov, verných kráľovskej dynastii. Pravdepodobne z tohto dôvodu daroval cisár Ferdinand II. Krumlov Schwarzenbergovcom. V roku 1910 malo mesto 8662 obyvateľov, z toho 7367 hovorilo po nemecky a 1295 po česky. V októbri/novembri 1918 pripadlo Česko-Slovensku. Po Mníchovskej dohode z roku 1938 až do roku 1945 patrilo k Nemeckej ríši (Hornému Rakúsku).
V roku 1945 bolo nemecké obyvateľstvo v dôsledku Benešových dekrétov prakticky kompletne vyhnané a Český Krumlov a jeho okolie boli osídlené prisťahovalcami, často z východu (napr. Slovenska, Rumunska).
Pamiatky.
Zámok Český Krumlov je po Pražskom hrade najrozsiahlejší zámocký areál v Česku. Pôvodne gotický hrad, prestavaný najmä v renesančnom slohu. Skladá sa z Dolného hradu (pôvodného Hrádku) s dominujúcou vežou a Horného hradu.
Most Na plášti je niekoľkoposchodové premostenie Jelenej záhrady. Spojuje zámok a zámockú záhradu. Bol postavený v roku 1764. Zámocká záhrada bola založená v 2. polovici 16. storočia vo francúzskom štýle, dlhá , celková rozloha . Nachádza sa v nej Kaskádová fontána, barokový letohrádok Belária. Doplnením je jedinečné barokové divadlo v otvorenej krajine s otáčavým hľadiskom.
Vnútorné mesto je systém ulíc s pravidelným námestím nezmenený od doby založenia. Veľký počet zachovaných mestských domov v gotickom, renesančnom, v menšej miere i v barokovom štýle.
Mestská radnica je renesančná stavba z 2. polovice 16. storočia, ktorá sa nachádza na námestí Svornosti. Kostol sv. Víta je gotický trojloďový kostol z rokov 1408 – 1439 na Kostelní ulici.
Časť mesta za riekou, severne od Vnútorného mesta a zároveň podhradie zámku sa nazýva Latrán. S Vnútorným mestom je spojený dreveným Lazebnickým mostom. Obsahuje veľké množstvo menších gotických domov. Mestské hradby pochádzajú z 15. storočia a reprezentujú dnešnú podobu hradieb obopínajúcich Latrán. Z mestských brán sa zachovala len Budějovická brána. Plešivec je názov historickej časti predmestia, ktorá je vyhlásená za samostatnú mestskú pamiatkovú zónu.
Kostol sv. Jošta je pôvodný gotický kostol, často prestavovaný, od 20. storočia využívaný ako obytný dom a dnes múzeum bábok.

</doc>
<doc id="86910" url="https://sk.wikipedia.org/wiki?curid=86910" title="Bahník západoafrický">
Bahník západoafrický

Bahník západoafrický () je ryba z čeľade "Protopteridae". Patrí medzi dvojdyšníkov ("Dipnoi"). Tieto ryby sa na Zemi vyskytujú veľmi dlho a patria medzi tzv. živé skameneliny.
Je ľahko zameniteľný s bahníkom východoafrickým. Je veľkým obrancom svojho potomstva. Napadne aj väčšieho predátora, ako je on sám. V období sucha sa zatvára do bahnistého kokónu na dne vyschnutého jazera a čaká, kým sa jazero opäť naplní.

</doc>
<doc id="86911" url="https://sk.wikipedia.org/wiki?curid=86911" title="Gravitačná potenciálna energia">
Gravitačná potenciálna energia

Gravitačná potenciálna energia je jeden z druhov mechanickej energie, ktorú má teleso v gravitačnom poli Zeme zdvihnuté do určitej "výšky".
Veľkosť gravitačnej potenciálnej energie závisí od hmotnosti telesa, od výšky do ktorej bolo zdvihnuté a od gravitačného zrýchlenia. Veľkosť sa rovná mechanickej práci, ktorá je na teleso vykonávaná pri jeho zdvíhaní.
Symbol veličiny a jednotky.
Symbol veličiny: Ep (príp. Ug)
Základná jednotka: joule, značka jednotky: "J"
Ďalšie jednotky: 
formula_4
Výpočet gravitačnej potenciálnej energie v homogénnom poli.
kde:
Výpočet gravitačnej potenciálnej energie v radiálnom poli.
Vo všeobecnosti majú potenciálnu energiu všetky telesá, ktoré na seba pôsobia gravitačnou silou. Hladinu "nulovej" potenciálnej energie môžeme zadať v nekonečne - kde je gravitačná sila nulová. Približovaním telies sa táto energia znižuje, a naopak, pri odďaľovaní telies (zdvíhanie telesa do výšky od zemského povrchu) sa veľkosť tejto energie zvyšuje.
Podľa gravitačného zákona 
formula_8
Potom gravitačná potenciálna energia Ep
formula_9
a potenciál gravitačného pola
formula_10

</doc>
<doc id="86912" url="https://sk.wikipedia.org/wiki?curid=86912" title="Gravitačná polohová energia">
Gravitačná polohová energia



</doc>
<doc id="86913" url="https://sk.wikipedia.org/wiki?curid=86913" title="Rozvod OHC">
Rozvod OHC

Rozvod OHC je typ ventilového rozvodu piestového spaľovacieho motora, pri ktorom je okrem ventilu v hlave valcov umiestnený aj vačkový hriadeľ. Označenie rozvodu pochádza z anglického názvu "Overhead Camshaft".
Medzi vačkou a ventilom je zvyčajne vložené iba zdvíhadlo valcovitého tvaru. Rozvod tak obsahuje malý počet súčiastok vhodného tvaru čo zabezpečuje jeho vysokú tuhosť. Zároveň v porovnaní s rozvodom OHV menší počet súčiastok a zároveň menšia hmota vykonáva nepriaznivý vratný pohyb, ktorý sa prejavuje zotrvačnými silami. Nevýhodou rozvodu je komplikovanejšia konštrukcia hlavy valcov. Výhody OHC rozvodov však prevažujú a preto je v súčasnosti typický pre moderné spaľovacie motory určené pre pohon automobilov.
Pohon rozvodu.
Pohon rozvodu môže byť riešený: 
Pohon musí byť riešený tak, aby umožnil presné nastavenie vzájomnej pozície kľukového a vačkového hriadeľa a aby sa počas prevádzky motora toto nastavenie nezmenilo. Preto musí byť riešený prevodom s tvarovým stykom. V žiadnom prípade by nemohol byť na pohon použitý napr. klinový remeň! 
Pretože sa rozvod OHC používa najmä u štvortaktných motorov, prevodový pomer pohonu je 2:1. Vačkový hriadeľ sa otáča 2x pomalšie ako kľukový, pretože štvortaktný motor vykoná jeden pracovný cyklus za dve otáčky kľukového hriadeľa.
Pohon ozubeným prevodom je zriedkavý, pretože pri uvedenom prevodovom pomere, a vzdialenosti osí oboch hriadeľov musí byť prevod riešený vloženými ozubenými kolesami, ktoré zvyšujú hmotnosť rozvodu.
V súčasnosti je najčastejšie volená alternatíva s ozubeným rozvodovým remeňom, ktorý má nízku hmotnosť, pričom vývoj nových materiálov zabezpečuje jeho vysokú životnosť.
OHC verzus DOHC (2xOHC).
Základný koncept rozvodu OHC je jeden vačkový hriadeľ na hlavu valcov (Pri vidlicových motoroch sú hlavy dve a teda aj dva vačkové hriadele). Ventily, ktoré sú minimálne dva na jeden valec sú umiestnené v rade, nad ktorý sa umiestni vačkový hriadeľ.
V prípade iného umiestnenia ventilov je možné použiť vložené vahadlá, alebo umiestniť ventily do dvoch radov a použiť dva vačkové hriadele. V prípade väčšieho počtu ventilov na jeden valec (3, 4, 5) je použitie druhého vačkového hriadeľa nevyhnutné. Takéto riešenie sa potom označuje DOHC, alebo 2xOHC t. j. dva vačkové hriadele v hlave valca.

</doc>
<doc id="86914" url="https://sk.wikipedia.org/wiki?curid=86914" title="Karburátor">
Karburátor

Karburátor je zariadenie na prípravu zmesi pre zážihové spaľovacie motory spaľujúce homogénnu zmes pripravenú z ľahkoodpariteľných kvapalných palív a vzduchu. Príprava zmesi spočíva v rozprášení kvapalného paliva v prúde vzduchu.
V súčasnosti je karburátor prekonaný a nahradený vstrekovacími zariadeniami.
Princíp práce (zjednodušený).
Palivo je v presne odmeranom množstve, ktoré zodpovedá okamžitému množstvu nasatého vzduchu, tlakom palivového čerpadla jemne rozprášené vstrekovacími tryskami.
Z hľadiska opráv
Vzduch, ktorý motor pri práci nasáva, prúdi dýzou s premenlivým prierezom. V mieste zúženého prierezu, kde sa zvýši rýchlosť prúdenia a poklesne tlak vzduchu, je vyústenie palivovej trysky z plavákovej komory. Následkom poklesu tlaku dochádza k vysávaniu paliva. Po prekonaní miesta so zúženým prierezom vzduch opäť zníži svoju rýchlosť. Keďže kvapky paliva majú väčšiu zotrvačnosť, ako častice vzduchu, palivo naráža na vzduch a tým dôjde k triešteniu kvapôčiek paliva a lepšiemu rozprášeniu paliva vo vzduchu. Vznikne tak homogénnejšia zmes. V plavákovej komore sa plavákom reguluje ustálená výška hladiny paliva.
Množstvo paliva dodaného karburátorom teda závisí od podtlaku v difúzore. So zväčšujúcim sa podtlakom rastie. Pripravená zmes je charakterizovaná súčiniteľom prebytku vzduchu. Je to pomer množstva vzduchu obsiahnutého v zmesi, k množstvu vzduchu, ktoré je potrebné na dokonalé spálenie množstva paliva obsiahnutého v zmesi.
Charakteristika jednoduchého karburátora.
Charakteristika karburátora je závislosť súčiniteľa prebytku vzduchu od podtlaku v difúzore. Pre vyššie popísaný jednoduchý karburátor je táto charakteristika hyperbolická – zo zvyšujúcim sa podtlakom nepriamo úmerne klesá súčiniteľ prebytku vzduchu. Požiadavky motora na zloženie zmesi sa v charakteristike premietnu do inej krivky, ktorá môže mať s charakteristikou karburátora spoločný jeden bod (priesečník). Jednoduchý karburátor by vyhovoval motoru iba v jednom prevádzkovom bode. Preto sa charakteristika jednoduchého karburátora upravuje tak, aby zodpovedala požiadavkám motora. Na úpravu charakteristiky sa využívajú rôzne korekčné zariadenia.
Korekčné zariadenia.
Korekčné zariadenia upravujú charakteristiku karburátora tak, aby vyhovoval potrebám motora. Patria sem systémy:
Opis činnosti systémov karburátora.
Karburátory automobilov sa kvôli plneniu emisných limitov, ale aj kvôli čo najväčšiemu získanému výkonu a čo najnižšej spotrebe často osadzovali okrem hlavného systému aj rôznymi pomocnými systémami, ktoré im umožňovali ekonomickú a spoľahlivú prácu v širokom spektre otáčok a zaťažení motora.
Voľnobežný systém.
Je súčasťou každého automobilového karburátora, ktorý je určený na samostatnú montáž. Je v karburátore prítomný z toho dôvodu, že hlavný systém karburátora pozostávajúci z difúzora nie je schopný zásobiť motor vhodnou zmesou pri nízkych otáčkach motora, pretože rozdiel podtlakov a hlavne rýchlosť vzduchu nie je dostatočná pre dokonalé rozprášenie paliva. Pre zásobovanie motora homogénnou zmesou pri voľnobehu a čiastočne aj pri nízkych otáčkach a nízkom zaťažení motora je určený práve voľnobežný systém.Voľnobežný systém je tvorený sústavou trysiek a vzdušníkov, ktoré ústia do voľnobežného kanála. Ten je obvykle vyvedený za regulačný člen množstva zmesi (klapka/posúvač). Činnosť voľnobežného systému možno vidieť na ilustračnom obrázku vpravo, ktorý zobrazuje spádový jednokomorový karburátor riadený klapkou s jeho voľnobežným kanálom.
Ak je plynový pedál pustený (obrázok 1), regulačný člen skoro úplne uzatvára kanál karburátora, čo spôsobuje, že za nim je veľký podtlak. Veľký podtlak spôsobuje, že z kanála voľnobežného systému je strhávané veľké množstvo paliva. Toto množstvo je pomocou trysiek a vzdušníkov nastavené tak, aby poskytovalo pri voľnobehu vhodnú zmes a motor mohol bežať.
Ak sa však stláča plynový pedál (obrázok 2), komora karburátora sa pootvára, pričom tlak pod a nad regulačným členom sa mierne vyrovnajú. Zníženie podtlaku pod regulačným členom spôsobí zníženie odberu paliva z kanála voľnobežného systému. Ďalším stláčaním plynového pedálu (obrázok 3) dôjde takmer k úplnemu otvoreniu regulačného člena, čo skoro spôsobí vyradenie voľnobežného systému z prevádzky, pretože v okolí vyústenia voľnobežného kanála do komory karburátora bude takmer atmosférický tlak.
Prechodový systém.
Prechodový systém slúži počas prechodu z režimu voľnobežných otáčok do režimu plného zaťaženia, teda pri bežnom spôsobe jazdy sa spolu s voľnobežným systémom z väčšej časti podieľa na zásobovani motora palivom. Prechodový systém sa v karburátore nachádza, pretože pri postupnom stláčaní plynového pedála klesá za regulačným členom podlak, čo spôsobuje zníženie množstva benzínu strhávaného z voľnobežného kanála. V dobe, keď sa stlačenie plynového pedála priblíži takej úrovni, keď voľnobežný systém nie je schopný poháňať motor, však ešte prietok vzduchu karburátorom nie je dostatočný na to, aby zásobovanie palivom prevzal hlavný systém. Preto sú pri karburátoroch riadených klapkou v stene karburátorovej komory na úrovni klapky vytvorené malé otvory. V momente, keď sa okraj klapky dostane na úroveň, v ktorej je v stene otvor, v mieste otvoru nastane v komore podtlak, ktorý vytvorí rozdiel tlakov pod klapkou a nad klapkou a z otvoru prechodového systému sa začne strhávať palivo. Otvor prechodového systému je podstatne menší, ako otvor voľnobežného systému, preto býva v stene karburátora otvorov prechodového systému niekoľko.
So zvyšujúcim sa otvorením klapky klesá podiel voľnobežného systému na zásobovaní motora palivom a postupne ho preberá prechodový systém. Pri ďalšom otváraní klapky sa začína prejavovať vplyv hlavného systému a postupne zaniká vplyv prechodového systému. Aj pri režime maximálneho výkonu, kedy podstatnú časť zmesi poskytuje hlavný systém karburátora sa malou mierou (okolo 1%) podieľaju na príprave zmesi aj prechodový a voľnobežný systém.
Akceleračná pumpička.
Akceleračná pumpička je pomocný systém karburátora, ktorý sa používa na elimináciu nepriaznivých vplyvov prudkej zmeny výkonových požiadaviek na karburátor. Ak sa motor nachádza v režime voľnobežných otáčok a je prudko zošliapnutý plynový pedál, klapka v karburátore sa rýchlo otvorí, čo spôsobi prudkú deaktiváciu voľnobežného systému. Pri tak rýchlom pohybe prechodový systém nestihne zareagovať a keďže má motor nízke otáčky, hlavný systém ho nedokáže zásobovať. V takej situácii by sa motor zastavil pretože by nedostával palivo. Preto je na karburátore namontovaná akceleračná pumpa, ktorá reaguje na stlačenie plynového pedála. Pri každom stlačení vstrekne do kanála karburátora množstvo paliva, ktoré závisi od rýchlosti stlačenia pedála a kompenzuje nedostatok paliva v dôsledku prudkého stlačenia pedála. Akceleračná pumpa sa skladá z pumpy, dvoch jednosmerných ventilov a vstrekovacej trysky, ktorá je obvykle namierená do trysky hlavného systému.
Obohacovač.
Obohačovač je pomocný systém, ktorý obohacuje zmes v režimoch plného výkonu a veľkého zaťaženia. Obohacovač býva konštruovaný ako prídavný systém v hlavnej komore, ale častejšie je vyhotovený, ako sekundárna komora karburátora, ktorá však neobsahuje voľnobežný a prechodový systém, ale iba hlavný systém nastavený tak, aby podával plný výkon. Aby bolo možné podávať plný výkon, je nutné obohacovač spustiť v režime, kedy bude sekundárnou komorou prúdiť veľa vzduchu. Preto napríklad karburátory Jikov mali spúšťanie obohacovača riešené sekundárnou klapkou, ktorá bola ovládaná podtlakovým členom. Ak bol nad karburátorom dostatočný podtlak, teda motor bežal vo vysokých otáčkach, alebo pri veľkom zaťažení, otvorila sa druha komora, ktorá zvýšila zásobovanie motora zmesou.
Spúšťač (sytič).
Po štarte motora, keď je motor a sacie potrubie ešte chladné, nedochádza k ideálnemu odparovaniu paliva. Palivo po rozprášení v karburátore naráža na studené steny sacieho potrubia a tam kondenzuje, čo spôsobuje, že do motora vniká ochudobnená, nehomogénna a neodparená zmes. Takáto zmes je pre beh motora nevhodná, preto sa zmes musí dočasne obohatiť. Toto obohatenie zmesi studeného motora zabezpečuje sytič. Sytič môže byť dvojakej konštrukcie. Buď je vytvorený príverou v hlavnej komore karburátora, alebo je tvorený samostatnou komorou.
Príverový sytič.
Sytič v tomto prípade je vytvorený umiestnením sekundárnej škrtiacej klapky do hlavnej komory karburátora. Primárna škrtiaca klapka je na konci karburátora za difuzorom, pričom klapka sytiča je umiestnená nad difuzorom. Po zapnutí sytiča sa klapka privrie, čo spôsobí, že v priestore karburátora vznikne trvalo zvýšený podtlak, vďaka ktorému bude z kanálov voľnobežného, prechodového a hlavného systému sťahované väčšie množstvo benzínu a zmes sa tak dočasne obohatí. Ovládanie príverového sytiča je obvykle automatické pomocou bimetalického pasika, ktorý po nahriati karburátora na požadovanú teplotu postupne príveru úplne otvorí. Nevýhodou tohto systému je, že prívera tvorí trvalú prekážku v komore karburátora a takisto to, že pri uzavretej klapke sytiča so zvyšujúcimi sa otáčkami stúpa obohatenie zmesi, pretože podtlak pod príverou narastá.
Komorový sytič.
V tomto prípade je sytič tvorený samostatnou komorou paralelnou s hlavnou komorou karburátora. Táto komora obsahuje zjednodušený voľnobežný systém, neobsahuje však klapku. Komora sytiča sa uvádza do činnosti šúpatkom, ktoré otvorí prívod vzduchu. Keďže sytič nemá klapku, prietok vzduchu sytičom je tým väčší, čim viac je uzavretá klapka v hlavnej komore. Pretekajúci vzduch strháva zo systému sytiča značné množstvo paliva a významne tak obohacuje zmes. Pri otváraní klapky v hlavnej komore prietok vzduchu komorou sytiča klesá, pretože má podstatne nižší priemer, ako hlavná komora, teda so zvyšujúcimi sa otáčkami obohatenie zmesi klesá, čo je jednou z výhod tohto druhu sytiča. Výhodou takisto je, že pri uzavretí sytiča tento nemá žiaden vplyv na hlavnú komoru karburátora.
Odpojovač behu naprázdno.
Je systém, ktorý sa vyskytoval v karburátoroch modernejšej konštrukcie. Šlo o mechanické odpojenie voľnobežného okruhu, ktoré malo za cieľ zamedziť samozápalom po vypnutí motora. K samozápalom dochádzalo, ak bol motor po jazde veľmi teplý, čo spôsobilo, že zmes k horeniu vo válci nepotrebovala iskru. Motor takto niekedy bežal po vypnutí zapaľovania ešte niekoľko sekund. Odpojením voľnobežného okruhu sa malo zamedziť samozápalom, pretože motor nemal čo spaľovať a tak sa zastavil.

</doc>
<doc id="86916" url="https://sk.wikipedia.org/wiki?curid=86916" title="Beipiaosaurus">
Beipiaosaurus

Beipiaosaurus bol 2,2 m dlhý vtákovitý dinosaurus, primitívny zástupca skupiny Therizinosauria. Známy je z nekompletnej kostry so skamenenými odltačkami primitívneho peria z väčšiny tela. Žil pred približne 124 až 125 miliónmi rokov na území dnešnej Číny (súvrstvie I-sien (Yixian)). Jediný druh je Beipiaosaurus inexpectus.
Opis.
Beipiaosaurus sa vyznačoval pomerne malou a nízkou pretiahnutou hlavou ukončenou bezzubým zobákom, pomerne dlhým krkom, dlhými prednými končatinami s veľkými pazúrmi, dosť krátkymi zadnými končatinami a skráteným chvostom. Niektorými znakmi na kostre ešte pripomínal sesterskú skupinu terizinosaurov – Oviraptorosauria. 
Neskorší a vyspelejší zástupcovia Therizinosauria patriaci do čeľade Therizinosauridae mali v pomere k telu hlavu ešte menšiu, chvost kratší a zadné končatiny so štvorprstou stupajou. 
Telo mal Beipiaosaurus pokryté primitívnym perím, ktoré mal podľa skamenelín najdlhšie na predných končatinách. Hoci nepatril medzi veľké teropódy, predstavuje najväčšieho (a s váhou necelých 100 kg aj najťažšieho) známeho teropóda so zachovalými pozostatkami primitívneho peria (mimo skupiny Theropoda zatiaľ perie dokázané nebolo). Je možné, že s narastaním telesnej veľkosti teropódy perie strácali, podobne ako napríklad pštros, vážiaci len o málo viac než Beipiaosaurus, stratil perie na stehnách.
Dlho nepanovala zhoda, či boli zástupcovia Therizinosauria bylinožraví, hmyzožraví, mäsožraví, všežraví alebo dokonca rybožraví. S nálezom primitívnej formy zvanej Falcarius sa zdá, že primitívne formy prechádzali zo živočíšnej stravy na rastlinnú, kým vyspelé druhy boli bylinožravé. Beipiaosaurus bol tak pravdepodobne všežravec. 
Nález.
Nález tohto zaujímavého teropóda bol verejne oznámený 27. mája 1999 v odbornom časopise Nature. Pomenovaný bol podľa čínskeho mesta Beipiao, blízko ktorého sa našli jeho fosílie. Druhové meno "inexpectus" (slovensky: nečakaný) sa vzťahuje k celkovo prekvapivému a bizarnému vzhľadu tohto dinosaura.

</doc>
<doc id="86917" url="https://sk.wikipedia.org/wiki?curid=86917" title="Bylinožravec">
Bylinožravec

"Bylinožravce je aj starší názov taxónu kengury (Diprotodontia), pozri kengury"
Bylinožravec (iné názvy: rastlinožravec, herbivor, fytofág) je v širšom slova zmysle akýkoľvek organizmus živiaci sa rastlinami. Podľa tejto definície sú bylinožravcami aj rastlinné parazity, čiže mnohé huby, niektoré baktérie, mnohé zvieratá, 1 % kvitnúcich rastlín a niektoré prvoky (či už sa živia živými rastlinami, mŕtvymi alebo len získavajú živiny z iných živých rastlín). V užšom slova zmysle ide o zviera kŕmiace sa rastlinnou potravou. 
Termín „vegetarián“ je vyhradený na pomenovanie ľudí, ktorí nechcú jesť mäso, na rozdiel od zvierat, ktoré jesť mäso nedokážu.
Pojem "bylinožravec" je mierne zavádzajúci, pretože navodzuje dojem, že bylinožravce sa živia len bylinami, tzn. nedrevnatými cievnatými rastlinami. V skutočnosti sa ale pojem bylinožravec vzťahuje aj na konzumentov častí stromov, plodov a semien, rias, koreňov a pod.
V bunkovej stene rastlín sa nachádza celulóza, ktorú živočíchy nedokážu stráviť. Pre lepšie energetické využitie rastlinnej potravy preto niektoré bylinožravce žijú v symbióze s mikroorganizmami, ktoré v ich tráviacom trakte rozkladajú celulózu na jednoduchšie látky. Známa je najmä symbióza prežúvavcov s mikroorganizmami žijúcimi v ich bachore. Tráviaca sústava bylinožravcov je tiež vo všeobecnosti dlhšia ako u mäsožravcov. 
V potravinovom reťazci na bylinožravce nadväzujú predátory 1. rádu.
Rozdelenie bylinožravcov.
1. Podľa časti rastliny, ktorú konzumujú
2. Podľa počtu druhov rastlín vhodných na konzumáciu
Adaptácie rastlín.
Bylinožravce málokedy skonzumujú celú rastlinu. Väčšinou sú obmedzené na jej nadzemnú časť aj to nie celú. Často spásané druhy rastlín, napríklad z čeľade lipnicovité ("Poaceae") sú preto adaptované tak, že ich rastová zóna sa nachádza na povrchu pôdy a nie na vrchole stonky, ako u väčšiny rastlín. Odhryznutím rastového vrcholu - púčika by totiž živočích zamedzil jej ďalší rast. Vo všeobecnosti pomáha rastlinám vyrovnať sa poškodeniu, ktoré spôsobily bylinožravce, ich vysoká regeneračná schopnosť. Iné rastliny sa proti konzumácii bránia toxickými látkami, pŕhlivými trichómami, pichliačmi, alebo nepríjemnou chuťou.
Niektoré rastliny, resp. ich plody sú však priamo prispôsobené na konzumáciu, na ktorú tiež navádzajú živočíchy svojou farbou. Živočích skonzumuje plod, ale semeno nepoškodené prejde jeho tráviacim traktom a dostane sa do pôdy na mieste často vzdialenom od materskej rastliny. V týchto prípadoch bylinožravé živočíchy pomáhajú šíreniu rastlín (zoochória).

</doc>
<doc id="86918" url="https://sk.wikipedia.org/wiki?curid=86918" title="Herbivor">
Herbivor



</doc>
<doc id="86919" url="https://sk.wikipedia.org/wiki?curid=86919" title="Zviera">
Zviera

Zviera môže byť:

</doc>
<doc id="86924" url="https://sk.wikipedia.org/wiki?curid=86924" title="Sergej Nikolajevič Blažko">
Sergej Nikolajevič Blažko

Sergej Nikolajevič Blažko ("Сергей Николаевич Блажко") (* 17. november 1870 – † 11. február 1956) bol ruský astronóm, člen korešpondent AV ZSSR, ktorý pracoval najmä v oblasti výskumu premenných hviezd. Objavil efekt periodickej zmeny v tvare krivky jasnosti niektorých premenných hviezd. Napísal učebnice praktickej a sférickej astronómie.

</doc>
<doc id="86925" url="https://sk.wikipedia.org/wiki?curid=86925" title="Sergej Blažko">
Sergej Blažko



</doc>
<doc id="86926" url="https://sk.wikipedia.org/wiki?curid=86926" title="Alexandr Fiodorovič Bogorodskij">
Alexandr Fiodorovič Bogorodskij

Alexandr Fiodorovič Bogorodskij (* 11. september 1907 – † 10. december 1984) bol ruský astronóm, ktorý sa zaoberal všeobecnou teóriou relativity, astrofyzikou a históriou astronómie.

</doc>
<doc id="86932" url="https://sk.wikipedia.org/wiki?curid=86932" title="Lev VII.">
Lev VII.

Lev VII. (* ? – † 13. júl 939) rodom Riman, sa stal hlavným kňazom kostola San Sisto, pravdepodobne rehoľník - benediktín. 126. Pápežom bol od 3. januára 936 do 13. júla 939.
Pontifikát.
Za svoje zvolenie 3. januára 936 vďačil Alberichovi II. vládcovi Ríma, patricijovi a senátorovi všetkých Rimanov, ktorý mestu vládol v rokoch 932 – 954. O jeho pôvode je známe len to, že bol rodom Riman benediktín, ktorý sa stal rektorom Chrámu sv. Sixta.
Hoci ho panovník obmedzil len na cirkevné úlohy, dal mu plnú podporu na rozvoj kláštorného života. Na začiatku svojho pontifikátu pozval do Ríma veľkého reformného opáta Oda z Cluny, ktorý na pápežovu žiadosť uzavrel krehkú dohodu medzi Alberichom a italským kráľom Hugom, ktorý od svojho vypovedania z Ríma v roku 932 vyvíjal vytrvalé úsilie, aby získal vládu nad mestom. Počas svojho pobytu v Ríme bol Odo poverený reformovaním kláštorov v meste a jeho okolí, pričom začal s komunitou pri Bazilike sv. Pavla. Dal prestavať aj tento kláštor pri Bazilike sv. Pavla za hradbami. Obnovil privilégiá zreštaurovaného opátstva v Subiacu (na mieste pustovne na nachádza Kláštor sv. Benedikta) a v januári v roku 938 privilégiá na obnovené opátstvo v Gorze (neďaleko Metzu).
Okolo roku 937 pápež Lev VII. poslal pálium Achaldagovi, arcibiskupovi stolice Brémy – Hambrug, a vymenoval arcibiskupa Frederika z Mohuča za apoštolského vikára a legáta pre celé Nemecko, pričom ho poveril jednotným programom pre prepotrebnú reformu duchovenstva všetkých stupňov a nabádal ho, aby vyhnal Židov, ktorí sa odmietli dať pokrstiť. Dobový kronikár Flodoard z Remeša, ktorý ho v roku 936 navštívil, vyjadril svoj veľmi priaznivý dojem, ktorý naňho urobila pápežova povaha, múdrosť a osobná srdečnosť.
Odsúdil praktiky čarodejníkov a jasnovidcov a vystupoval proti poverám. Zomrel 13. júla 939. Je pochovaný vo vatikánskych hrobkách.

</doc>
<doc id="86933" url="https://sk.wikipedia.org/wiki?curid=86933" title="Výr skalný">
Výr skalný

Výr skalný () je druh sovy z čeľade sovovité (). Vyskytuje sa v celej Palearktíde, od severnej Afriky vo väčšine Eurázie. Podľa Medzinárodnej únie na ochranu prírody a prírodných zdrojov výr skalný patrí medzi najmenej ohrozené druhy, trend celkovej populácie je klesajúci.
Poznávacie znaky.
Najväčšia európska sova (dĺžka tela je asi 600 - , krídla 470 mm, chvost 255 mm, rozpätie krídel má 160 - a váži 1330 - 2800 g
) s vyvinutými „ušami“ a až po pazúry a zarastené nohy. Je hnedohrdzavý s tmavými škvrnami, na brušnej strane s výraznejšími škvrnami a pruhovaním. Počas letu v noci je nápadná veľká hlava a menší uťatý chvost s dlhými krídlami. Typický je kolísavý let.
Hlas.
V čase párenia sa samec často ozýva typickým ďaleko počuteľným dvojslabičným teritoriálnym hlasom ako "huho", "uujo" alebo "„hu“, „hu“" či "U-hu".
Ekológia a biotop.
Stály vták. Obýva lesné komplexy, staré zárasty a skalnaté biotopy. Hniezdi v zrúcaninách, v dutých starých stromoch, vo výklenkoch skál, v opustených kameňolomoch, alebo obsadzuje hniezda iných vtákov. Hniezdi od nížin () až do stredných výšok (1 000 – ). V marci až v apríli znáša 2 – 3 biele vajíčka veľkosti 60x49 mm. Inkubačný čas 33 – 36 dní. Výchova mláďat v hniezde trvá 35 dní. Živí sa prevažne stavovcami (cicavce, vtáky).
Výskyt a stav na Slovensku.
Odhadovaný počet hniezdiacich párov v rokoch 19801999 bol 300 - 400, zimujúcich jedincov 700 - 1 000. Na Slovensku sa vyskytoval po celom území. Hniezdenie bolo dokázané alebo pravdepodobné na 51 % mapovacích kvadrátov. Veľkosť populácie i územie na ktorom sa vyskytoval boli "stabilné", maximálna zmena do 20%. Ekosozologický status v roku 1995 "R" - vzácny. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. Vcelku je vzácny, v posledných rokoch však bolo badať určitú stabilizáciu v počte hniezdiacich párov. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Odhadovaný počet hniezdiacich párov v rokoch 20082012 bol 300400 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". V roku 2014 LC* D1 - menej dotknutý.
Odhadovaný počet hniezdiacich párov v rokoch 20132018 bol 300400 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Ochrana.
Je zákonom chránený, spoločenská hodnota je 2000 € (Vyhláška MŽP č. 170/2021). Pretože sa živí aj užitočnými a hospodársky významnými druhmi cicavcov a vtákov (zajace, bažanty), z poľovníckeho hľadiska sa pokladá skôr za škodlivého. Na druhej strane je užitočný pre poľnohospodárstvo, lebo rovnako ničí škodlivé druhy (sysle, chrčky, hraboše a pod.). Chránený je pre celkový úbytok a ohrozenosť v európskom meradle.

</doc>
<doc id="86937" url="https://sk.wikipedia.org/wiki?curid=86937" title="Sova obyčajná">
Sova obyčajná

Sova obyčajná alebo sova lesná () je druh vtáka z čeľade sovovité ("Strigidae"). Obýva palearktídu. Podľa Medzinárodnej únie na ochranu prírody a prírodných zdrojov sova obyčajná patrí medzi najmenej ohrozené druhy, celková populácia je stabilná, trend v Európe je neznámy.
Poznávacie znaky.
Sova s mimoriadne veľkou hlavou, samec je menší ako samica (dĺžka tela je 370 - 390 mm, krídla 267 - 320 mm, chvost 155 - 174 mm, rozpätie 940 - 1040 mm). Váži okolo 400 - 550 g. Vyskytuje sa vo dvoch farebných formách: sivej a hrdzavo-hnedej. Chrbát je sivo-hnedý alebo žlto-hnedý s bielym pásom. Z brušnej strany je bledosivá alebo žltohnedá s pozdĺžnymi tmavými škvrnami s priečnymi čiarkami. Na hlave nie sú "ušká" z pierok. Oči sú tmavé, nie oranžové ani žlté. Počas letu je nápadná veľká hlava a krátky zaokrúhlený chvost, široké a pomerne krátke krídla. Nočný druh. Let má ľahký.
Hlas.
Samica i samec sa ozýva hlasitým "kúiit, kjuvik". Môže znieť mäkko, ostro i drsne chrapľavo. Týmto hlasom označuje samica svoju pozíciu a je to aj "žobravý hlas". Samec používa tento hlasový prejav ako kontaktný hlas počas jesenného i jarného toku, pri odovzdávaní koristi a pri párení.
Hlasové prejavy samca znejú vo všeobecnosti čistejšie, u samice viac zachrípnuto. Samec v čase párenia a počas jesenného toku vydáva hlboký hvizd, "kuu, hu huuuuuuuuh". Má tri časti, klesavé ú, pauza, kratučké hu a trasľavé húkanie. Je to revírny hlas s individuálnym odtieňom. Susediaci samci sa tak poznajú podľa hlasu. V čase hniezdenia volá najmä samec "huhuhuhuhuhu". Slúži na lákanie do hniezdnej dutiny a ako začiatok párenia. Tento hlas často vydáva v hniezdnej dutine alebo vo vstupnom otvore. 
Mláďatá vydávajú v hniezde hlas "sii", neskôr sa u rozlietanách mláďat mení na kýchavé "ksik", "šii-ep". a neskôr sa stále viac podobá na "kuit" dospelých.
Ekológia a biotop.
Stály vták. Žije v zmiešaných i listnatých lesoch, najmä v okrajových zónach od nížin až do vyšších polôh. Hniezdi v dutinách stromov i v opustených hniezdach vrán a dravých vtákov, často i v skalnatých výklenkoch, dierach, v komínoch a korunách stromov. Na základe dlhodobých pozorovaní je známe, že v krasových územiach cez deň s obľubou po celé generácie využíva na oddych výklenky vo vstupných partiách mohutných priepastí (napr. v Slovenskom krase: Obrovská priepasť, Malá Sovia priepasť, Veľká sovia priepasť, Drienkovská priepasť atď.), kde nachádza priaznivé mikroklimatické podmienky vo všetkých ročných obdobiach a pokoj. Práve tento špecifický typ správania druhu sa odzrkadlil v názvosloví slovenských jaskýň - názov min. trinástich jaskýň tvorí kmeň "sovia" (porovnaj). Hniezdenie v jaskyniach a priepastiach zatiaľ nebolo preukázané, ale nemožno ho vylúčiť. V marci znáša 4 – 5 bielych vajec veľkosti 47 x 39 mm. Živí sa menšími stavovcami (cicavcami, vtákmi, obojživelníkmi) i hmyzom. Inkubačný čas trvá 30 dní, výchova mláďat v hniezde 30 – 35 dní. Sovy majú veľmi veľké oči, vďaka ktorým vidia aj potme, a to 10-krát lepšie ako ľudia. Ich oči sú však nehybné a aby mohli vidieť, čo sa okolo nich deje, musia krútiť hlavou. Dokážu nehlučne zaskočiť svoju obeť. Do svojich ostrých zahnutých pazúrov chytajú malé zajace a myši.
Výskyt a stav na Slovensku.
Vyskytuje sa pravidelne po celom území v listnatých lesoch až do výšky (Vysoké Tatry). Vzácnejšie sa objavuje i v okolí ľudských sídiel, vo veľkých parkoch. Na Slovensku bolo dokázané alebo pravdepodobné hniezdenie v 88,10 % a zimovanie v 79,30 % mapovacích kvadrátoch. Odhadovaný počet hniezdiacich párov je 2 500 - 3 000, zimujúcich jedincov 6 000 - 9 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Ochrana.
Pre užitočnosť je chránená celý rok, spoločenská hodnota je 2000 € (Vyhláška MŽP č. 170/2021).

</doc>
<doc id="86938" url="https://sk.wikipedia.org/wiki?curid=86938" title="William McMahon">
William McMahon

Sir William McMahon (* 23. február 1908, Sydney, Austrália – † 31. marec 1988, Sydney) bol austrálsky politik a 20. predseda vlády Austrálie. 
Životopis.
Vyštudoval právo na univerzite v Sydney. Po štúdiách pracoval ako právnik. V roku 1940 vstúpil do armády, no vzhľadom na problémy so sluchom nebol na fronte. Po II. svetovej vojne cestoval po Európe a vyštudoval ekonómiu.
Od roku 1949 bol poslancom pralamentu, vo vláde Roberta Menziesa bol ministrom vojenského námorníctva. Ministrom s rôznymi právomocami bol nepretržite 21 rokov, čo je austrálsky rekord. Vo vláde Harolda Holta sa stal ministrom financií (druhý najdôležitejší vládny post) a po zmiznutí Holta v roku sa predpokladalo, že ho automaticky nahradí. Koaliční partneri však nechceli byť vo vláde, ktorú by McMahon viedol a premiérom sa stal John Gorton. Gorton rezignoval v marci 1971, po čom sa sa McMahon konečne stal predsedom vlády.
McMahon sa počas svojej vlády boril s odporom voči Vojne vo Vietname a povinnej vojenskej službe, pričom jeho labouristický oponent Gough Whitlam presadzoval skončenie austrálskej intervencie a zrušenie povinnej vojenskej služby. McMahon kritizoval Whitlamov postoj na medzinárodné uznanie Čínskej ľudovej republiky, no ustúpil, keď americký prezident Richard Nixon oznámil, že Čínu oficiálne navštívi.
McMahon nebol populárny ani medzi členmi vlastnej liberálnej strany a voličmi a v decembri roku 1972 prehral vo voľbách proti Whitlamovi. Po roku 1974 skončil s aktívnou politikou. V roku 1977 bol pasovaný do rytierskeho stavu.
McMahon sa oženil až v roku 1965 vo veku 57 rokov. Mal tri deti.

</doc>
<doc id="86939" url="https://sk.wikipedia.org/wiki?curid=86939" title="Antisana">
Antisana

Stratovulkán Antisana sa nachádza v ekvádorskej časti pohoria Andy, asi 50 km juhovýchodne od hlavného mesta Quito. Sopka sa vytvorila na starších granitových a metamorfovaných sedimentoch. Na vrchole, ktorý je trvalo zaľadnený, sa nachádzajú dve menšie kaldery. Jediná doložená erupcia sa odohrala v rokoch 1801 - 1802 z parazitického krátera na severnom úpätí sopky.

</doc>
<doc id="86940" url="https://sk.wikipedia.org/wiki?curid=86940" title="Atacazo">
Atacazo

Atacazo je neaktívny stratovulkán, nachádzajúci sa v ekvádorských Andách, asi juhozápadne od Quita. Zložený je z masívneho andezitového pleistocénneho stratovulkánu a kaldery s priemerom , čiastočne vyplnenou dacitovými komplexmi, ktorá sa vyvinula neskôr v holocéne.
Posledná erupcia sa odohrala pred 2 300 rokmi a vytvorila lávový dóm Ninahuilca. Pyroklastické prúdy tejto erupcie docestovali do vzdialenosti západne od centra výbuchu.

</doc>
<doc id="86943" url="https://sk.wikipedia.org/wiki?curid=86943" title="John Gorton">
John Gorton

Sir John Grey Gorton (* 9. september 1911, Melbourne, Austrália – † 19. máj 2002, Sydney) bol austrálsky politik a 19. predseda vlády Austrálie. 
Gorton vyštudoval univerzitu v Oxforde. V roku 1935 sa oženil s Američankou Bettinou Brownovou. Od roku 1940 slúžil v austrálskom letectve ako vojenský pilot. Prežil dve vážne nehody.
V roku 1949 bol zvolený do senátu za Liberálnu stranu. Bol v rôznych ministerských pozíciách vo vládach Roberta Menziesa a Harolda Holta. Po smrti Holta v decembri 1967 sa očakávalo, že jeho zástupca William McMahon sa stane ďalším premiérom. McMahona však nepodporili koaliční partneri Liberálnej strany a po internom zápase v strane sa predsedom vlády stal Gorton. Gorton bol prvým a zatiaľ senátorom, ktorý sa stal austrálskym premiérom. V súlade s tradíciou westministerského systému však najprv rezignoval na post senátora a následne bol zvolený v doplňovacích voľbách (za zosnulého Holta) do dolnej komory parlamentu.
Gorton podporoval austrálsku prítomnosť vo Vietname. Na domácej scéne presadzoval viac právomocí pre federálne inštitúcie. Výrazne podporoval umenie a austrálsku filmovú tvorbu.
Gorton sa však prejavil ako slabý rečník a mediálna osobnosť a médiá ho vykresľovali ako slabocha. Vo voľbách v roku 1969 Gorton stratil väčšinu z majority v dolnej komore parlamentu, ktorú zdedil po Holtovi. Gorton si však udržal miesto premiéra až do marca 1971. Vtedy už Liberálna strana zaostávala v prieskumoch za Labouristickou stranou a minister obrany Malcolm Fraser rezignoval a verejne označil Gortona za neschopného. Vo vnútrostraníckej voľbe o dôvere bol počet hlasov vyrovnaný a Gorton, hoci nemusel, sa rozhodol rezignovať. 
V neskoršom veku žil v Canberre. Zomrel v Sydney vo veku nedožitých 91 rokov na zápal pľúc.

</doc>
<doc id="86944" url="https://sk.wikipedia.org/wiki?curid=86944" title="Všežravec">
Všežravec

Všežravec alebo omnivor je organizmus (najčastejšie zviera) bez špecializácie na jednostranný príjem mäsitej alebo rastlinnej potravy. Tráviaca sústava týchto organizmov si tak poradí ako s potravou živočíšneho, tak rastlinného pôvodu. Na pomere objemu jedného oproti druhému typu potravy nezáleží. Medzi všežravce patrí človek alebo rôzne druhy medveďov.

</doc>
<doc id="86945" url="https://sk.wikipedia.org/wiki?curid=86945" title="Omnivor">
Omnivor



</doc>
<doc id="86947" url="https://sk.wikipedia.org/wiki?curid=86947" title="Festival">
Festival

Festival je zoskupenie vystúpení umelcov, zvyčajne zastrešované miestnou obcou alebo podobne a zvyčajne zamerané na nejakú tému. Najznámejšie sú hudobné festivaly, ako napríklad Pohoda. Festivaly stále prebiehajú vo vonkajšom prostredí.

</doc>
<doc id="86948" url="https://sk.wikipedia.org/wiki?curid=86948" title="Abelisaurus">
Abelisaurus

Abelisaurus bol stredne veľký dravý dinosaurus. Známy je z takmer kompletnej lebky dlhej približne 85 cm. Žil pred približne 80 miliónmi rokov na území dnešnej Argentíny. Jediný druh je Abelisaurus comahuensis.
Opis.
Abelisaurus predstavoval pomerne primitívneho teropóda zo skupiny Ceratosauria, zástupcu tej istej čeľade ako Carnotaurus. Na rozdiel od svojho príbuzného Carnotaura však mal dlhšiu a pomerne konzervatívnu lebku s veľkými odľahčovacími otvormi, bez akýhkoľvek kostených rohov, prípadne kostených hrebeňov. Je však možné, že drsnatina tiahnúca sa od očníc smerom ku nozdrám slúžila ako základňa pre nejakú formu hrebeňa tvoreného keratínom. Podobne ako u Carnotaura, aj sánka Abelisaura bola pomerne štíhla. Na základe veľkosti lebky bolo vypočítané, že Abelisaurus dosahoval dĺžku 7 až 9 metrov s váhou okolo 1 500 kg. Svojho času tak predstavoval najväčšieho predátora.
Nález a pomenovanie.
Abelisaura opísali v roku 1985 argentínsky paleontológovia José Bonaparte a Fernando Novas na základe jedinej, takmer kompletnej lebky. Nazvali ho Abelisaurus („Abelov jašter“), na počesť Roberta Abela, riaditeľa múzea, ktorý ho objavil. Abelisaurus je jedným z mnohých dinosaurov, ktorých fosílne pozostatky boli objavené v Patagónii (súvrstvie Anacleto v provincii Río Negro). Súvrstvie Anacleto sa datuje do vrchnej kriedy a lokalita nálezu fosílií pochádza konkrétne z raného kampánu, teda zhruba z obdobia pred 83 až 80 miliónmi rokov.

</doc>
<doc id="86951" url="https://sk.wikipedia.org/wiki?curid=86951" title="Cayambe (sopka)">
Cayambe (sopka)

Cayambe je masívny andezitovo-dacitový stratovulkán, ležiaci izolovane v ekvádorských Andách asi 70 km severovýchodne od Quita. S výškou 5 790 m je to tretia najvyššia hora Ekvádora, ktorá je od výšky 4 200 m celoročne zaľadnená. Vo výške 4 690 m pretína rovník a je to zároveň jediné miesto na rovníku, ktoré je celoročne pokryté snehom.
Súčasný stratovulkán bol vybudovaný na staršom pleistocénnom vulkanickom komplexe, ktorý pozostával s viacerých lávových dómov. Približne okolo roku 1040 a neskoršie v roku 1290 sa odohrali dve väčšie erupcie (s objemom 400 mil. m3 vyvrhnutého materiálu) a posledná sa odohrala v rokoch 1785-1786.

</doc>
<doc id="86957" url="https://sk.wikipedia.org/wiki?curid=86957" title="CNS">
CNS

CNS môže byť:

</doc>
<doc id="86960" url="https://sk.wikipedia.org/wiki?curid=86960" title="Altokumulus">
Altokumulus

Altokumulus alebo vysoká kopa (po latinsky "altocumulus", skratka Ac) je oblak strednej výškovej hladiny. Nad polárnymi oblasťami sa vyskytuje vo výškach od 2000 do 4000 metrov, nad trópmi do 6000 metrov. Pozostáva hlavne z vodných kvapiek. Jeho vzhľad je veľmi premenlivý, často máva tvar valčekov usporiadaných do línií, vĺn, „baránkov“ či výrazne zaoblených útvarov. Možno si ho ľahko pomýliť s cirikumulom alebo kumulom. Rozoznáme ho od ostatných typov tak, že pokiaľ je vo väčšej výške ako 30° nad obzorom, jednotlivé oblaky majú veľkosť 1° až 5°. Okraje bývajú výrazné, niekedy však môžu byť mraky tak natesno vedľa seba, že splynú do súvislej vrstvy. Altokumulus býva biely alebo sivý. Slnko a Mesiac cezeň vidno len ako rozmazanú škvrnu, prípadne ich vôbec nevidno. Tento typ oblaku sa vyskytuje celosvetovo a je spojený so studenými frontami.
Vznik altokumulu spôsobujú slabé vertikálne pohyby vzduchu. Základňou aj vrcholom absorbuje teplo, preto vzduch stúpa a vodné kvapky kondenzujú. Keď však dosiahnu vrchol mraku, sú vystavené priamemu slnečnému žiareniu, takže sa opäť vyparia. Altokumulus často vzniká v noci, keď je rovnováha vyžarovania iná ako cez deň. Oblak ešte stále absorbuje teplo z povrchu pod ním, ale súčasne toto teplo vyžaruje svojím povrchom. Vzduch stúpa, vodná para kondenzuje na kvapôčky, ktoré sa na vrchole ochladia a klesajú do oblaku. Keď Slnko ráno zohreje vrchol oblaku a kvapôčky sa odparia, tento typ altokumulu sa rozplynie. 

</doc>
<doc id="86970" url="https://sk.wikipedia.org/wiki?curid=86970" title="Harry Potter a Väzeň z Azkabanu (kniha)">
Harry Potter a Väzeň z Azkabanu (kniha)

Harry Potter a väzeň z Azkabanu (v angličtine "Harry Potter and the Prisoner of Azkaban") je tretí diel série ôsmich kníh o osude chlapca Harryho Pottera, mladého čarodejníka. Autorkou knihy je anglická spisovateľka Joanne Rowlingová. Kniha bola prvýkrát publikovaná v roku 1999 v anglickom vydavateľstve Bloomsbury. Na Slovensku vyšla v roku 2001 vo vydavateľstve Ikar. Knihu preložila Oľga Kralovičová. Na základe knihy bol natočený rovnomenný film.
Stručný obsah knihy.
Tretí diel J. K. Rowlingovej Harry Potter a väzeň z Azkabanu sa opäť začína prázdninami u Dursleyovcov, ktorých navštívila teta Marge. Jej však robilo nesmiernu radosť tyranizovať Harryho, ktorá to posledný večer, keď urazila Harryho mamu, prehnala a on ju preto neúmyselne nafúkol. Potom radšej utiekol z domu. Pomocou Rytierskeho autobusu sa dostal do Šikmej uličky, kde si ho našiel minister mágie Kornelius Fudge a snažil sa Harryho nejako chrániť. Neskôr sa tam prisťahovali aj Weasleyovci a Hermiona, ktorí sa tiež správali akosi čudne, čo Harry nevedel pochopiť do chvíle, keď sa všetko dozvedel: istý zločinec menom Sirius Black, ktorý nedávno utiekol z Azkabanu (čarodejníckeho väzenia), ide práve po ňom. Nuž a Harrymu nezostalo nič iné, len byť stále pod ochranou čarodejníkov.
Keď sa dostal na Rokfort, celá škola už bola obkľúčená dementormi, ktorí strážili školský pozemok. To sú tvory, ktoré z ľudí vysávajú všetko šťastie a pripomínajú im ich najhoršie spomienky ich života. Najmä na Harryho to pôsobilo zvlášť nepríjemne. Počas školského roku sa však vďaka novému profesorovi Obrany proti čiernej mágii prof. Lupinovi naučil, ako sa proti nim brániť. Medzitým však Harry spoznal aj dva nové predmety: Veštenie, učila ho profesorka Trelawneyová ktorá Harrymu stále predpovedala smrť, a Starostlivosť o zázračné tvory, čo učil Hagrid. Už na jeho prvej hodine sa Draco Malfoy vlastnou vinou zranil, keď urazil hipogrifa Hrdozobca, a ten ho doškriabal do krvi, a Hagrid mal z toho hneď aj problémy, ktoré sa s ním ťahali počas celého roka. Ministerstvo mágie usúdilo, že Hagrid je ako profesor nebezpečný a nezodpovedný a zviera (hipogrif Hrdozobec), ktoré spôsobilo zranenie, malo byť odsúdené na smrť. Po tejto príhode na prvej hodine sa už len celý rok venovali nezáživným veciam, napríklad chovaniu červíkov(Harry ale jednú hodinu označil za celkom dobrú: keď im Hagrid ukázal salamandre v ohni) . A rovnako nudné bolo aj veštenie, ktoré okolo Veľkej noci aj Hermiona opustila.Počas druhého víkendu v Rokville Harry dostal od Freda a Gorgea Weasleyovcov predčasný Vianočný darček – Záškodnícku mapu. Pomocou nej sa Harry dostal do Rokvillu, stretol Rona a Hermionu a išli spolu do hostinca U Troch metiel. Nechtiac si vypočuli rozhovor učiteľov, a zistili, že Sirius Black je krstný otec Harryho, zradil jeho rodičov, zabil svôjho priateľa Petra Pettigrewa a priatelil sa Jamesom.
Po Veľkej noci sa Sirius Black dostal do chrabromilskej klubovne a do chlapčenských spální, kde sa údajne snažil napadnúť Rona. Takže obeťou vraha už nebol slávny Harry Potter, ale jeho kamarát. Samozrejme, jemu sláva tak stúpla do hlavy, a bol rád že si ľudia konečne všímajú aj jeho a nie len jeho slávneho kamaráta.
No ako vždy, táto trojica sa „náhodou“ dostala k riešeniu tejto záhady. Pri poprave Hrdozobca sa totiž udialo mnoho vecí naraz a všetci traja sa dostali do Škriekajúcej búdy, obávaným miestom v čarodejníckej dedine Rokville. Tam zistili, že ich profesor Obrany proti čienej mágii je vlastne vlkolak, navyše Sirius Black bol najlepším priateľom Harryho otca a je aj Harryho krstným otcom. Je tiež animágus (človek, ktorý sa môže premeniť na zviera) a nechce zabiť Harryho, ani Rona, ale Ronovho potkana Prašivca. Pretože ten ho vlastne dostal do väzenia. Čo je samozrejme úplne nezmyselné, no vysvitlo, že ten potkan je tiež animágus, a navyše Voldemortov sluha.
Sirius im všetko rozpovedal a ukázalo sa, že je naozaj nevinný. Len svoju nevinu nemal ako dokázať. Peter Pettigrew (Prašivec v ľudskej podobe) im ale utiekol a Siriusa chytili pri Rokforte dementori. Sirius bol uväznený na Rokforte a mali si po neho prísť ľudia z Ministerstva mágie, no Harry a Hermiona sa vrátili v čase, zabránili smrti Hrdozobca a vyslobodili aj Harryho krstného. Ten žije od vtedy s Hrdozobcom na úteku a Harry sa opäť musel vrátiť k svojim otravným príbuzným. Keď sa však vracali domov Rokfortským expresom, Harry dostal od Siriusa list, a sova, ktorá ho priniesla, mala byť Ronova.

</doc>
<doc id="86976" url="https://sk.wikipedia.org/wiki?curid=86976" title="Ahmad Šáh Ábdálí">
Ahmad Šáh Ábdálí

Ahmad Šáh Ábdálí, (, približne * 1723 – † 1773), rodným menom Ahmad Chán Ábdálí (), známy aj ako Ahmad Šáh Durrání () alebo jednoducho Ahmed Šach bol zakladateľom Durránovskej ríše, ktorá bola základom moderného Afganistanu.
Potom čo bol zavraždený Iránsky vládca Náder Šáh Afšár sa stal emirom Chorásánu a neskôr zakladateľom a vládcom vlastnej ríše. Zjednotil paštunske kmene a ich spojencov a rozšíril územie na juhu po Pandžáb v Mogulskej Indii, na sever po slabnúci Bucharský chanát a na západ k rozpadajúcej sa ríši iránskych Afšárovcov.

</doc>
<doc id="86977" url="https://sk.wikipedia.org/wiki?curid=86977" title="Potenciálna energia pružnosti">
Potenciálna energia pružnosti

Potenciálna energia pružnosti je jedným z druhov mechanickej energie, ktorú má pružné teleso, keď je "pružne deformované" (natiahnuté, stlačené, ohnuté alebo skrútené).
Veľkosť potenciálnej energie pružnosti zavisí na "veľkosti deformácie" a parametroch pružnosti telesa. Veľkosť sa rovná tiež mechanickej práci, ktoré je teleso schopné vykonať pri navrátení do pôvodného tvaru pred deformáciou. Potenciálna energia pružnosti sa označuje ako formula_1 a jej jednotkou je joule.
Výpočet pre ideálnu pružinu.
Pre potenciánu energiu pružnosti stlačenej alebo natiahnutej ideálnej pružinu s tuhosťou pružiny formula_2 platí: 
formula_3
kde formula_4je výchylka z rovnovážnej polohy pružiny. Pružiny totiž môžu mať nenulovú pokojovú dĺžku, tj. dĺžku, ktorú keď majú, pôsobia na na upevnené teleso nulovou silou, a zmena tejto dĺžky je práve formula_5 
Odvodenie.
Závislosť sily formula_6, ktorou ideálna pružina pôsobí na jej konce, je lineárna od výchylky formula_4: 
formula_8 
pričom znamienko mínus vyjadruje, že pružina pôsobí proti smeru vychýlenia. Práca formula_9, ktorá je potrebná na vychýlenie pružiny o dĺžku formula_10 je rovná 
formula_11 
Táto práca je rovná potenciálnej energii pružnosti. 

</doc>
<doc id="86978" url="https://sk.wikipedia.org/wiki?curid=86978" title="Polohová energia pružnosti">
Polohová energia pružnosti



</doc>
<doc id="86980" url="https://sk.wikipedia.org/wiki?curid=86980" title="Kurt Wüthrich">
Kurt Wüthrich

Kurt Wüthrich (* 4. október 1938, Aarberg) je švajčiarsky chemik. V roku 2002 získal spolu s Johnom Fennom a Kóičim Tanakom Nobelovu cenu za chémiu za rozvoj metód identifikácie a štrukturálnej analýzy biologických makromolekúl.
Život.
Wüthrich sa narodil v Aarbergu vo Švajčiarsku. Na Univerzite v Berne vyštudoval chémiu, fyziku a matematiku. Titul Ph.D. získal v roku 1964 pod vedením Silvia Fallaba na Univerzite v Bazileji. Medzi rokmi 1965 až 1967 spolu s Robertom Connickom odišiel na Kalifornskú univerzitu, Berkeley. Popritom pracoval s Robertom Shulmanom v Bell Telephone Laboratories v Murray Hill, New Jersey (19671969).
Práca.
V roku 1969 sa vrátil do Zürichu, kde začal kariéru profesora biofyziky v Eidgenössische Technische Hochschule (Spolková vysoká škola technická). V súčasnosti pracuje v miestnych laboratóriách a taktiež má na starosti The Scripps Research Institute v La Jolla.

</doc>
<doc id="86981" url="https://sk.wikipedia.org/wiki?curid=86981" title="Skupina Schill">
Skupina Schill

Úderná skupina SS „Schill“ (po nemecky: SS-Panzergrenadier Regiment „Schill“ alebo Kampfgruppe Schill) bola vojenská jednotka, súčasť nacistických vojsk, ktoré zasiahli proti SNP. Jej veliteľom bol generálporučík Carl von Pückler-Burghauss, neskôr Otto Klotz.
Jednotka bola pomenovaná na počesť pruského dôstojníka z obdobia napoleonských vojen Ferdinanda von Schilla.
Dejiny.
Skupina „Schill“ bola vytvorená 26. augusta 1944 C. F. von Pükler-Burghaussom, z iniciatívy Karla H. Franka z jednotiek Waffen SS, ktoré boli umiestnené vo vtedajšom protektoráte. Skladala sa z troch práporov. Disponovala samohybným delostrelectvom, obrnenými vozidlami a celkom asi 2 2003 000 mužmi. Jednotka sa skladala z inštruktorov a vybraných najvycvičenejších frekventantov z výcvikových táborov v protektoráte. Prvému práporu skupiny Schill velil bývalý príslušník 1. divízie SS Leibstandarte Adolf Hitler SS-Hauptsturmführer Hans Kettgen. Tesne pred odchodom na Slovensko bola pridelená skupine Schill tanková rota vyzbrojená 7 tankami typu PzKpfw. III a PzKpfw. IV. Už 2. septembra však skupina Schill musela odoslať tieto tanky ku Strečnu, kde Nemci narazili na nečakane tvrdý odpor. Ako náhradu dostala bojovú skupinu SS Dietz. Išlo bola o asi 400 člennú nemeckú improvizovanú bojová skupinu zostavená z bývalých zamestnancov Hlavného úradu SS a Ríšskej pošty, ktorej bojová hodnota bola problematická a táto skupina plnila len tylové zabezpečovacie úlohy.
Na prvý vážny odpor na území Slovenska narazil Schill počas bojov pred Baťovanmi.
Jednotky skupiny Schill museli na obsadenom území čeliť útokom partizánov. Stalo sa tak aj pri Kozelníku v prvej polovici októbra 1944, keď malú vojenskú kolónu napadli južne od Piagru (Štiavnické Bane) partizáni čat. Jána Peška z partizánskeho oddielu Sitno. Partizáni zničili jeden osobný automobil a jeden nákladný automobil a zlikvidovali 15 nemeckých vojakov. 
Jej prvá časť prišla do Bratislavy v noci z 31. augusta na 1. september 1944, do rána nasledujúceho dňa odzbrojila Bratislavskú vojenskú posádku. Velenie mestskej posádky nebolo schopné urýchlene konať a napokon poslúchlo Tisov rozkaz a prikázalo vojakom zložiť zbrane. Skupina Schill sa po jej odzborojení presunula do Nitry, kde sa začala jej bojová činnosť proti povstalcom na strednom Slovensku.
Skupina SS Schill v dňoch 7.16. novembra 1944 popravila v lokalite Sedmák, v katastri obce Sihla 25 zajatých povstaleckých vojakov.

</doc>
<doc id="86982" url="https://sk.wikipedia.org/wiki?curid=86982" title="SS-Sondereinheit Dirlewanger">
SS-Sondereinheit Dirlewanger

SS-Sondereinheit Dirlewanger bola jednotka Waffen SS zložená najmä z trestancov, spočiatku prevažne pytliakov, ktorí si nasadením na fronte vyslúžili odpustenie trestu. Nasadzovaná bola na východnom fronte najmä v bojoch proti partizánom. Zúčastnila sa aj bojov počas SNP. Skladala sa z 2 peších plukov, 3 delostreleckých batérií a niekoľkých menších jednotiek. Jej veliteľom bol Oberführer Oskar Dirlewanger. 
História brigády.
Jednotka nadviazala na činnosť brigády Wilddiebkommando Oranienburg, zloženej z pytliakov, ktorá vznikla 1. júla 1940. Spočiatku bola jednotka dopĺňaná hlavne osobami usvedčenými z pytliactva, ale časom sa do jednotky dostávalo čoraz viac obyčajných kriminálnikov.
V porovnaní s trestnými jednotkami, (ktoré boli napríklad vo Wehrmachte) kam sa vojaci dostali za drobné priestupky, boli dobrovoľníci do brigády Dirlewanger prevažne osoby obvinené z ťažkých zločinov, ktoré prejednávali civilné súdy. Službou v tejto jednotke im mali byť zločiny odpustené, no realita bola taká, že práve tam im bolo umožnené pokračovať v podobných činnostiach. Na správanie jednotky sa viackrát sťažovali aj vyšší dôstojníci pozemného vojska, no tieto sťažnosti zostali nevyslyšané.
Ako sa správa o formovaní novej jednotky rozniesla medzi väzňami koncentračných táborov, stovky z nich požiadali o službu. Do septembra 1940 bolo vybraných 300 mužov. Tak sa do jednotky dostali osoby odpykávajúce si trest za rôzne zločiny ako lúpežné prepady, vlámania a znásilnenia, ale aj rôzny ďalší, vrátane politických väzňov. Jednotka bola premenovaná na Sonderkommando Dr. Dirlewanger, podľa svojho veliteľa. Neskôr bola rastúca jednotka podriadená zložke SS, ktorá mala na starosti správu koncentračných táborov SS Totenkopfverbände a premenovaná na SS-Sonderbatallion Dirlewanger.
V polovici roku začala jednotka operovať v Poľsku, kde sa zúčastnila viacerých protipartizánskych akcií, pri tom bola podriadená priamo Heinrichovi Himmlerovi. V januári 1942 nadriadení umožnili doplniť jednotku z ruských a Ukrajinských dobrovoľníkov. Počas operačnej činnosti v Poľsku sa príslušníci jednotky podieľali na mnohých znásilneniach, rabovaní a vraždách. Nespokojnosť viacerých vyšších predstaviteľov SS s jednotkou nakoniec viedla k jej presunu do Bieloruska. Tu jednotka viackrát spolupracovala s brigádou Kaminski, vytvorenou z ruských dobrovoľníkov. 20. augusta 1942 dosiahla jednotka veľkosť pluku. Na jar 1943 pribudol aj druhý pluk a jednotka bola premenovaná na SS-Sonderregiment Dirlewanger, mala vtedy asi 500 mužov.
22. marca 1943 jednotka Dirlewanger spolu s jednotkami ukrajinských a bieloruských kolaborantov prepadla bieloruskú osadu Chatyň. Trestná akcia bola tamojším obyvateľom odplatou za pomoc partizánom. Zo 149 obyvateľov prežili masaker iba 7.
Do konca roku 1943 pokračovala výstavba jednotky a doplňovanie zločincami, takže v auguste 1943 už jednotky tvorili 3 pluky. Jednotka dokonca získala vlastné náplecníky. V tomto období sa podieľa na likvidácii partizánskej oblasti v blízkosti jazera Pelik. Vojaci brigády Dirlewanger viedli viacero protipartizánskych akcií a jednotka bola za úspešné akcie viackrát nadriadenými vyznamenaná. V novembri 1943 však bola v dôsledku kritickej situácie na fronte nasadená do bojov v rámci skupiny armád Stred a tam sa prejavili všetky nedostatky jednotky. Ukázalo sa, že vojaci sú nedostatočne disciplinovaní a slabo vycvičení. Jednotka utrpela v týchto bojoch ťažké straty a do konca roka mala už len 259 mužov.
Následne bola jednotka opäť posilnená a do februára 1944 už mala opäť pôvodný stav. Do jednotky už neboli príjmaní žiadni dobrovoľníci z východných národov. Jednotka prežila chaos, ktorý vypukol medzi jednotkami skupiny armád Stred počas operácie Bagration a podarilo sa jej vcelku ustúpiť do Poľska.
Začiatkom augusta sa jednotka skladala z zúčastnila potlačenia Varšavského povstania ako súčasť Kampfgruppe Reinfarth, v ktorej bojovala po boku Kaminského Waffen-Sturm-Brigade RONA. Od 5. do 8. augusta 1944 sa jednotka účastnila tzv. masakri v štvrti Wola, pri ktorom bolo zavraždených najmenej 40 000 obyvateľov Varšavy. Dirlwangerove zásluhy na protipartizánskej činnosti nakoniec viedli k tomu, že ho Reinfarth odporučil na vyznamenanie Rytierskym krížom a povýšením do hodnosti SS-Oberführer.
Neskôr zasiahla proti povstaniu aj na území stredného Slovenska. V období od 10. do 15. októbra 1944 bola umiestnená v priestore Ružomberok – Martin. Od 21. októbra sa účastnila bojov proti povstalcom, až dokým ju nestiahli z boja na doplnenie a výcvik do okolia Prievidze. 
Na prelome novembra a decembra 1944 sa brigáda zúčastnila protinaprtizánskych operácií „Hindenburg“ v Strážovských vrchoch a „Wolfsburg“ v Považskom Inovci.
Koncom roku 1944 a začiatkom roku 1945 bola tiež nasadená pri Šahách, proti jednotkám Červenej armády, ktoré v danej oblasti prekračovali Ipeľ a Hron. V neskorších bojoch utrpela ťažké straty a tak bola zo Slovenska stiahnutá..
Vo februári 1945 bolo rozhodnuté, že jednotka dostane štatút divízie, ale medzitým bola vyslaná do oblasti riek Nisy a Odry. 14. februára bola brigáda formálne reorganizovaná na 36. divíziu granátnikov SS (36. Waffen-Grenadier-Division der SS), toto však bol len čisto formálny akt, pretože jednotka mala nízky stav mužstva. 15. februára bol Dirlewanger vážne zranený (už 12. krát) a jej velenie prebral Fritz Schmedes. Jednotka sa však už čoskoro začala rozkladať, množili sa dezercie. 
Väčšinu jednotky nakoniec zlikvidovali alebo zajali sovietske vojská, len malá časť štábu na čele s Schmedesom sa 3. mája 1945 vzdala na rieke Labe americkým jednotkám.

</doc>
<doc id="86986" url="https://sk.wikipedia.org/wiki?curid=86986" title="Ptahhotepovo ponaučenie">
Ptahhotepovo ponaučenie

Ptahhotepovo ponaučenie je egyptská písomná pamiatka, vzor vtedajšej múdrosti, a obsahuje rady a ponaučenia do života. Pokladá sa za najstaršiu knihu sveta (vznikla okolo roku 2350 pred Kr.).

</doc>
<doc id="86987" url="https://sk.wikipedia.org/wiki?curid=86987" title="Ptahhotepove ponaučenie">
Ptahhotepove ponaučenie



</doc>
<doc id="86988" url="https://sk.wikipedia.org/wiki?curid=86988" title="Ptahhotepove ponaučenia">
Ptahhotepove ponaučenia



</doc>
<doc id="86992" url="https://sk.wikipedia.org/wiki?curid=86992" title="Anton Sučka">
Anton Sučka

Anton Sučka (* 1931, Okružná – † 27. november 2005) bol slovenský maliar krajinár.
Štúdium.
V roku 1958 absolvoval štúdium v odbore krajinárske maliarstvo u Dezidera Millyho na Vysokej škole výtvarných umení v Bratislave.

</doc>
<doc id="86994" url="https://sk.wikipedia.org/wiki?curid=86994" title="Dom Pérignon">
Dom Pérignon

Dom Pérignon (cca * 1638 – † 1715) bol francúzsky benediktínsky mních, vynálezca šampanského.

</doc>
<doc id="86997" url="https://sk.wikipedia.org/wiki?curid=86997" title="Eva Perónová">
Eva Perónová

María Eva Duarteová Perónová () alebo Eva María Duarteová Perónová (), rodená María Eva Duarteová alebo Eva María Ibargurenová, známa ako Eva Perónová a Evita () (* 7. máj 1919, Los Toldos, statok La Unión alebo Junín – † 26. júl 1952, Buenos Aires) bola argentínska politička, herečka, aktivistka a spisovateľka. Bola prvá dáma Argentíny v období rokov 1946 až 1952 a druhá manželka argentínskeho prezidenta Juana Peróna. Spolu s ním je považovaná za zakladateľku a súčasne hlavnú predstaviteľku politickej filozofie nazvanej Peronizmus.
Pôsobila ako predsedníčka tzv. Ženskej peronistickej strany a prezidentka Nadácie Evy Perónovej. Už pred sobášom s Juanom Perónom v roku 1945 sa aktívne zapájala do jeho politickej činnosti, po svadbe sa však jej politická činnosť ešte zintenzívnila, pričom sa stala prvou argentínskou ženou, ktorá sa aktívne venovala celoštátnej politike. V roku 1947 presadila spolu s Juanom Perónom všeobecné volebné právo aj pre ženy, keďže toto mali v Argentíne do tej doby iba muži. Následne presadila zavedenie rovnoprávnosti mužov a žien v manželstve a rodičovských právach, čo bolo taktiež legislatívne upravené v novej ústave schválenej v roku 1949. Prostredníctvom svojej nadácie vytvorila a financovala projekty na pomoc najviac znevýhodneným skupinám spoločnosti, budovala nemocnice, školy, poskytovala štipendiá pre študentov z chudobných rodín a zameriavala sa na posilnenie postavenia žien vo všetkých oblastiach. Stala sa fakticky spojením medzi prezidentom Perónom a odborovými zväzmi, aktívne sa venovala podpore pracovných a sociálnych práv pracujúcich. V roku 1951 bola vážnou kandidátkou na viceprezidentku Argentíny, no v auguste daného roka svoju kandidatúru vzdala pre veľké nezhody v Peronistickej strane a spoločnosti, ktoré jej kandidatúra vyvolala.
26. júla 1952 zomrela na rakovinu krčka maternice vo veku 33 rokov, jej pohrebu sa zúčastnili milióny ľudí v uliciach Buenos Aires. Po vojenskom prevrate zo septembra 1955, ktorý zvrhol prezidenta Peróna, boli jej telesné pozostatky vojenskou chuntou ukryté a ďalších šestnásť rokov držané na neznámom mieste v snahe zabrániť, aby sa jej hrob stal pútnickým miestom Peronizmu a odporu voči vojenskej vláde. Napriek tomu, že zomrela veľmi mladá, patrí v Argentíne historicky medzi najpopulárnejšie a najvýznamnejšie osobnosti. Časť autorov a historikov dokonca tvrdí, že v čase svojej smrti bola najmocnejšou ženou sveta a súčasne je považovaná za najvýznamnejšiu ženu v dejinách Latinskej Ameriky.
Mladosť.
Narodenie a pôvod.
Podľa úradných záznamov sa narodila 7. mája 1922 v meste Junín v provincii Buenos Aires ako "María Eva Duarte". Súčasní historici však uvádzajú, že tieto záznamy sú falošné, pričom boli sfalšované na žiadosť samotnej Evy Perónovej v roku 1945, keď sa v Juníne vydávala za Juana Peróna. Tieto skutočnosti sa podarilo preukázať v roku 1970, kedy historici začali zisťovať jej pravé miesto narodenia. Zamerali sa teda na jej krstný list, podľa ktorého sa narodila 7. mája 1919, teda tri roky pred jej oficiálnym dátumom narodenia ako "Eva María Ibarguren" a bola dcérou otca Juana Duarteho a matky Juany Ibargurenovej. Postupne sa ale historikom podarilo ustáliť jej dátum narodenia na 7. máj 1919.
Rovnako však rozpory vyvoláva aj miesto narodenia Evy Perónovej. Exitujú tri varianty, podľa jednej sa narodila v mestečku Los Toldos v provincii Buenos Aires, podľa druhej na statku La Unión vzdialenom približne 20 km od Los Toldos a podľa tretej v meste Junín v rovnakej provincii. Hlavne jej životopisci presadzujú teóriu o statku La Unión, pretože tu žila jej rodina od roku 1908 do 1926. La Unión bola v tom čase už osada, kde žilo asi 3 000 ľudí. Historici Borroni a Vacca dokázali identifikovať pôrodnú asistentku, ktorá mala byť pri pôrode Evy Perónovej a pôsobila práve v oblasti okolo Los Toldos. Ďalšia časť historikov, ktorí zas presadzujú teóriu o meste Junín vychádzajú z oficiálnych dokumentov ako rodný list, či sobášny list. Taktiež získali svedectvá, ktoré zas potvrdzujú ako miesto jej narodenia mesto Junín, kde mala jej matka odísť, pretože tu mala získať lepšiu starostlivosť počas tehotenstva. V čase narodenia Evy bolo bežné, že ženy s rizikovým tehotenstvom z oblasti okolo mesta Junín sa sťahovali priamo do tohto mesta kvôli lepšej zdravotnej starostlivosti. Tejto časti historikov sa podarilo určiť aj konkrétny dom, kde sa mala Eva v Juníne narodiť, ako aj meno pôrodnej asistentky, ktorá sa jej pôrodu mala zúčastniť. V Juníne mala jej matka zostať, až kým sa po pôrode úplne nezotavila.
Otec Evy Perónovej Juan Duarte bol baskického pôvodu z oblasti francúzskeho Baskicka, vlastnil statok a bol konzervatívnym politikom v meste Chivilcoy v provincii Buenos Aires, ktoré sa nachádza blízko mestečka Los Toldos. Práve Juan Duarte bol vlastníkom statku La Unión, kde žila rodina Evy Perónovej a kde sa podľa jednej z teórii narodila. Jej matka Juana Ibargurenová bola kreolka, jej predkovia boli Baskovia pôvodom zo španielskeho Baskicka. Je o nej málo známych informácii, zrejme aj preto, lebo k statku La Unión nemala trvalejší vzťah, dokázateľne však patrila ku komunite v mestečku Los Toldos. Juan Duarte žil fakticky s dvoma rodinami, s oficiálnou v meste Chivilcoy, kde mal manželku a niekoľko detí a neoficiálnou v La Unión, kde žil s Juanou Ibargurenovou, matkou Evy Perónovej. V tej dobe bolo na argentínskom vidieku bežné, že muži z vyššej triedy mali fakticky dve rodiny. Juan Duarte a Juana Ibargurenová mali spolu päť detí a to Blancu, Elisu, Juana Ramóna, Ermindu Luján a najmladšia bola práve Evita. Juan Duarte svoju neoficiálnu rodinu úplne opustil už rok po narodení Evy a nechal túto rodinu v úplnej finančnej núdzi. Juana Ibargurenová tak financovala rodinu úplne sama z peňazí, ktoré zarobila šitím šiat pre susedov. Kvôli tomu, že rodinu opustil otec a tiež z dôvodu, že všetky deti sa narodili mimo manželstva, bola rodina vystavená izolácii okolia. Na vidieku žila rodina do roku 1926, kedy Juan Duarte zomrel pri autonehode a rodina zostala bez ochrany, miesto musela preto opustiť. Rodine nebolo umožnené sa zúčastniť pohrebného obradu v kostole, pretože si to neželala oficiálna rodina Duarteho, no vďaka pomoci od starostu Chivilcoy mohla sprevádzať aspoň pohrebný sprievod. Táto udalosť v ďalšom živote Evu veľmi poznačila, pretože to brala ako súhrn všetkých nespravodlivostí jej dovtedajšieho života. Práve diskriminácia nemanželských detí a rodín, kde takéto deti vyrastali, výrazne ovplyvnili Evu Perónovú. Aj vtedajšie zákony takéto deti oficiálne označovali ako ”nelegitímne deti”, pričom skutočnosť, že dieťa sa narodilo mimo manželstva musela byť povinne uvedená v rodnom liste.
Detstvo a dospievanie.
Po smrti Juana Duarteho odišla rodina do neďalekého mestečka Los Toldos do malého dvojizbového domu, tu Juana Ibargurenová pracovala ako krajčírka. Los Toldos bolo v tomto období malou osadou, kde žili hlavne gaučovia venujúci sa chovu hovädzieho dobytka a pestovatelia pšenice a kukurice. Komunitu ovládali miestni statkári, akým bol aj vtedy už nebohý Juan Duarte. Eva mala na základnej škole problémy, druhú triedu musela opakovať. Jej sestry si však všimli, že už v tomto veku prejavila talent pre dramatické umenie a naučila sa žonglovať. Od okolia dostala prezývky "Chola" a "Negrita", ktoré vychádzali z jej charakteru, keďže zvykla tráviť veľa času s členmi pôvodného obyvateľstva z kmeňa Mapuče a zostali jej po zvyšok života.
V roku 1930 sa Juana Ibargurenová rozhodla presťahovať aj s deťmi do neďalekého mesta Junín, Evita mala vtedy už 11 rokov. Vtedy okrem matky už pracovali aj tri najstaršie deti a rodine sa začalo finančne viac dariť. V roku 1932 sa rodina vďaka práci viacerých členov dokázala presťahovať do väčšieho domu, v ďalších dvoch rokoch sa presťahovali ešte dvakrát. V roku 1934 vo veku 15 rokov Eva dokončila základnú školu, kde už nemala žiadne problémy okrem matematiky, no naplno prejavila záujem o herectvo, keď sa zúčastňovala školských divadelných hier, prípadne divadelných hier organizovaných v miestnej akadémii, či kine. Do improvizovaného lokálneho rozhlasu v blízkosti bydliska rodiny raz týždenne recitovala básne, práve vtedy prvýkrát hovorila do mikrofónu. V tomto období prvýkrát viedla nejakú skupinu ľudí, keď viedla skupinu spolužiakov zo svojho ročníka. Keď 3. júla 1933 zomrel bývalý prezident Hipólito Yrigoyen, ktorý bol zvrhnutý tri roky pred tým vojenským prevratom, ako jediná v škole nosila na jeho počesť čiernu stuhu. A to napriek tomu, že krajine stále vládol druhý z generálov, ktorí viedli spomenutý vojenský prevrat. Eva chcela už v tomto období odísť do federálneho hlavného mesta Buenos Aires, kde plánovala pôsobiť ako herečka. Podľa zistení jednej argentínskej historičky mala byť Evita spolu s jednou priateľkou v roku 1934 terčom sexuálneho útoku dvoch mladých mužov, ktorí dievčatá pôvodne pozývali do prímorského strediska. K znásilneniu nakoniec nemalo prísť, no nahé dievčatá mali útočníci nechať na okraji Junínu, kde ich mal nájsť vodič nákladného vozidla, ktorý ich odviezol domov. V tomto roku však mala podľa historikov Eva svoju prvú milostnú skúsenosť s mladým anarchistickým odborárom, ktorý však bol krátko po začiatku ich vzťahu zatknutý, prevezený do Buenos Aires, kde zomrel vo väzení na následky mučenia. Ešte pred jeho smrťou ho však Eva mohla vo väzení navštíviť.
Ešte pred definitívnym ukončením základnej školy však Eva skúsila odísť do Buenos Aires hľadať prácu, no bola neúspešná a tak sa vrátila späť. Junín a okolie vnímala ako miesto, kde je oveľa viac chudobných, než bohatých, no Buenos Aires vnímala v tomto čase ako úplný opak, už však bola rozhodnutá, že bude herečkou. Do Buenos Aires nakoniec Eva odišla, no podľa zistení historikov ju tam doprevádzala jej matka a zostala tam s ňou až do času, kým nezískala prácu.
Odchod do Buenos Aires.
Na začiatku januára 1935 sa vo veku 15 rokov presťahovala do Buenos Aires, aj ona sa tak stala súčasťou rozsiahlej vnútornej migrácie v rámci Argentíny, kedy množstvo ľudí z regiónov odchádzalo do hlavného mesta. Už krátko po príchode získala prácu v divadelnej spoločnosti Evy Francovej, ktorá patrila v tej dobe medzi najvýznamnejšie argentínske herečky. Už na konci marca mala profesionálny debut v divadle, keď hrala v hre "La senora de los Pérez" v divadle Teatro Comedia, pričom kritika jej krátke vystúpenie pochválila. Napriek tomu žila v ďalších rokoch v chudobe a musela čeliť ponižovaniu zo strany okolia, ktorému vadil jej nemanželský a vidiecky pôvod a nízke vzdelanie. Striedala tak lacné bývania a striedavo hrala v rôznych divadelných hrách. Žil tu s ňou jej brat Juan Duarte, ktorý bol o päť rokov starší. S Juanom mala veľmi blízky vzťah, do Buenos Aires sa presťahoval ešte pred ňou. V roku 1936 ju najala divadelná spoločnosť Companía Argentina de Comedias Cómicas, ktorú viedli herci Pepita Munozová, José Franco a Eloy Álvarez. Absolvovala s nimi štvormesačné turné po rôznych mestách Argentíny, kde si ju postupne všimli viaceré regionálne denníky. V tejto dobe sa spriatelila s herečkami a rovesníčkami Anitou Jordánovou a Josefinou Bustamantovou, s ktorými zostala blízkymi priateľkami po zvyšok svojho života. Taliansko-argentínska herečka Pierina Dealessiová, ktorá Evu Duarteovú najala v roku 1937 ju opísala ako talentovanú, skromnú a veľmi chudobnú.
Postupne získavala uznanie a dostala sa do filmu, najprv však ako herečka vo vedľajšej úlohe v nízkorozpočtových filmoch. Súčasne sa začala živiť ako modelka, keď sa objavila na obálke niekoľkých zábavných časopisov. V tomto období vystriedala niekoľko vzťahov s rôznymi mužmi, ktorí jej sprostredkovali niektoré z jej prác v modelingu. V tomto období si nechala zmeniť farbu vlasov z čiernej na blond, ktorá jej zostala už do konca života. Hlavne však začala pôsobiť ako rozhlasová hlásateľka a herečka v rozhlasových reláciách a hrách, kde získala svoju prvú úlohu v auguste 1937. Jednalo sa o hru na rádiu Belgrano nazvanú "Oro blanco", ktorá sa zaoberala životom zberačov bavlny v chudobnej časti krajiny zvanej Chaco. Postupne nadobudla väčšiu profesionalitu a získala aj nové angažmán v ďalších divadlách, jej rádiové vysielania boli stále viac populárne a mali veľa poslucháčov. Postupne začínala byť populárnou herečkou. V apríli 1938 sa dostala do divadelnej spoločnosti Companía de Teatro del Aire junto, ktorú viedol herec Pascual Pellicciotta. Táto spoločnosť pripravovala rozhlasové hry, Eva Duarteová získala úlohu v rozhlasovej hre "Los jazmines del ochenta", ktorá sa vysielala od pondelka do piatka na rádiu Mitre. Krátko pred tým bola prijatá do Argentínskeho združenia hercov. Súčasne však začala hrať vo filmoch, v roku 1937 vo filme "Segundos afuera", následne v ďalších rokoch vo filmoch "La carga de los valientes", "El más infeliz del pueblo" a "Una novia en apuros". V roku 1941 získala konečne ekonomickú stabilitu, keď získala angažmán v divadelnej spoločnosti Companía Candilejas, ktorá každé ráno vysielala rozhlasové hry v rádiu El Mundo. V roku 1943 získala niekoľkoročnú zmluvu na vysielanie vlastnej rozhlasovej relácie o slávnych ženách, v ktorej Eva Duarteová hrala dramatizované životy týchto žien. Vysielalo ju rádio Belgrano a jednalo sa o veľmi populárny program.
Vďaka ekonomickej sebestačnosti si už v roku 1942 kúpila vlastný byt neďaleko rádia Belgrano. V auguste 1943 sa podieľala na založení prvého odborového zväzu rozhlasových pracovníkov Argentínského rozhlasového zväzu, kde bola zvolená za prvú prezidentku.
Politický život.
Stretnutie s Juanom Perónom.
Argentína v 40. rokoch 20. storočia zažívala veľký hospodársky rozmach, kedy v roku 1943 prvýkrát v histórii prekonala priemyselná výroba poľnohospodársku. Do Buenos Aires sa tak sťahovalo obrovské množstvo ľudí, no veľa z nich bolo tiež z provincii Argentíny a mali neeurópsky pôvod, čo čiastočne zmenilo štruktúru hlavného mesta. Elita Buenos Aires týchto ľudí hanlivo nazývala ”čierne hlavy”, práve kvôli ich neeurópskemu pôvodu a veľmi tmavým vlasom. Veľkú vnútornú migráciu charakterizovala aj prítomnosť veľkého počtu žien, ktoré sa snažili vstúpiť na nový trh práce, ktorý vytvorila industrializácia. Od roku 1930 krajine vládla po vojenskom prevrate najprv vojenská, neskôr civilno-vojenská a naposledy civilná vláda, ktorá sa vyznačovala veľkou mierou korupcie a klientelizmu. Táto etapa dejín Argentíny sa nazýva "Hanebná dekáda". 4. júna 1943 armáda zvrhla prezidenta Ramóna Castilla, ktorý bol posledným zo štyroch prezidentov Hanebnej dekády, čím toto obdobie ukončila. "Revolúcia roka 43", ako sa prevrat nazýva, zmenila situáciu. Odborové zväzy dostali šancu nadväzovať kontakty s vojenskými predstaviteľmi, ktorí tvorili novú vojenskú vládu, kde našli viacero vplyvných dôstojníkov, ktorí boli ochotní presadzovať reformy v prospech robotníkov. Medzi týchto patrili Juan Perón a jeho blízky priateľ Domingo Mercante, ktorí vytvorili spojenectvo s odbormi na podporu programu, ktorý argentínske odborové hnutia a ich predchodcovia navrhovali od konca 19. storočia. Perón začal propagovať a presadzovať nové pracovnoprávne inštitúty ako právo na kolektívne vyjednávanie, dôchodky a pod., ktoré mu získali ľudovú podporu a následne potrebnú silu na presadzovanie svojich spojencov do vlády. Národný úrad práce, ktorý Perón viedol tak získaval čoraz väčší vplyv a význam. O pár mesiacov neskôr bol Perón vymenovaný za sekretára novovytvoreného Sekretariátu práce a lesníctva, čo bola funkcia fakticky na úrovni ministra. Perón však súčasne získal aj veľa vplyvných nepriateľov v podobe statkárov a priemyselníkov, ktorým sa nové pracovnoprávne a sociálne opatrenia nepozdávali. Opozíciu voči Perónovi však viedol americký veľvyslanec, ktorý mal sám svoje ekonomické záujmy v Argentíne.
22. januára 1944 sa 24-ročná Eva Duarteová stretla so 48-ročným vdovcom Juanom Perónom, ktorý bol už vtedy sekretárom práce a súčasne vplyvným členom vlády. Stretnutie sa uskutočnilo na štadióne Luna Park na bankete, na ktorom sekretariát práce oceňoval hercov a herečky, ktorým sa podarilo získať najviac finančných prostriedkov do fondu solidarity pre obete zemetrasenia v meste San Juan, ktoré sa udialo na začiatku daného roka. Perón po zemetrasení inicioval celoštátnu kampaň na podporu solidarity s mestom San Juan a toto bol jeden zo spôsobov, ako získať peniaze. Perón na bankete verejne ocenil Evitu, že bola druhá najaktívnejšia zo všetkých osobností v získavaní peňazí pre solidárnu kampaň. Moderátor večera následne vzájomne Peróna s Evou Duarteovou predstavil, pár spoločne odišiel už z tohto večierka, pričom sa z nich hneď stali milenci. Už vo februári žila Eva prakticky spolu s Perónom, ktorý sa presťahoval do bytu vedľa nej. Súčasne však pokračovala vo svojej rozhlasovej kariére, mala dokonca až tri programy za deň. Jeden z nich sa volal "Smerom k lepšej budúcnosti", kde propagovala úspechy sekretariátu práce a lesníctva, ktoré viedol práve Perón. Taktiež sa objavila vo filme "La cabalgata del circo", ktorý bol premietaný v roku 1945.
Vstup do politického života.
Rok 1945 sa ukázal ako kľúčový pre ďalší politický vývoj Argentíny, ale aj život Evy Duarteovej a Juana Peróna. Eva zatiaľ pokračovala vo svojej normálnej činnosti, v apríli natočila film "La pródiga", kde získala svoju úplne prvú hlavnú úlohu. Jednalo sa však o jej posledný film. Natáčanie sa skončilo v septembri 1945, kedy už vrcholil politický boj medzi zástancami a odporcami Peróna. Svoju umeleckú kariéru neskôr Evita zhodnotila nasledovne: ”"vo filme zlá, v divadle priemerná a v rádiu prijateľná"”. Odporcov, tzv. Antiperónistov viedol americký veľvyslanec Spruille Braden, ktorý spoluvlastnil v susednom Čile banskú spoločnosť a bol proti industrializácii Argentíny a posilneniu postavenia robotníkov, kvôli čomu bol veľkým odporcom Juana Peróna. Opozícia zvolala v septembri veľkú demonštráciu nazvanú Pochod ústavy a slobody, na ktorej sa zúčastnilo až 200 000 ľudí, ktorí patrili k odporcom Peróna. Práve táto demonštrácia spustila snahy o odstránenie Peróna z vlády. Perón však bol stále chránencom a najbližším spojencom prezidenta generála Edelmira Juliána Farrella, napriek tomu sa jeho odporcom podarilo toto spojenectvo narušiť.
8. októbra 1945 Perónovi nepriatelia v armáde na čele s generálom Eduardom Ávalosom naliehali na prezidenta Farrella, aby Peróna odvolal, s čím Farrell pod nátlakom súhlasil a vyzval Peróna k rezignácii, čo Perón hneď na druhý deň urobil a rezignoval na všetky svoje pozície. Súčasne s podpisom demisie podpísal aj opatrenie zabezpečujúce zvýšenie platov pre všetkých obyvateľov Argentíny. Zároveň mal dovolené prehovoriť v rozhlase, čo bola veľká chyba jeho odporcov, lebo aj toto vystúpenie mu iba zvýšilo podporu. Perón v týchto dňoch zostal s Evitou, viackrát kvôli bezpečnosti zmenili miesto, kde prespali. Následne bol 12. októbra Perón zatknutý a prevezený do väzenia na ostrove Martín García. Perón v týchto dňoch napísal list svojmu priateľovi Domingovi Mercantemu, kde uviedol, že hneď ako ho prepustia si Evu Duarteovú vezme. Z väzenia na ostrove Martín García napísal Perón list aj Eve, kde jej oznámil, že požiada prezidenta Farrella, aby ho uvoľnil do dôchodku a potom spolu s ňou odíde do odľahlej provincie Chubut, kde zostanú v pokoji žiť. Tiež uviedol, že hneď ako ho pustia z väzenia, si Evu vezme za ženu. V tomto období sa voči vláde začali búriť odbory, ktoré boli Perónovi spojenci. Snaha odborov vyvrcholila 17. októbra, kedy sa uskutočnil mohutný pochod robotníkov na Buenos Aires, ktorý sa nazýva Deň vernosti (Día de la lealtad). Podľa tradičnej verzie ho organizovala predovšetkým Eva Duarteová, no v súčasnosti historici jej účasť na organizovaní Dňa vernosti spochybňujú, časť pripúšťa jej obmedzenú účasť, no časť jej účasť úplne vylučuje. Eva nemala v tej dobe ešte dostatočnú politickú podporu, ani dôveru okolia Juana Peróna a jej kontakty na odbory boli obmedzené. Deň vernosti tak podľa súčasných historikov zorganizovali predovšetkým odborové zväzy. Eva Duarteová mala byť podľa niektorých historikov v deň konania tejto demonštrácie dokonca v Juníne v dome svojej matky a teda nie v Buenos Aires. Deň vernosti sa stal zlomovým momentom celej situácie. Demonštrácie sa zúčastnilo 500 000 ľudí, ktorí požadovali prepustenie Juana Peróna. Demonštrantov tvorili predovšetkým robotníci a odborári, boli tu taktiež tzv. Descamisados (teda bez košieľ), čo bolo označenie pre chudobných ľudí, ktorí patrili medzi najhorlivejších podporovateľov Peróna a neskôr aj Evy. Vláda nebola jednotná, ako na demonštráciu reagovať, odporcovia Peróna navrhovali strieľať na demonštrantov, no napríklad generál Ávalos to odmietol, pretože dúfal, že demonštrácia sa sama rozpustí. Polícii velil priateľ Juana Peróna, a tak policajti nezasiahli voči demonštrantom, ktorí sa tak presunuli do centra mesta. Zasiahnuť odmietla nakoniec aj armáda, prezident Farrell a vláda preto rozhodli o prevoze Peróna do prezidentského paláca, z ktorého mal tento podľa ich predstáv demonštráciu upokojiť. Po príchode Peróna do prezidentského paláca začali rokovania, pri ktorých bolo dohodnuté, že Perón verejne vystúpi na demonštrácii, no na druhej strane bude prepustený z väzenia, vláda rezignuje a generál Ávalos pôjde do dôchodku. Do dôchodku sa však zaviazal odísť aj Perón, no požadoval vypísanie slobodných volieb na začiatok roka 1946. Juan Perón následne vyšiel triumfálne na balkón prezidentského paláca na Májovom námestí a prehovoril k prítomným demonštrantom, ktorých vyzval, aby sa vyhli násiliu a súčasne ohlásil prechod z armády do civilného života.
O päť dní neskôr, teda 22. októbra 1945 sa v civilnom obrade oženil za Evu Duarteovú v meste Junín. 10. decembra 1945 sa uskutočnil tiež cirkevný sobáš v meste La Plata.
Rast politického vplyvu, prezidentské voľby a európske turné.
Po svadbe sa Eva naplno zapojila do prezidentskej kampane svojho muža Juana Peróna. Účasť ženy v kampani bola pre Argentínu úplnou novinkou, najmä preto, lebo ženy nemali stále volebné právo. V Argentíne síce už niekoľko desaťročí bojovalo niekoľko ženských aktivistiek za ženské práva, vrátane volebného práva, no bez väčších úspechov. Vo vtedajšej Argentíne sa ženy nepovažovali za dostatočne kvalifikované na politickú kariéru. Práve Juan Perón začal poukazovať na nespravodlivé postavenie žien v otázke volebného práva ešte pred zapojením Evy do politického života. Eva sa tak stala prvou manželkou prezidentského kandidáta v argentínskej histórii, ktorá sa aktívne zúčastňovala kampane svojho manžela a to osobne ale aj prostredníctvom rozhlasových vystúpení plných populistických prejavov na podporu Peróna. Práve počas kampane sa vo verejnosti vžilo jej pomenovanie "Evita". Práve politika Juana Peróna a jeho ženy Evy Perónovej o niekoľko rokov neskôr dosiahli, že žiadna krajina Latinskej Ameriky nemala v parlamente viac žien, než práve Argentína. 8. februára 1946 zorganizovali ženské a študentské združenia veľkú manifestáciu na podporu Peróna v prezidentských voľbách. Perón toto podujatie pre vyčerpanosť nemohol navštíviť, nahradila ho tak práve Eva Perónová, pričom táto udalosť bola jej vôbec prvé politické vystúpenie. Zhromaždenie však volalo po prítomnosti samotného Peróna a Eva tak nemohla nakoniec vystúpiť s prejavom.
Napriek tomu začínalo byť čoraz jasnejšie, že Eva chce mať vlastnú a autonómnu politickú úlohu a to napriek tomu, že ženám nebola politická činnosť povolená. Ona sama sa o rok neskôr vo svojom prejave vyjadrila, že nebude iba manželkou prezidenta. 24. februára 1946 sa uskutočnili voľby, ktorých sa zúčastnilo 83% oprávnených voličov. Perón získal viac ako 52% hlasov a stal sa tak víťazom volieb, jeho Strana práce získala súčasne väčšinu v oboch komorách parlamentu a okrem jednej aj kontrolu nad všetkými provinciami. V roku 1947 sa Eva Perónová rozhodla kúpiť denník "Democracia", ktorý ako jediný vo voľbách v roku 1946 aktívne podporoval Juana Peróna. Denník sa postupne stal ″hovorcom″ Evy Perónovej s denným nákladom 300 000 kusov. Eva do tohto denníka raz týždenne aj sama prispievala.
Juan Perón sa 4. júna 1946 ujal funkcie prezidenta a Eva sa stala prvou dámou. Aby Perón podporil povesť svojej vlády v Európe, rozhodol sa tam v roku 1947 vyslať svoju manželku na turné. Oficiálne pozvanie zaslala španielska vláda a práve tu Evita začala svoju cestu nazvanú "Dúhové turné". Nasledovala návšteva Talianska, Francúzska, Švajčiarska, Portugalska a Monaka. Následne sa vrátila do Južnej Ameriky, kde navštívila Brazíliu a Uruguaj. Do Európy s Evou odletel aj jej muž Juan Perón, ktorý mal okrem zámeru podporiť týmto turné svoju vládu, aj zámer posilniť popularitu Evy mimo Argentíny, ktorá by mohla posilniť jej politické postavenie doma aj v zahraničí. Turné trvalo 64 dní, do krajiny sa Eva vrátila na konci augusta 1947. Oficiálnym dôvodom cesty bolo pôsobenie Evy ako veľvyslankyne dobrej vôle a súčasne mala spoznávať európske systémy sociálnej pomoci, vďaka čomu mala po návrate do Argentíny prevziať zodpovednosť za nový sociálny systém. V Španielsku jej diktátor Francisco Franco udelil najvyššie vyznamenanie Rad Izabely Kastílskej, spolu v Španielsku navštívila 9 miest. Všade ju vítalo množstvo ľudí, španielska vláda dokonca v tej dobe zvýšila dennú dávku prídelu chleba. Franca dokonca požiadala, aby prepustil politických väzňov a kritizovala vzájomný boj medzi Španielmi, zlé postavenie robotníkov a nedostatok demokracie. Na žiadosť matky komunistického partizána odsúdeného na smrť požiadala Franca o revíziu tohto trestu, čo Franco aj urobil. Vo Francúzsku Eva podpísala vzájomnú dohodu medzi Argentínou a Francúzskom, na základe ktorej boli Francúzsku poskytované potraviny. Súčasne obdržala Rad čestnej légie a stretla sa s Charlesom de Gaullom. V Portugalsku vyjadrila znepokojenie nad spôsobom vlády Antónia de Oliveira Salazara a životom najchudobnejšej časti obyvateľstva. V Taliansku sa strela s ministrom zahraničných vecí a navštevovala materské školy, prijal ju tiež pápež Pius XII.
Posilňovanie práv žien.
Aj súčasní historici sa zhodujú na tom, že Eva Perónová mala rozhodujúci podiel na uznaní rovnosti politických a občianskych práv medzi ženami a mužmi v Argentíne. Sama uviedla, že 20. storočie nebude storočím atómu, ale ″storočím víťazného feminizmu″.
27. februára 1946, teda iba pár dní po voľbách uskutočnila Eva Perónová svoj úplne prvý politický prejav, v ktorom poďakovala ženám za podporu Perónovi vo voľbách, v tom čase mala stále iba 26 rokov. Počas tohto prejavu požadovala rovnaké práva pre mužov a ženy, no najmä volebné právo pre ženy, čo bol aj jeden z predvolebných sľubov Juana Peróna počas volebnej kampane. Perón sa snažil o uzákonenie volebného práva žien už v roku 1945, kedy bol viceprezidentom Argentíny, no pre odpor armády sa mu tento zámer nepodarilo presadiť. Už počas volebnej kampane Juana Peróna sa Eva zasadzovala o uznanie práva žien na volebné právo, čo hovorila aj na stretnutiach s voličmi, vo svojich rozhlasových vystúpeniach a článkoch, ktoré písala do novín. Jej popularita a vplyv tak rástli. Vytvorila skupinu ženských politických líderiek, čo bolo v rámci tejto časti sveta úplne ojedinelé. Eva Perónová tvrdila, že ženy nemajú len hlasovať, no musia hlasovať za ženy. Vďaka tejto kampani sa o niekoľko rokov do argentínskeho parlamentu dostalo viacero žien. 1. mája 1946 bol návrh na uzákonenie volebného práva pre ženy predložený už v senáte, ktorý vzišiel po posledných voľbách. Proti však bola konzervatívna opozícia, jej poslanci dokonca prostestovali proti tomu, že Eva Perónová aktívne vplývala na poslancov a senátorov, aby tieto zmeny podporili. Diskusie trvali dlho, volebné právo pre ženy sa podarilo ustanoviť až 9. septembra 1947, kedy ho poslanecká snemovňa nakoniec jednomyseľne schválila a ustanovila tak rovnosť politických práv mužov a žien a všeobecné volebné právo rozšírila aj na ženy. Keď prezident Perón zákon podpísal, podal listinu symbolicky Evite. O dva týždne neskôr sa na Májovom námestí v Buenos Aires zišla veľká odborová manifestácia na oslavu schválenia týchto zmien, kde vystúpila ako prvá práve Eva Perónová.
Ďalším spôsobom, ktorým chcela Eva Perónová posilniť vplyv žien na politické dianie bolo založenie Ženskej peronistickej strany (Partido Peronista Femenino, v skratke PPF). 26. júla 1949 iniciovala založenie tejto strany, ktorú založili a riadili výlučne ženy. V rámci Peronizmu bola táto strana úplne autonómna, mala vlastné ženské bunky po celej krajine, ktoré organizovali politické aktivity žien naprieč Argentínou. V nasledujúcich voľbách v novembri 1951 vďaka týmto aktivitám hlasovalo až 64% žien za Peróna, v tomto období mala strana až 500 000 členiek. Evita sa síce nepovažovala za feministku, no práve kvôli jej osobe sa do politiky začalo zapájať množstvo argentínskych žien. Peronistická strana tak mala následne 23 poslankýň v poslaneckej snemovni a 6 senátoriek v senáte, čo boli súčasne jediné ženy v kongrese.
Ďalším opatrením bolo zrovnoprávnenie mužov a žien v manželstve a v rodičovských právach. Toto Eva Perónová presadila do ústavnej reformy v roku 1949, od kedy bolo aj ústavnou zaručené, že sú si v manželstve právne rovní a majú spoločnú a rovnú rodičovskú autoritu a právo. Súčasťou ústavnej reformy boli aj ďalšie zmeny v prospech žien, ale aj dôchodcov a detí, ktoré presadzovala Eva Perónová, pričom časť z nich aj sama navrhla. Vojenský prevrat v roku 1955 zrušil túto ústavu a s tým aj rovnosť mužov a žien v manželstve a rodičovských právach a opätovne obnovil prednosť muža pred ženou. Táto diskriminácia trvala až do roku 1985.
Vzťahy s odbormi, presadzovanie práv robotníkov a dôchodcov.
Eva Perónova si postupne vybudovala veľmi blízky vzťah k odborovým zväzom, čo sa stalo jedným z jej charakteristických čŕt. Na konci roka 1946 sa strany, ktoré v prezidentských voľbách podporili Juana Peróna zjednotili do novej Peronistickej strany. Práve odbory sa stali prakticky súčasťou tejto strany, keďže sa stali blízkymi spojencami. Keď Eva Perónová vytvorila Ženskú peronistickú stranu, nadobudol Peronizmus tri zložky, politickú, odborovú a ženskú. Tým Peronizmus obsiahol viaceré zložky spoločnosti sa stal sa celospoločenským fenoménom. Vďaka svojmu blízkemu vzťahu k odborom sa Eva Perónová stala spojením medzi nimi a prezidentom. O niečo neskôr, v roku 1951, odbory dokonca podporili kandidatúru Evity na post viceprezidentky a v tejto podpore vytrvali aj napriek silnému odporu z viacerých častí spoločnosti.
Eva Perónová a odbory mali taktiež veľmi podobný pohľad na sociálnu a pracovnú problematiku, vystupovali proti oligarchii, ″dehumanizovanému kapitalizmu″ a imperializmu, ktoré považovali za najväčšie nebezpečenstvo pre výdobytky Perónovej politiky. Evita sa vo svojich prejavoch zameriavala okrem boja za práva žien najmä za práva pracujúcich. Keď Eva Perónová so svojimi spolupracovníkmi vytvorila Nadáciu Evy Perónovej, za jej sídlo vybrala práve miesto vedľa budovy odborového zväzu CGT, ktorú jej nadácia aj financovala. Po jej smrti mali byť v sídle odborového zväzu CGT dokonca uložené jej pozostatky až do času, kým by nebol postavený pamätník.
Eva Perónová tiež iniciovala úzku spoluprácu medzi odbormi a ministerstvom práce a sociálnych vecí, ktoré vzniklo z bývalého sekretariátu práce a lesníctva. Osobne sa dokonca zúčastňovala niektorých kolektívnych vyjednávaní v továrňach. Každú stredu Evita sprevádzala odborovú delegáciu pri pravidelných rokovaniach s prezidentom. Práve jej vplyv a práca výrazne pomohli k tzv. ″peronizácii odborov″ v Argentíne, ktorá trvá v podstate do súčasnosti. Lídri odborových zväzov v roku 1948 vyhlásili, že práve Eva Perónová mala rozhodujúci vplyv na presadenie nových pracovnoprávnych a sociálnych opatrení, ktoré prijala Perónova vláda.
28. augusta 1948 vydala Eva Perónová tzv. "Deklaráciu práv starších ľudí". Od tohto okamihu bol v tento deň v krajine každoročne oslavovaný deň venovaný starším. Následne verejne požiadala prezidenta Peróna, aby deklaráciu implementoval do legislatívy. Deklarácia obsahovala právo na pomoc, bývanie, stravu, oblečenie, telesné zdravie, morálne zdravie, rekreáciu, prácu a rešpekt. Argentína prijala v tomto období Deklaráciu OSN a pri tejto príležitosti zástupca Argentíny navrhol, aby OSN prijala normu uznávajúcu ľudské práva starších ľudí. Na podporu ochrany práv starších ľudí napísala Eva Perónová aj dva články do francúzskych novín. OSN nakoniec práva starších ľudí upravila až v roku 1991. V roku 1949, keď bola prijatá nová argentínska ústava, boli do nej začlenené aj články deklarácie, ktorú predstavila Evita.
Nadácia Evy Perónovej a humanitárna politika.
K hlavným zameraniam Evy Perónovej potom, čo sa stala prvou dámou v roku 1946 patrili pomoc zameraná na riešenie chudoby a sociálnu pomoc. V Buenos Aires podobnú humanitárnu pomoc tradične vykonávalo združenie žien z vyššej triedy, ktoré vytvoril ešte v 19. storočí Bernardino Rivadavia. Toto združenie sa nazývalo "Sociedad de Beneficencia de Buenos Aires", no v čase, kedy sa krajina industrializovala a súčasne výrazne menila, sa jej činnosť ukázala ako zastaraná a nedostatočná. Členky tohto združenia, ktoré patrili k najvyššej triede v Buenos Aires navyše pohŕdali Evou Perónovou pre jej pôvod, vzdelanie, bývalú kariéru herečky a promiskuitu. Čestnou predsedkyňou tohto združenia bola vždy prvá dáma Argentíny, Eve Perónovej to však členky nedovolili a tak založila vlastnú nadáciu. Perónistické hnutie úplne reorganizovalo sociálnu činnosť štátu. Tieto zmeny boli vytvorené predovšetkým na úrovni ministerstva zdravotníctva a Národného riaditeľstva pre sociálnu pomoc, ktoré sa neskôr pretranformovalo na ministerstvo sociálnej starostlivosti. Práve v súvislosti s inštitucionálnym usporiadaním sociálnej činnosti, ktorú Eva Perónová vykonávala v rámci ministerstva práce a sociálnych vecí, bola vytvorená Nadácia Evy Perónovej v júli 1948. Tejto nadácii predsedala práve Eva Perónová a postupne sa z nej stala dominantná organizácia, ktorá mala kontakt s väčšinou detí, žien a dôchodcov v krajine. Perónová sa chcela zamerať na individuálne prípady, kde bolo potrebné pomôcť, pretože štát podľa nej nevedel pomáhať konkrétnym ľuďom, ale iba skupinám.
Nadácia vykonávala široké spektrum spoločenských aktivít, od výstavby nemocníc, škôl, azylových domov, lacných bytov, domovov dôchodcov, tzv. dovolenkových táborov, až po poskytovanie štipendií pre študentov z chudobných rodín. Podporovala taktiež drobných vidieckych výrobcov, slobodné matky a ženy všeobecne. Nechala postaviť dvanásť moderných polikliník, kde bola bezplatná zdravotná starostlivosť a robotnícke domy v meste Ciudad Evita, ktoré bolo pomenované priamo po Eve Perónovej. Vďaka činnosti nadácie sa prvýkrát s histórii Argentíny nevyskytovala pri zdravotnej starostlivosti nerovnosť. Nadácia organizovala taktiež Národné hry Evity, ktorých sa zúčastňovali stovky tisíc detí z chudobných rodín. Pri tejto príležitosti boli týmto deťom zdarma poskytované lekárske prehliadky, ku ktorým inak nemali prístup. Každý rok tiež nadácia rozdávala chlieb najchudobnejším, čím súčasne získavala ich podporu pre prezidenta Peróna. Nadácia Evy Perónovej tak mala čoskoro až 14 000 zamestnancov, Eva Perónová však osobne podpisovala a schvaľovala každé rozhodnutie nadácie. Vďaka nadácii získalo prácu až 13 000 žien, skoro 9 000 detí mohlo navštevovať školy, 2 300 dôchodcov mohlo byť umiestnených v domovoch dôchodcov (všetky tieto inštitúcie prevádzkovala samotná nadácia) a poskytovala humanitárnu pomoc v rôznych štátoch sveta. Peniaze nadácie pochádzali z rôznych zdrojov, z dane z lotérii, kasín a pod., z osobných darov, poplatkov stanovených v kolektívnych zmluvách, atď. Štát prispel nielen finančnými prostriedkami, ale aj nehnuteľnosťami, personálom a dopravnými prostriedkami. Nadácia fungovala v množstve budov, sídlo mala v budove ministerstva komunikácie, kde mala Eva Perónová kanceláriu. Tu postupne trávila niekedy až 20 hodín denne. Niektorí jej činnosť a snahu o pomoc chudobným prirovnávali až k fanatizmu. Na konci roka 1950 daroval kongres nadácii pozemok vedľa budovy odborového zväzu CGT, kde sa postavila centrála nadácie. Práve pre činnosť nadácie si začalo množstvo ľudí v Argentíne Evu Perónovú idealizovať, časť ju dokonca začala považovať za svätú, niektorí dokonca verili, že ich dokáže uzdraviť. Faktom ale je, že vďaka činnosti nadácie sa počet nemocničných lôžok v krajine skoro zdvojnásobil a o jednu štvrtinu narástol počet miest v školách. Opozícia však projektu vyčítala, že sa jedná hlavne o posilňovanie popularity Evy Perónovej a jej manžela Juana Peróna. Kritici tiež nadáciu obviňovali, že časť získaných peňazí bola tajne presúvaná na tajné účty Perónovcov vo Švajčiarsku. Podozrenia zo sprenevery sa však nikdy nedokázali a to napriek tomu, že v Argentíne vládla od roku 1955 vojenská chunta, ktorá Peróna, Evitu a Peronizmus úplne zakázala a hľadala akýkoľvek dôvod na ich diskreditáciu. Sama Eva Perónová na svoju obranu povedala iba, že: ″"Celý svet vie, že som poctivá"″.
Perónova vláda bola prvá spomedzi latinskoamerických vlád, ktorá začala spolupracovať s novým štátom Izrael, s ktorým už krátko po jeho vzniku uzatvorila aj obchodné dohody. Eva Perónová prostredníctvom svojej nadácie poslala do Izraela humanitárnu pomoc, aby zmiernila ťažkú situáciu pre množstvo migrantov, ktorí po druhej svetovej vojne odišli do tohto nového štátu. V roku 1951 navštívila Argentínu vtedajšia izraelská ministerka práce a neskoršia predsedkyňa vlády Golda Meirová, aby sa osobne stretla s Evou Perónovou a poďakovala jej za humanitárnu pomoc. Pri vzájomnom stretnutí Perónová označila vytvorenie štátu Izrael za mimoriadnu udalosť pre ľudstvo a vyjadrila odmietnutie voči zločinom, ktoré boli na Židoch počas druhej svetovej vojny páchané. Perónová aj neskôr tvrdo vystupovala proti antisemitizmu. V roku 1950, kedy zasiahli hlavné mesto USA Washington D.C. veľmi nízke teploty, poslala tam kabáty, topánky a jedlo pre chudobné deti.
Po vojenskom prevrate v septembri 1955 do sídla nadácie vtrhla armáda, zničila celú dokumentáciu a vyplienila budovu. Následne tu bola umiestnená fakulta jednej z miestnych univerzít. Nadácia bola po prevrate rozpustená, nemocnice, školy, domovy dôchodcov, či azylové domy prevádzkované nadáciou boli zrušené a ich obyvatelia vysťahovaní. Armáda nechala zničiť dokonca krv v krvných bankách, pretože obsahovali ″perónistickú krv″. Majetok nadácie bol zhabaný štátom, časť si však rozdelili predstavitelia novej vojenskej vlády. Z jednej z budov, kde boli umiestnené deti bez domova, boli tieto armádou vyhnané a v budove bolo následne otvorené kasíno.
Kandidatúra na viceprezidentku Argentíny.
V novembri 1951 sa mali konať nové prezidentské voľby. Boli to vôbec prvé voľby, v ktorých mohli ženy nie len voliť, ale i byť volené. Vďaka veľkej popularite navrhol hlavný odborový zväz CGT Evu Perónovú na viceprezidentku krajiny. To jednak posilňovalo boj za práva žien, no súčasne aj postavenie samotných odborov, keďže Eva Perónová bola ich spojenec. Tento návrh ale vyvolal veľký boj dokonca aj vo vnútri Peronizmu, ktorý sa v otázke jej kandidatúry rozdelil na dve skupiny. Viceprezident v prípade smrti prezidenta automaticky preberal jeho funkciu, aj armáda tak proti jej nominácii ostro protestovala. V tomto období bola u Evy Perónovej diagnostikovaná rakovina krčka maternice, ktorá nakoniec ovplyvnila rozhodnutie Evity. 22. augusta 1951 sa konalo zhromaždenie, ktoré zvolal odborový zväz CGT. Zúčastnili sa ho dva milióny ľudí, aby vyjadrili podporu kandidatúre Evy Perónovej na viceprezidentku. Na zhromaždení vodcovia odborov vyzvali Evu, aby prijala nomináciu, na to reagoval tak Juan Perón, ako aj samotná Evita, ktorí naznačili, že nominácia nie je dôležitá, lebo Eva už zaujíma nadradené miesto pri obhajobe práv obyvateľov. Tieto slová ale vyvolali silný odpor prítomného davu, ktorý začal znova požadovať, aby Eva nomináciu prijala práve tam, dav začal volať dokonca po generálnej stávke, ak Eva nomináciu neprijme. Evita však prítomných požiadala o čas na rozmyslenie. Dáv však prijal tieto slová ako jej záväzok, že nomináciu príjme a rozišiel sa. Nikdy v dejinách sa vo svete nezišlo také veľké množstvo ľudí, aby vyjadrili podporu ženskej političke.
Obrovská podpora nominácie Evity prekvapila aj samotného Juana Peróna. O deväť dní neskôr v rozhlase Eva Perónová vyhlásila, že nomináciu nemôže prijať a zriekla sa kandidatúry. Priaznivci Peronizmu tento deň nazvali Deň odrieknutia, teda Día del Renunciamiento. Dôvody, pre ktoré tak nakoniec urobila nie sú presne známe ani v súčasnosti a sú predmetom historického výskumu. Predpokladá sa však, že rozhodujúcu úlohu v jej rozhodnutí mala rakovina, ktorú jej v tej dobe diagnostikovali. CGT však tvrdil, že svoju úlohu tu zohrali aj vnútorné boje medzi Perónistami, ktoré spočívali v tom, že žena by sa mohla stať viceprezidentkou a neskôr možno aj prezidentkou krajiny, pričom k rodovým predsudkom ako dôvodu sa prikláňajú aj niektorí súčasní historici.
Približne o mesiac neskôr sa časť ozbrojených síl a opozície pokúsila o neúspešný štátny prevrat, ktorý bol potlačený rýchlou reakciou vlády a odborov, ktoré vyhlásili generálny štrajk. Deň po pokuse o prevrat zhromaždila Eva Perónová lídrov odborových zväzov a veliteľov armády a spoločne začali organizovať robotnícke milície, ktoré by boli schopné brániť vládu v prípade prevratu. 17. októbra, kedy si už Eva Perónová bola jasne vedomá svojho zdravotného stavu, prehovorila na Májovom námestí v Buenos Aires z balkóna prezidentského paláca, kedy požiadala zhromaždený dav, aby sa staral o Juana Peróna, keď toho už ona nebude pre svoje zdravie schopná. Následne sa rozplakala, otočila k Perónovi a objala ho, čo bola scéna, ktorá sa stala veľmi známou vďaka jej odfotografovaniu. Prejav, ktorý na mieste urobila je považovaný za jej politický testament. 11. novembra 1951, teda v deň prezidentských volieb, sa Evita nachádzala v nemocnici po operácii.
Choroba a smrť.
Eva Perónová ochorela na rakovinu krčka maternice, už v roku 1949 sa pri rozhovore s americkým vojenským atašé priznala, že za posledný rok schudla až 10 kg. V januári 1950 na verejnosti omdlela a následne podstúpila operáciu akútnej apendicitídy, pričom jej bola diagnostikovaná rakovina v pokročilom štádiu. Podľa svedectiev trpela mdlobami, občasnými stratami vedomia a dokonca niekedy krvácala z pošvy, no odmietala si oddýchnuť. Jej zdravotný stav sa rýchlo zhoršoval. Eve Perónovej následne ponúkli zahraničné veľvyslanectvá, aby podstúpila liečbu v ich krajinách, kde by poskytli svojich najlepších lekárov. 15. októbra 1951 vydala knihu "Dôvod pre môj život" (La razón de mi vida), na ktorej pracovala tri roky spolu so španielskym novinárom Manuelom Penellom a argentínskym spisovateľom Raúlom Mendém. Neskôr uverejnila ešte jednu knihu nazvanú "Moje posolstvo" (Mi mensaje), ktorá bola jej poslednou. Pre pokročilé štádium rakoviny však už túto knihu nepísala, ale musela ju diktovať, bola dokončená krátko pred jej smrťou a niektoré jej časti čítané verejne po jej smrti na Májovom námestí v Buenos Aires.
6. novembra 1951 ju tajne operoval americký onkológ George T. Pack, kedy podstúpila hysterektómiu v snahe o odstránenie rakoviny. O niekoľko dní neskôr 11. novembra hlasovala prvýkrát v živote vo voľbách, keďže v tento deň sa uskutočnili prezidentské voľby. Hlasovať však mohla iba z nemocničného lôžka. Neskôr sa objavili aj tvrdenia, že podstúpila tiež prefrontálnu lobotómiu na konci života na zmiernenie bolesti. 4. júna 1952 sa ešte zúčastnila osláv znovuzvolenia Peróna za prezidenta, bola však už taká slabá, že nemohla bez podpory ani stáť. Počas inaugurácie Peróna jej bol udelený titul "duchovný vodca národa". Napriek operácii došlo k recidíve a rakovina ďalej metastázovala. Po niekoľkých sériách chemoterapie, ktorú podstúpila ako prvá v Argentíne, upadla 18. júla 1952 prvýkrát do kómy, v tom čase už vážila iba 36 kg.
Zomrela 26. júla 1952 v čase 20:23 hod. vo veku 33 rokov. Vláda však zverejnila čas 20:25 hod. aby si verejnosť čas ľahšie zapamätala. Telesné pozostatky už krátko po smrti Evity prevzal lekár Pedro Ara, ktorý bol známym balzamovačom. Nie je jasné, či niekdy Eva Perónová chcela, aby jej telo bolo zabalzamované, je možné, že o tom rozhodol až Juan Perón. Ara následne zabalzamoval jej telo, ktoré malo byť vystavené v polohe predstavujúcej spánok.
O niečo viac ako hodinu neskôr bola rozhlasom oznámená smrť Evy Perónovej. Súčasne bolo oznámené, že jej pozostatky budú na druhý deň vystavené v budove ministerstva práce a sociálnych vecí, kde bude vybudovaná dočasná kaplnka. Odborový zväz CGT vyhlásil tri dni bez práce a súčasne Evitu označil za ″mučeníčku práce″, taktiež požiadal vládu, aby jej udelila najvyššie štátne vyznamenania a vyhlásila 30-dňový štátny smútok a počas nasledujúcich dvoch dní sa mali vykonávať iba najnutnejšie činnosti. Vláda následne vyhlásila dva dni štátneho smútku a rozhodla o prenesení rakvy s telom Evy Perónovej do budovy argentínskeho kongresu. Počas nasledujúcich dní chodil prezident Perón na miesto každé ráno a zostal tam až do noci. Dva dni po jej smrti boli vypredané všetky kvety v Buenos Aires a širokom okolí. Ďalšie kvety tak boli privezené niekoľkými lietadlami z Čile, ale aj tie sa minuli za pol dňa. Všetky úrady a inštitúcie vybudovali vlastné dočasné pamätníky na jej počesť. Po celej krajine sa konali pochody s pochodňami.
V okolí ministerstva práce, kde bolo uložené telo Evity sa zhromaždilo toľko ľudí, že tisíce z nich museli byť následne ošetrené v nemocnici, niekoľko ľudí dokonca zomrelo v tlačenici. Dva týždne bolo okolie plné ľudí, spolu ich pozostatky Evity videlo 2 milióny. Vláda rozhodla, že Eva Perónová bude pochovaná prostredníctvom štátneho pohrebu a to aj napriek tomu, že nemala žiadnu oficiálnu štátnu funkciu. 9. augusta sa telesné pozostatky podľa predchádzajúceho rozhodnutia vlády presunuli do budovy kongresu. Na druhý deň bola rakva položená na katafalk, ktorý ťahali vodcovia odborových zväzov vlastnými silami. Za rakvou išiel Perón, rodina, vláda a ďalšie osobnosti spojené s Evou Perónovou, pohrebu sa zúčastnili 3 milióny ľudí. Telo bolo prevezené do sídla odborov CGT, kde malo zostať, kým nebude vybudovaný jej pamätník.
Krádež a ukrytie tela Evy Perónovej.
21. septembra 1955 ozbrojené sily zosadili prezidenta Juana Peróna, ktorý musel ujsť z Argentíny. 22. novembra prikázal generál Pedro Eugenio Aramburu, jeden z vodcov prevratu, aby v noci námorné komando pod velením plukovníka Carlosa de Moori Koeniga, veliteľa vojenskej tajnej služby, vzalo telesné pozostatky Evy Perónovej. Vojsko nechcelo, aby sa jej telo stalo pútnickým miestom Peronizmu a jeho stúpencov. Komando tak vtrhlo do budovy odborového zväzu CGT, zrazilo jej bustu a vyrazilo dvere na kaplnke, kde sa nachádzala jej rakva. Tam spálili argentínske vlajky položené na jej telesných pozostatkoch a následne na ne močili. Telo potom zobrali preč, ďalšie tri dni bolo uložené v nákladnom vozidle a presúvalo sa na rôzne miesta, aby nevzbudilo žiadne podozrenie. Bývalý vojenský dôstojník Jorge Dansey Gazcón však tvrdil, že to on odniesol telo Evy Perónovej. Carlos de Moori Koenig následne telo Evity nechal v dodávke, ktorú niekoľko mesiacov preparkovával na rôzne miesta v Buenos Aires. Nejaký čas ho dokonca ukryl vo vlastnej kancelárii. Neskôr dostal telo na starosti plukovník Héctor Cabanillas. Nasledovala "Operácia prevod", pri ktorej asistovali aj predstavitelia katolíckej cirkvi. Telo následne zmizlo na ďalších 16 rokov až do roku 1971. Vojenská chunta zakázala Peronizmus vrátane vyobrazení Peróna a Evity, zakázané bolo dokonca iba vysloviť ich mená. 23. apríla 1957 bolo telo tajne loďou presunuté do talianskeho Janova v rakve, ktorá patrila žene s menom "Maria Maggi de Magistris". Pod týmto menom bolo telo pochované na jednom z cintorínov v Miláne. Existujú aj teórie, podľa ktorých mala armáda poslať po jednej voskovej kópii jej tela na cintoríny do Belgicka a Západného Nemecka. V roku 1970 perónisitcká gerilová organizácia Montoneros uniesla bývalého prezidenta generála Aramburua, ktorý bol zodpovedný za zmiznutie tela Evy Perónovej a žiadala, aby bolo vrátené do Argentíny. Keďže vtedajšia vojenská chunta nesúhlasila, Montoneros Aramburua zavraždili.
V roku 1971 armáda priznala, že telo Evy Perónovej je pochované v talianskom Miláne pod menom "María Maggi". Toto bolo následne vrátené Juanovi Perónovi do Madridu, kde vtedy žil v exile. Jej telo bolo počas transportov a skladovania na rôznych miestach poškodené. Negatívne sa tiež podpísalo to, že bolo istý čas vo vzpriamenej polohe. Pri vrátení tela Perónovi mu chýbal jeden prst a bol mierne poškodený nos, inak bolo v pomerne dobrom stave. 17. novembra 1974 bolo telo Evy Perónovej vrátené do Argentíny a umiestnené do prezidentskej krypty v meste Olivos. Opravu poškodeného tela mal na starosti lekár Domingo Tellechea, ktorému sa podarilo aj vďaka veľmi dobrej práci jeho predchodcu Dr. Aru pri prvotnom balzamovaní vzniknuté poškodenia opraviť. Vláda následne začala plánovať vybudovanie mauzólea pre Evitu a ďalšie osobnosti štátu. Ale po ďalšom vojenskom prevrate v roku 1976 odovzdala nová vojenská chunta telo Evy Perónovej jej rodine Duarte, ktorá ho uložila do rodinnej hrobky na cintoríne La Recoleta v Buenos Aires, kde zostalo do súčasnosti. Tu nechala armáda telo tak zabezpečiť, aby bolo veľmi náročné jeho vybratie. Hrobka by mala údajne vydržať až výbuch jadrovej bomby. V roku 1995 vydal spisovateľ Tomás Eloy Martínez knihu Santa Evita, v ktorej popisoval, čo samalo diať s telom Evy Perónovej po jeho krádeži. Okrem iného uviedol, že malo byť terčom nevhodného správania sa, ktoré spočívalo možno až v určitej forme nekrofílie. Tieto teórie sú však odmietané historikmi, ktorí uvádzajú, že rozširovanie podobných mýtov spôsobili poškodenia jej tela.
Meno.
Meno Evy Perónovej sa niekoľkokrát zmenilo. Narodila sa ako "Eva María Ibarguren", potom čo ju jej otec uznal za svoju dcéru, používala meno "Eva Maria Duarte", čo bolo zaznamenané aj v škole v meste Junín, ktorú navštevovala. Pred svadbou s Juanom Perónom nechala sfalšovať svoj rodný list, kde už bolo ako jej rodné meno uvedené "María Eva Duarte". Potom, čo sa presťahovala do Buenos Aires, používala meno "Eva Duarte", v niektorých prípadoch dokonca "Eva Durante". V roku 1945, kedy sa vydala za Juana Peróna začala používať meno "María Eva Duarte de Perón". Potom, ako Juana Peróna zvolili o rok neskôr za prezidenta, začala používať meno "Eva Perón". Najviac však využívala iba zdrobneninu svojho krstného mena Eva, teda "Evita", týmto pomenovaním ju volali všetci jej stúpenci.
Umelecké stvárnenia.
Život Evy Perónovej sa stal predlohou pre množstvo umeleckých diel všetkého druhu. Čo sa týka hudby, zrejme najznámejším dielom je muzikál Evita z roku 1976 od Andrewa Lloyda Webbera a Tima Ricea, ktorý bol v roku 1996 spracovaný v známej filmovej adaptácii Evita. Na Slovensku muzikál prvý krát uviedlo Divadlo Jonáša Záborského s premiérou v novembri 2025. Ďalšie hudobné dielo z roku 1983 je pomenované "Quien quiera oír que oiga" a napísal ho argentínsky spevák a textár Litto Nebbia. Hudba z neho bola použitá v roku 1984 v argentínskom dokumentárnom filme "Evita, quien quiera oír que oiga". V roku 1986 mal premiéru argentínsky muzikál "Eva" od argentínskych autorov Pedra Orgambideho a Alberta Faveroho. V roku 1990 mala premiéru opera "Evita" od skladateľa Andrésa Pedra Rissa a v roku 2014 divadelná tanečná hra s názvom "La Duarte" od Silvie Vladimivskej a Eleonory Cassanovej.
Prvým filmom, ktorý bol o Eve Perónovej nakrútený bol argentínsky krátky film "Eva Perón inmortal" z roku 1952, ktorý režíroval argentínsky režisér Luis César Amadori. V roku 1984 bol nakrútený dokumentárny film "Evita, quien quiera oír que oiga", ktorý režíroval Eduardo Mignogna. V roku 1996 bol nakrútený známy muzikálový film Evita režiséra Alana Parkera v hlavnej úlohe s Madonnou, Antoniom Banderasom a Jonathanom Pryceom. Jedná sa zrejme o vôbec najznámejšiu umeleckú adaptáciu života Evy Perónovej. V rovnakom roku bol nakrútený argentínsky film "Eva Perón" od režiséra Juana Carlosa Desanza. Ďalší argentínsky film "Juan y Eva" bol nakrútený v roku 2011 režisérkou Paulou de Luqueovou. V rovnakom roku bol nakrútený tiež argentínsky film "Eva de la Argentina" režisérky Maríe Seoaneovej. O rok neskôr zas španielsky film "Carta a Eva" režiséra Agustího Villarongu. V roku 2015 bol nakrútený režisérom Pablom Agüerom argentínsky film "Eva no duerme".
V roku 1969 mala v Argentíne premiéru divadelná hra "Eva Perón", ktorá sa zaoberá posledným obdobím jej života a bojom s rakovinou. Ďalšími divadelnými hrami sú "Eva y Victoria", "Eva" (1986), "La razón de mi Eva" (2012) a "Tibio está el pañuelo todavía".
Pri príležitosti 59 výročia jej smrti dňa 26. júla 2011 boli na budove federálneho ministerstva verejných prác v Buenos Aires na križovatke ulíc Trieda 9. júla a Belgrano argentínskym umelcom Alejandrom Marmom nainštalované veľké podobizne Evy Perónovej z jej najznámejších vyobrazení. Prvé vyobrazenie bolo nainštalované na južnej stene budovy a jedná sa obraz Evity z jej oficiálneho portrétu z roku 1948, ktorý bol súčasne použitý aj na obálke jej knihy Dôvod pre môj život (La razón de mi vida). Na konci augusta 2011 bolo nainštalované aj druhé vyobrazenie, tento raz na severnej stene budovy, kde sa jedná o zachytenie jej podoby z prejavu z 1. mája 1951. Obe nástenné vyobrazenia sú vyrobené z ocele majú rozmery 31 x 24 metrov. Cieľom projektu bolo vytvoriť z postavy Evy Perónovej kultúrnu ikonu, čo malo súčasne posilniť národnú identitu občanov.
Pocty.
V roku 1951, teda krátko pred koncom svojho života, začala Eva Perónova premýšľať o vybudovaní pamätníka, ktorý by pripomínal Deň vernosti zo 17. októbra 1945. Potom, čo sa dozvedela o závažnosti svojej choroby a o tom, že pravdepodobne zomrie, vyjadrila túžbu byť po smrti uložená v krypte, ktorá by sa nachádzala v tomto pamätníku. Poverenie na návrh stavby dostal taliansky sochár León Tomassi, ktorého Evita požiadala o prípravu návrhu pamätníka, ktorý mal byť podľa jej želania najväčší na svete. Na konci roka 1951 mal hotový návrh, následne ho Eva Perónová požiadala, aby interiér hrobky vyzeral ako hrobka Napoleona Bonaparteho, ktorú videla v Paríži počas svojej návštevy v roku 1947. Podľa schváleného návrhu mala mať centrálna socha výšku až 60 metrov a mala stáť na podstavci vysokom ďalších 77 metrov. Okolo malo byť námestie trikrát väčšie ako parížsky park Champ-de-Mars, okolo ktorého malo byť postavených šestnásť sôch predstavujúcich lásku, sociálnu spravodlivosť pre všetky deti a práva starších ľudí. V strede stavby mal byť umiestnený sarkofág podobne, ako je tomu v prípade Napoleona v Invalidovni. Samotná stavba mala byť po dokončení väčšia ako Bazilika svätého Petra v Ríme a centrálna socha jeden a pol krát vyššia ako Socha slobody v New Yorku. Dokončenú stavbu malo obsluhovať štrnásť výťahov. 20 dní pred smrťou Evity vláda schválila výstavbu tohto pamätníka, ktorý mal stáť v mestskej časti Buenos Aires Palermo. V roku 1955 už boli položené základy stavby, no v septembri daného roka bol prezident Juan Perón zvrhnutý vojenským prevratom a armáda následne zničila všetko, čo sa stihlo postaviť. Vojenský prevrat znamenal definitívny koniec tomuto projektu.
V roku 1999 bol schválený zákon, ktorý nariadil stavbu pamätníka Evy Perónovej, ktorý sa mal postaviť v Buenos Aires na uliciach Avenida del Libertador a Agüero y Austria v priestoroch Národnej knižnice Argentínskej republiky. Stavbu pamätníka dostal na starosti umelec Ricardo Gianetti, malo sa jednať o 20 metrov vysokú bronzovú sochu, ktorá mala stáť na žulovom podstavci. Prezident Carlos Menem slávnostne odhalil dielo v decembri 1999.
V júli 2012 pri príležitosti 60. výročia úmrtia Evy Perónovej bol schválený nový vzhľad argentínskej bankovky v hodnote 100 Pesos. Na tejto bankovke nahradil pôvodný portrét bývalého prezidenta Julia Argentina Rocu portrét Evy Perónovej. Po 200 rokoch existencie Argentíny sa tak Evita stala prvou ženou vyobrazenou na národnej mene. Pôvodne mala byť bankovka iba pamätná, ale vtedajšia prezidentka Cristina Fernándezová Kirchnerová rozhodla o trvalej zmene jej vzhľadu.

</doc>
<doc id="86998" url="https://sk.wikipedia.org/wiki?curid=86998" title="Oskar Dirlewanger">
Oskar Dirlewanger

Oskar Paul Dirlewanger (* 26. september 1895, Würzburg – † 7. jún 1945, Altshausen, Württemberg) bol nemecký dôstojník Waffen SS v druhej svetovej vojne. Založil a velil 2. brigádu SS Dirlewanger, ktorá bola po ňom pomenovaná a pôsobila aj na Slovensku počas SNP. Pôvodne bol doktor politických vied, potom učiteľ a bankový úradník, prišiel o doktorský titul pretože bol pedofil (a aj inak psychicky chorý).
Život.
Ako pešiak si v prvej svetovej vojne vyslúžil Železný kríž prvej aj druhej triedy. Po vojne vstúpil do oddielov Freikorps a viackrát sa neúspešne pokúsil o vstup do Schutzstaffel. V roku 1932 sa stal členom Hitlerovej NSDAP. V tomto období sa zoznámil s významným členom nacistickej strany G. Bergerom. V rámci Légie Kondor sa v rokoch 1936 až 1939 zúčastnil Španielskej občianskej vojny, pri čom bol viackrát ranený.
V roku 1934 bol odsúdený na dva roky za znásilnenie trinásťročného dievčaťa, čím stratil zamestnanie, doktorát a vojenské hodnosti. V roku 1940 bol proces obnovený a kvôli nedostatku dôkazov bol pôvodný rozsudok zrušený čím získal nazad doktorát. 
V druhej svetovej vojne dostal za úlohu založiť jednotku SS z odsúdených zločincov, pôvodne najmä pytliakov a politických väzňov SS Dirlewanger, ktorá bola po ňom pomenovaná. Jednotka mala veľkosť od komanda po brigádu. Jej súdobé nemecké označenie napr. "Sonderkommando Dr. Dirlewanger", je sporné pre spomínaný doktorát, o ktorý prišiel.
Táto jednotka sa stala známa pre svoju extrémnu brutalitu a nedisciplinovanosť. Účinkovala iba na východnom fronte. Zúčastnila sa aj potlačenia Varšavského povstania aj akcií proti SNP. Jednotka pod jeho vedením spáchala viacero vojnových zločinov, medzi najznámejšie patrí vypálenie bieloruskej dediny Chatyň, či masaker vo Varšavskej štvrti Wola. 
Bol prvým veliteľom 36. divízie granátnikov SS Dirlewanger, ktorá vznikla z jeho Sonderkommanda a niesla jeho meno. Jednotke však velil iba krátko (od 5.3.1945) pretože na druhý deň po oficiálnom vzniku jednotky bol ťažko ranený a evakuovaný z frontu.
Okolnosti jeho smrti neboli dlhé roky presne známe. Bol ubitý na smrť poľskými vojakmi v zajateckom tábore Altshausene, ktorí sa mu tak chceli pomstiť za jeho brutalitu pri potlačovaní Varšavského povstania. Správy o tom, že po vojne slúžil vo francúzskej cudzineckej légii sa ukázali ako falošné.

</doc>
<doc id="86999" url="https://sk.wikipedia.org/wiki?curid=86999" title="Abrosaurus">
Abrosaurus

Abrosaurus bol malý sauropód, 9 metrov dlhý bylinožravý dinosaurus. Známy je zo zachovalej skamenenej lebky a nekompletnej kostry. Žil pred 168 až 161 miliónmi rokov na území dnešnej Číny a jeho jediným druhom je Abrosaurus dongpoi.
Opis.
Abrosaurus celkovým vzhľadom pripomínal neskorší severoamerický rod Camarasaurus. Na sauropóda mal pomerne krátky krk, vysokú lebku a predné končatiny približne rovnako dlhé ako zadné. Jeho lebka sa vyznačovala čeľusťami s nezvyčajne vysokým počtom zubov a vysokým kosteným oblúkom nozdier.
Klasifikácia.
V minulosti bol Abrosaurus radený do čeľade Camarasauridae. Podobne ako zástupcovia Camarasauridae, predstavoval pomerne primitívnu formu skupiny sauropódov zvanej Macronaria. Jeho bližšie zaradenie do čeľade však nie je isté, keďže z pozostatkov prisudzovaných Abrosaurovi bola zatiaľ vedecky opísaná len lebka.

</doc>
<doc id="87000" url="https://sk.wikipedia.org/wiki?curid=87000" title="Bočkajovo povstanie">
Bočkajovo povstanie



</doc>
<doc id="87003" url="https://sk.wikipedia.org/wiki?curid=87003" title="Soche">
Soche

Soche je neaktívny stratovulkán, nachádzajúci sa v Ekvádore, blízko hraníc s Kolumbiou. Je to najsevernejšie položený vulkán v reťazi ekvádorských sopiek.
Prevažne dacitový vulkán sa vyvinul v pleistocéne. Posledná erupcia sa odohrala v holocéne, keď sa vo vrcholovej kaldere vyformovali dva lávové dómy, sprevádzané veľkým objemom vyvrhnutých dacitických pyroklastík a pemzy.

</doc>
<doc id="87004" url="https://sk.wikipedia.org/wiki?curid=87004" title="Ahmed Durrání">
Ahmed Durrání



</doc>
<doc id="87005" url="https://sk.wikipedia.org/wiki?curid=87005" title="Cuicocha">
Cuicocha

Cuicocha je kaldera °s priemerom 3 km, zaliata vodou, nachádzajúca sa na južnom úpätí staršieho vulkánu Cotacachi, asi 100 km severne od Quita, hlavného mesta Ekvádoru.
Vytvorila sa približne pred 3 100 rokmi, počas veľkej explozívnej erupcie. V kaldere sa nachádzajú štyri dacitové lávové dómy, ktoré tvoria ostrovy v kalderovom jazere. Uloženiny pyroklastických prúdov sa rozkladajú v širokom okolí kaldery.

</doc>
<doc id="87006" url="https://sk.wikipedia.org/wiki?curid=87006" title="Imbabura (sopka)">
Imbabura (sopka)

Imbabura je neaktívna sopka, ktorá sa týči na severe Ekvádora, nad jazerom Laguna de San Pablo. Samotný stratovulkán má komplikovanú stavbu, pozostáva z niekoľkých lávových dómov ("Loma Cubilche", "Cunru", "Tiata Imbabura", "Huarmi Imbabura").
Sopka je aktívna od pleistocénu, keď sa vyformovala Imbabura I - veľký andezitový stratovulkán. Približne pre 43 000 rokmi nastal jeho kolaps, čoho dôkazom sú veľké depozity pyroklastík až v 16 km vzdialenosti. Na jeho základoch sa vytvorila Imbabura II, pred 25 000 rokmi opäť nastal kolaps niekoľkých, tentokrát dacitových dómov a rast najmladšieho dómu - Huarmi Imbabura. Posledná aktivita sa odohrala v roku 5550 pred Kr.
Aj keď momentálne nejaví Imbabura žiadnu aktivitu, nie je považovaná za vyhasnutú. Vulkanológmi je stále monitorovaná, nakoľko možná erupcia by mohla spôsobiť veľkú katastrofu (mesto Ibarra s 300 000 obyvateľmi sa nachádza neďaleko sopky a je priamo ohrozené pyroklastickými prúdmi.
 

</doc>
<doc id="87007" url="https://sk.wikipedia.org/wiki?curid=87007" title="Mojanda">
Mojanda

Mojanda je neaktívny stratovulkanický komplex, nachádzajúci sa na severe Ekvádora, pri meste Otavalo. Komplex má pomerne zložitú stavbu, pozostáva z dvoch paralelne explodujúcich vulkánov a troch kaldier. Starší vulkán Mojanda vytvoril väčšiu kalderu, v ktorej je v súčasnosti jazero Caricocha, mladší andezitovo-ryolitový stratovulkán Fuya Fuya sa vytvoril v trochu neskôr na západnej strane Mojandy.
Fuya Fuya pred 165 000 rokmi skolaboval a vytvoril menšiu kalderu, v ktorej neskôr vyrástli dacitové dómy. Posledná aktivita je odhadovaná na holocén, ale nie je presnejšie datovaná.

</doc>
<doc id="87008" url="https://sk.wikipedia.org/wiki?curid=87008" title="Imbabura">
Imbabura

Imbabura môže byť:

</doc>
<doc id="87009" url="https://sk.wikipedia.org/wiki?curid=87009" title="Malverina">
Malverina

Malverina je interšpecifická muštová biela odroda viniča. Jej prednosťou je pomerne vysoká odolnosť voči hubovým chorobám viniča (peronospóra, múčnatka, botrytída) ako aj dobrá odolnosť voči nízkym zimným teplotám. Dozrieva v prvej polovici októbra, dobre akumuluje cukry. Víno z tejto odrody je rizlingového typu so škoricovou arómou. Je to perspektívna odroda vhodná pre ekologické vinohradníctvo. Na Slovensku nie je registrovaná v Listine registrovaných odrôd.

</doc>
<doc id="87010" url="https://sk.wikipedia.org/wiki?curid=87010" title="Reventador">
Reventador

Stratovulkán Reventador je najaktívnejší z reťaze vulkánov ležiacich v sopečnej reťazi Ekvádora. vysoká, prevažne andezitová sopka sa týči nad Amazonskou panvou. Vrchol sopky tvorí menšia kaldera tvaru písmena U.
Od prvej doloženej erupcie v roku 1541 sopka eruptovala viac ako 25-krát. Väčšinou ide o explozívne erupcie s produkciou početných lávových prúdov, pyroklastických prúdov, lahárov a mračien popola, ktoré sú pozorovateľné až z Quita. Nakoľko sa však nachádza v riedko obývanej oblasti, väčšinou spôsobujú iba materiálne škody. Posledná veľká erupcia sa odohrala v rokoch 2002-2003, keď sopka od 3. novembra 2002 do 10. januára 2003 vyprodukovala 36 mil. m3 lávy, dlhé pyroklastické prúdy a mrak popola, ktorý vystúpil do výšky až .

</doc>
<doc id="87011" url="https://sk.wikipedia.org/wiki?curid=87011" title="Pululagua">
Pululagua

Pululagua je neaktívna sopečná kaldera s priemerom 3 km, nachádzajúca sa vo výške 3 356 m asi 15 km severne od Quita - hlavného mesta Ekvádoru. Vytvorila sa približne v roku 450 pred Kr. Západná stena kaldery je porušená a dno je vyplnené niekoľkými dacitovými lávovými dómami ("Loma el Chivo", "Loma la Marca", "Loma Pondona").

</doc>
<doc id="87013" url="https://sk.wikipedia.org/wiki?curid=87013" title="Pribinova ulica (Bratislava)">
Pribinova ulica (Bratislava)

Pribinova ulica je ulica v Bratislave, v mestských častiach Staré Mesto a Ružinov. Do 1. apríla 1991 mala názov Martanovičova ulica, podľa Rudolfa Martanoviča (1898 – 1955), slovenského komunistického politika. V súčasnosti je pomenovaná podľa kniežaťa Pribinu († 861).
Významné budovy.
Nachádza sa tu jedna z najvyšších budov v Bratislave – Tower 115 (niekdajšie "Pressburgcentrum", predtým "Presscentrum") a pripravuje sa tu výstavba dvojice budov komplexu Panorama City, ktoré sa po dokončení stanú prvými mrakodrapmi na Slovensku s výškou 177,5 m.
Na Pribinovej 17 sa nachádza nová budova Slovenského národného divadla.

</doc>
<doc id="87014" url="https://sk.wikipedia.org/wiki?curid=87014" title="Pribinova ulica (Hlohovec)">
Pribinova ulica (Hlohovec)

Pribinova je ulica v Hlohovci. 
Pôvod názvu.
Je pomenovaná na počesť nitrianskeho kniežaťa Pribinu († 861). Za socializmu niesla meno "Malinovského", podľa sovietskeho vojenského veliteľa Rodiona Jakovleviča Malinovského (1898-1967). Pre svoju typickú starú dlažbu je domácimi nazývaná "Kocková ulica".
Základné informácie.
Nachádza sa v tesnej blízkosti Námestia sv. Michala. Je tu situovaný mestský kultúrny dom, viacero obchodov a pohostinstiev. 

</doc>
<doc id="87015" url="https://sk.wikipedia.org/wiki?curid=87015" title="Bajkal">
Bajkal

Bajkal môže byť:

</doc>
<doc id="87016" url="https://sk.wikipedia.org/wiki?curid=87016" title="Stavce">
Stavce



</doc>
<doc id="87017" url="https://sk.wikipedia.org/wiki?curid=87017" title="Krížová kosť">
Krížová kosť

Krížová kosť (lat. "os sacrum") je nepohyblivá časť chrbtice, ktorá sa skladá zo vzájomne zrastených piatich krížových stavcov S1 - S5. Svojím spojením s kosťami panvy tvorí zároveň súčasť panvy.
Na krížovej kosti sa opisujú nasledovné anatomické útvary:
Osifikácia.
Zrast oblúkov v strednej čiare (crista sacralis mediana) nastáva medzi 7. - 12. rokom života.

</doc>
<doc id="87020" url="https://sk.wikipedia.org/wiki?curid=87020" title="Rudo Moric">
Rudo Moric

PhDr. Rudo Moric (* 27. marec 1921, Sučany – † 26. november 1985, Bratislava) bol slovenský prozaik a publicista. Jeho pseudonymy sú: "Rudo Mor", "R. M. Sučiansky" a i.
Životopis.
Narodil sa 27. marca 1921 v rodine železničiara a vzdelanie získaval v Sučanoch, Martine a v učiteľskom ústave v Bánovciach nad Bebravou. Neskôr pokračoval vo vzdelávaní popri zamestnaní na Pedagogickej fakulte Univerzity Komenského v Trnave, kde v roku 1970 získal doktorát z filozofie PhDr. Po ukončení štúdia pôsobil v rokoch 194143 ako učiteľ v Belej. Ako príslušník 1. česko-slovenskej armády na Slovensku sa aktívne zúčastnil SNP, Pôsobil ako delostrelec vo funkcii veliteľa kanóna proti útočnej vozbe vz. 37. Svoje zážitky z povstania pretavil do piatich poviedok, ktoré vyšli pod názvom "Smrť tridsaťsedmičky (1977)".
Po potlačení povstania bol internovaný v zajateckých táboroch v Rakúsku. V rokoch 194648 pokračoval v učiteľskej dráhe v Stupave, kde taktiež vydával detský časopis "Okienko Záhoria," bol dramaturgom Školfilmu, neskôr pracovníkom Výskumného ústavu pedagogického a tajomníkom Zväzu slovenských spisovateľov. V roku 1959 sa stal riaditeľom vydavateľstva Mladé letá a od roku 1964 bol predsedom výboru Slovenského literárneho fondu, ktorého úlohou bolo podporovať tvorivú činnosť v oblasti pôvodnej umeleckej a vedeckej literatúry. Ako jeho riaditeľ dbal na vyváženú edičnú politiku, pričom po celý čas svojho pôsobenia vo vydavateľstve vytváral publikačný priestor pre mladú generáciu. Jeho pričinením bolo v roku 1968 obnovené vydávanie Slniečka, najznámejšieho medzivojnového časopisu pre deti.
Jeho knihy mali veľký ohlas doma aj v zahraničí. Hojne boli prekladané do srbochorvátčiny, bulharčiny, poľštiny, ruštiny, maďarčiny a nemčiny. 
Tvorba.
Štyridsiate roky.
Publikovať začal v 40.rokoch 20.st.v časopisoch pre deti Priateľ dietok a Slniečko. Neskôr prispieval do Okienka Záhoria, ktoré sám redigoval. Knižne debutoval r.1947 prózou "Lyžiar Martin". V nej aj nasledujúcich prózach "Žofka" (1948) a "Družina z Dlhej ulice" (1949) nadviazal na medzivojnový model triviálnej spoločenskej prózy, ktorý prehliadal dobovú sociálnu realitu a svet detí štylizoval výlučne zo zábavno-výchovnej pozície. V knižnej poviedke "Miško hrdina" (1949) tematizoval už spoločenskú realitu, protifašistický motív však aj tentoraz vyjadril spôsobom tradičnej výchovnej prózy. R.1951 vydal román "Explózia", v ktorom v intenciách pofebruárovej interpretácie SNP predstavil dobovému detskému čitateľovi protifašistický odboj. K relatívne akceptovateľnejšiemu výsledku podmienenému hlavne zreálnením detských postáv a ich účasti v odboji sa dopracoval až v jeho neskorších reedíciách. V zmysle pofebruárových názorov na detskú literatúru ako prostriedku ideologickej výchovy mladých generácií napísal aj romány z učňovského prostredia "Tri roky" (1951) a "Prvý z Dvorov" (1953).
Päťdesiate roky.
V polovici 50.rokov sa usiloval vymeniť spoločenskú prózu zo života súčasného dieťaťa za ideológiou nezdiskreditovanú tematiku. V knihe "Majster pästiarskych rukavíc" (1954) zbeletrizoval život olympijského víťaza Jána Zacharu, v literárnej reportáži "Cez šesťdesiatjeden končiarov" (1956) spracoval zimný horolezecký prechod Vysokými Tatrami. Ku kvalitnému reflektovaniu športovej tematiky dospel však až na začiatku 60. rokov v zbierke poviedok "Smutný Suarez" (1962), v ktorej športovú tému neprezentoval ako fyzický akt, ale ako prostriedok mravnej sebaprojekcie. Pôsobivé etické podložie je príznačné aj pre jeho najznámejšiu a umelecky najhodnotnejšiu prácu "Z poľovníckej kapsy" (1955). Tematicky je táto poviedková kompozícia len zdanlivým záznamom poľovníckych príhod a zážitkov, v skutočnosti ide o umeleckú emocionálno-poetickú projekciu prírodnej reality, pričom podľa Stanislava Šmatláka „umelecká presvedčivosť tohto rozprávania vychádza z dlhodobej životnej skúsenosti človeka, z jeho schopnosti nielen poznať, ale aj ľudsky porozumieť všetkému tomu, čo sa ustavične okolo neho vo voľných priestoroch lesnej prírody odohráva.“ Úspech knihy navyše podmienila „aliancia“ autora a jeho neliterárneho „informátora“ horára Bohdana, ktorý svojou prítomnosťou nielen rozširuje vecno-dokumentárnu rovinu diela o individuálny ľudský rozmer, ale „ktorý práve preto, že dobre rozumie zákonom i tajomstvám prírody, dokáže prenikavo vidieť pod kožu i ľudským postavám“, a tak byť kvalifikátorom hodnotového systému človeka. Vo vývine autorovej tvorby kniha "Z poľovníckej kapsy" nebola však impulzom k novej, kvalitatívne vyššej tvorivej fáze. Už nasledujúca kniha, vedecko-fantastický román so špionážnou zápletkou "Prípad „Tuberlicín“" (1957) je návratom k predchádzajúcej popisnosti a literátskosti. Štandardnú úroveň bez metaforického myšlienkového posolstva moderného cestopisného žánru, má aj cestopisná próza inšpirovaná pobytom vo Vietnamskej ľudovej republike "Pri zakliatej rieke" (1958).
Šesťdesiate a sedemdesiate roky.
Začiatkom 60. rokov – pod vplyvom poetiky detského aspektu – zameral sa opätovne na spoločenskú prózu zo života detí ("Našiel som vám kamarátov, 1960; Trikrát som ušiel, 1961; Oktávia ide stovkou, 1964"), výchovná koncepcia detskej beletristiky mu však nedovoľovala prepracovať sa k objaveniu autentického detského sveta. Prijateľnejší výsledok dosiahol sériou autorských rozprávok, neskôr zhrnutých do súboru "Rozprávky z lesa" (1971), v ktorých sa vrátil k svojej bytostnej téme, k prírode. Prostredníctvom antropomorfizácie a analógie medzi svetom prírody a svetom ľudí uviedol v nich čitateľa do kolobehu života, do jeho elementárnych etických vzťahov.
V 60. rokoch 20. st. rozšíril svoj žánrovo-tematický register aj o historicko-životopisný román "Teraz ho súdia nepriatelia" (1967). Cez tragický osud rodáka učiteľa Juraja Langsfelda, dejovo situovaný do Turca, zobrazil v ňom národný entuziazmus a mravnú imperatívnosť romantickej generácie počas revolučných rokov 1848 – 49. Rodný región ho inšpiroval aj k napísaniu turčianskych povestí "O Blažejovi, čo sa nebál" (1975). Po povesťovo-rozprávkových knižkách inšpirovaných návštevou Kuby ("Svetlo náčelníka Hatueya, 1975; Rozprávky z ostrova orchideí, 1976") na podklade povesťového materiálu, ktoré zozbierali a spracovali Igor a Dušan Janotovci, napísal zbierku bratislavských povestí "Zvon lumpov" (1979), ktorou kvantitatívne rozmnožil existujúce literárne adaptácie podunajského a bratislavského slovenského folklóru. Kvantitatívnym rozšírením dobového čitateľského repertoáru bola aj kniha "Podivuhodné príbehy Adama Brezuľu" (1980), v ktorej sa inšpiroval tradíciou prášilovských príbehov.
Osemdesiate roky.
V 80. rokoch napísal ešte niekoľko knižiek pre čitateľov mladšieho školského veku, popisný realizmus a sklon k didaktickosti, dva atribúty príznačné pre celú jeho tvorbu, mu však nedovolili prekročiť vlastnú limitovanosť a dospieť k umeleckej výpovedi. Román "Sen značky Pelé" (1987), situovaný do brazílskeho sociálneho a športového prostredia, jeho tvorbu definitívne uzavrel. Posmrtne vyšiel aj výber z jeho literárnej publicistiky "Detstvo tohto času" (1986), ktorý dokumentuje jeho vlastný celoživotný záujem o literárnu tvorbu pre deti a mládež, jeho manažérske aktivity a rôzne edičné projekty, ktoré ako dlhoročný riaditeľ vydavateľstva Mladé letá inicioval a podporoval.

</doc>
<doc id="87021" url="https://sk.wikipedia.org/wiki?curid=87021" title="M74">
M74



</doc>
<doc id="87023" url="https://sk.wikipedia.org/wiki?curid=87023" title="Pierre Méchain">
Pierre Méchain

Pierre François André Méchain (* 16. august 1744 – † 20. september 1804) bol francúzsky astronóm, ktorý má spolu s Charlesom Messierom veľkú zásluhu v štúdiu objektov hlbokého vesmíru a komét.
Objavil 29 alebo 30 objektov hlbokého vesmíru, v závislosti od toho, či sa počíta aj M102. Osemnásť z nich je súčasťou Messierovho katalógu.

</doc>
<doc id="87024" url="https://sk.wikipedia.org/wiki?curid=87024" title="Méchain">
Méchain



</doc>
<doc id="87025" url="https://sk.wikipedia.org/wiki?curid=87025" title="Mechain">
Mechain



</doc>
<doc id="87026" url="https://sk.wikipedia.org/wiki?curid=87026" title="Thurzo">
Thurzo

Thurzo môže byť

</doc>
<doc id="87027" url="https://sk.wikipedia.org/wiki?curid=87027" title="Slniečko (časopis)">
Slniečko (časopis)

Slniečko (september 1927jún 1950, február 1969dodnes) je ilustrovaný detský časopis, ktorý vychádza 10 krát ročne okrem júla a augusta. Podľa súčasného vydavateľa, Literárneho informačného centra je Slniečko „"najstarší slovenský umelecký mesačník pre deti"“. Vo svojich začiatkoch nadväzoval priamo na časopis "Včielka". Šéfredaktorkou Slniečka je Ľubica Kepštová.
História.
V rokoch 19271950 vychádzal ako mesačník (s výnimkou v školskom roku 1944/1945, kedy nevychádzal). Po roku 1950 prestalo vychádzať z politických dôvodov . Jeho vydávanie bolo obnovené v roku 1969 z iniciatívy Ruda Morica, ktorý bol vtedy riaditeľom vydavateľstva Mladé letá a Márie Ďuríčkovej . Časopis vydávala Matica slovenská v Martine v spolupráci s Československým Červeným krížom (19271939) , neskôr len Matica slovenská (do roku 1950). Po obnovení jeho vydávania vychádzal v (dnes už bývalom) vydavateľstve Mladé letá v Bratislave. V súčasnosti je vydavateľom Slniečka Literárne informačné centrum.
Slniečko vychádzalo z kresťanskohumanistickej orientácie, pričom sa silne prezentovalo i národné a sociálne cítenie. Na rozdiel od iných časopisov bolo založené na názorovej tolerancii redaktorov, preto bolo ideálnym miestom na tvorivé uplatnenie ako starších (napr. Ľudmila Podjavorinská), tak i mladších autorov (napr. Mária Rázusová-Martáková) a nastupujúcej novej generácie spisovateľov pre deti a mládež (napr. Elena Čepčeková, Rudo Moric). Spočiatku mal časopis pedagogicko-didaktický charakter, no v pomerne krátkej dobe sa postupne začal orientovať najmä na umenie. Pomáhal rozvíjať literárne i publicistické žánre, no taktiež ilustračnú tvorbu pre deti. Časopis napokon formoval i umelecko-náučný žáner.
Tvorba.
Okrem pôvodnej slovenskej tvorby sa v časopise uverejňovali i ľudové rozprávky či povesti. Redaktori sa tiež snažili detského čitateľa zoznamovať i so svetovou klasickou a súčasnou literatúrou, vďaka čomu našli v časopise uplatnenie i prekladatelia z ruskej, poľskej, nemeckej, anglickej, francúzskej či talianskej literatúry. V časopise prevažujú dva žánre – moderná rozprávka a literatúra faktu. Objavujú sa tu i rozprávky pre najmenšie deti a kreslené seriály, ale taktiež sa na svojich stránkach venuje tvorivosti samotných detí. V časopise sa objavuje Jožko Mrkvička. Najskôr boli uverejnené jeho listy v jednom čísle v roku 1928. Od roku 1969 za jeho vytvorením stojí Mária Ďuríčková a Miroslav Cipár. Mária Ďuríčková vytvorila a písala jeho listy a ilustroval ho Miroslav Cipár. Neskôr ho ilustroval Svetozár Mydlo a v súčasnosti Juraj Martiška .
Redaktori.
Medzi redaktormi, ktorý pracovali pre tento časopis, sa vystriedalo mnoho osobností slovenského literárneho života – Jozef Cíger-Hronský, Ján Marták, Jozef Horák, Mária Rázusová-Martáková, Mária Ďuríčková, Ján Turan či Ondrej Sliacky: Pracovali alebo pracujú tu aj redaktori: Elena Čepčeková, Jozef Horák, Libuša Friedová , Ľubica Kepštová, Marta Šurinová , Barbora Šajgalíková, Martina Rozinajová, Kristína Kubáňová. Okrem tvorby redaktorov uverejňoval časopis i diela od ďalších autorov, ako sú Mária Jančová, Krista Bendová, Jozef Pavlovič, Vladimír Ferko, Miroslav Válek, Ľubomír Feldek či Anton Habovštiak, Daniel Hevier. Ako ilustrátori tu pôsobili napr. Ľudovít Fulla, Martin Benka, Vincent Hložník či Emil Makovický, neskôr to boli napr. Štefan Cpin, Albín Brunovský, Ľubomír Kellenberger či Miroslav Cipár, Alena Wagnerová, Zuzana Bruncková Bočkayová.

</doc>
<doc id="87028" url="https://sk.wikipedia.org/wiki?curid=87028" title="Mária Rázusová-Martáková">
Mária Rázusová-Martáková

Mária Rázusová-Martáková (pseudonymy Ivo Medin, Teta Mariena, Moro a i.) (* 28. jún 1905, Vrbica – † 5. august 1964, Bratislava) bola slovenská poetka, dramatička a prekladateľka, sestra slovenského spisovateľa Martina Rázusa.
Životopis.
Narodila sa v rodine roľníka a garbiara. Vzdelanie získala vo Vrbici, Liptovskom Mikuláši a v učiteľskom ústave v Prešove. Pracovala ako učiteľka v Dolnom Srní, Bratislave a Martine. V roku 1939 musela učiteľské povolanie zanechať pre pretrvávajúci reumatizmus a obmedzenú pohyblivosť. Vtedy začala redigovať Dobré slovo a po vojne aj časopis pre deti Slniečko. Po roku 1948 odišla na invalidný dôchodok a venovala sa literárnej, prekladateľskej a redaktorskej práci. V roku 1961 sa s manželom presťahovala do Bratislavy. V roku 1964 jej udelili titul zaslúžilá umelkyňa. Zomrela v tom istom roku v Bratislave. Pochovaná je v Liptovskom Mikuláši.
Tvorba.
Literárne sa začala prejavovať už počas štúdia v učiteľskom ústave. Svoje prvé diela uverejňovala najmä časopisecky. Venovala sa tvorbe pre deti a mládež, no najmä poézii. Okrem vlastnej poézie a prózy pre deti i pre dospelých sa venovala tiež prekladom zo španielčiny, francúzštiny a ruštiny, pričom jej preklady zohrali významnú úlohu v dejinách slovenského prekladu. Venovala sa tiež publicistike – príležitostne uverejňovala v časopisoch portréty spisovateľov (Svetozár Hurban Vajanský, Alexander Sergejevič Puškin, Ivan Andrejevič Krylov a i.), ale tiež články o jazyku. Jej vyjadrovanie je veľmi prosté, úprimné a vo svojich dielach vyjadruje svoj vlastný postoj k životu, pričom svoje videnie sveta dokázala opísať veľmi sugestívne.

</doc>
<doc id="87029" url="https://sk.wikipedia.org/wiki?curid=87029" title="Kostrč">
Kostrč

Kostrč alebo kostrčná kosť (málo používané), latinsky "os coccygis," je tvorená vzájomne spojenými telami kostrčných stavcov (lat. vertebrae coccygeae) Co1 - Co5. Ich oblúky zanikli.
Spojenie krížnej kosti a kostrče je synchondróza; častá je i medzi 1. a 2. kostrčným stavcom. Ostatné stavce sú zrastené synostózami.

</doc>
<doc id="87033" url="https://sk.wikipedia.org/wiki?curid=87033" title="Hiatus sacralis">
Hiatus sacralis



</doc>
<doc id="87034" url="https://sk.wikipedia.org/wiki?curid=87034" title="Promontórium">
Promontórium



</doc>
<doc id="87036" url="https://sk.wikipedia.org/wiki?curid=87036" title="Kaťuša (raketomet)">
Kaťuša (raketomet)

Kaťuša bolo slangové pomenovanie sovietskych raketometov BM-8 kalibru a BM-13 kalibru (BM je skratkou ruského označenia "bojevaja mašina" – bojové vozidlo). 
Sovietska armáda tieto raketomety používala od druhej svetovej vojny. Meno dostali podľa populárnej ruskej vojnovej piesne "Kaťuša". Hovorilo sa im aj "Stalinov organ" (nem. „Stalinorgel“) pre kvílivý zvuk ich rakiet, ktoré boli navyše zoradené na raketomete podobne ako organové píšťaly. Nemecko nasadilo podobnú zbraň Nebelwerfer, Američania zase T40 Whisbang, montovanú na tanku M4 Sherman.
Vývoj.
Kaťušu navrhli inžinieri Georgij E. Langemak, Vladimir Artemiev, Boris Petropavlovskij, Jurij Pobedonoscev a ďalší pod Langemakovým vedením. V roku 1937 bol Langemak uväznený, mučený, odsúdený v zinscenovanom procese a popravený.
V priebehu vojny došlo k vylepšovaniu rakiet aj ich odpaľovacích zariadení. Základná raketa M-13 (dolet ) a jej subverzie boli najpoužívanejšími typmi. Žiadna z rakiet rovnakej kategórie nedosiahla taký dostrel, ani stupeň bojového nasadenia. V priebehu vojny bolo s využitím pôvodného raketového motora pripravených niekoľko ďalších variantov rakiet. V porovnaní s pôvodnými leteckými raketami RS-132 boli dlhšie a množstvo ich pohonnej látky vzrástlo na , mali tiež väčší dolet a mohutnejšiu bojovú hlavicu. Zatiaľ čo porovnateľné nemecké rakety boli stabilizované rotáciou pomocou šikmých plynových dýz, sovietske, britské aj americké rakety mali výrobne menej náročné a lacnejšie šípové stabilizátory s malými krídlami. To síce uľahčovalo ich použitie, ale stabilita i presnosť týchto rakiet bola oproti nemeckým nižšia. Preto kaťuše odpaľovali strely postupne, keďže pri hromadnej salve by sa mohli zraziť a explodovať.
Súbežne s vývojom nových rakiet, pokračovalo aj zdokonaľovanie odpaľovacích zariadení a vozidiel, na ktorých sa prevážali. Prvá zmena sa uskutočnila pre nízku priechodnosť automobilu ZIS-6 už koncom leta 1941. Odpaľovacie zariadenia sa začali montovať na tanku T-40 a T-60 s označením BM-8-24 a tiež na pásový traktor STZ-5-NATI. V apríli 1943 sa začali používať najmä nákladné automobily dodané od západných Spojencov v rámci lend-lease. Od polovice roku 1944 sa začali rozširovať nové odpaľovacie zariadenia pre rakety M-30 a M-31. Nové zariadenie dostalo názov BM-31-12, keďže mohlo niesť 12 rakiet. Čas potrebný na zaujatie palebného postavenia sa znížil z priemerných 3 až 4 hodín na 7 až 13 minút.
Po skončení vojny vývoj raketového delostrelectva pokračoval. Nástupníkmi kaťuší sa stali zariadnia BM-20 a BM-21 Grad.
Bojové nasadenie.
"Kaťuše" neboli veľmi presné, ale s obľubou sa používali pri kobercovom bombardovaní kvôli svojmu šokujúcemu psychologickému efektu a ničivým účinkom črepín rakiet na živú silu nepriateľa.
Prvýkrát boli "kaťuše" skúšobne nasadené v bitke o Smolensk v lete 1941, kde zaznamenali úspech. 14. júla 1941 vypálila pokusná batéria zariadení BM-13 na podvozkoch automobilov ZIS-6 salvu reaktívnych striel na jednotky nemeckej 5. pechotnej divízie v meste Rudnia. 16. júla 1941 vystrelila pokusná batéria salvu reaktívnych striel na železničný uzol a križovatku v Orši. Salva spôsobila Nemcom ťažké straty a silný požiar, ktorý horel niekoľko dní. Ich úspech sa stal čoskoro legendárny. Každé nové nasadanie "kaťuší" vyvolávalo medzi nemeckými vojskami veľké znepokojenie. 
Hoci na začiatku bojov na východnom fronte operovala len 1 batéria týchto raketometov, za rok už na fronte bolo 216 oddielov vyzbrojených "gardovými mínometmi", ako sa "kaťuše" oficiálne nazývali. Koncom roku 1944 už Červená armáda disponovala viac ako 10 000 raketometmi "kaťuša".
Katuše boli napokom po tanku T-34 jednou z najviac používaných motorizovaných zbraní v Červenej armáde. Nemeckí vojaci sa obávali hlavne veľkého rozsahu ničivej sily ich rakiet na pechotu vo voľnom priestore. Psychologický účinok ich kvíliacich a svištiacich rakiet bol údajne obrovský. Veľa vojakov v momente, keď počulo tento zvuk, okamžite zaľahlo do úkrytov. Dopad salvy rakiet jedinej kaťuše zničil všetko v okruhu 100 metrov.
Proti tankom boli kaťuše pomerne neúčinné. Skoro dve tretiny kaťuší bolo v bitkách zničených. Bolo to najmä preto, že nemali žiadnu pasívnu ochranu, ktorá z nich robila ľahké ciele aj pre nepriateľské letectvo. 
Taktika nasadenia.
Batéria kaťuší pozostávala z 8 odpaľovacích zariadení, húfnice, ktorá sa zastreľovala na cieľ a palebné informácie podávala ďalej pre kaťuše. Zvyšok ich veľkého zásobovacieho chvosta tvorilo asi 100 nákladných automobilov, ktoré viezli muníciu.
8. augusta 1941 Stalin osobne nariadil vytvoriť 8 gardových mínometných jednotiek, ktoré mali spadať pod vedenie vrchného veliteľstva (STAVKA-VGK). Každý mínometný pluk sa mal skladať z troch práporov, v každom po tri batérie. Celkovo tak malo byť v jednotke 36 zariadení BM-13 alebo BM-8. Samostatné gardové mínometné prápory mali 36 kaťuší v troch z 12 batérií. Do konca roku 1941 sa na fronte nachádzalo v službe 8 samostatných plukov, 35 samostatných práporov a 2 samostatné batérie, ktoré disponovali celkovo 554 odpaľovacími zariadeniami.
V júni 1942 boli vytvorené ťažké gardové mínometné pluky vybavené novými stacionárnymi odpaľovacími zariadeniami M-30. Tieto jednotky pozostávali z 96 raketometov v troch batériách. Od roku 1943 boli statickými odpaľovacími zariadeniami vybavené gardové mínometné brigády a neskôr divízie. Od júla 1942 bol prápor raketometov BM-13 prideľovaný každému tankovému zboru. V roku 1944 už sovietske jednotky používali zariadenia BM-31 v motorizovaných ťažkých gardových mínometných práporoch po 48 raketometov.

</doc>
<doc id="87037" url="https://sk.wikipedia.org/wiki?curid=87037" title="Achillobator">
Achillobator

Achillobator je vyhynutý rod veľkého vtákovitého dinosaura z čeľade Dromaeosauridae. Známy je z nekompletných pozostatkov. Žil pred približne 90 až 85 miliónmi rokov na území dnešného Mongolska. Jeho jediným druhom je Achillobator giganticus.
Opis.
Achillobator, pomenovaný po gréckom hrdinovi Achillesovi, predstavoval s telesnou dĺžkou okolo 5 m jedného z najväčších dromeosaurov. Podobne ako iné dromeosaury, bol veľmi vtákovitý dinosaurus, zrejme disponujúci perím (pokiaľ ho druhotne nestratil kvôli narastajúcej telesnej veľkosti). Mal podlhovastú a pomerne vysokú lebku, relatívne mohutnú stavbu tela a na oboch nohách veľký otáčavý pazúr, ktorým zraňoval svoje obete. 
Po objavení Achillobatora vystúpili niektorí vedci s myšlienkou, že Achillobator predstavuje chiméru (v paleontológii to znamená, že pozostatky opísané rodovým menom Achillobator patrili viac než jednému zvieraťu), keďže niektoré znaky na kostre sa javili príliš primitívne. Ďalšie štúdie však túto myšlienku nepodporili.
Klasifikácia.
V rámci Dromaeosauridae bol Achillobator členom podčeľade Dromaeosaurinae, kam patril aj ďalší veľký dromeosaurus – Utahraptor.

</doc>
<doc id="87038" url="https://sk.wikipedia.org/wiki?curid=87038" title="Kaťuša (pieseň)">
Kaťuša (pieseň)

Kaťuša (rus. Катюша) je sovietska vojnová pieseň o dievčine Kataríne, ktorá smúti za svojím milým, ktorý musel narukovať. Hudbu skomponoval v roku 1938 Matvej Blanter a text napísal básnik Michail Isakovskij. Prvýkrát ju uviedla známa speváčka ľudových piesní Lidija Ruslanova. Niektorí kritici poukázali na skutočnosť, že autorom hudby nemusí byť Blanter, pretože podobnú melódiu zakomponoval do svojej opery "Mavra" Igor Stravinskij v roku 1922.
Podľa piesne boli pomenované sovietske raketomety BM-8 a BM-13.
Slová.
Originálne slova v azbuke, prepis do slovenčiny a spievateľný preklad piesne:

</doc>
<doc id="87041" url="https://sk.wikipedia.org/wiki?curid=87041" title="Vladimir Grigorievič Šuchov">
Vladimir Grigorievič Šuchov

Vladimir Grigorievič Šuchov (* 28. august 1853 – † 2. február 1939) bol ruský architekt, poverený stavbou budovy GUM.
Stavba tohoto obchodu, nazývaného GUM (Štátny univerzálny obchod), sa začala v roku 1883 na nariadenie cára Alexandra III. Projektom boli poverení ruskí architekti Alexandr Nikolajevič Pomeraznev a Vladimir Grigorievič Šuchov. Budova bola postavená v neoklasickom štýle spájajúcom v sebe elementy ruskej stredovekej architektúry a nových konštrukčných prvkov, akými sú oceľová kostra a sklenená strecha.

</doc>
<doc id="87042" url="https://sk.wikipedia.org/wiki?curid=87042" title="Hmotný bod">
Hmotný bod

Hmotný bod (iné názvy: bodová hmotnosť, častica) je ideálny objekt, ktorý považujeme za bod s nenulovou hmotnosťou. Je to objekt so zanedbateľnými rozmermi a nenulovou hmotnosťou. Hmotný bod je teleso, ktorého rozmery možno zanedbať vzhľadom na ostatné rozmery, o ktorých sa pri danom pohybe uvažuje. Teleso môžeme nahradiť hmotným bodom len vtedy, keď všetky body telesa konajú ten istý pohyb. Ak uvažujeme o rotácii telesa, treba brať do úvahy aj jeho rozmery, a teda teleso nemožno nahradiť hmotným bodom.

</doc>
<doc id="87044" url="https://sk.wikipedia.org/wiki?curid=87044" title="Guagua Pichincha">
Guagua Pichincha

Aktívny stratovulkán Guagua Pichincha leží v Ekvádore v provincii rovnakého mena. Hlavné mesto Quito sa rozkladá na jeho východnom svahu.
Sopka je pomerne aktívna, od čias španielskej kolonizácie bolo zaznamenaných vyše 20 erupcií prevažne explozívneho charakteru, ale s malými objemami vyvrhnutých sopečných produktov. Výnimku tvoria erupcie v roku 1660, keď sopečný prach pokryl územie s polomerom a v samotnom Quite bola 30 cm hrubá vrstva popola, a v rokoch 1998-2001, keď boli ulice Quita opäť zasypané niekoľkými centimetrami popola. Častý je aj výskyt pyroklastických prúdov na západnej strane, ktoré pravidelne devastujú polia.
Úpätie sopky bolo aj dejiskom jednej z rozhodujúcich bitiek o juhoamerickú nezávislosť od Španielska. 22. mája 1822 porazili povstalecké vojská španielsku koloniálnu armádu a začali písať históriu moderného Ekvádora.

</doc>
<doc id="87045" url="https://sk.wikipedia.org/wiki?curid=87045" title="Nimbostratus">
Nimbostratus

Nimbostratus (skratka Ns), po slovensky dažďová sloha je nízko položený oblak vyskytujúci sa vo výškach do 3000 metrov. Je tmavý a beztvarý, môže však vyzerať ako osvetlený zvnútra, keď medzerami v ňom presvitá svetlejší stratus nad ním. Má veľmi nízku základňu a je dosť hrubý na to, aby úplne zakryl Slnko a Mesiac. Jeho základňa je taká nízka, že často zakrýva vrcholy kopcov, a hôr. Ak je celá obloha zatiahnutá nimbostratom, dni sú pochmúrne a noci tmavé. Ak je jeho teplota vyššia ako -10 °C, pozostáva hlavne z vody. Ak sa teplota oblaku pohybuje v intervale -10 °C až -20 °C, v spodnej časti bude pozostávať z vody a vo vrchnej z ľadu. Pod -20 °C bude pozostávať hlavne z ľadu. Vyskytuje sa celosvetovo okrem Antarktídy. Zmes vody a ľadu umožňuje vznik väčších ľadových kryštálikov, ktoré potom padajú ako sneh, alebo sa roztopia a začne pršať. Nimbostratus možno považovať za „najviac zrážkový“ oblak. Vyvoláva totiž nepretržitý dážď alebo sneženie. 

</doc>
<doc id="87047" url="https://sk.wikipedia.org/wiki?curid=87047" title="Kaťuša">
Kaťuša

Kaťuša (po rusky „Katka“) môže byť:

</doc>
<doc id="87048" url="https://sk.wikipedia.org/wiki?curid=87048" title="Stratus">
Stratus

Stratus (skratka St), po slovensky sloha alebo vrstva, je nízko položený oblak. Nachádza sa vo výškach do 3 000 metrov so základňou nižšie ako 2 000 metrov. Ak tento oblak leží na zemi, hovoríme o hmle. Má vzhľad beztvarej sivej vrstvy, cez ktorú môžeme, v závislosti od hrúbky, rozoznať ostré obrysy Slnka a Mesiaca. Pozostáva výlučne z vodných kvapôčok obsahujúcich 0,05 až 0,5 gramu na kubický meter. Vo vnútri stratu neexistuje kolmý pohyb vzduchu a preto nemôže spôsobiť dážď, sneženie, či krupobitie. Niekedy však z neho mrholí, alebo padá prachový sneh. Stratus sa často tvorí v noci za dobrého počasia, najmä nad vodou. Ráno, keď stúpne teplota, rýchlo sa rozplýva a vyparujú sa z neho kvapky vody. Typický frontálny stratus sa vytvára pozdĺž teplých frontov, kde je teplý a stabilný vzduch pomaly nadvihovaný chladnejším vzduchom. Tento oblak predpovedá zrážky spolu s cirostratom a altostratom, zjavuje sa až potom, ako sa vytvoria predchádzajúce dva oblaky. Stratus potom nadväzuje na nimbostratus (dažďová sloha). 

</doc>
<doc id="87052" url="https://sk.wikipedia.org/wiki?curid=87052" title="Pohyb (fyzika)">
Pohyb (fyzika)



</doc>
<doc id="87053" url="https://sk.wikipedia.org/wiki?curid=87053" title="Rádiové žiarenie">
Rádiové žiarenie

Rádiové žiarenie (iné názvy: rádiové lúče, ako vlnenie: rádiové vlnenie/vlny, skôr neformálne: rádiovlny; ako časť elektromagnetického spektra: rádiové spektrum, pásmo rádiových vĺn, v niektorých kontextoch aj rádiofrekvenčné pásmo) je elektromagnetické žiarenie s kmitočtom menším ako 300 GHz (s vlnovou dĺžkou väčšou ako 1 milimeter) a väčším ako 10 kHz (s vlnovou dĺžkou menšou ako 30 km). 
Zemská atmosféra prepúšťa rádiové žiarenie s vlnovou dĺžkou 1 mm až 30 m (tzv. rádiové okno). Rádiové vlny v rozsahu 9 kHz až 3000 GHz sa používajú na prenos informácií v oboroch ako rozhlas, televízia, rádioamatérstvo alebo rádiom ovládaný model. Štúdiom vesmírneho rádiového žiarenia sa zaoberá rádioastronómia.
Objav.
Rádiové vlny prvýkrát predpovedala matematická práca vykonaná v roku 1867 škótskym matematickým fyzikom Jamesom Clerkom Maxwellom. Jeho matematická teória, ktorá sa teraz nazýva Maxwellove rovnice, predpovedala, že spojené elektrické a magnetické pole môže cestovať vesmírom ako „elektromagnetická vlna“. Maxwell navrhol, aby svetlo pozostávalo z elektromagnetických vĺn veľmi krátkej vlnovej dĺžky. V roku 1887 nemecký fyzik Heinrich Hertz demonštroval realitu Maxwellových elektromagnetických vĺn experimentálnym generovaním rádiových vĺn vo svojom laboratóriu a ukázal, že vykazujú rovnaké vlnové vlastnosti ako svetlo: stojaté vlny, lom, difrakcia a polarizácia. Taliansky vynálezca Guglielmo Marconi vyvinul prvé praktické rádiové vysielače a prijímače okolo rokov 1894–1895. Za rozhlasové práce dostal Nobelovu cenu za fyziku v roku 1909. Rádiová komunikácia sa začala komerčne používať okolo roku 1900. Okolo roku 1912 pôvodný názov, „Hertzova vlna“ nahradil moderný výraz „rádiová vlna“.

</doc>
<doc id="87054" url="https://sk.wikipedia.org/wiki?curid=87054" title="Rádiové vlny">
Rádiové vlny



</doc>
<doc id="87056" url="https://sk.wikipedia.org/wiki?curid=87056" title="Karmel">
Karmel

Karmel (hebr. , arab. "Džabal al-Karmal") je pohorie v Izraeli. Tiahne sa od pobrežia Stredozemného mora na juhovýchod, má dĺžku 23 km, šírku až 10 km a výšku až 546 m.
Názov pohoria je odvodený z hebrejského výrazu "„kerem el“", čo znamená „Božia vinica“. Pohorie bolo v minulosti skutočne pokryté vinicami a je známe svojou bujnou vegetáciou, za ktorú vďačí pomerne vysokému množstvu zrážok (v priemere 500-600 mm ročne). Priemerná teplota v oblasti sa pohybuje okolo 19 °C, priemerná vlhkosť je na úrovni 69%. Medzi rastlinné druhy, ktoré sa na Karmeli vyskytujú, patrí napr. rohovník obyčajný, borovica halepská a dub "Quercus calliprinos". Z fauny tu žije srnec lesný, daniel škvrnitý, výr skalný a sup bielohlavý. V roku 1996 bolo pohorie vyhlásené za prírodnú rezerváciu UNESCO.
Na pohorí sa rozkladá časť mesta Hajfa a ďalšie menšie mestá, ako napr. Nešer, Tirat ha-Karmel a Zichron Ja'akov.
Dejiny.
Hora Karmel sa spomína už v hebrejskej Biblii. Práve tu sa uskutočnil zápas proroka Eliáša s uctievačmi Baala, ktorý sa skončil Eliášovým víťazstvom. 
Hovorí sa aj o zjaveniach Panny Márie Karmelskej aj o škapuliari.
Na Karmeli založil v 12. storočí istý pútnik alebo križiak "Berthold" († po 1185) kontemplatívnu katolícku rehoľu karmelitánov. Rehoľa sa postupne rozrástla a dnes je jednou z najväčších katolíckych reholí vôbec. Karmelitánska konštitúcia z roku 1281 sa priamo odvoláva na eliášovskú tradíciu na Karmeli: 
"„Od tých čias, keď proroci Eliáš a Elizeus zbožne prebývali na hore Karmel, svätí otcovia Starého i Nového zákona (...) bez prestania žili chvályhodným spôsobom života vo svätom pokání pri Eliášovom prameni.“" 
Archeologické nálezy prítomnosť židovských pustovníkov na mieste nepotvrdili.
Počas prvej svetovej vojny hral Karmel dôležitú strategickú úlohu: pri priesmyku karmelským hrebeňom naproti Jezraelskému údoliu sa odohrala Bitka pri Meggide. Táto bitka spôsobila obrat vo vojne s Osmanskou ríšou. Britov v nej viedol generál Edmund Allenby. 
Podľa novozákonnej knihy Zjavenia svätého Jána sa pri Meggide odohrá eschatologická bitka Armagedon.
Na hore Karmel sa nachádza aj medzinárodné bahájske centrum s telesnými pozostatkami Bába a Bahá’u’lláha.

</doc>
<doc id="87058" url="https://sk.wikipedia.org/wiki?curid=87058" title="1. Newtonov pohybový zákon">
1. Newtonov pohybový zákon



</doc>
<doc id="87059" url="https://sk.wikipedia.org/wiki?curid=87059" title="2. Newtonov pohybový zákon">
2. Newtonov pohybový zákon



</doc>
<doc id="87060" url="https://sk.wikipedia.org/wiki?curid=87060" title="3. Newtonov pohybový zákon">
3. Newtonov pohybový zákon



</doc>
<doc id="87061" url="https://sk.wikipedia.org/wiki?curid=87061" title="Trajektória (krivka)">
Trajektória (krivka)

Trajektória alebo dráha je čiara, ktorú opisuje fyzický objekt pri pohybe priestorom. Jedná sa teda o množinu všetkých polôh, ktoré teleso počas rôznych časových okamihoch pohybu zaujíma.
Trajektóriou môže byť priamka, kružnica, elipisa, hyperbola alebo akákoľvek iná hladká krivka. Podľa tvaru trajektórie môžeme rozdeliť pohyb na:
Dĺžka trajektórie sa taktiež nazýva dráha a značí sa formula_1. Je to vzdialenosť, ktorú hmotný bod opíše za nejakú určitú dobu, jedná sa teda o funkciu času: formula_2. Matematický výraz, ktorý určuje dráhu v závislosti od času sa nazýva zákonom dráhy.
Matematicky je trajektória pohybu hmotného bodu úplne určená diferencovateľnou funkciou formula_3, ktorá každému časovému okamihu formula_4 z nejakého intervalu formula_5 jednoznačne priradí polohu v priestore formula_6, t.j. formula_7. Diferencovateľnosť funkcie formula_8 je nevyhnutná pre existenciu okamžitej rýchlosti. 
Kinematika trajektórií.
Matematicky je fyzický priestor modelovaný ako trojrozmerný euklidovský priestor a čas je jednorozmerný. Výberom konkrétnej vzťažnej sústavy môžeme polohu ľubovoľného hmotného bodu opísať trojzormerným polohovým vektorom formula_6. Trajektóriu daného hmotného bodu dostaneme tak, že každému času formula_10 priradíme polohu v priestore formula_11, t.j. trajektória je úplne určená priradením formula_12. Takýmto štúdiom pohybu, pričom sa nepozeráme na dôvod pohybu ale na pohyb ako celok, sa zaoberá kinematika.
Okamžitá rýchlosť a dráha.
Uvažujme polohy hmotného bodu v časoch formula_10 a formula_14, t.j. formula_11 a formula_16. Hmotný bod sa pri pohybe medzi týmito dvoma bodmi pohyboval priemernou rýchlosťou rovnou rozdielu polôh podelenou časovým rozdielom medzi danými polohami. Symbolicky:
formula_17.
Ak budeme uvažovať stále menšie a menšie časové rozdiely formula_18 medzi uvažovanými bodmi, teda, ak prejdeme k limite formula_19, dostávame okamžitú rýchlosť formula_20 v čase t definovanú ako
formula_21.
Matematicky sa jedná o deriváciu funkcie formula_11. Rozdiel formula_23 je pre veľmi malé formula_18 (ktorý v takomto prípade zapisujeme ako formula_25) tiež veľmi malý a píšeme ho ako formula_26. Okamžitá rýchlosť je potom podiel týchto dvoch "infinitesimálnych" (t.j. nekonečne malých) veličín:
formula_27.
Veľkosť infinitesimálneho vektora formula_26 môžeme chápať ako vzdialenosť medzi bodmi formula_11 a formula_30. Sumáciou týchto malých príspevkov formula_31 dostávame dĺžku formula_1 trajektórie alebo dráhu. Matematicky sa jedná o integrál funkcie formula_11:
formula_34,
kde
formula_35
je veľkosť okamžitej rýchlosti.
Fyzika trajektórií.
Známým príkladom trajektórií sú trajektórie malých projektilov, ktoré môžeme modelovať ako hmotné body (častice). V najjednoduchšom priblížení sa jedná o pohyb hmotného bodu v homogénnom silovom poli (napr. gravitačné pole pri povrchu Zeme), v tomto prípade je trajektóriou parabola. Ak chceme modelovať pohyb projektilov presnejšie, museli by sme započítať nehomogénnosť gravitačného poľa Zeme, odporvé sily pri pohybe vo vzduchu, či nenulové rozmery projektilu. Štúdiu pohybu projektilov sa venuje balistika.
Ak sa obmedzíme na jednoduchší model, v ktorom opisujeme fyzikálne objekty ako hmotné body, t.j. zanedbávamé rozmery telies, tak trajektóriu úplne opíšeme polohovým vektorom ako funkciou času. Sir Isaac Newton poskytol rovnice, ktoré nám umožnia zistiť tvar trajektórie pohybujúceho sa hmotného bodu. Jedná sa o druhý Newtonov pohybový zákon, ktorý vraví, že častica s polohovým vektorom formula_6 a hmotnosťou formula_37 sa bude pohybovať tak, že jej polohový vektor vyhovuje obyčajnej diferenciálnej rovnici
formula_38,
kde formula_39 je zrýchlenie pohybujúcej sa častice.
Významným úspechom Newtonovej mechaniky bolo úspešné matematické odvodenie Keplerových zákonov planetárneho pohybu, podľa ktorých sa planéty pohybujú okolo slnka po elipsách málo odlišných od kružníc a Slnko je v ohnisku týchto elíps. Newtonove pohybové zákony spolu s Newtonovým gravitačným zákonom umožňujú odvodiť túto skutočnosť pre tvar trajektórie planét.

</doc>
<doc id="87064" url="https://sk.wikipedia.org/wiki?curid=87064" title="Zoznam predsedov vlády Austrálie">
Zoznam predsedov vlády Austrálie

Toto je zoznam predsedov vlád Austrálie.

</doc>
<doc id="87073" url="https://sk.wikipedia.org/wiki?curid=87073" title="Patriot">
Patriot

Patriot môže byť:

</doc>
<doc id="87075" url="https://sk.wikipedia.org/wiki?curid=87075" title="Hizballáh">
Hizballáh

Hizballáh (z , alebo "Hizbu-lláh" - "Božia strana", "Alláhova strana") je libanonská šiitská politická a vojenská organizácia. Vznikla v roku 1982 zjednotením niekoľkých šiitských skupín v reakcii na izraelskú inváziu do Libanonu. V arabskom a moslimskom svete je považovaná za legitímnu politickú stranu, avšak Izrael a niektoré štáty západného sveta ju považujú za teroristickú organizáciu. 
Vojenská zložka Hizballáhu sa nazýva Islamský odpor ("al-Mukawama al-Islamíja"). Viedla boj proti izraelskej okupácii južného Libanonu a bola aj po stiahnutí izraelskej armády zainteresovaná v pohraničných potýčkach, ktoré viedli k vzniku izraelsko-libanonského konfliktu v júli 2006.
Civilná zložka Hizballáhu sa venuje okrem iného humanitárnej činnosti (prevádzkuje sirotince, nemocnice a školy), vlastní televíznu stanicu "al-Manar", rozhlasovú stanicu "an-Núr" a týždenník "as-Safar".
Súčasné postavenie Hizballáhu v Libanone.
Hizballáh posilnil svoje zastúpenie v libanonskom parlamente po voľbách, ktoré prebehli v máji a júni 2005. V 128-člennom parlamente má hnutie teraz 23 poslancov (predtým 8) a vo vláde má dvoch ministrov a tretí je ním podporovaný.
Vznik.
Na konci roku 1982 vyslal Irán svojich tajných agentov do Libanonu za účelom vytvorenia revolučného islamského hnutia v Libanone. Skupina radikálnych šiitských moslimov vedených svojimi religióznymi duchovnými sa stala základom Hizballáhu, organizácie ktorej cieľom bolo vytvoriť v Libanone zmietanom občianskou vojnou teokratickú vládu na iránsky spôsob a následne vytvoriť podobnú vládu v celom arabskom svete. V priebehu rokov sa Hizballáh stal súčasťou libanonského politického procesu, ale tiež organizáciou, ktorá sa pre dosiahnutie svojich cieľov neštíti ani teroru.
Počas svojho pôsobenia sa Hizballáh neustále vyvíjal, za pomoci iránskej a sýrskej asistencie vytvoril mohutnú vojenskú sieť v oblasti južného Libanonu. Milície Hizballáhu boli regrutované hlavne zo šiitských oblastí južne a západne od Bejrútu a samozrejme z južného Libanonu. 
Hizballáh sa stal známy hlavne svojimi teroristickými aktivitami proti Izraelu, či už raketovými útokmi na severný Izrael, alebo bombovými útokmi na rôzne Izraelské objekty v zahraničí. Ďalším cieľom Hizballáhu je USA, ako hlavný zahraničný spojenec Izraela.
Vojenské akcie.
Hizballáh má elitné komando: Jednotku 13. V roku 1997 zničila jednu izraelskú prepadovú jednotku: 11 elitných vojakov zabila a 4 zranila. Tento úspech prispel k stiahnutiu Izraela z južného Libanonu.

</doc>
<doc id="87079" url="https://sk.wikipedia.org/wiki?curid=87079" title="Caudipteryx">
Caudipteryx

Caudipteryx bol malý vtákovitý dinosaurus, v minulosti v niektorých prípadoch chybne považovaný za druhotne nelietavého vtáka. Známy je z pozostatkov piatich jedincov v dvoch druhoch, zahrňujúcich skamenené odtlačky peria. Žil pred 125 až 120 miliónmi rokov na území dnešnej Číny.
Opis.
Rod Caudipteryx, dlhý približne 1 meter, predstavoval jedného z najmenších dinosaurov. Vyznačoval sa krátkou lebkou so zobákom, takmer bezzubými čeľusťami (pár malých zubov ešte ostalo v prednej časti hornej čeľuste), pomerne dlhý krk, na beh uspôsobené zadné končatiny a mimoriadne skrátený chvost. Chvost vystužený chvostovou chrbticou bol jedným z najkratších, aké mali známe dinosaury. Telo bolo pokryté perím s dĺžkou až do 1,4 cm, pričom najdlhšie perie (až 20 cm) sa nachádzalo na predných končatinách a chvoste. Bolo symetrické, na let teda nevhodné. Pri všetkých známych jedincoch kaudipteryxa sa zachovali aj oválne gastrolity veľké v priemere 4 mm.
Spôsob života.
Kaudipteryx bol bylinožravý alebo všežravý živočích schopný veľmi rýchleho behu. Žil v lesnatom mokraďovitom prostredí s početnými jazerami a prítomnými aktívnymi sopkami. Perie pokrývajúce telo svedčí o stálej teplote tela a teda aktívnom spôsobe života. Dlhé perie na predných končatinách a chvoste svojou symetrickou stavbou nezodpovedalo periu potrebnému pre let, ktoré je symetrické (nachádzané napr. už pri rode Microraptor). Pre prípadný let mal tento dinosaurus nevhodnú stavbu tela: dlhé nohy a prikrátke predné končatiny. Je pravdepodobné, že samce dlhé perie na predných končatinách a krátkom chvoste využíval podobne ako dnešné moriaky, pávy alebo príbuzné druhy – na predvádzanie sa pred samicami. 
Nález a pomenovanie.
Kaudipteryx si svoje meno „operený chvost“, vyslúžil pre svoj vzhľad. Pomenovala ho tak v roku 1998 štvorica paleontológov, ktorí jeho prvú fosíliu našli v mäkkých vrstvách hornín súvrstvia I-sien (Yixian) v provincii Liao-ning na severovýchode Číny. Odvtedy sa tu našli mnohé kompletné fosílie tohto dinosaura. Z tejto provincie pochádza aj niekoľko ďalších zaujímavých fosílii. Patrí medzi ne Protoarchaeopteryx, Sinosauropteryx, alebo Dilong a Sinornithosaurus, tiež operené, ale nelietavé teropódy. V Liao-ningu tieto malé operené teropódy padli za obeť pravdepodobne v dôsledku sopečnej erupcie.
Klasifikácia.
Caudipteryx ako vták.
Niektorí vedci považovali vo svojich štúdiách rod Caudipteryx za druhotne letu neschopného vtáka (napr. Maryanska a Osmolska, 2002). Avšak mnohé znaky, ktoré kaudipteryxa mali radiť medzi vtáky, nachádzame aj u iných dinosaurov (zuby s rozšírenými koreňmi, zväčšená premaxilla, skrátený chvost). Dyke a Norell publikovali v roku 2005 štúdiu, ktorou vyvrátili staršie tvrdenia považujúce kaudipteryxa za vtáka, pričom od čias publikovania ich práce neboli zistené žiadne nové fakty protirečiace zaradeniu rodu Caudipteryx medzi nevtáčie dinosaury. V podstate všetky fylogenetické analýzy zahrňujúce aspoň niekoľko ďalších nevtáčích dinosaurov ukázali niekoľko z nich ako bližšie vtákom než kaudipteryx. 
Caudipteryx ako oviraptorosaur.
Kaudipteryx je dnes na základe mnohých podobností a fylogenetických analýz považovaný za zástupcu vtákovitej skupiny Oviraptorosauria. Presnejšie, bol jej veľmi primitívnym členom. V rámci Oviraptorosauria nachádzame dokonca aj prípady, kedy si niektoré krátkochvosté formy nezávisle od vtákov vytvorili tzv. pygostyl, teda kosť tvorenú zrastenými kosťami chvostom. Pygostyl je nerátajúc tieto formy charakteristickým znakom krátkochvostých vtákov (Pygostylia).

</doc>
<doc id="87080" url="https://sk.wikipedia.org/wiki?curid=87080" title="Planckove jednotky">
Planckove jednotky

Planckove jednotky alebo Planckova stupnica je skupina fyzikálnych jednotiek definovaných a zavedených nemeckým fyzikom Maxom Planckom. Planckove jednotky vyznačujú hranice platnosti známych fyzikálnych zákonov. Pri vzdialenostiach menších než "Planckova dĺžka" (približne 10−35 m) a časoch kratších než "Planckov čas" (približne 10−43 s) strácajú priestor a čas vlastnosti ako kontinuum. Každý objekt s rozmermi menšími než Planckova dĺžka by mal podľa princípu neurčitosti také veľké množstvo energie resp. hmoty, že by nevyhnutne musel skolabovať do čiernej diery. Hľadanie zodpovedajúcej teórie kvantovej gravitácie patrí doteraz k základným fyzikálnym problémom.
Planckove jednotky tvoria prirodzený systém jednotiek dĺžky, času a hmotnosti tým, že sú vyjadrené pomocou najzákladnejších fyzikálych konštánt — gravitačnej konštanty ("κ" resp. "G"), rýchlosti svetla ("c"), Planckovej konštanty ("h"), Boltzmannovej konštanty ("k"B) a permitivity vákua ("ε"0). V teórii kvantovej gravitácie resp. v kvantovej fyzike všeobecne je zvyk považovať Planckove jednotky za základné a odvodzovať od nich "G", "c" a "h".
Planckove jednotky sú niekedy fyzikmi nazývané aj "Božské jednotky".
Definície.
Definícia Planckových jednotiek vychádza z jednoduchej analýzy rozmerov, kedy sa hľadá vhodný matematický výraz pre rozmer dĺžky, času resp. hmotnosti. Jednotlivé členy "G, c", formula_1, "ε"0 a "k"B sa navzájom len násobia, delia, umocňujú a odmocňujú a platí formula_2.
Okrem týchto základných jednotiek sú definované aj odvodené jednotky:
Planckova plocha hrá dôležitú úlohu v teórii strún a pri pochopení entropie čiernych dier v súvislosti s holografickým princípom.

</doc>
<doc id="87082" url="https://sk.wikipedia.org/wiki?curid=87082" title="John Bennett Fenn">
John Bennett Fenn

John Bennett Fenn (* 15. jún 1917, New York – † 10. december 2010, Richmond, Virgínia) bol americký profesor analytickej chémie. V roku 2002 získal spolu s Koichim Tanakaisom a Kurtom Wüthrichtom Nobelovu cenu za chémiu za rozvoj metód identifikácie a štrukturálnej analýzy biologických makromolekúl. Fenn získal cenu na poli hmotnostnej spektrometrii, špecificky za použitie "Electrospray ionization", techniky často používanej na identifikáciu a analýzu biologických makromolekúl.

</doc>
<doc id="87083" url="https://sk.wikipedia.org/wiki?curid=87083" title="John Fenn">
John Fenn



</doc>
<doc id="87086" url="https://sk.wikipedia.org/wiki?curid=87086" title="Svietivka svätojánska">
Svietivka svätojánska

"Svietivka svätojánska môže byť aj zastaraný názov druhu svietivka obyčajná (Lamprohiza splendidula), pozri svietivka obyčajná"
Svietivka svätojánska (iné názvy pozri nižšie; lat. "Lampyris noctiluca" alebo zastarano "Cantharis noctiluca") je chrobák z čeľade svietivkovité (staršie názvy: svetluškovité, svätojánkovité; lat. "Lampyridae"). Je príznačný tým, že dokáže vydávať svetlo (bioluminiscencia). Svietia samce aj samice, lietať vedia len samčeky. Svetlo im slúži ako rozpoznávací signál.
Názvy.
Slovenské názvy tohto druhu sú: svietivka svätojánska, svetluška svätojánska; staršie: svietivka väčšia, svätojánka veľká, nesprávne: "svietilka svätojánska" ; ľudovo alebo staršie: svätojánska muška [staršie alebo nárečovo: "svatojánska muška", nárečovo: "svatovianska muška"], svetluška, svätojánsky [alebo "svatojánsky"] chrobáčik; ľudovo: jánska [alebo jánovská] muška; zastarano: "muška svätojánská" [alebo "svatojánská"], "svetlomuška", "svätojánska" [alebo "svatojánská"] "lienka", "jánska lienka", "svätojánska" [alebo "svatojánská"] "mucha", "nočná muška". 
Uvedené názvy (okrem názvov svetluška svätojánska, svietivka väčšia a svätojánka veľká) môžu niekedy označovať (aj) druh svietivka obyčajná (=svietivka menšia, svetluška obyčajná, svetluška menšia, svätojánka malá, zastarano: svetluška; lat. "Lamprohiza splendidula" alebo "Phausis splendidula" alebo zastarano "Lampyris splendidula").
Opis.
Svietivky svätojánske patria k chrobákom, pri ktorých sa samček od samičky výrazne odlišuje (pohlavný dimorfizmus). Samčeky sú dlhé 10 až . Chitínový pancier je sfarbený dohneda, len na trupe sa nachádza, na okrajoch žlté sfarbenie. Telo je dosť ploché. Na dlhých krovkách sa nachádza niekoľko pozdĺžnych rýh, ktoré sú jemne posiate chĺpkami. Hlavu nevidno, pretože je schovaná pod trupovým pancierom. Napriek tomu je možné rozoznať nitkovité tykadlá. Na siedmom krúžku na brušku má samček žltú svetelnú škvrnu.
Samičky sú dlhé 15 – . Nemajú žiadne krovky, takže vyzerajú skôr ako larvy. Hlava je rovnako schovaná pod chitínovým pancierom trupu. Samičky majú podstatne viac svetelných orgánov ako samčeky. Svetelné políčka sa nachádzajú na šiestom a siedmom krúžku trupu a na ôsmom sú ešte dodatočné svetelné škvrny.
Spôsob života.
Svietivky svätojánske sú aktívne v noci. Samčeky lietajú slabo svietiac a hľadajú si samičky, ktoré ležia v tráve a svietia veľmi výrazne. Svetlo môžu podľa vôle zapnúť alebo vypnúť. Larvy žijú na zemi a živia sa slimákmi. Aj ony už môžu slabo svietiť. Po päťnásobnom zvlečení sa zakuklia. Z kukly sa vyliahne dospelý jedinec.
Hlavný výskyt dospelých jedincov, teda obdobie párenia, je v strednej Európe júl a august. V teplých letných mesiacoch svietia samičky pri dostatočnej tme asi od 22. do 01. hod.
Výskyt.
Svietivky svätojánske sú v Európe široko rozšírené, ale nie sú až také časté. Môžeme ich nájsť hlavne na lúkach a okrajoch lesov. Ich doba lietania je od júna do septembra.

</doc>
<doc id="87087" url="https://sk.wikipedia.org/wiki?curid=87087" title="°C">
°C



</doc>
<doc id="87088" url="https://sk.wikipedia.org/wiki?curid=87088" title="Black Sabbath (rozlišovacia stránka)">
Black Sabbath (rozlišovacia stránka)

Black Sabbath môže byť:

</doc>
<doc id="87089" url="https://sk.wikipedia.org/wiki?curid=87089" title="Štefanovičova ulica">
Štefanovičova ulica

Štefanovičova ulica je ulica:

</doc>
<doc id="87090" url="https://sk.wikipedia.org/wiki?curid=87090" title="New age">
New age

New age (angl. "nový vek") alebo nový vek (ďalšie názvy: vek vodnára, obdobie slnka, obdobie solária) je duchovné (náboženské) hnutie založené v 80. rokoch 20. stor. v USA, inšpirované a ovplyvnené panteizmom a východnými duchovnými prúdmi. Pojem zastrešuje celý rad ľudí, organizácií, akcií, praktík a myšlienok. Skladá sa z niekoľkých myšlienkových prúdov, má svoju vlastnú filozofickú a náboženskú interpretáciu a dovoláva sa vedeckých názorov. Podľa niektorých názorov vzniklo hnutie z potreby odrážať postmodernistické sklamanie nad vedou a pokrokom.
Mnohé jeho zoskupenia pripomínajú deštruktívne kulty.
New age hlása spirituálnu evolúciu jednotlivca, hľadanie skrytých individuálnych duchovného rozmeru, zdroj šťastia nachádza v človeku samom. New age sa opiera o vieru v duchovnú transformáciu človeka: zmena seba a sveta sa vedno spájajú tak, ako cesta spasenia a cieľ.
New age sa chápe ako evolúcia celkového uvedomenia sebatranscedencie človeka a ako odklonenie sa od racionálne mechanistického svetonázoru. V spasiteľskom procese osvietenia získaná spirituálna energia ovplyvňuje evolučný skok k vedomému kozmu – metafyzika ako panenteistická transcedencia. So zreteľom na temný strach z katastrofy (apokaliptika New Agu) sa pristupuje k času obrátenia, vyzýva sa k zodpovednosti jednotlivec, s realizáciou zodpovednosti sa obracia na spirituálnu sieť miestnych skupín a na pozitívne myslenie. Sekulárna viera v pokrok sa nahradzuje mýtickým znovuodhalením strateného vedenia predchádzajúcich kultúr. Náboženstvo ako ekokultivácia a ignorovanie strnulého kresťanstva ako mestského náboženstva, náboženstva inštitúcií, rozhodný ekumenizmus atď. 
New age zahŕňa rozličné spoločenské hnutia a hypotézy: 
Korení v Teozofickej spoločnosti, v niektorých ideách pragmatizmu W. Jamesa. 
'Filozofi' new age zhrnuli problémy našej doby, ktoré tu nepochybne sú, a urobili z nich najväčšiu krízu v dejinách ľudstva. Údajne predstavuje zároveň medzník k novej epoche. Túto krízu – podľa nich – zavinil náš osvietenský izolovaný, lineárny a mechanizovaný obraz sveta. Cestou z nej je transformácia povedomia. Vychodiskovým bodom je pritom nový postoj k prírode a okolitému svetu, k duchu, telu a duši, k vede a technike, k spoločnosti a blížnemu. Všetky tieto stavebné kamene nového povedomia majú byť spojené medzi sebou a s východnými náboženskými tradíciami, s tajomnými učeniami a mýtmi stredoveku, antiky a prehistorickej doby, ako aj s prvkami všetkých svetových náboženstiev. V konečnom dôsledku má teda v povedomí všetko so všetkým vstúpiť do zväzku. Výsledok: všestranný človek, ktorý 'sa cíti spojený s kozmom ako celok'. To je ten medzník k novej ére, obdobiu Vodnára. Po osobnej transformácii bude nasledovať transformácia celej spoločnosti v nový vek s vyšším spirituálnym povedomím, čo sa označuje ako 'spiritualita new age'. 
Toto 'preskočenie iskry' sa pokladá za čosi revolučné: pre nadšencov za new age to znamená vytúžený 'evolučný skok' v dejinách ľudstva. 
V tejto myšlienkovej stavbe Boh figuruje ako neosobná sila a človek ako časť božstva. Jeho povedomie môže mať účasť na 'kozmickom povedomí'. Duch určuje hmotu a človek to môže spoznať na ceste 'osvietenia'. Zlo je identické so stavom neosvietenia. Účelom a náplňou života je v dôsledku toho uvedomenie si našej božskej prirodzenosti prostredníctvom ovládania spirituálnych techník a tým dosiahnutie duchovno-spirituálnej moci. 
Myšlienky new age nie sú nové, predstavujú sa skôr ako príznaky v súčasnosti sa rozmáhajúcej neognózy… 
Pretože cesta osvietenia… sa nedá absolvovať za jeden ľudský život, zaujíma v hnutí new age centrálne postavenie viera v reinkarnáciu (znovuzrodenie). Minulé a budúce životy možno aplikáciou určitých psychotechník (napr. reinkarnačná terapia) zažiť ešte raz, resp. anticipovať, 'predžiť'. Terajšiemu jestvovaniu sa tak pripisuje iba relatívny význam alebo sa predstavuje zodpovedne tomu-ktorému chápaniu dokonca ako ilúzia.

</doc>
<doc id="87094" url="https://sk.wikipedia.org/wiki?curid=87094" title="Gymnázium Jura Hronca">
Gymnázium Jura Hronca

Gymnázium Jura Hronca (skratka GJH) je gymnázium so zameraním na matematiku, fyziku a informatiku na Novohradskej ulici v Bratislave. Tvorí organizačnú zložku "Spojenej školy Novohradská", založenej 1. januára 2005 spojením Gymnázia Jura Hronca a Základnej školy Košická, sídliacich v tej istej budove.
Každoročne sa otvárajú klasické triedy štvorročného štúdia so zameraním na informatiku a osemročného štúdia so zameraním na programovanie. Od roku 1994 škola organizuje Korešpondenčný seminár z matematiky. Od roku 2004 realizuje aj päťročný slovensko-anglický bilingválny program. K začiatku školského roku 2022/23 navštevovalo gymnázium 893 žiakov v 31 triedach a celú spojenú školu 1 219 žiakov v 45 triedach.
Od roku 1994 sa na gymnáziu realizuje medzinárodný International Baccalaureate Diploma Programme ("IB") – študijný program tretieho a štvrtého ročníka určený predovšetkým pre študentov hodlajúcich po maturite pokračovať v štúdiu v zahraničí. V súvislosti so spojením so Základnou školou Košická tiež škola realizuje medzinárodné programy Primary Years Programme (PYP) a Middle Years Programme (MYP), na úkor zníženého počtu tried klasickej základnej školy. Od školského roku 2011/2012 sa otvára trieda s programom PYP aj v slovenskom jazyku na úkor otvorenia triedy klasickej základnej školy.&lt;ref name="vynatok-17/18"&gt;&lt;/ref&gt;
Z dvanástich rebríčkov organizácie INEKO za obdobie školských rokov 2011/122022/23 sa GJH umiestnilo 4× na prvom, 4× na druhom a 4× na treťom mieste v kategórii gymnázií na Slovensku, podľa metodiky odrážajúcej výsledky žiakov počas uplynulých štyroch rokov, berúc do úvahy písomné maturity, mimoriadne výsledky v súťažiach a regionálnu uplatniteľnosť na trhu práce.
Od 1. januára 2023 je riaditeľkou spojenej školy opäť Renáta Karácsonyová, ktorá vystriedala 2 roky pôsobiacu Janu Trúsikovú.
História.
Škola vznikla v roku 1959 ako Jedenásťročná stredná škola na Novohradskej ulici, v roku 1962 sa pretransformovala na "Strednú všeobecnovzdelávaciu školu" ("SVŠ") a otvorilo sa štúdium so
zameraním na numerickú matematiku a obsluhu počítacích strojov. V roku
1967 SVŠ Novohradská získala čestné pomenovanie po vynikajúcom slovenskom matematikovi akademikovi Jurovi Hroncovi a v roku
1969 sa mení na Gymnázium Jura Hronca. Od roku
1994 sa na GJH začína realizovať medzinárodný maturitný program – IB s celoslovenskou pôsobnosťou, ktorý bol v roku
2005 rozšírený o programy pre mladšie vekové kategórie žiakov – PYP a MYP.

</doc>
<doc id="87095" url="https://sk.wikipedia.org/wiki?curid=87095" title="GJH">
GJH



</doc>
<doc id="87096" url="https://sk.wikipedia.org/wiki?curid=87096" title="Chacana">
Chacana

Chacana je masívny, silne erodovaný vulkanický komplex pozostávajúci z rozľahlej kaldera (32 × ) a niekoľkých lávových dómov, ležiaci v Ekvádore. Vyvinul sa v pliocéne až holocéne v troch cykloch. Počiatočná aktivita nastala pred 30 000 až 21 000 rokmi. Početné lávové dómy sú zdrojom explozívnych erupcií od holocénu až po 18. storočie.
Komplex je tvorený vyvretými horninami s rôznym zložením: od andezitov až po ryolity. Blízko kaldery, smerom na juhovýchod sa nachádza stratovulkán Antisana.

</doc>
<doc id="87097" url="https://sk.wikipedia.org/wiki?curid=87097" title="Gymnázium Novohradská">
Gymnázium Novohradská



</doc>
<doc id="87099" url="https://sk.wikipedia.org/wiki?curid=87099" title="Sumaco">
Sumaco

Zalesnený stratovulkán Sumaco sa týči do výšky približne 4 000 m nad pralesmi západnej Amazonskej panvy v izolovanej pozícii východne od ekvádorskej vulkanickej reťaze. Tým, že sa nenachádza v hlavnej vulkanickej oblasti, má aj odlišné zloženie láv - prevažne alkalické tefrity, fonolity a bazanity. Napriek silnej erozívnej činnosti častých dažďov si uchováva symetrický kužeľový tvar. Posledná erupcia sa odohrala v roku 1895 (± 30 rokov).

</doc>
<doc id="87102" url="https://sk.wikipedia.org/wiki?curid=87102" title="Ole Beich">
Ole Beich

Ole Beich (* 1955, Esbjerg, Dánsko – † 16. október 1991, Kodaň, Dánsko) bol dánsky gitarista a basgitarista.
V mladom veku sa stal miestnou rock'n'rollovou ikonou so svojou gitarou Fender Telecaster, dobrým výzorom, dlhými blond vlasmi a rock'n'rollovým správaním. Obľuboval Rolling Stones, Ten Years After, Cactus, Led Zeppelin a Link Wray. Hrával na gitare aj basgitare v niekoľkých miestnych kapelách než sa rozhodol preskúmať rockovú scénu v Los Angeles. Bol pôvodným členom skupiny L.A. Guns a zakladajúcim členom kapely Guns N’ Roses. Speváci Axl Rose a Michael Jagosz sa vymenili za frontmanov počas Beichovho pôsobenia v kapele. Beich odohral zopár vystúpení s Guns N’ Roses začiatkom roka 1985 predtým než sa rozhodol skupinu opustiť pretože s niektorými členmi nezdieľal ten istý názor. 
Nahradil ho Duff McKagan. Pracoval tvrdo, aby našiel členov a mohol založiť rock'n'rollovú kapelu snov. Ale ako mnohí, s ktorými sa potĺkal, aj on sa stal vážne závislým od drog, alkoholu a stratil motiváciu. Po niekoľkých rokoch sa vrátil sa do Dánska a zomrel v roku 1991. Utopil sa v Sankt Jørgenskom jazere v centre Kodane za nevyjasnených okolností. 
Hral na L.A. Guns EP Collector's Edition No. 1.

</doc>
<doc id="87104" url="https://sk.wikipedia.org/wiki?curid=87104" title="Acrocanthosaurus">
Acrocanthosaurus

Acrocanthosaurus bol veľký, 11 až dlhý dravý dinosaurus. Známy je z pozostatkov viacerých jedincov, zahrňujúcich aj kompletnú lebku. Žil pred 115 až 110 miliónmi rokov na území dnes patriacom Texasu (USA). Jediný druh je Acrocanthosaurus atokensis.
Opis.
Rod Acrocanthosaurus disponoval stavbou tela typickou pre karnosaury: mal veľkú, otvormi odľahčenú lebku, silné, no krátke predné končatiny s troma prstami, dlhé zadné končatiny a dlhý chvost. V porovnaní inými karnosaurami sa lebka akrokantosaura smerom k rypáku znižovala už od očníc. Jeho krk bol pravdepodobne držaný viac vodorovne ako u iných teropodov. Chrbtové stavce mali značne predĺžené tŕňovité výbežky, pričom najdlhšie sa nachádzali nad bedrami (podobé predĺženie tŕňov stavcov nachádzame u viacerých iných dinosaurov, napr. Suchomimus, alebo ešte výraznejšie pri rodoch Spinosaurus a Ouranosaurus). Účel predĺžených tŕňov stavcov nie je istý. Najčastejšie sa predpokladá, že slúžili ako opora koženej plachte, ktorá pomáhala pri termoregulácii, komunikácii, alebo ju samce používali na lákanie samíc. Ďalšie názory hovoria o použití na skladovanie tuku, prípadne na uchytenie chrbtového svalstva.
Klasifikácia.
Klasifikácia akrokantosaura je problematická. Pôvodne bol zaradený do čeľade Allosauridae, neskôr sa však väčšina vedcov priklonila k názoru, že bol členom čeľade Carcharodontosauridae, kam patrili viaceré formy patriace medzi najväčšie suchozemské dravce všetkých čias. Hoci stále nepanuje konsenzus, väčšina vedcov považuje akrokantosaura za člena Carcharodontosauridae.
V populárnej kultúre.
Acrocanthosaurus sa objavuje v románe Červený Raptor ("Red Raptor") od amerického paleontológa Roberta T. Bakkera.

</doc>
<doc id="87105" url="https://sk.wikipedia.org/wiki?curid=87105" title="Križiaci">
Križiaci

Križiaci môže byť:

</doc>
<doc id="87106" url="https://sk.wikipedia.org/wiki?curid=87106" title="Cfat">
Cfat

Cfat (hebr. , arab. "Safad", angl. "Safed") je mesto v severnom Izraeli. Má takmer 27 000 obyvateľov "(podľa oficiálnej štatistiky z roku 2003)". Preslávilo sa ako centrum židovskej učenosti a kabalistických štúdií. Spolu s Jeruzalemom, Tiberias a Hebronom je považované za sväté mesto judaizmu.
Dejiny.
Podľa legendy Cfat založili po potope synovia Noema. Historické zdroje ukazujú, že mesto bolo založené v 2. storočí po Kr. V roku 1102 tu križiaci postavili pevnosť, ktorú v roku 1188 dobyl Saladin. Hrad obnovili v roku 1240 francúzski templári, ale v roku 1266 ho definitívne dobyli moslimovia. Safed sa stal hlavným mestom severnej Galiley. 
V 16. storočí sa Cfat pod osmanskou nadvládou stal „židovským mestom“. Okolo roku 1550 tu žilo takmer 10 000 Židov - mnohí z nich prišli zo Španielska po vyhnaní Židov v roku 1492. Usadili sa tu mnohí známi židovskí učenci, napr. rabíni Josef Karo, Moše Cordovero a Jicchak Luria. Cfat sa stal centrom kabalistických štúdií. V roku 1578 tu bola založená prvá hebrejská tlačiareň v Palestíne.
V 17. storočí sa Cfat stal centrom mesianistického hnutia pod vedením Šabtaja Cviho - sabatianizmu. Pochádzala odtiaľ dokonca aj jedna z Cviho manželiek. 
Od 18. storočia došlo v dôsledku zemetrasení (1759, 1837), epidémií (1742, 1812, 1847) a útokov arabského obyvateľstva (1833, 1834, 1929) k poklesu počtu židovského obyvateľstva, ktorý dosiahol najnižšie hodnoty za doby britského mandátu.
V roku 1948, pred začiatkom izraelskej Vojny za nezávislosť, žilo v Cfat 12 000 Arabov a 1 700 Židov. V máji 1948 arabské obyvateľstvo z mesta utieklo. Odvtedy je Cfat čisto židovské mesto.

</doc>
<doc id="87108" url="https://sk.wikipedia.org/wiki?curid=87108" title="Safad">
Safad



</doc>
<doc id="87109" url="https://sk.wikipedia.org/wiki?curid=87109" title="Predsedovia vlády Austrálie">
Predsedovia vlády Austrálie



</doc>
<doc id="87110" url="https://sk.wikipedia.org/wiki?curid=87110" title="Illiniza">
Illiniza

Vyhasnutý stratovulkán Illinza (niekedy uvádzaný aj ako Ilinza) sa nachádza v Ekvádore asi 50 km juhozápadne od Quita. Pozostáva z dvoch zaľadnených štítov: "Illinza Norte" (5 126 m) a "Illinza Sur" (5 248 m). Posledná aktivita andezitovo-dacitového vulkánu nie je presne známa, ale jedine vzorky hornin tvoriace dóm "Rasuyacu" sú mladšie ako pleistocén.
Vďaka svojej dostupnosti ju často využívajú neskúsení horolezci na tréning pred výstupmi na vyššie (príp. náročnejšie) štíty.

</doc>
<doc id="87113" url="https://sk.wikipedia.org/wiki?curid=87113" title="Kresťania">
Kresťania



</doc>
<doc id="87114" url="https://sk.wikipedia.org/wiki?curid=87114" title="Moslimovia">
Moslimovia



</doc>
<doc id="87116" url="https://sk.wikipedia.org/wiki?curid=87116" title="Guš Dan">
Guš Dan

Guš Dan (hebr. גוש דן) je názov metropolitnej oblasti Tel Avivu, ktorá zahŕňa oblasť Tel Avivu a centrálneho Izraela pri Stredozemnom mori.
Je to najväčšia metropolitná oblasť v Izraeli s populáciou okolo 3,4 milióna. Je rozdelená na vnútornú a vonkajšiu oblasť.
Vnútorná oblasť zahŕňa mestá Tel Aviv, Bat Jam, Cholon, Ramat ha-Šaron, Ramat Gan, Givatajim, Bnej Brak, Herclija, Or Jehuda, Givat Šmuel a Kirjat Ono a mnoho iných miest.
Vo vonkajšej oblasti sa nachádzajú mestá Petach Tikva, Hod ha-Šaron, Kfar Saba, Raanana, Jehud, Ramla, Lod, Rišon le-Cion, Nes Ciona, Rechovot a ďalšie mestá.
Hromadnú dopravu v Guš Dan zabezpečuje miestna autobusová spoločnosť "Dan Bus Company", ktorú však v mnohých mestách nahrádza spoločnosť "Kavim". Oblasť disponuje sieťou diaľnic, napríklad "Ayalon Highway", "Route 2" a a "Route 4".

</doc>
<doc id="87117" url="https://sk.wikipedia.org/wiki?curid=87117" title="Betlehem (sídlo)">
Betlehem (sídlo)

Betlehem (arab. "Bajt Lahm", hebr. "Bet lechem") je mesto na Západnom brehu Jordánu 8 kilometrov južne od Jeruzalema. Žije tu asi 30 000 obyvateľov a je hlavným mestom betlehemského guvernorátu Palestínskej samosprávy a centrom palestínskeho cestovného ruchu a kultúry.
Tóra označuje Betlehem ako mesto Dávidovo, v ktorom bol korunovaný za kráľa Izraela. Novozákonné evanjeliá označujú Betlehem ako miesto narodenia Ježiša Nazaretského. V meste sídli jedna z najstarších kresťanských komunít na svete.
Dejiny.
Počas povstania Bar Kochby (132 – 135) bolo mesto spustošené a Rimania dali na mieste Ježišovho narodenia vybudovať svätyňu zasvätenú Adónovi. O dve storočia neskôr tam nechala Svätá Helena postaviť vôbec prvý kresťanský kostol – Chrám Narodenia Pána.
V roku 529 bolo mesto vyplienené Samaritánmi, no onedlho bolo obnovené. V roku 637 mesto dobyl arabský chalífa Umar ibn al-Chattáb a v 1099 sa mesta zmocnili križiaci, ktorí ho opevnili a nahradili jeho pravoslávne duchovenstvo rímskokatolíckym. To bolo vyhnané po ovládnutí Betlehema sultánom Saladinom. Mestské hradby boli zničené v roku 1250, keď mesto dobyli Malmukovia a následne postupne obnovené počas nadvlády Osmanskej ríše.
Po páde ríše počas prvej svetovej vojny pripadlo mesto pod správu Spojeného kráľovstva v rámci Britského mandátu v Palestíne. Na základe rozhodnutia OSN o rozdelení Palestíny z roku 1947 mal Betlehem pripadnúť arabskému štátu, no po izraelskej vojne za nezávislosť zostalo po roku 1948 pod jordánskou správou. To sa zmenilo v roku 1967, kedy v šesťdňovej vojne dobyl územie západného brehu Jordánu Izrael. Od roku 1995 je Betlehem na základe izraelsko-palestínskych mierových dohôd súčasťou Palestínskej samosprávy.

</doc>
<doc id="87118" url="https://sk.wikipedia.org/wiki?curid=87118" title="Quilotoa">
Quilotoa

Quilota je názov pozostatku dacitového dómu a kaldery, ako výsledku prejavu sopečnej činnosti v najzápadnejšej časti ekvádorských Ánd. Nachádza sa asi 35 km severozápadne od mesta Latacunga.
Kaldera má priemer 3 km a strmé steny, vystupujúce 400 m nad hladinu 250 m hlbokého jazera. Pod vodou sa nachádzajú aj zvyšky dómu a horúce pramene. Sopka naposledy eruptovala približne okolo roku 1280. Táto erupcia vyprodukovala približne 10 mld. m3 sopečného popola a prachu a množstov pyroklastických prúdov a lahárov - bola to, čo sa týka objemu vyvrhnutého materiálu, najväčšia erupcia v severných Andách. Následným kolapsom dómu sa vtvorila kaldera. Neskoršie erupcie nie sú potvrdené.

</doc>
<doc id="87120" url="https://sk.wikipedia.org/wiki?curid=87120" title="Horkýže Slíže">
Horkýže Slíže

Horkýže Slíže je slovenská punk rocková hudobná skupina, ktorá vznikla 4. novembra 1992 v Nitre. Na začiatku kariéry hrali prevažne hard rock, neskôr comedy rock, ktorý býva tiež označovaný ako naivný punk. Dnes je skupina zameraná výlučne len na punk rock. Patrí k legendám slovenskej rockovej scény. Skupina dvakrát získala platinovú platňu.
História.
Začiatok.
Skupinu Horkýže Slíže založil koncom roku 1992 Peter Hrivňák spolu s Máriom Sabom a Martinom Košovanom. V septembri 1993 prijali do kapely basgitaristu Martina Žiaka. Na začiatku zimy 1993 však Žiak odišiel, Kuko sa vrátil k basgitare a kapela pokračovala v pôvodnej zostave.
Začiatkom roka 1994 a v máji toho istého roku nahrala skupina v štúdiu Tomáša Kmeťa v Hlohovci dve demokazety. Koncom roka 1994 si na vlastné náklady nahrala a vydala svoj prvý neoficiálny štúdiový album Prvý slíž v náklade 600 kaziet. Medzitým koncertovala nielen v Nitre, ale aj v Prievidzi a Nových Zámkoch, pričom v lete 1994 vystupovala aj s novým basgitaristom Norom Ivančíkom.
Vo februári 1995 prijali Horkýže Slíže do kapely druhého gitaristu Jura Štefánika. V marci 1995 odohrali jeho prvý koncert, ktorý bol zároveň spojený s krstom albumu Prvý slíž.[2] Do vývoja kapely významne zasiahol moderátor Julo Viršík, ktorý počas jazdy autom po Nitre počul v regionálnom rádiu skladbu Maštaľ. Na základe toho kapelu pozval na festival Letné srdce do Levíc a zapojil ju do televíznej súťaže vo VTV s názvom Ebony uvádza, keď ju odporučil majiteľovi štúdia Ebony Martinovi Karvašovi. V tomto štúdiu nahrali skladbu Stretol veselý.
Koncom roka 1996 sa kapela rozhodla osloviť silné vydavateľstvo BMG Ariola. V júni 1997 sa jej podarilo podpísať s BMG Ariolou zmluvu na tri albumy.
V rámci oného, Vo štvorici po opici a Ja chaču tebja.
Po podpise zmluvy sa Horkýže Slíže presunuli do štúdia, kde nahrali svoj debutový album V rámci oného, ktorý vyšiel v októbri 1997. Jeho hlavným singlom bola skladba Maštaľ.
V novembri 1998 vydala kapela album Vo štvorici po opici, z ktorého vzišiel singel Gilotína, ku ktorému bol natočený aj videoklip.
Ďalší album bol pôvodne plánovaný na rok 1999, avšak Mário Sabo nastúpil na základnú vojenskú službu v Seredi. Po jeho návrate sa kapela opäť vrátila do štúdia a nahrala album Ja chaču tebja, ktorý vyšiel 1. mája 2000. K titulnej skladbe vznikol aj videoklip. Na konci albumu sa nachádzala skladba Logická hádanka, ktorú kapela hrala na každom koncerte od vydania albumu až do súčasnosti.
Všetky tri albumy obsahovali skladby z dema Prvý slíž doplnené o nový materiál. Kapela pravidelne koncertovala v mestách ako Nitra, Prievidza, Zlaté Moravce a v ich okolí. V roku 2001 vydalo vydavateľstvo BMG Ariola výberový album z prvých troch nahrávok s názvom Best uff.
Festival Chorobná.
Po množstve koncertov kapela zmenila vydavateľstvo a podpísala zmluvu s EMI Records. Následne nahrala album Festival Chorobná, ktorý predstavoval fiktívny hudobný festival, na ktorom vystupovali kapely s názvami Spitipárter, Protektív Kaučuk, Báro Sáro, Zelený Ronald Reagge, Maxim Turbo Perverse 4, Gulevátor a Štrbavý mamut. Všetky skladby však v skutočnosti nahrali Horkýže Slíže.
Album priniesol výrazný nárast popularity kapely, najmä vďaka piesňam Kožky-perie, Lístok na Mars a Veľká Mača Vincov Háj, ktoré sa dostali do rotácie rockových rádií. Zároveň išlo o posledný album, na ktorom účinkoval pôvodný bubeník Martin Košovan, ktorý kapelu z vlastného rozhodnutia opustil v máji 2002. Jeho nástupcom sa stal Marek Viršík.
Kýže slíž.
Po úspechu predchádzajúceho albumu sa kapela rozhodla pre hitovejší smer a ambíciu presadiť sa aj v zahraničí. V septembri 2002 sa s novým bubeníkom presunula do štúdia, kde nahrala album Kýže sliz, ktorý vyšiel v októbri 2002. Obsahoval dnes už kultové skladby ako Malá Žužu, Vlak, Brďokoky, L.A.G. song, Traja spití roboši a Cigarety.
Kapela následne absolvovala rozsiahle promoturné po celom Česku a Slovensku, pričom koncerty boli vypredané. Album neskôr dosiahol platinový status za predaj viac než 30 000 nosičov.
Alibaba a 40 krátkych songov
Rok 2003 sa niesol najmä v znamení koncertovania. Kapela zároveň pripravila pre fanúšikov prekvapenie v podobe albumu Alibaba a 40 krátkych songov, ktorý nahrala za päť dní. Zbierka krátkych skladieb výrazne rozšírila popularitu kapely, najmä v Česku, kde absolvovala turné po celej Morave. V tomto období koncertovala aj s kapelou Divokej Bill, a to až do polovice roka 2004.
Ritero Xaperle Bax a Živák.
Koncom leta 2004 sa Horkýže Slíže opäť presunuli do štúdia, kde nahrali album Ritero Xaperle Bax, vydaný v októbri 2004. Obsahoval celoslovensky známy hit Šanghaj Cola, podľa ktorého bolo pomenované aj turné Šanghaj Cola Tour. Kapela sa rozhodla nahrať aj živý koncert, ktorý vyšiel začiatkom roka 2005 na CD a DVD pod názvom Živák.
V roku 2005 koncertovali Horkýže Slíže aj mimo Česka a Slovenska, napríklad v Poľsku, na Ukrajine a v USA (Chicago). Roky 2005 a 2006 sa niesli v znamení festivalových vystúpení a koncertných turné.
Ukáž tú tvoju zoo.
V januári 2007 vstúpila kapela do štúdia, kde nahrala nový materiál. Album Ukáž tú tvoju zoo vyšiel vo februári 2007 a odštartoval takmer dvojročnú koncertnú šnúru po Slovensku a Česku. Album sa umiestnil na prvom mieste slovenského albumového rebríčka a neskôr opäť získal platinový status.
54 dole hlavou a novšie albumy.
V októbri 2009 vyšiel album 54 dole hlavou. V roku 2011 vydala kapela výberový album V dobrej viere, mapujúci najväčšie hity z rokov 2001 – 2011. V novembri 2012 nasledoval album St. Mary Huana Ganja s úspešným singlom Mám v piči na lehátku.
Na konci leta 2017 vyšiel dlho očakávaný jedenásty štúdiový album Pustite Karola. Počas pandémie v rokoch 2020 a 2021 sa kapela rozhodla nahrať nový album, ktorý vyšiel v septembri 2021 pod názvom Alibaba a 40 krátkych songov 2. Tento album oslovil najmä mladšiu generáciu poslucháčov vďaka kombinácii punk rocku s inými hudobnými žánrami, čo ilustroval aj singel Rampa v spolupráci s rapovým triom DMS.
Horkýže Slíže si aj naďalej udržiavali vysokú popularitu na Slovensku a v Česku a pravidelne vystupovali na festivaloch, majálesoch a v kluboch.

</doc>
<doc id="87121" url="https://sk.wikipedia.org/wiki?curid=87121" title="Chimborazo (sopka)">
Chimborazo (sopka)

Chimborazo je vyhasnutý stratovulkán a najvyšší vrch Ekvádora. Nachádza sa asi od hlavného mesta Quito a severozápadne od mesta Riobamba. Pri dobrej viditeľnosti je zahliadnuteľný až z pobrežia, z mesta Guayaquil. Jeho vrchol je zároveň miestom najviac vzdialeným od stredu Zeme. Sopka je súčasťou rezervácie "Reserva de Produccion Faunistica Chimborazo".
Sopka je tvorená prevažne andezitovými a dacitovými horninami. Pred 35 000 rokmi nastal kolaps pri explózii, čoho dôkazom sú depozity pyroklastík pod mestom Riobamba. Nasledujúce erupcie vytvorili nový (súčasný) tvar sopky. Pôvodný predpoklad bol, že sopka bola naposledy aktívna v pleistocéne, ale novšie výskumy ukazujú, že posledné erupcie prebehli okolo roku 550 (± 150 rokov).
Sopka je zobrazená na štátnom znaku Ekvádora, Simón Bolívar napísal poému, inšpirovanú vrchom Chimborazo.

</doc>
<doc id="87122" url="https://sk.wikipedia.org/wiki?curid=87122" title="Západný breh Jordánu">
Západný breh Jordánu

Západný breh Jordánu alebo Predjordánsko (arab. "Ad-daffa al-garbíja"; hebr. הגדה המערבית "Ha-gada ha-ma'aravit" alebo יהודה ושומרון – "Jehuda ve-Šomron", dosl. Judea a Samária; angl. "West Bank") je vnútrozemské územie na západnom brehu rieky Jordán na Blízkom východe medzi Izraelom a Jordánskom. 
Po páde Osmanskej ríše patrilo k Britskému mandátnemu územiu v Palestíne, v roku 1947 ho Valné zhromaždenie OSN pririeklo novovznikajúcemu arabskému štátu. Počas prvej arabsko-izraelskej vojny v rokoch (1948/49) ho obsadilo Jordánsko. V roku 1967 ho počas arabskými štátmi vyprovokovanej šesťdňovej vojny obsadil Izrael. Odvtedy je toto územie podľa OSN a väčšiny západných krajín pod izraelskou okupáciou. Niektorí Izraelčania a Izraelu naklonené skupiny uprednostňujú označenie "sporné územie". Podľa medzinárodného práva nie je Západný breh Jordánu v súčasnosti súčasťou žiadneho štátu. Slovensko, podobne ako časť členov OSN nemá v tejto otázke jednoznačný postoj. Podľa Dohôd z Osla má byť územie Západného brehu a Pásma Gazy základom pre budúci štát Palestína.
Obyvateľstvo.
Na západnom brehu Jordánu žije asi 2,4 milióna Arabov a viac ako 400 tisíc Židov (vrátane Východného Jeruzalema). Židovské obyvateľstvo žije v nelegálnych osadách. Počet židovských osadníkov sa v súčasnosti stále zvyšuje, a to vďaka rozsiahlej stavebnej činnosti. Arabské obyvateľstvo naproti tomu rastie vďaka vysokej pôrodnosti. Časť arabského obyvateľstva (asi 30%) tvoria utečenci (alebo ich potomkovia) z prvej arabsko-izraelskej vojny z územia dnešného Izraela.

</doc>
<doc id="87123" url="https://sk.wikipedia.org/wiki?curid=87123" title="SS">
SS



</doc>
<doc id="87124" url="https://sk.wikipedia.org/wiki?curid=87124" title="Schutzstaffel">
Schutzstaffel

Schutzstaffel (známejšia pod skratkou SS, runami ᛋᛋ) vo voľnom preklade "ochranný oddiel", bola polovojenská zložka nacistickej strany NSDAP v rokoch 1925 – 1945. Organizácia bola v Nemecku a na okupovaných územiach zodpovedná za represie a zločiny proti ľudskosti vrátane stráženia a prevádzky koncentračných táborov. Jej príslušníci organizovali a uskutočňovali na základe rozkazov najvyšších predstaviteľov nacistickej strany, často priamo Hitlera, brutálne zločiny proti podrobenému civilnému obyvateľstvu, vojnovým zajatcom v rôznych častiach Európy (okrem iného aj na Slovensku) ako aj proti oponentom NSDAP v Nemecku. SS organizovala a riadila nemeckú políciu, bezpečnostnú políciu (vrátane tajnej polície Gestapo) a spravodajskú službu Sicherheitsdienst (SD). Súčasťou SS boli aj jednotky politickej armády Waffen SS, ktoré bojovali na fronte. Na čele SS stál od roku 1929 Heinrich Himmler. Po kapitulácii Hitlerovského Nemecka v roku 1945 bola táto najobávanejšia nacistická organizácia rozpustená a zakázaná. V Norimberskom procese bola odsúdená (spolu s Gestapom, SD a vedením NSDAP) ako zločinecká organizácia a mnohí jej členovia boli súdení ako vojnoví zločinci. Na rozdiel od ostatných pravidelných vojakov armády (Wehrmachtu) nosili príslušníci SS zvláštne uniformy (do roku 1939 čiernej a potom sivej farby).
Dejiny.
Začiatky organizácie.
Vznikla v roku 1923 ako elitná organizácia polovojenskej bojovej organizácie Sturmabteilung (SA - útočné oddelenie) z oddaných prívržencov Adolfa Hitlera. Pôvodne to bol 50 členný oddiel, ktorý slúžil ako ochranný oddiel rečníkov strany počas verejných zhromaždení, označovaný ako "Stosstrupp Adolf Hitler" (útočný oddiel Adolf Hitler). V novembri 1923 bol oddiel rozpustený po neúspešnom Mníchovskom puči. Organizácia bola znovuvytvorená v roku 1925 spolu s nacistickou stranou. Hitler vtedy vytvoril 8 člennú jednotku najprv nazvanú Stabswache (stráž veliteľstva), ktorú viedol jeho osobný šofér Julius Schreck, a ktorá sa skladala z bývalých členoch útočného oddielu. Schutzstaffel (SS - ochranný oddiel) bol spočiatku oficiálne podriadený priamo Hitlerovi, lebo nebolo jasné, či znovusformované oddiely Sturmabteilung (SA, tzv. hnedých košieľ), ktoré predstavovali hlavnú ozbrojenú zložku strany, mu budú naďalej lojálne. V roku 1926 však po dohode medzi Hitlerom a velením SA došlo k oficiálnemu podriadeniu SS pod SA. V roku 1929 sa stal veliteľom SS Heinrich Himmler, ktorý predtým prestúpil z SA do SS, kde dostal číslo člena 168. Ako veliteľ SS organizoval nábor do SS a organizácia, ktorá mala v roku 1929 len 280 členov, sa do konca roku 1932 rozrástla na približne 50 000 ľudí.
Himmler začal SS budovať podľa vzoru talianskej fašistickej organizácie čiernych košieľ. Do organizácie však implementoval aj prvky a rituály podobné historickým templárom alebo dokonca jezuitom. Do SS sa snažil získať ľudí, ktorí vyhovovali nacistickým predstavám o rasovej čistote (nordická rasa) a tiež schopných a vhodných členov SA. Keďže elitársky obraz SS, ktorý sa viditeľne odlišoval od masovej organizácie SA, lákal hlavne ľudí s vyšším spoločenským statusom, veľa z nových príslušníkov boli bývalí dôstojníci dobrovoľníckej polovojenskej organizácie Freikorps. Boli to často ľudia, ktorí sa pokúšali po neúspešnej civilnej kariére znovu dostať do armády. Himmler dostal za úlohu vybudovať z SS zložku, ktorá mala zlikvidovať vnútorných nepriateľov vnútri SA a strany ako celku. SS prebrala štruktúru SA, spočiatku jej príslušníci nosili aj rovnaké uniformy. Vo februári 1933 sa organizácia v plnej miere podieľala po požiari Reichstagu na prenasledovaní opozície.
Podriadenie bezpečnostného aparátu.
20. apríla 1934 (v deň Hitlerových 45. narodenín) pri príprave noci dlhých nožov prebral Himmler od Göringa aj velenie Gestapa. Po noci dlhých nožov (30. júna 1934), kedy príslušníci SS na Hitlerov príkaz zatkli a popravili najmenej 85 osôb na čele s Ernestom Röhmom, význam SS vzrástol. Za tento úspech sa organizácia dočkala, okrem likvidácie konkurenčných hnedých košieľ, osamostatnenia v hierarchii nacistickej strany. Reorganizácia SS v tomto období si vyžiadala premenovanie SS-Gruppen na SS-Oberabschnitt (premenovanie zo "skupín" na "vrchné územné veliteľstvá" napr. SS-Oberabschnitt Elbe). Bývalé riaditeľstvo SS s potrebnými úradmi bolo organizované do troch a neskôr ôsmich SS hlavných úradov (SS-Hauptämter). Úrady neskôr ešte narástli a v roku 1944 predstavovali 12 samostatných úradov. Označenia jednotlivých úradov (personálny, vyšetrovanie, rasový a osídľovací) zostali zachované po celý zvyšok vojny až do zrušenia SS.
Časom si organizácia podriaďovala celý štátny aj bezpečnostný aparát nacistického štátu vrátane vyhladzovacej politiky. Do polovice roku 1934 SS získala kontrolu nad všetkými koncentračnými tábormi, teda aj tými, ktoré boli predtým pod kontrolou SA. Vznikla nová zložka SS-lebky (SS-Totenkopfverbände), ktoré mali na starosti iba koncentračné tábory. Totenkopfverbände boli pôvodne organizované do 6 Wachtruppen (strážnych oddielov) pre každý veľký koncentračný tábor. V roku 1935 boli Wachtruppen rozšírené na tzv. Wachsturmbanne a v roku 1937 na tri základné SS-Totenkopfstandarten (pluky). Takúto štruktúru si ponechali až do roku 1941, kedy po útoku na Sovietsky zväz počet táborov na okupovaných územiach výrazne narástol. Tieto zmeny si vyžiadali vytvorenie samostatného hospodársko-správneho útvaru SS tzv. Wirtschafts und Verwaltungshauptamt (SS-WVHA), ktorý začal členiť tábory na tri skupiny: pracovné, koncentračné a vyhladzovacie. Do konca 30. rokov boli príslušníci SS vyňatí z jurisdikcie civilných súdov a podliehali vlastným súdom SS.
V roku 1934 začali vznikať aj zárodky SS-Verfügungstruppe známych skôr ako Waffen-SS, keď bývalý armádny generál vo výslužbe Paul Hausser dostal za úlohu vyzbrojiť a vycvičiť podľa armádnych noriem 2 pluky (Standarten). Tieto mali byť neustále v pohotovosti k dispozícii pre osobnú potrebu Hitlera (jednotka osobnej stráže "Leibstandarte"). Hausser tiež založil dve dôstojnícke školy ("Junkerschule") pre nových dôstojníkov SS.
17. júna 1936 bol Himmler menovaný za veliteľa všetkých zložiek nemeckej polície. Iba formálne bol podriadený ministrovi vnútra Wilhelmovi Frickovi. Nacisti postupne ovládli všetky zložky polície a podriadili ich svojej ideológii. Uniformovanej (poriadkovej) polícii Ordnungspolizei (Orpo) velil SS Obergruppenführer Kurt Daluege. Ostatné policajné zložky, hlavne kriminálna polícia Kriminalpolizei (Kripo), bezpečnostná polícia Sicherheitspolizei (Sipo) a tajná štátna polícia Gestapo mali jednotné velenie organizované v bezpečnostnej službe Sicherheitsdienst (SD). Veliteľom tejto organizácie bol Reinhard Heydrich. Operácie Gestapa riadil Heinrich Müller. Velenie všetkých zložiek polície tak plne prevzala polovojenská organizácia nacistickej strany. V septembri 1939 boli všetky zložky bezpečnostnej polície s výnimkou uniformovanej poriadkovej polície (Orpo) podriadené Hlavnému ríšskemu bezpečnostnému úradu Reichssicherheitshauptamt (RSHA), ktorý riadil Heydrich.
V roku 1937 bola zriadená akadémia tzv. SS-Junkerschule v Bavorskom Bad Tölz.
Druhá svetová vojna.
V predvečer vojny sa začali pohotovostné oddiely SS rozrastať. V roku 1939 sa Waffen-SS skladalo zo 4 plukov (asi 18 000 mužov). Zo strážcov táborov SS Totenkopfverbände bola v tomto období organizovaná samostatná divízia SS Totenkopf, ktorá bola zaradená k Waffen-SS. V roku 1943 mali Waffen-SS 450 000 mužov. V dobe svojho najväčšieho rozmachu v decembri 1944 predstavoval početný stav Waffen-SS 38 divízií (asi 950 000 mužov), z toho 8 tankových. Jednotky Waffen-SS, mali rôzne kvality, ale predovšetkým tankové divízie (Leibstandarte Adolf Hitler, Das Reich, Totenkopf a Wiking), prednostne zásobované najmodernejšími zbraňami, predstavovali jedny z najúčinnejších jednotiek na všetkých bojiskách. Vojaci Waffen-SS patrili medzi najobávanejších a najfanatickejších bojovníkov. Odmietali sa vzdať aj v beznádejných situáciách. V boji často preukazovali príkladnú odvahu, a to aj napriek tomu, že ich velenie nasadzovalo často na najnebezpečnejšie úseky frontov, prípadne ich kvôli kvalitnej výzbroji umiestňovalo do čela útočných zoskupení. Nie všetky divízie Waffen-SS však boli elitnými jednotkami. Mnohé ani neboli tvorené Nemcami, ale príslušníkmi kolaborujúcich národov ako boli Valóni, Flámi, Nóri, Lotyši, Estónci, Ukrajinci, Rusi alebo Chorváti. Príslušníci iných ako nemeckých národov tvorili asi polovicu početného stavu týchto jednotiek.
Cez vojnu SS vytvorilo zvláštne oddiely nazývané Einsatzgruppen. Tieto jednotky mali špeciálne úlohy, medzi najznámejšie z nich patrila fyzická likvidácia nepriateľov režimu. Tieto jednotky po vpáde do ZSSR viedli v tyle nemeckých armád krutý teror namierený proti civilnému obyvateľstvu, hlavne proti Židom. V roku 1943 sa v týchto jednotkách, ktorých bojové nasadenie možno považovať za veľmi diskutabilné až kontraproduktívne, nachádzal približne rovnaký počet mužov ako v 6. armáde, ktorá bola porazená pri Stalingrade. Šiesta armáda v októbri 1942, v období vrcholiacich bojov o Stalilngrad, mala 17 divízií s dovedna asi 334 000 mužmi.
V roku 1942 SS dalo tábory vo svojej správe pod dozor hlavnej hospodárskej správy (WVHA). Tábory a v nich umiestnené osoby boli následne používané ako zdroj lacnej, otrockej pracovnej sily. Osoby držané v týchto táboroch mali byť nadmernou prácou vyčerpané na smrť.
Zložky SS počas vojny.
Pred začiatkom druhej svetovej vojny boli príslušníci SS rozdelení do štyroch zložiek, ktoré sa zachovali až do konca vojny:
Hodnostné značenie a uniformy.
SS sa odlišovali od ostatných zložiek nemeckých ozbrojených síl svojou samostatnou štruktúrou vojenských hodností, označením jednotiek aj uniforiem. Uniforma SS sa odlišovala najmä čiernou kravatou a čiernou čiapkou so znakom lebky s prekríženými hnátmi (nem. "Totenkopf"). Znakmi SS boli dva biele „blesky“ ᛋ (runové znaky „S“ - sowulo) na čiernom pozadí.
Po prepustení Hitlera z väzenia v roku 1925 začal organizovať polovojenské oddiely. Jeden z veliteľov (Gerhard Roßbach) získal v Rakúsku veľké množstvo hnedého súkna, ktoré bolo určené na tropické uniformy. Z tohto súkna boli šité prvé uniformy a preto Hitlerovi polo-ozbrojení prívrženci zo Sturmabteilung dostali pomenovanie hnedokošeliari (Musolini mal čiernokošeliarov). V roku 1926 len vyšší velitelia mávali počas pochodov označenie hodnosti, väčšina členov mala rôzne neštandardné hnedé oblečenie (košele) často bez hodnosti. V roku 1929, po tom čo sa stal veliteľom SS, vydal Himmler prvé nariadenie týkajúce sa uniforiem a hodností. Uniforma zostala hnedá a dopĺňala ju čierna (výložky, opasok, topánky). 
Neskôr v rokoch 1933 - 1939 nosili príslušníci SS charakteristické čierne uniformy. Navrhli ich SS-Oberführer Prof. Karl Diebitsch a dizajnér SS-Sturmhauptführer Walter Heck. 
Tieto uniformy, po začiatku vojny neboli ďalej používané. Vymenené boli väčšinou za uniformy zemito sivej farby (Erdgrau, farba RAL 7002) alebo armádnej poľnej sivej (sivo-zelené). Čierne uniformy nariadil Himmler odoslať policajným a podporným (kolaborantským) jednotkám na okupovaných územiach. Počas vojny organizované jednotky Waffen-SS nosili rovnaké uniformy ako regulárna armáda, líšili sa iba maskovacími poľnými uniformami. Tieto uniformy mali obojstrannú kamufláž. Z jednej strany jesennú, z druhej buď zimnú alebo jarnú. V roku 1944 začali Waffen SS používať výhradne univerzálnu obojstrannú uniformu, namiesto klasickej armádnej vlnenej.
Uniformy pre SS vyrábal rad výrobcov, ktorým vydalo povolenie Ríšske zásobovacia kancelária - Reichszeugmeisterei (RZM). Uniformy vyrábala napríklad aj firma Hugo Boss. 
Zločinná politika.
Príslušníci SS sa na rôznych úrovniach organizácie štátu podieľali na zločinnej politike vedenej Adolfom Hitlerom a nemeckou nacistickou stranou NSDAP. SS sa s pomocou organizácie Volksdeutche Mittelstelle podieľali na rozvratnej činnosti v nepriateľských krajinách, napr. pri získaní moci v Rakúsku a neskôr na území Česko-Slovenska v Sudetoch alebo v Poľsku. Najviac zločinov vykonali príslušníci SS na okupovaných územiach, najmä počas vojnového ťaženia na východ hlavne v Sovietskom zväze a Poľsku. Niektoré zložky SS mali za úlohu spravovať dobyté územia, ako ozbrojená vojenská polícia. K obyvateľstvu sa správali často mimoriadne kruto, dopustili sa mnohých zločinov, vytvorili si miestnych kolaborantov a boli hlavnými organizátormi masakrov civilného obyvateľstva hlavne na území bývalého ZSSR. Organizácia SS bola zodpovedná za realizáciu Hitlerovej vízie tzv. konečného riešenia židovskej otázky.
Norimberský súd a SS.
Po skončení druhej svetovej vojny boli viacerí vodcovia Nacistického Nemecka, vrátane významných vodcov SS zatknutí a súdení za vojnové zločiny a zločiny proti ľudskosti, ktoré organizovali. Norimberský proces (prebiehajúci od 14. novembra 1945 do 1. októbra 1946) označil SS za zločineckú organizáciu a postavil ju mimo zákon. Himmler spáchal ešte pred súdom 23. mája 1945 samovraždu kyanidovou kapsulou. Iní príslušníci SS však boli súdení za vojnové zločiny.

</doc>
<doc id="87125" url="https://sk.wikipedia.org/wiki?curid=87125" title="Terence McKenna">
Terence McKenna

Terence McKenna (* 16. november 1946, Paonia, Colorado, USA – † 3. apríl 2000, San Rafael, Kalifornia, USA) bol americký filozof, predstaviteľ new age a etnofarmakológie; etnobotanik, propagátor psychedelickej obnovy (neopsychedelizmus) a návratu k šamanizmu; usiloval o oživenie archaizmu.
Filozofia.
Vonkajší svet sa podľa McKenna v mysli rekonštruuje prostredníctvom prísunu najrôznejších vnemov. Vnímanie usmerňujú receptory, takže obraz vonkajšieho sveta sa k nám dostáva prinajmenšom po troch alebo štyroch líniách prísunu. Telo je rozhraním medzi mysľou a svetom, ich styčnou plochou. Jazyk akoby bol kódom pre celé množstvo informácií, putujúcich z mysle do sveta a potom zasa naspäť zo sveta do mysle.
Prvotné formy života žiadne "zariadenie na vnímanie sveta" nemali. Keď sa im v ceste objavila nejaká potrava, pohltili ju. Neskôr, s vývojom rudimentárnych očí a chemikálií citlivých na pigment, sústredených v istých bunkách, došlo k základnému rozlišovaniu medzi svetlom a tmou. Objavili sa pohyblivé zvieratá a došlo k evolúcii komplikovanejších zmyslových orgánov.
Podľa McKennu to, čo sa odohráva v biológii, je vlastne postupom do nových dimenzií reality. Ak sa ako extenzia biologickej evolúcie chápe celú civilizáciu, je podľa neho zrejmé, že aj jej vývoj kráča do novej dimenzie. Špecificky ide o prenikanie do dimenzie času, kedy sme prostredníctvom vynálezu písmen, abecied, systémov jazyka a ústnych tradícií schopní kódovať a uchovávať nadobudnutú skúsenosť. Už dokážeme kódovať priestor a čas, evolúcia dobývania priestoru prostredníctvom pohybu nám umožňuje mapovanie celého sveta.
Podľa Mc Kennu sa tak civilizácia premieňa na hyperdimenzionálnu bytosť, realizujúcu biologický program života. Sama sa prostredníctvom radu dimenzií transformuje a sama si pomáha pri prechode z jednej roviny do druhej. Naša súčasná ľudská civilizácia je stále skôr dvojrozmerná; pripravujeme sa však budovať vesmírne kolónie, kde už teória o tom, aká stavba je alebo nie je vysoká, nefunguje - budovou sa tak stáva náš svet.
Dnes môžeme kódovať a zaznamenávať v podstate čokoľvek chceme; neskôr si to zasa môžeme vyvolať a pripomenúť. Podľa McKennu existuje akási syntéza toho všetkého, ktorá smeruje k objaveniu vnútornej dimenzie. Tú možno považovať za dimenziu vyššiu alebo nižšiu, ľudská predstavivosť však je rozmerom mimo priestoru a času a svojím spôsobom všetkým dimenziám predchádza. Na určitej úrovni má charakteristiku ukazovateľa smeru; práve hologram má povahu ukazovateľa smeru nového vedomia. Je v ňom zhustené a zakódované všetko zároveň. Hologram je šifrou vyššej dimenzie.

</doc>
<doc id="87126" url="https://sk.wikipedia.org/wiki?curid=87126" title="David Bohm">
David Bohm

David Joseph Bohm (* 20. december 1917, Wilkes-Barre, Pensylvánia, USA – † 27. október 1992, Londýn, Spojené kráľovstvo) bol americký fyzik a mystik, zaoberal sa teóriou relativity a kvantovou mechanikou. Niekdajší spolupracovník Alberta Einsteina.
Sformuloval model vesmíru, ktorý rozširuje holonomné princípy aj do oblastí, ktoré dnes nie sú prístupné priamemu pozorovaniu a vedeckému skúmaniu. Vo svojej snahe vyriešiť znepokojivé paradoxy modernej fyziky vzkriesil Bohm teóriu skrytých premenných, ktorú považovali za vyvrátenú takí eminentní fyzici a matematici ako Einstein a John von Neumann. Výsledná vízia skutočnosti drasticky mení najzákladnejšie filozofické predpoklady západnej vedy. Bohm opísal podstatu skutočnosti všeobecne a vedomie obzvlášť ako spojitý a koherentný celok, ktorý podlieha nikdy nekončiacemu procesu zmien - celopohybu (holomovement). Svet je v stálom toku premien a stabilné štruktúry akéhokoľvek druhu sú iba abstrakcie. Akýkoľvek opísateľný objekt, entitu alebo udalosť považuje Bohm za odvodeniny od nedefinovateľnej a neznámej totality.
Javy, ktoré priamo vnímame našimi zmyslami a pomocou vedeckých prístrojov, predstavujú len zlomok celej skutočnosti, rozvinutý alebo explikátny poriadok. Jeho zdrojom a jeho tvorivou matricou je zavinutý alebo implikátny poriadok, ktorý je všeobecnejšou totalitou existencie a ktorého je explikátby poriadok špeciálnou vnútornou formou. V implikátnom poriadku nie sú už priestor a čas dominantnými faktormi, ktoré určujú vzťahy závislosti a nezávislosti rôznych prvkov. Rozličné aspekty existencie majú zmysluplný vzťah k celku a slúžia svojimi špecifickými funkciami konečnému účelu, skôr než by boli jeho nezávislými stavebnými blokmi. Obraz vesmíru sa tak podobá obrazu živého organizmu, ktorého orgány, tkanivá a bunky majú zmysel jedine v relácii k celku.
Fakticky je nemožné stanoviť medzi životom a neživou hmotou ostrú a absolútnu hranicu. Tak život, ako aj neživá hmota majú svoj spoločný základ v celopohybe, ktorý je ich prvotným a univerzálnym zdrojom. Neživú hmotu môžeme považovať za relatívne autonómnu podoblasť, v ktorej život existuje „implikátne“, ale neprejavuje sa významne.
Hmota a vedomie nemôžu byť jedno z druhého vysvetlené alebo jedno na druhé zredukované. Obe sú abstrakciami implicitného poriadku, ktorý je ich spoločným základom, a predstavujú tak nedeliteľnú jednotu. Podobne sú abstrakciami jediného totálneho prúdu aj vedomosti o skutočnosti a najmä o vede. Skôr než reflexie skutočnosti a jej nezávislé opisy sú to integrálne časti celopohybu.
Myslenie má dva dôležité aspekty: ak funguje samo osebe, je mechanické a odvodzuje svoj - napospol neúčelný a irelevantný - poriadok z pamäti. Môže však reagovať priamo na inteligenciu, ktorá je voľným nezávislým a nepodmieneným prvkom, ktorý vzniká pri celopohybe. Vnímanie a znalosti vrátane vedeckých teórií sú výsledkom tvorivej činnosti, ktorú možno porovnať s umeleckým procesom, a nie sú teda len objektívnymi reflexiami nezávisle existujúcej skutočnosti. Skutočná realita je nemerateľná a pravdivé chápanie sveta vidí nemerateľné ako podstatu existencie.
Koncepčná fragmentácia sveta vytvára stav vážnej disharmónie a má nebezpečné dôsledky. Pokúša sa nielen rozdeľovať, čo je nedeliteľné, ale aj zjednocovať, čo je nezjednotiteľné, a vytvárať umelé štruktúry - národné, ekonomické, politické a náboženské skupiny. Nemať jasno o tom, čo je a čo nie je skutočne odlišné, znamená nemať jasno o ničom. Nevyhnutným dôsledkom je potom citová, politická a ekonomická kríza. Bohm poukázal na fakt, že koncepčná fragmentácia je podporovaná štruktúrou nášho jazyka, ktorá zdôrazňuje delenie pomocou podmetu, slovesa a predmetu. Položil základy nového jazyka, zvaného rheomode. Ten nedovoľuje diskusiu pozorovaných faktov pomocou separátne existujúcich vecí podstatne statickej povahy, ale opisuje svet v stave prúdenia ako dynamický proces.

</doc>
<doc id="87127" url="https://sk.wikipedia.org/wiki?curid=87127" title="Dizzy Reed">
Dizzy Reed

Darren Arthur Reed (* 18. jún 1963, Hinsdale, Illinois, USA), známejší pod menom Dizzy Reed, je americký klávesista ,člen hard rockovej skupiny Guns N’ Roses. Reed je členom kapely od roku 1990, objavil sa na na albumoch Use Your Illusion I a Use Your Illusion II, ktoré sa stali trhákmi. Okrem speváka W. Axla Rosa je jediným zostávajúcim členom skupiny z obdobia ich vrcholu. 
Tiež založil skupinu "The Wild", je klávesistom a spevákom skupiny "Hookers &amp; Blow". Bol gitaristom skupiny "Johnny Crash" potom čo ju pôvodný gitarista August Worchell opustil. Skupina sa krátko na to rozpadla. Je ženatý s Lisou, spisovateľkou a učiteľkou, už takmer päťnásť rokov. Majú dve deti. 
Je známy hrou, ktorú predviedol v takých piesňach ako „November Rain“, „Estranged“ a v niektorých nových ako „I.R.S“, „Madagascar“, „Silkworms“ a „The Blues“. Stále je s Axlom Rosom a s „novým“ GnR, ale tiež sa zúčastnil na niekoľkých projektoch. Dnes pokračuje v hraní naživo a nahrávaní. Tiež hrával aj na iných nástrojoch, napríklad na tamburíne. Reed je tiež fanúšikom Larryho Normana, priekopník kresťanskej hudby, hral na Normanovom albume "Copper Wires". Teraz je „gunnerom“ (člen Guns N’ Roses) dlhšie než akýkoľvek iný člen, samozrejme až na Axla.
Albumy.
Zoznam albumov Guns N’ Roses, na ktorých sa objavil.

</doc>
<doc id="87129" url="https://sk.wikipedia.org/wiki?curid=87129" title="Točivý elektrický stroj">
Točivý elektrický stroj

Točivý elektrický stroj je druh elektrického stroja. Je to elektricko-mechanické zariadenie, ktoré slúži na premenu elektrickej energie na mechanickú (motory) a opačne (generátory). Mechanická energia je zastúpená točivým mechanickým momentom na hriadeli stroja.
Konštrukčne ide o zariadenia tvorené statickou (stator) a točivou (rotor) časťou. Stator býva zvyčajne pevne prichytený k okolitým konštrukčným prvkom (o podložku a pod.), v jeho vnútri je valcová dutina pre rotor (tzv. vŕtanie stroja) a na jeho koncoch sú v osi umiestnené ložiská pre hriadeľ rotora. Rotor je pevne spojený s hriadeľom, pomocou ktorého sa prenáša mechanický krútiaci moment (mechanická energia). Vo všeobecnosti sú v drážkach statora aj rotora uložené elektrické vinutia, ktorých počet, usporiadanie a napájanie závisia od druhu stroja.
Elektrické točivé stoje zahŕňajú nemalú skupinu strojov, ktoré sa medzi sebou odlišujú princípom činnosti, použitým druhom napätia v hlavnom vinutí stroja (jednosmerné, striedavé), výkonom (malý, stredný, veľký), účelom použitia (stroje na všeobecné použitie, stroje so špecifickým účelom použitia, riadiace stroje).
Rozdelenie.
Rozdelenie podľa princípu činnosti:

</doc>
<doc id="87130" url="https://sk.wikipedia.org/wiki?curid=87130" title="Charakteristika regulácie (elektrický točivý stroj)">
Charakteristika regulácie (elektrický točivý stroj)

Ide o pohľad na reguláciu elektrických točivých strojov z dvoch hľadísk:
Regulácia z hľadiska vplyvu na účinnosť stroja môže byť:
Regulácia z hľadiska vplyvu na zaťažovacie charakteristiky stroja

</doc>
<doc id="87131" url="https://sk.wikipedia.org/wiki?curid=87131" title="Kefa (elektrotechnika)">
Kefa (elektrotechnika)

Kefa je elektricko-mechanická vodivá súčiastka zabezpečujúca elektrický kontakt medzi pevnou a pohyblivou časťou elektrického stroja. Je to časť zberača.
Výraz „kefa“ pochádza z počiatkov konštrukcií elektrických strojov, kedy sa kontakt medzi pevnou a pohyblivou časťou stroja vytváral kovovými kefami (mosadzná drôtená kefa). Dnes, keď sa rýchlosť zariadení mnohonásobne zvýšila a výrazne stúplo aj prúdové zaťaženie takéhoto spoja sa ako materiál kefy používa výhradne materiál (obvykle kompozit) na báze grafitu.
V točivom elektrickom stroji (elektromotor, dynamo) sprostredkuje kontakt na komutátor, v lineárnych elektrických motoroch zabezpečuje kontakt na zberacie krúžky, zberacie lišty, prívodné vedenie a pod. Okrem elektrického kontaktu musí kefa zabezpečiť aj suché mastenie klzného spoja. 
Elektricky je kefa prichytená o statické konštrukčné časti stroja a spojená so svorkami elektrického prívodu. Kefa je najnamáhanejšou časťou elektrického stroja. Je namáhaná trením, zohrievaná prechodom elektrického prúdu, erodovaná iskrením a pod. Kefa pritom nesmie poškodzovať prívodné lišty, resp. komutátor, preto je vyrábaná z mäkšieho materiálu ako lišty resp. komutátor. Už v konštrukcii elektrického stroja sa preto predpokladá obmedzená životnosť kefy (rádovo nižšia, ako životnosť stroja). Konštrukcia zberača preto musí umožniť jednoduchú výmenu kefy.
Použitie kief.
uhlíkové kefy v elektrických strojoch
špeciálne kontakty (reostaty, trakčné zberače)
Najpoužívanejšie uhlíkové materiály.
Elektrografit.
Vyrába sa lisovaním z práškového koksu, sadzí, grafitu a smolných spojív. Objemová hustota 1.45 – 1.55, merný elektrický odpor 550 – 1050 μΩm, tvrdosť 85 – 100 HR, hustota prúdu 8 – 12 A/cm2, max obvodová rýchlosť 35-55 ms-1, odporúčaný tlak 25-40. Použitie – malé striedavé motory napájané striedavým prúdom, ručné náradie, pračky a pod.
Kovografit.
Používaný materiál: grafit, meď, olovo, striebro. Spojivom je mäkký kov. Objemová hustota 2.5 – 6.8, merný elektrický odpor 0.2 – 3.5 μΩm, tvrdosť 75 – 110 HR, hustota prúdu 15 – 24 A/cm2, max obvodová rýchlosť 20-47 ms-1, odporúčaný tlak 20-40. Použitie - uzemňovacie kefy, kefy pre malé motorčeky, automobilové motorčeky, motory a spúšťače do 3kW, dynamá
Bakelitografit.
Materiál grafit, sadze, plnivo na báze živíc. Objemová hustota 1.5 – 1.6, merný elektrický odpor 500 – 2000 μΩm, tvrdosť 75 – 100 HR, hustota prúdu 10 A/cm2, max obvodová rýchlosť 50 ms-1, odporúčaný tlak 25-35. Komutátorové motory s ťažkou komutáciou, malé striedavé motory, trojfázové komutátorové stroje, malé a stredné stroje
Prírodný grafit.
Materiálom je vyťažená tuha (prírodný grafit), minerálne látky. Objemová hustota 1.5 – 1.53, merný elektrický odpor 18-20 μΩm, tvrdosť 90 HR, hustota prúdu 8 – 10 A/cm2, max obvodová rýchlosť 80 ms-1, odporúčaný tlak 20-25. Stroje s oceľovými krúžkami, stroje pre veľké obvodové rýchlosti - turbogenerátory, hydroalternátory, použitie v agresívnom prostredí. 
Tvrdý uhlík.
Materiál - koks, sadze, grafit, smolné spojivá, abrazívne prímesi. Vlastnosti podobné prírodnému grafitu. Použitie pre malé univerzálne motorčeky.
Uhľografit.
Materiál je koks, sadze, grafit, smolné spojivá. Objemová hustota 1.1 – 1.5, merný elektrický odpor 500-1050 μΩm, tvrdosť 85 - 100 HR, hustota prúdu 8 – 12 A/cm2, max obvodová rýchlosť 30-50 ms-1, odporúčaný tlak 25-40. Malé stroje, trojfázové komutátorové stroje, malé univerzálne motory, ručné náradie.
Striebrografit.
Kovografit s prídavkom prachového striebra, Objemová hustota 2.6 – 6, merný elektrický odpor 0.06-6 μΩm, tvrdosť 90-95 HR, hustota prúdu 20 – 27 A/cm2, max obvodová rýchlosť 20 ms-1, odporúčaný tlak 20-25. Motorčeky s malým napájacím napätím v snímacej a informačnej technike.
Konštrukcia.
Kefa má obvykle tvar kvádra so skosenými hranami (alebo menej často tvar valca). Časť, ktorá prichádza do styku s komutátorom (lištami apod.) je niekedy zaoblená tak, aby kopírovala tvar komutátora (lišty). Kefa je umiestnená v držiaku, ktorý má tvar podľa kefy – tzn. dutý kváder. Prenos elektrického prúdu je cez vodivé steny držiaka. Prítlak na komutátor (lištu) zabezpečuje pružný člen – obvykle vinutá, alebo listová pružina. niekedy je súčasťou kefy aj prívodný káblik (zalisovaný v tele kefy pri jej výrobe) - zabezpečuje bezproblémovejší prívod elektrického prúdu do kefy. Pre malé motory a ručné náradie sa kefa vyrába ako montážny celok – kefa, prívodný káblik, prítlačná pružina, prívodné očko - v jednom nerozoberateľnom celku. 
Kefy pre trakčné vedenia majú tvar líšt, umiestnené sú na vrchole prúdového zberača (pantografu). Sú mimoriadne mechanicky namáhané, pretože vlaky (električky, trolejbusy a pod.) a ich vedenie (trakcia) nemajú presnú vzdialenosť a teda sa nedá zabezpečiť rovnomerný prítlak. Zároveň sú vystavené poveternostným vplyvom. Pre zlepšenie odolnosti sa lišty impregnujú parafínom, živicou, olejom a pod. alebo sa používajú kovové kompozity (cínové, alebo antimónové), kedy sú čiastočky grafitu uzatvorené v kove. 
Kefy nie sú normalizované, každý výrobca elektromotorov používa vlastnú – optimalizovanú konštrukciu a vyrábajú sa podľa požiadaviek zákazníka. V katalógoch jednotlivých výrobcov sa nachádzajú stovky rôznych modelov a tvarov.

</doc>
<doc id="87132" url="https://sk.wikipedia.org/wiki?curid=87132" title="Komutátor">
Komutátor

Komutátor elektrických točivých strojov je mechanický prepínač alebo usmerňovač používaný v konštrukcii elektromotorov a generátorov. Jeho úlohou je prepínanie smeru prúdu privádzaného do cievok rotora tak, aby bola napájaná vždy tá cievka, ktorá je pod aktívnym pólom statora.
Je to zariadenie kruhového prierezu, pripevnené na hriadeli rotora, skladajúce sa z navzájom izolovaných kovových lamiel, ktoré sú elektricky pripojené na vinutia rotora. Používa sa pri jednosmerných strojoch a striedavých komutátorových strojoch. Prívody elektoromotora (generátora) sú prostredníctvom zberačov (kefka, uhlík) privedené na lamely, pričom v určitom okamihu napájajú iba niektoré z lamiel a to tak, že pri pootočení rotora (kefa príde na vedľajšiu lamelu) sa smer prúdu (polarita) v napájanej cievke zmení na opačný (funkcia mechanického striedača). V generátoroch sa indukované striedavé napätie v rotorovom vinutí komutátorom mechanicky usmerňuje, teda na svorkách rotorového obvodu je jednosmerné napätie.
Komutátor je zložitá a značne mechanicky namáhaná súčiastka, ktorá prenáša veľké prúdy. Vzhľadom na medzipolohy (medzery medzi lamelami), nie celkom presnému dosadnutiu zberačov (kefiek) na lamely, značnému treniu a pod. je často zdrojom mechanických porúch, a tiež zdrojom značného elektromagnetického rušenia, ktoré vzniká iskrením na prechode kefka-lamela. Toto rušenie musí byť eliminované dodatočnými elektronickými obvodmi. Zároveň sa takéto stroje nesmú používať v prostredí s možnosťou výbuchu. 
Jednosmerné motory s komutátorom boli najčastejšou zložkou elektrických pohonov do konca 20. storočia. Dnes sú zariadenia s komutátorom nahrádzané alternátorami a jednosmernými asynchrónnymi motormi s elektronickým riadením. 

</doc>
<doc id="87133" url="https://sk.wikipedia.org/wiki?curid=87133" title="Kotva (elektrický točivý stroj)">
Kotva (elektrický točivý stroj)

Kotva alebo indukt alebo armatúra je v elektrických točivých strojoch tá časť stroja, do ktorej sa v prevádzke indukuje (vzniká) hlavné indukované napätie. 
U synchrónnych strojov je kotvou stator (indukuje sa do statorového vinutia), u asynchrónnych, jednosmerných a striedavých komutátorových strojov je ňou rotor (indukuje sa do rotorového vinutia).

</doc>
<doc id="87134" url="https://sk.wikipedia.org/wiki?curid=87134" title="Rotorový spúšťač">
Rotorový spúšťač

Rotorový spúšťač je externé zariadenie elektrických točivých strojov. Jeho funkciou je zlepšiť charakteristiky stroja pri nabiehaní z vypnutého do prevádzkového stavu, teda zvýšiť záberový moment stroja a znížiť záberový prúd odoberaný zo siete. Tvorí ho trojica regulovateľných rezistorov, zapojených do hviezdy. Počas nábehu sa hodnota prídavného odporu znižuje (vyraďovanie odporov spúšťača) až na minimálnu hodnotu, potom sa skratovačom zabezpečí dokonalejšie uzavretie (spojenie nakrátko) rotorového obvodu. Rotorový spúšťač sa pripája do rotorového obvodu asynchrónnych motorov. Z toho vyplýva, že rotorový spúšťač sa používa len pri trojfázových asynchrónnych motoroch s vinutým rotorom (ku klietkovým motorom sa nedá pripojiť, pretože obvod klietky je uzavretý a neprístupný).

</doc>
<doc id="87135" url="https://sk.wikipedia.org/wiki?curid=87135" title="Záťažný uhol (synchrónny stroj)">
Záťažný uhol (synchrónny stroj)

Záťažným uhlom elektrických točivých strojov sa rozumie fázový rozdiel medzi točivým magnetickým poľom statora a magnetickým poľom rotora (vyjadrený v stupňoch alebo v oblúkovej miere), závislý od zaťaženia stroja. Určuje sa len pre synchrónne stroje, a udáva statickú stabilitu stroja. Platí, že ak záťažný uhol prekročí hodnotu 90°, stroj vypadáva zo synchronizmu (neprípustný stav).

</doc>
<doc id="87139" url="https://sk.wikipedia.org/wiki?curid=87139" title="Po nemecky">
Po nemecky



</doc>
<doc id="87140" url="https://sk.wikipedia.org/wiki?curid=87140" title="Bazár">
Bazár

Bazár môže byť:

</doc>
<doc id="87143" url="https://sk.wikipedia.org/wiki?curid=87143" title="Zberacie zariadenie točivého stroja">
Zberacie zariadenie točivého stroja

Zberacie zariadenie točivého stroja je súhrn častí točivého stroja na prívod a odvod prúdu z komutátora alebo zo zberacích krúžkov. Patria sem aj nosné časti (stator).
Prúd sa privádza/odvádza kefami, ktoré sú uložené a vedené v kefových držiakoch, ktoré sa pripevňujú na nosič kefových držiakov. 
Nosiče kefových držiakov v striedavých strojoch sú spravidla priskrutkované na ložiskové štíty, ložiskové stojany alebo kryty. V jednosmerných strojoch sa spravidla pripevňujú na otočný nosný okruh kefových držiakov.

</doc>
<doc id="87144" url="https://sk.wikipedia.org/wiki?curid=87144" title="Skinefekt">
Skinefekt

Skinefekt alebo povrchový (elektrický) jav je jav prejavujúci sa vyššou koncentráciou elektrického prúdu na povrchu vodiča v porovnaní s ostatnými časťami vodiča.
Prejavuje sa tým viac,čím je vyššia frekvencia predchádzajúceho prúdu . Jeho vplyv potláčame zväčšovaním povrchu vodiča , prípadne ich postriebrením.
Elektrický prúd sa nerozloží rovnomerne po priereze vodiča, ale snaží sa prúdiť po vonkajšom povrchu.
Teória.
Prúd klesá v závislosti hĺbky od povrchu podľa vzorca:
formula_1
kde:
Skinová konštanta sa počíta ako:
formula_3
kde:

</doc>
<doc id="87145" url="https://sk.wikipedia.org/wiki?curid=87145" title="Elektrický točivý stroj">
Elektrický točivý stroj



</doc>
<doc id="87146" url="https://sk.wikipedia.org/wiki?curid=87146" title="Synchrónny stroj">
Synchrónny stroj

Synchrónny stroj je druh točivého elektrického stroja, pri ktorom sa magnetické polia vinutí statora aj rotora otáčajú rovnakou uhlovou rýchlosťou, t. j. synchrónne.
Konštrukcia.
Stator je zložený z dynamových plechov, ktoré sú od seba vzájomne elektricky izolované (minimalizovanie nežiaducich strát vírivými prúdmi) a na vnútornom obvode sú drážkované. V drážkach statora je rovnomerne rozmiestnené trojfázové statorové vinutie, zväčša pripojené na trojfázovú verejnú elektrizačnú sieť.
Rotor je vyrobený ako výkovok z masívnej ocele, tiež je drážkovaný ale len z 2/3 svojho obvodu, pričom drážky tvoria dve protiľahlé oblasti. V nich je vložené jednosmerné rotorové vinutie, ktoré je pripojené na dva krúžky umiestnené na hriadeli a cez zberné ústrojenstvo (kefy) napájané jednosmerným prúdom z autonómneho zdroja.
Princíp činnosti.
Motorická prevádzka.
V motorickej prevádzke statorové vinutie pretekané trojfázovým prúdom vytvorí vo vŕtaní stroja otáčavé magnetické pole, ktoré rotuje synchrónnou frekvenciou, teda frekvenciou napájacej siete. Rotorové vinutie (nazývané aj budiace vinutie) vytvára magnetický dvojpól, ktorého polarita je stála. Rotor sa nachádza vo vŕtaní stroja, teda pole statora interaguje s poľom rotora, čoho výsledkom je otáčanie rotora synchrónnymi otáčkami. Pri zaťažení sa otáčky rotora nezmenia, iba vznikne odchýlka rotorového poľa voči statorovému (rotor zaostáva za statorom), vyjadrená pomocou záťažného uhla. Zvyšovaním budiaceho prúdu v budiacom vinutí sa zvyšuje výkon synchrónneho motora (zvýšením mechanického krútiaceho momentu na hriadeli stroja) a znižuje sa magnetizačný výkon (nazývaný tiež jalový výkon) odoberaný zo siete, potrebný na vytvorenie a udržanie magnetického poľa statora. V tzv. prebudenej prevádzke stroj neodoberá zo siete magnetizačný výkon, ale ho do nej generuje.
Generátorická prevádzka.
V generátorickej prevádzke je rotor, pretekaný budiacim prúdom, mechanicky otáčaný pohonným zariadením (napr. turbínou). Statorové vinutie je pripojené na trojfázovú sieť. Pri zaťažení generátora sa otáčky rotora nezmenia, iba statorové pole zaostáva za rotorovým o záťažný uhol. Teda generátor produkuje činný elektrický výkon, ktorý sa mení dodávkou alebo odberom mechanického výkonu pretláčaného cez hriadeľ, pritom magnetizačný (jalový) výkon pre statorové pole môže byť zo siete odoberaný alebo do siete generovaný v závislosti od budenia stroja.
Osobitosti vyhotovenia.
Vyrábajú sa dvoj-, štvor- a viacpólové stroje, prevažne s veľkým počtom drážok statora. Vinutie statora býva jednovrstvové alebo dvojvrstvové, ktoré môže mať navyše skrátený krok vinutia. Rotor rýchlobežných strojov (dvoj- a štvorpólové) je valcového tvaru s budiacim vinutím v drážkach, nazýva sa hladký rotor. Vzduchová medzera medzi rotorom a statorom je konštantná. Rotor pomalobežných strojov (viacpólové) má na valcovom základe po obvode rovnomerne rozmiestnené pólové nadstavce, ktoré nesú budiace vinutie. Takýto rotor sa nazýva rotor s vyjadrenými pólmi. Vzduchová medzera medzi rotorom a statorom nie je na všetkých miestach rovnaká, čo spôsobuje značne odlišné charakteristiky stroja oproti stroju s hladkým rotorom.
Regulácia.
Jediný regulačný parameter je veľkosť budiaceho prúdu. Ním ovplyvňujeme výkon stroja, generovanie magnetizačného výkonu a ak synchrónny stroj pracuje ako generátor do autonómnej siete, tak sa navyše menia otáčky stroja a napätie na svorkách statorového vinutia.
Použitie.
Synchrónne stroje sa využívajú ako generátory trojfázového napätia a prúdu vo všetkých turbínových elektrárňach s výnimkou elektrických generátorov s veľmi malým výkonom a veterných elektrární. Vodné elektrárne využívajú pomalobežné stroje s rotorom s vyjadrenými pólmi (nazývané aj hydroalternátory), ostatné elektrárne používajú rýchlobežné stroje s hladkým rotorom (turboalternátory).

</doc>
<doc id="87147" url="https://sk.wikipedia.org/wiki?curid=87147" title="Asynchrónny stroj">
Asynchrónny stroj

Asynchrónny stroj je druh točivého elektrického stroja na striedavý prúd bez komutátora, pri ktorom je ustálená otáčavá rýchlosť rotora odlišná od rýchlosti otáčania otáčavého magnetického poľa statora, teda asynchrónna. 
Patrí medzi tzv. indukčné stroje.
Konštrukcia.
Stator je konštrukčne rovnaký ako stator synchrónneho stroja, rovnaké je aj vinutie statora.
Rotor (kotva) je zložený z izolovaných plechov. Je drážkovaný po celom obvode, pričom v drážkach je vložené trojfázové rotorové vinutie, ktoré je v prevádzke spojené nakrátko (skratované). Ďalšou možnosťou konštrukcie rotora je klietka (obrázok), ide o viacfázové prevedenie rotorového vinutia, trvalo spojeného nakrátko:
Paralelne k hriadelu (1) je klietka (2). Táto a z medi alebo hliníka, ktorá sama o sebe je príliš poddajná nato, aby preniesla krútiaci moment stroja. Preto sa ešte vystužuje lamelami (3) z ocele legovanej kremíkom, ktorá má menšiu vodivosť a oveľa menšie vírivé prúdy. Okrem toho homogenizuje indukované magnetické pole a legovaná oceľ má navyše vhodné mechanické vlastnosti.
Tyče majú na prvom obrázku axiálnu odchýlku 0° (axiálne), ale pre lepšiu šumovú charakteristiku točivého pola sa v súčasnosti mierne stáčajú (cca 5°, zhruba ako na vrtáku), pozri druhý obrázok.
Toto tiež uľahčuje výrobu, pretože tyče netreba nalisovať kvôli tomu, že výstuže majú väčšie diery a tyče stačí voľne nasunúť a skrútením sa zafixujú.
Potom sa skrútená vystužená klietka za pomoci lisu navlečie na hriadeľ.
Princíp činnosti.
Statorové vinutie, napájané z trojfázovej siete, vytvorí v stroji otáčavé magnetické pole so synchrónnou frekvenciou otáčania. Vo vinutí rotora, ktorý sa nachádza v tomto poli, sa indukuje elektrické napätie. Keďže je obvod rotora uzatvorený, preteká vodičmi vinutia rotora prúd. Magnetické pole statora pôsobí na tyče rotora (klietky) silou, ktorá vytvorí mechanický krútiaci moment na hriadeli stroja. Silové pôsobenie poľa na vinutie rotora s indukovaným prúdom závisí na veľkosti zmeny magnetického toku viazaného vinutím. Táto zmena magnetického toku je nenulová len pri rozdielnych otáčkach poľa statora a rotora. Preto asynchrónny motor nedosahuje synchrónne otáčky, teda pracuje v podsynchrónnej oblasti. Asynchrónny generátor generuje elektrický výkon až v nadsynchrónnej oblasti otáčok.
Osobitosti vyhotovenia.
Stroje s vinutým rotorom (trojfázové) majú toto vinutie pripojené na tri krúžky a pomocou kief vyvedené na svorkovnicu stroja. Tu je pripojený rotorový spúšťač, ktorý sa využíva pri nábehu na zvýšenie záberového momentu stroja a obmedzenie záberového prúdu. Takto sú konštruované prevažne stroje s vyšším výkonom.
Niektoré klietkové stroje majú klietku odliatu z hliníka a na oboch koncoch rotora spojené hliníkovými kruhmi. Keďže rotorový obvod nie je zvonku prístupný, funkciu rotorového spúšťača spĺňa špeciálne tvarovaná klietka (využíva sa jav nazývaný skinefekt). Ide o stroje s nižším výkonom.
Jednofázové stroje majú namiesto trojfázového statorového vinutia len jednofázové. Takéto vinutie nevytvára otáčavé magnetické pole, nedokáže stroj rozbehnúť, ale pri behu vytvára krútiaci moment a dokáže udržať stroj v chode. Preto sa na rozbeh požíva pomocné statorové vinutie v sérií zapojené s rozbehovým kondenzátorom. Po nábehu stroja je toto vinutie odpojené. Používajú sa len jednofázové motory. Ich rotor je výhradne klietkový. Takto sú konštruované všetky asynchrónne motory určené pre pripojenie na jednofázový rozvod elektrickej energie.
Regulácia.
Hlavný regulačný parameter je frekvencia napájacej siete, pomocou ktorej je možné regulovať otáčky stroja v širokom rozmedzí, pričom sa negatívne neovplyvňuje účinnosť motora (tvrdá bezstratová regulácia). Regulátorom frekvencie je napr. frekvenčný menič. Ďalší spôsob regulácie otáčok stroja je zaradenie prídavných rezistorov do rotorového obvodu. Ide o stratovú reguláciu, pretože sa zníži výkon stroja, navyše je realizovateľná len u strojov s vinutým rotorom.
Výhodné je tzv. vektorové riadenie točivého magnetického poľa. Spolu s použitím vhodnej prevodovky (zosadenia) sa dá takto realizovať servomotor pre extrémne podmienky. S meraním uhla natočenia dokonca vysokovýkonný emulovaný krokový motor (EMUSTEP).
Základná a veľmi dobrá vlastnosť je, že asynchrónny stroj môže byť zaťažovaný pre veľký rozptyl momentu pri malom rozdiely otáčok.
Použitie.
Asynchrónne stroje sa využívajú hlavne ako pohonné motory v priemyselnej výrobe. Ďalej sú to takmer všetky motory pre jednofázovú sieť, teda elektrické pohony domácich spotrebičov (chladnička, práčka…). Indukčné stroje v generátorickej prevádzke sa často používajú ako generátory vo veterných a malých vodných elektrárňach.

</doc>
<doc id="87148" url="https://sk.wikipedia.org/wiki?curid=87148" title="Indukčný stroj">
Indukčný stroj

Indukčný stroj je točivý elektrický stroj, ktorý pracuje na princípe elektromagnetickej indukcie. Patrí sem asynchrónny stroj a niektoré komutátorové stroje na striedavý prúd.

</doc>
<doc id="87152" url="https://sk.wikipedia.org/wiki?curid=87152" title="Jednosmerný stroj">
Jednosmerný stroj

Jednosmerný stroj je druh točivého elektrického stroja na jednosmerný prúd, pri ktorom os magnetického poľa budiaceho systému vinutí nemení v priestore svoj smer.
Konštrukcia.
Stator je z masívnej ocele, pričom nie je drážkovaný, ale má vyjadrené póly (pólové nadstavce). Vinutie statora (budiace vinutie) je napájané z jednosmerného zdroja.
Rotor (kotva) je tiež zložený z plechov, je drážkovaný a v drážkach je uložené rotorové vinutie (buď slučkový alebo vlnivý typ vinutia). Toto je po určitých pravidelných úsekoch vyvedené na lamely komutátora. Rotor je napájaný jednosmerným prúdom, cez kefový zberací systém na komutátore.
Princíp činnosti.
Budiace vinutie statora vytvára statické magnetické pole.
Rotor je síce napájaný jednosmerným prúdom, ale komutátor zabezpečí striedanie polarity napätia na jednotlivých cievkach vinutia, teda rotorové vinutie je pretekané striedavým prúdom. Charakter poľa rotora je taký, aby zabezpečoval v interakcií s poľom statora, otáčanie rotora v určitom smere (závisí od polarity napájania statora a rotora).
V generátorickej prevádzke je napájané len budiace vinutie, rotor je mechanicky poháňaný, pričom sa v cievkach vinutia indukuje striedavé napätie, ktoré je komutátorom usmernené a na svorkách stroja sa objaví jednosmerné napätie.
Osobitosti vyhotovenia.
Jednosmerné stroje sa používajú v rôznych zapojeniach, ktoré vyjadrujú spriahnutosť statorového a rotorového obvodu. Najpoužívanejšie sú:
Cudzobudený stroj – obvod budenia je napájaný nezávisle od obvodu rotora.
Derivačný stroj – obvod budenia je napájaný z toho istého zdroja ako obvod rotora.
Sériový stroj – obvod budenia je v sérii s obvodom rotora (jeden napájací zdroj).
Kompaundný stroj – má dva obvody budenia, pričom jeden je zapojený ako derivačný a druhý ako sériový.
Každé zo zapojení má iné zaťažovacie a regulačné charakteristiky, pričom aj možnosti regulácie a použitia sú rôzne.
Stator jednosmerných strojov môže byť dvoj-, štvor- a viacpólový. Stroje menších výkonov môžu mať namiesto statora s budiacim vinutím permanentný magnet. Niektoré jednosmerné motory, používané najmä v elektronike, majú otáčajúci sa stator (z permanentných magnetov) a statický rotor s elektronickou komutáciou (napr. ventilátory v PC). Používajú sa tiež mikro-motory, kde je vinutie rotora vytvarované priamo na doske plošného spoja.
Regulácia.
Hlavný regulačný parameter je napájacie napätie rotora. Zabezpečuje reguláciu otáčok stroja v širokom rozmedzí bez negatívneho vplyvu na účinnosť stroja. Ďalším typom je regulácia budenia. Ide o tvrdú a bezstratovú reguláciu ale v úzkom rozmedzí otáčok. Regulácia prídavnými odpormi v rotorovom obvode je mäkká a stratová (vzniká úbytok napätia na prídavnom odpore).
Použitie.
Veľké jednosmerné motory sa používajú v elektrickej trakcií (sériové zapojenie alebo zapojenie Ward-Leonard). Derivačné dynamá sú zdrojmi pre zváracie systémy. Špeciálny význam v elektronike majú jednosmerné motory ako polohovacie a regulačné zariadenia (servomotory).

</doc>
<doc id="87153" url="https://sk.wikipedia.org/wiki?curid=87153" title="Striedavý komutátorový stroj">
Striedavý komutátorový stroj



</doc>
<doc id="87154" url="https://sk.wikipedia.org/wiki?curid=87154" title="Komutátorový striedavý stroj">
Komutátorový striedavý stroj

Komutátorový striedavý stroj je druh točivého elektrického stroja na striedavý prúd, ktorý má na rotore jednosmerné vinutie vyvedené na lamely komutátora.
Ide o hybrid asynchrónneho a jednosmerného stroja, pričom je napájaný zo striedavej siete.
Konštrukcia.
Stator je rovnaký ako stator asynchrónneho stroja, u menších strojov môže mať vyjadrené póly. Rotor je rovnaký ako rotor jednosmerného stroja, rozdiel je len v počte a rozložení komutátorových kief.
Princíp činnosti.
Ide o veľmi špecifickú súčinnosť poľa statora a rotora.
Osobitosti vyhotovenia.
Používajú sa hlavne dva typy:
Jednofázový sériový komutátorový motor – motor napájaný z jednofázovej siete, stator a rotor sú sériovo radené. Motor má zvyčajne vysoké otáčky a je označovaný ako univerzálny.
Trojfázový komutátorový motor – motor napájaný z trojfázovej siete. Stator a rotor majú samostatné napájanie, pričom jedno z nich je regulovateľné.
Regulácia.
Najväčšou výhodou tohoto typu elektrických točivých strojov je regulácia napätím v striedavej sieti. Otáčky je možné regulovať aj v podsynchrónnej aj v nadsynchrónnej oblasti.
Použitie.
Striedavé komutátorové stroje pracujú výhradne v motorickej prevádzke. Jednofázový sériový komutátorový motor sa používa v domácich spotrebičoch (mixér, vysávač, ...), trojfázový komutátorový motor sa využíva len na špeciálne účely, keď je nevyhnutné napätím regulovať trojfázový motor.

</doc>
<doc id="87155" url="https://sk.wikipedia.org/wiki?curid=87155" title="Zoznam pobočiek Mauthausenu">
Zoznam pobočiek Mauthausenu

Nižšie je zoznam pobočiek koncentračného tábora Mauthausen-Gusen. Tento zoznam nie je úplný, keďže viaceré pobočky existovali v rôznych obdobiach. Navyše bola otrocká práca väzňov využívaná v mnohých podnikoch a farmách, ktoré mali vlastných väzňov. 

</doc>
<doc id="87158" url="https://sk.wikipedia.org/wiki?curid=87158" title="Bedľa vysoká">
Bedľa vysoká

 Bedľa vysoká (lat. "Macrolepiota procera", staršie "Lepiota procera"; iné slovenské a latinské názvy pozri nižšie) je druh jedlej huby z rodu bedľa ("Macrolepiota").
Názvy.
Slovenské názvy.
Od 40./50. rokov 20. storočia je oficiálny slovenský názov tohto druhu bedľa vysoká, ktorý je prevzatý z češtiny (čes. bedla vysoká), pričom z češtiny je prevzaté aj samotné rodové meno bedľa (čes. bedla), ktoré v 19. storočí umelo zaviedol Presl prevzatím z poľštiny.
Nesprávne alebo staršie (v prvej polovici 20. stor.) sa používa(l) názov "bedľa" [alebo "bedla"] "jedlá", ktorý je nesprávny už preto, že jedlé sú aj niektoré iné druhy bedlí. Ďalší nesprávny názov je "bedľa obyčajná". Z 19. storočia je výnimočne doložený názov "brezovec", inak však to, čo dnes nazývame bedľa vysoká, do prvej polovice 20. storočia nemalo odborný slovenský názov.
Ľudové názvy bedle vysokej sú: "ambrelka, ambrél, ambrélovka, (anbríľovka) bagoňa, bedľa (betľa, bedla), brezovec, crnovka, godola, chochluša, jedlá bedľa, jedľa bedľa, kráľovná, kochlačka, kochlička, kozarova mac (kozarova mať), kozia nôžka, kožušárka, kuku, kuky, kuky-muky, muchotrávka, parapel, parazól, parazólek, pastierska palica, pečiarka, pyšný mládenec, srnka, srnula, srňavka, svahovka, svákovka, vysoká nôžka".
Vedecké názvy.
Z početných latinských názvov sú dôležité najmä tieto (zoradené podľa roku):
s prívlastkom procerus:
ostatné:
Rozsah druhu.
Niektorí autori do druhu bedľa vysoká ("Macrolepiota procera") zahŕňajú aj niektoré z nasledujúcich príbuzných taxónov, ktoré iní autori zaraďujú ako samostatné druhy:
Ojedinele sa bedľy vysokej zahŕňa aj bedľa zelenejúca ("Macrolepiota olivascens").&lt;br&gt;
Ak sa uvedené taxóny zahŕňajú do bedľy vysokej, obyčajne v rámci nej majú postavenie variety (napr. bedľa vysoká čiernohnedá - "Macrolepiota procera" var. "fuliginosa") či formy (napr. "Macrolepiota procera" f. "fuliginosa").
Rozšírenie a výskyt.
Bedľa vysoká je doložená na všetkých kontinentoch (vrátane Afriky), okrem Antarktídy, východnej Južnej Ameriky a väčšinou okrem príliš studených či príliš teplých klimatických oblastí.
Rastie hojne, jednotlivo alebo v skupinách, od júla (v Európe už od mája) do novembra, na holej zemi, v lístí alebo v tráve, a to najmä na svetlejších miestach v listnatých a ihličnatých lesoch alebo na okrajoch týchto lesov, na lúkach a rúbaniskách, v parkoch a na okrajoch ciest. Na Slovensku je všeobecne rozšírená od nížin po podhorské oblasti. 
Opis.
Klobúk je 70 (100) – 300 mm široký. V mladosti je vajcovitý, guľovitý až zvoncovitý, v dospelosti plocho klenutý až plochý, v strede s výrazným zaobleným bradavkovitým hrboľom. V dospelosti je nápadne ľahký. Zvrchu je klobúk najprv hladký a je celý hnedý až tmavohnedý, ale rastom klobúka sa rozpuká na nepravidelné, koncentricky usporiadané šupinky variabilnej veľkosti, medzi ktorými je špinavobelavý, vláknito šupinkatý podklad (dužina). V strede okolo hrboľa však k rozpukaniu nedochádza, t. j. klobúk tu zostáva súvislo hnedý. Okraj klobúka je belavo páperistý. Lupene sú 10 – 18 mm široké, husté, vystriedané, od hlúbika odsadené úzkou medzerou, biele až krémové, pri okraji zaoblené.
Hlúbik je 180 (200) – 400 mm dlhý a 10 – 22 (na báze až 40) mm hrubý. Tvar má takmer valcovitý, hore je stenčený, dole je hľuzovito zhrubnutý. Najprv je vatovito vypchatý, neskôr je rúrkovito dutý a drevnatý. Za mladi je celý hnedý až tmavohnedý, neskôr sa na povrchu rozpukáva na nepravidelné šupiny, medzi ktorými presvitá bledšia či biela dužina. V jeho hornej tretine je posuvný prsteň, ktorý je hrubý, blanitý až vatovitý, má dva rozstrapkané okraje, na vrchnej strane je špinavobelavý a na spodnej strane je hnedastý. Hľuzovitá báza býva obyčajne od vystupujúceho mycélia bielo plstnatá. 
Dužina je biela, na reze nemení farbu. V klobúku je v dospelosti vatovitá, v hlúbiku je v dospelosti tvrdá až vláknito drevnatá. Dobre chutí a príjemne vonia.
Výtrusný prach je biely až krémový. Výtrusy majú rozmery 12,5 – 18 × 8 – 12 µm. Sú elipsoidné až vajcovité, hladké, hrubostenné, bezfarebné, dextrinoidné. Majú nápadný klíčny pór. 
Bazídiá majú rozmery 30 – 43 × 12 – 17 µm. Sú štvorvýtrusné, tenkostenné a bezfarebné.
Cheilocystidy majú rozmery 15 – 60 × 9 – 23 µm. Sú nepravidelne valcovité, vrecovité až kyjakovité, a sú bezfarebné. Pleurocystidy chýbajú. 
Možnosť zámeny.
Možná je zámena bedľy vysokej s niektorým z následujúcich druhov:
Význam.
Bedľa vysoká je výborná jedlá huba. Dnes sa zbiera často, ale na Slovensku ešte na začiatku 20. storočia hubári túto hubu vôbec nezbierali. Mladé (t. j. ešte uzavreté) klobúky sú vhodné na plnenie (napr. sa plnia mäsom a zapekajú) alebo sú výborné nakladané v octovom náleve; dospelé klobúky sa zvyčajne vyprážajú na spôsob viedenského rezňa. Bedľa vysoká je tiež vhodná do hubových praženíc. Je vhodná i na sušenie. Zo sušených plodníc možno pripraviť hubový prášok. V tradičnej čínskej medicíne sa bedľa vysoká používa na podporu trávenia.

</doc>
<doc id="87160" url="https://sk.wikipedia.org/wiki?curid=87160" title="Nový vek">
Nový vek



</doc>
<doc id="87166" url="https://sk.wikipedia.org/wiki?curid=87166" title="Indukt">
Indukt



</doc>
<doc id="87167" url="https://sk.wikipedia.org/wiki?curid=87167" title="Kotva">
Kotva

Kotva môže byť:

</doc>
<doc id="87171" url="https://sk.wikipedia.org/wiki?curid=87171" title="Rádioastronómia">
Rádioastronómia

Rádioastronómia je odvetvie astronómie zaoberajúce sa štúdiom nebeských telies prostredníctvom rádiového žiarenia emitovaného fyzikálnymi procesmi vo vesmíre. Rádiové vlny sú omnoho dlhšie ako svetelné vlny, preto na zachytenie dobrého signálu sú potrebné veľmi veľké antény alebo sústavy antén pracujúcich spoločne. Väčšina rádioteleskopov používa parabolickú anténu na odrazenie vĺn do prijímača, ktorý deteguje a zosilňuje signál na použiteľné dáta. Toto umožňuje rádioastronómom vidieť oblohu v rádiovom spektre. Rádioastronómia je pomerne nové odvetvie astronómie, kde sa dá ešte mnoho objaviť.

</doc>
<doc id="87172" url="https://sk.wikipedia.org/wiki?curid=87172" title="Chimborazo">
Chimborazo

Chimborazo môže byť:

</doc>
<doc id="87173" url="https://sk.wikipedia.org/wiki?curid=87173" title="Astrobiológia">
Astrobiológia

Astrobiológia (z gr. "astron" = "hviezda", "bios" = "život" a "logos" = "veda" alebo "slovo") alebo bioastronómia alebo exobiológia alebo xenobiológia je interdisciplinárne odvetvie kombinujúce aspekty astronómie, biológie a geológie, pričom primárne je zamerané na štúdium pôvodu, rozširovania a evolúcie života na iných kozmických telesách, biologické podmienky vzniku života, možné formy života a jeho prejavy na telesách rozličného typu (najmä na planétach), možnú existenciu mikroorganizmov na Marse. prípadne na Venuši, Jupiteri a mesiacoch Jupitera. 
Zmeny albeda a spektier povrchu Marsa zodpovedajúce striedaniu ročných období sa pôvodne vysvetľovali prítomnosťou rastlinstva (machov a lišajníkov). Táto oblasť výskumu dostala názov astrobotanika (najmä zásluhou G. A. Tichova a W. M. Sintona). Zmeny povrchu sa dnes vysvetľujú činnosťou námrazy, vetrov a prachu. Laboratórne imitácie podmienok na Marse a iných nebeských telesách a s tým spojený biologický výskum aj biologický výskum v umelých družiciach sa nazývajú exobiológia. Výskum na biosatelitoch sa orientuje najmä na účinky beztiaže, preťaženia, radiácie, neprítomnosti alebo zníženého účinku magnetického poľa na živé organizmy. Vplyvmi kozmického prostredia na človeka sa zaoberá kozmická medicína. Pre všetky formy výskumu života mimo Zeme sa používa pomenovanie kozmická biológia alebo kozmobiológia.
Medzi základné témy astrobiológie patria nasledovné:

</doc>
<doc id="87174" url="https://sk.wikipedia.org/wiki?curid=87174" title="Exobiológia">
Exobiológia



</doc>
<doc id="87175" url="https://sk.wikipedia.org/wiki?curid=87175" title="Xenobiológia">
Xenobiológia



</doc>
<doc id="87178" url="https://sk.wikipedia.org/wiki?curid=87178" title="Bioastronómia">
Bioastronómia



</doc>
<doc id="87179" url="https://sk.wikipedia.org/wiki?curid=87179" title="NGC 2237">
NGC 2237



</doc>
<doc id="87180" url="https://sk.wikipedia.org/wiki?curid=87180" title="Narmer">
Narmer

Narmer bol egyptský faraón 0. dynastie, často je však zaraďovaný do 1. dynastie. Možno je totožný s Menim, ktorý je považovaný za zjednotiteľa Horného a Dolného Egypta do jedného štátu. Narmer je na rozdiel od neho historicky doložený vládca, jeho existenciu nám dokladajú písomné dokumenty z doby jeho vlády a známa "Narmerova paleta". Na jednej strane je vyobrazený Narmer s korunou Horného Egypta, ako kyjom zabíja nepriateľa, na druhej strane je Narmer s korunou Dolného Egypta, jeho meno je napísané na obidvoch stranách tejto palety. Iným dokladom jeho existencie je hlavica vojnového kyja nájdeného v Abyde, na nej sa tiež nachádza Narmerovo meno.
Kráľova hrobka.
Narmerova hrobka sa našla v Abyde, kde sa nachádza pohrebisko hlavného mesta Horného Egypta Ceneja. Hrobku tvorí jama, ktorá je obložená nepálenými tehlami, jej pôdorys má rozmery 11x9,4 metra, nadzemná časť je už zničená. Pri Nagáde, ktorá leží severne od chrámového komplexu v Karnaku, však bola neskôr objavená hrobka jeho manželky, kráľovnej Neithotepy. Táto hrobka bola ale oveľa väčšia ako kráľova hrobka v Abyde. Na základe toho vznikla hypotéza, že Narmerova hrobka v Abyde je iba symbolická a že jeho skutočnú hrobku je potrebné ešte hľadať. S veľkou pravdepodobnosťou sa nachádza v Sakkáre, čo je hlavné pohrebisko hlavného mesta zjednoteného Egypta Menneferu.
Totožnosť s inými kráľmi.
Je isté, že Narmer existoval, pri niektorých panovníkoch, ktorí žili zhruba v rovnakom čase, to však isté nie je. Niektorí egyptológovia ho považujú za totožného s tradičným zjednotiteľom Egypta Menim, podľa iných je totožný aj s kráľom Ahom. Faraóni používali, hlavne v skorších obdobiach, viac mien. Pravdepodobnejšie je však, že Aha bol Narmerovým synom. Časť egyptológov považuje Narmera za totožného s kráľom Serketom, ktorý je však historicky doložený a je známejší pod označením Kráľ Škorpión.

</doc>
<doc id="87181" url="https://sk.wikipedia.org/wiki?curid=87181" title="Rozvod OHV">
Rozvod OHV

Rozvod OHV je typ ventilového rozvodu piestového spaľovacieho motora, pri ktorom sú ventily umiestnené v hlave valcov a vačkový hriadeľ je umiestnený v bloku motora. Označenie rozvodu pochádza z anglického názvu "Overhead Valve".
Medzi vačkovým hriadeľom a ventilmi je relatívne veľká vzdialenosť (približne úmerná zdvihu motora). Prenos pohybu medzi vačkou a ventilom je preto realizovaný ďalšími prvkami mechanizmu: zdvíhadlo, zdvíhacia tyčka, vahadlo. Rozvod tak obsahuje veľký počet súčiastok, ktoré nepriaznivo vplývajú na jeho tuhosť. V porovnaní s rozvodom OHC väčší počet súčiastok a zároveň väčšia hmota vykonáva nepriaznivý vratný pohyb, ktorý sa prejavuje zotrvačnými silami. Naopak výhodou rozvodu OHV je jednoduché riešenie pohonu vačkového hriadeľa. Nevýhody OHV rozvodov prevažujú najmä u vysokootáčkových motorov, preto sa u moderných spaľovacích motorov pre pohon automobilov takmer nevyskytuje.
Pohon rozvodu.
Pohon rozvodu je vzhľadom na výhodné umiestnenie vačkového hriadeľa blízko pri kľukovom hriadeli možné realizovať jednoduchým ozubeným súkolesím.
Pohon musí byť riešený tak, aby umožnil presné nastavenie vzájomnej pozície kľukového a vačkového hriadeľa a aby sa počas prevádzky motora toto nastavenie nezmenilo, čo ozubené súkolesie spĺňa. 
Pretože sa rozvod OHV používa najmä u štvortaktných motorov, prevodový pomer pohonu je 2:1. Vačkový hriadeľ sa otáča 2x pomalšie ako kľukový, pretože štvortaktný motor vykoná jeden pracovný cyklus za dve otáčky kľukového hriadeľa.
Použitie.
Motory s týmto rozvodom boli montované takmer do všetkých automobilov Škoda, vyrábaných po 2. svetovej vojne. Naposledy bol použitý v motore 1.4 8V OHV v modeloch Fabia a Octavia.

</doc>
<doc id="87184" url="https://sk.wikipedia.org/wiki?curid=87184" title="Oświęcim">
Oświęcim



</doc>
<doc id="87185" url="https://sk.wikipedia.org/wiki?curid=87185" title="Vačkový hriadeľ">
Vačkový hriadeľ

Vačkový hriadeľ je hriadeľ, na ktorom sú vytvorené vačky. Je to základná súčasť vačkového mechanizmu, používaného na transformáciu rotačného pohybu na priamočiary vratný. Rotačný pohyb vykonáva hriadeľ, priamočiary vratný povrch vačky snímaný v ľubovoľnej pevnej rovine prechádzajúcej osou otáčania hriadeľa.
Vačkový hriadeľ sa používa napríklad pri ventilovom rozvode piestových spaľovacích motorov. Počet vačiek na hriadeli závisí v tomto prípade od:
Napríklad 4-valcový motor s 2 ventilmi na valec a rozvodom OHV bude mať vačkový hriadeľa s 2x4 = 8 vačkami. 
Vačkové hriadele moderných motorov môžu obsahovať aj ďalšie súčasti, napríklad vývažky alebo torzné tlmiče.
Uloženie vačkového hriadeľa.
Vačkový hriadeľ musí byť, ako každý hriadeľ, uložený v ložiskách ktoré mu umožnia jeho otáčanie. Pre uloženie ( montáž a demontáž) sú možné dve principiálne riešenia:
Vačkový hriadeľ väčších motorov sa ukladá do ložísk väčšinou za každým valcom, aby bol jeho priehyb pod zaťažením minimálny. U 4-valcového motora to znamená uloženie v piatich ložiskách.
Materiály.
Vačkové hriadele sa vyrábajú väčšinou z cementačných uhlíkových ocelí, alebo legovaných ocelí. Cementujú sa do hĺbky 0,5 až 1,5 mm a kalia na tvrdosť 60 až 65 HRC. Môžu sa však vyrábať aj z oceľoliatiny, alebo legovanej liatiny.

</doc>
<doc id="87188" url="https://sk.wikipedia.org/wiki?curid=87188" title="Planckov čas">
Planckov čas

Planckov čas "t"P je jednotka času definovaná a zavedená Maxom Planckom používaná najmä v kvantovej fyzike. Planckov čas je považovaný za najkratší možný časový interval.
formula_1
Dve čísla umiestnené v zátvorkách značia neistotu (štandardnú odchýlku) posledných dvoch cifier hodnoty.
Planckov čas je doba potrebná na pohyb fotónu po dráhe rovnajúcej sa Planckovej dĺžke (cca 1,6 · 10−35 m), preto je považovaný za "kvantum času". Odhadovaný vek vesmíru podľa teórie veľkého tresku (4,31 · 1017 s) vyjadrený v Planckovom čase je približne 8 · 1060 tP.
Doteraz najkratší zmeraný časový interval je približne 100 attosekúnd (10−16 s), čo je takmer 2 · 1027krát viac než Planckov čas.

</doc>
<doc id="87189" url="https://sk.wikipedia.org/wiki?curid=87189" title="Vačka">
Vačka

Vačka je súčiastka alebo časť súčiastky (napríklad vačkového hriadeľa) charakterizovaná svojim všeobecným tvarom - jednotlivé body povrchu vačky majú rôznu vzdialenosť od osi otáčania. Je to teda kotúč, ktorého obvod je časťou kružnice s vybraním alebo s výstupkom.
Funkciou vačky je premieňať rotačný pohyb na priamočiary vratný tým, že jej tvar pri otáčaní spôsobuje pohyb inej súčiastky ktorá sa o vačku opiera. Spolupracujúcou súčiastkou je najčastejšie zdvíhadlo.
Matematická funkcia, ktorá popisuje pohyb (zdvih) zdvíhadla v závislosti od uhla otočenia vačky je väčšinou spojitá, t. j. povrch vačky neobsahuje "skoky" ani "zlomy".
Rozdelenie.
Vačky sa delia podľa priebehu kriviek rýchlosti a zrýchlenia zdvíhadla. 

</doc>
<doc id="87190" url="https://sk.wikipedia.org/wiki?curid=87190" title="Hugo zo Svätého Viktora">
Hugo zo Svätého Viktora

Hugo zo Svätého Viktora (* 1097 – † 11. február 1141) bol nemecký kardinál, filozof a mystik, ktorým začína rozkvet školy pri opátstve Sv. Viktora. Hugo uznával užitočnosť filozofických predpokladov pre mystickú kontempláciu.
Podľa Huga sa slobodné umenia a dialektika, ako aj filozofia prírody majú stať nástrojom teológie, preto - v protiklade k Petrovi Damiánimu - odporúča teológom, aby sa učili všetko, pretože všetky vedomosti nejakým spôsobom musia podporovať teológiu.
V roku 1139 ho pápež Inocent II. vymenoval za kardinála.

</doc>
<doc id="87191" url="https://sk.wikipedia.org/wiki?curid=87191" title="Hugo zo sv. Viktora">
Hugo zo sv. Viktora



</doc>
<doc id="87192" url="https://sk.wikipedia.org/wiki?curid=87192" title="Kanaan">
Kanaan



</doc>
<doc id="87193" url="https://sk.wikipedia.org/wiki?curid=87193" title="Remdik">
Remdik

Remdik bola stredoveká zbraň, ktorá sa skladala z ostnatej gule na konci reťaze pripevnenej na druhom konci na rúčku. 
Výhoda tejto zbrane bolo to, že sa dala ťažko zastaviť, dokázala udierať poza štít aj meč a vedela sa obvinúť. Verzia bez reťaze sa nazývala palcát.

</doc>
<doc id="87194" url="https://sk.wikipedia.org/wiki?curid=87194" title="Džer">
Džer

Džer, podľa Manehta Athótis bol egyptským faraónom 1. dynastie. Vládol približne v rokoch 29992952 pred Kr. Je to prvý faraón, u ktorého poznáme zlaté meno (Zlatý Hor).
Vláda.
Džer na trón nastúpil po Itim. Zachovalo sa množstvo nápisov, ktoré nás informujú o jeho vláde. S najväčšou pravdepodobnosťou upevnil krajinu a skonsolidoval pomery v nej. S veľkou pravdepodobnosťou viedol úspešnú vojnu na západe proti Líbyjcom, na juhu, kde bojoval s Núbijcami, prenikol až k druhému nílskemu kataraktu. V čase jeho vlády veľmi prosperovala ekonomika, rozvíjala sa umelecká výroba, najmä klenotníctvo a kovorytectvo. Po jeho smrti sa prvdepodobne na čas stala vládkyňou Egypta jeho manželka Merjetneit, prvá vládkyňa krajiny v celej histórii Egypta.
Hrobka.
Ako väčšina panovníkov 1. dynastie si aj Džer nechal postaviť dve hrobky. Jednu hrobku si nechal postaviť v Abyde. Jej nadzemná časť merala zhruba 22 × 20 metrov. Okolo hrobky bolo objavených 338 hrobov na všetkých štyroch stranách, tieto hroby boli určené pre kráľovo služobníctvo a otrokov. Nie je však jasné, či boli pochovaní súčasne s kráľom, alebo potom, ako zomreli prirodzenou smrťou. Druhá Džerova hrobka sa nachádza v Sakkáre. Rozmery jej nadzemnej časti boli približne 41,3 × 15,5 metrov. V nadzemnej časti mala dvadsaťdeväť miestností, v podzemnej šesť miestností a pohrebnú komoru. Hrobka v Sakkáre bola s veľkou pravdepodobnosťou hrobkou skutočnou, teda tá v Abyde bola iba symbolickou. Múmia však nebola nájdená ani v jednej z nich.

</doc>
<doc id="87195" url="https://sk.wikipedia.org/wiki?curid=87195" title="Athotis II.">
Athotis II.



</doc>
<doc id="87196" url="https://sk.wikipedia.org/wiki?curid=87196" title="Archaeornis">
Archaeornis



</doc>
<doc id="87197" url="https://sk.wikipedia.org/wiki?curid=87197" title="Archaeopteryx litographica">
Archaeopteryx litographica



</doc>
<doc id="87199" url="https://sk.wikipedia.org/wiki?curid=87199" title="Glutamín">
Glutamín

Glutamín (skratka Gln alebo Q) je neesenciálna aminokyselina, ktorá tvorí podstatnú časť voľných aminokyselín vo svalových bunkách. Ide o najčastejšie sa vyskytujúcu sa aminokyselinu v ľudskom tele. Podporuje správne fungovanie svalových buniek a imunitného systému, tlmí katabolizmus bielkovín a zlepšuje dusíkovú bilanciu. Predstavuje dôležitý substrát pre biele krvinky. Jeho zníženie po náročnom dlhšie trvajúcom zaťažení môže viesť k jeho deficitu a zhoršeniu funkčnej zdatnosti bielych krviniek. Glutamín je dôležitým prostriedkom pre nárast, ochranu a regeneráciu svalovej hmoty. Podávanie glutamínu podporuje tvorbu rastového hormónu a vytvára antikatabolický stav. Užívanie glutamínu je zvlášť užitočné počas redukčnej diéty pri obmedzení sacharidov. V prípade zdravých a dospelých jedincov chýbajú relevantné výskumy, ktoré by potvrdzovali efektivitu užívania glutamínu keď ide o fyzický výkon alebo svalovú hypertrofiu. Viacero vedeckých štúdií však naznačuje, že glutamín má zanedbateľný alebo žiaden efekt na zvýšenie sily alebo výkon pri fyzickom cvičení.

</doc>
<doc id="87200" url="https://sk.wikipedia.org/wiki?curid=87200" title="Compsognathus">
Compsognathus

Compsognathus (v preklade „elegantná čeľusť“) bol malý vtákovitý dravec, často považovaný za najmenšieho dinosaura (Microraptor, Caenagnathasia a Parvicursor však boli ešte menší). Známy je z kompletných pozostatkov. Žil pred približne 150 miliónmi rokov, nájdený bol v Nemecku, Francúzsku a možno aj v Portugalsku. 
Opis.
Štíhly Compsognathus patril medzi primitívne Coelurosauria hojné koncom jury a začiatkom kriedy. Zachovalé kostry svedčia, že dĺžka tohto dinosaura sa pohybovala v rozmedzí 70 až 140 cm. Vyznačoval sa pomerne nízkou, pretiahnutou lebkou, krátkymi prednými končatinami pravdepodobne len s dvoma prstami, dlhými zadnými končatinami a dlhým chvostom. V mnohých smeroch pripomínal archaické vtáky do takej miery, že jeden jedinec Archeopteryxa, ktorému chýbali odtlačky peria, bol amatérskym zberateľom považovaný za jedinca rodu Compsognathus.
Perie.
Compsognathus mal pravdepodobne telo pokryté primitívnym perím podobne ako jeho blízky príbuzný Sinosauropteryx. Niekedy sa argumentuje, že nemal perie, pretože sa nezachovalo na skamenelinách, pričom jedinci rodu Archaeopteryx, nájdení v tých istých sedimentoch, majú perie vždy zachovalé. V prípade archeopteryxa sa však zachovali len veľké perá chvostu a predných končatín, nie menšie pokrývajúce telo. Zároveň sa nezachovali ani odtlačky kože, ktoré by svedčili v prospech šupinatej kože u kompsognata. 
Nedávny nález príbuzného rodu Juravenator, ktorý žil v podstate po boku kompsognata obsahoval aj odtlačky šupinatej kože zo strednej časti chvosta. Minimálne na tejto časti tela teda operený nebol. Je tak možné, že niektoré vtákovité dinosaury druhotne stratili perie na niektorých častiach tela, podobne ako niektoré dnešné vtáky. 
Spôsob života.
Compsognathus obýval ostrovy tvoriace dnešnú strednú a západnú Európu. Obýval malé púštne ostrovy typické trpaslíčími formami dinosaurov (napr. Europasaurus), alebo väčšie západné zemské masy, ktoré sa vyznačovali väčšou faunou, ktorá pripomínala severoamerickú alebo africkú z rovnakého obdobia. Medzi jeho korisť patrili rôzne malé plazy (jeden jedinec mal kostru jašterice rodu Bavariasaurus na mieste, kde sa nachádzal žalúdok), prípadne aj samotného archeopteryxa. Zrejme nepohrdol krabmi, alebo zdochlinami, ktoré vyplavilo more. 

</doc>
<doc id="87201" url="https://sk.wikipedia.org/wiki?curid=87201" title="Infračervená astronómia">
Infračervená astronómia

Infračervená astronómia je odvetvie astronómie a astrofyziky, ktoré sa zaoberá pozorovaním objektov viditeľných v infračervenom spektre. Viditeľné svetlo je v rozsahu od 400 (modré) do 700 (červené) nm. Väčšie vlnové dĺžky ako 700 nm a kratšie ako mikrovlny sa nazývajú infračervené alebo sumbilimetrové žiarenie.
Vedci klasifikujú infračervenú astronómiu ako súčasť optickej astronómie, pretože obyčajne sa používajú rovnaké optické prístroje, ako napríklad zrkadlá, šošovky a detektory.
Objav.
Zanedlho potom, čo Isaac Newton použil sklenený hranol na rozštiepnutie bieleho svetla na farebné spektrum, v roku 1800 slávny britský astronóm Williamom Herschelom zistil, že časť zväzku svetla zo Slnka s najväčšou teplotou prekročila koniec červenej časti spektra. Tieto „žeravé lúče“ dokonca tvorili aj spektrálne čiary. V roku 1856 bolo infračervené žiarenie detegované škótskym astronómom Charlesom Piazzi Smythom aj v mesačnom svite.
Moderná infračervená astronómia.
Infračervené žiarenie, ktoré so svojou vlnovou dĺžkou blížia viditeľnej časti svetla, sa mu i svojim chovaním do značnej miery podobá – môže byť teda aj detegované podobnými zariadeniami ako viditeľné svetlo. Z tohoto dôvodu sa blízke IR žiarenie včleňuje do viditeľného optického spektra – väčšina teleskopov je teda schopná vykonávať pozorovania aj v „blízkom“ IR spektre. Vzdialenejšie časti IR spektra musia už byť pozorované špeciálnymi teleskopmi ako je napr. "James Clerk Maxwell Telescope" v Mauna Kea Observatory.
Tak ako ostatné formy elektromagnetického žiarenia je aj to infračervené vedcami využívané pre hlbšie skúmanie vesmíru. Keďže má IR žiarenie vysokú teplotu, je nutné, aby bol teleskop pri jeho pozorovaní tienený a navyše ochladzovaný tekutým dusíkom (LN2) alebo héliom (LHe). Najviac sa táto nutnosť prejavuje v strednej až vzdialenej časti IR spektra. Značné problémy pri pozorovaní IR žiarenia pozemnými teleskopmi pôsobí vodná para v Zemskej atmosfére, ktorá absorbuje jeho značnú časť. Z tohoto dôvodu sú teda teleskopy umiestňované do miest s veľkou nadmorskou výškou a nízkou vlhkosťou vzduchu. Medzi observatória, ktoré sú vybudované na takomto mieste, patrí "Mauna Kea Observatory" () Alebo "Atacama Large Millimeter Array" v Čile ().
Tak, ako u optických teleskopov, aj pre infračervené teleskopy je najlepšie umiestnenie vo vesmíre. Medzi takéto patrí Hubbleov vesmírny ďalekohľad, ktorý dokáže sledovať aj IR časť a v roku 2003 vypustený Spitzerov vesmírny ďalekohľad, ktorý je priamo určený pre pozorovanie infračerveného žiarenia.
Medzi ďalšie metódy pozorovania patria tiež lietadlové observatória (pozorovacie prístroje sú umiestnené na palube lietadla) ako sú Stratospheric Observatory for Infrared Astronomy alebo Kuiper Airborne Observatory. Sledovaním vo vysokých častiach atmosféry (stratosféra) je totiž zmiernený negatívny vplyv vodnej pary, ktorá IR žiarenie absorbuje.
Výborné výsledky dosahujú aj pozemské astronomické interferometre.
Infračervená technológia.
Jedným z najčastejších typov IR detektorov, ktoré sa používajú v teleskopoch, je tzv. HgCdTe (Mercury(II) cadmium(II) telluride). Tieto detektory veľmi dobre pracujú v rozsahu vlnových dľžok 0,6 až 5 mikrometrov. Pre sledovanie ďalších vlnových dĺžok alebo pre vyššie rozlíšenie sa používajú: úzkorozchodný semikonduktor, podchladzované bolometre alebo supravodivé tunelové zariadenia. 
Astronomické infračervené spektrum.
Aj keď dnes už možno skúmať takmer všetky časti infračerveného žiarenia, predsa len je ešte stále mnoho pozorovaní robených zo zemského povrchu. Preto si astronómovia vytvorili zoznam „okien“ tých častí (pásiem) IR spektra, pre ktoré je zemská atmosféra „priepustná“. Medzí hlavné priepustné „okná“ patria

</doc>
<doc id="87203" url="https://sk.wikipedia.org/wiki?curid=87203" title="Izoleucín">
Izoleucín

Izoleucín (skratka Ile alebo I) je α-aminokyselina, ktorá sa objavuje pri biosyntéze bielkovín. Obsahuje α-aminoskupinu (ktorá je za fyziologických podmienok v protónovanom stave −NH3+), α-karboxylovú skupinu (ktorá je za fyziologických podmienok v deprotónovanej forme −COO-) a uhľovodíkový bočný reťazec (s centrálnym atómom uhlíka viazanom na tri ďalšie atómy uhlíka). Je klasifikovaný ako nepolárna, nenabitá (pri fyziologickom pH), alifatická aminokyselina s rozvetveným reťazcom. Pre ľudí je nevyhnutný, čo znamená, že telo si ho nedokáže syntetizovať a musí byť prijímané v strave. Izoleucín sa syntetizuje z pyruvátu pomocou enzýmov biosyntézy leucínu v iných organizmoch, ako sú baktérie. Je kódovaný kodónmi AUU, AUC a AUA.
Izoleucín je konštitučný izomér leucínu. Sú to jediné dve proteinogénne aminokyseliny s rovnakým sumárnym vzorcom, čo komplikuje ich rozlíšenie pri stanovení hmotnostnou spektrometriou peptidov. V takých prípadoch je možné ich súhrnne označiť skratkami Xle alebo J.
Chemická syntéza.
Izoleucín je možné syntetizovať viacstupňovým postupom z 2-brómbutánu a dietylmalonátu. Syntetický izoleucín bol pôvodne opísaný v roku 1905 francúzskym chemikom Louisom Bouveaultom.
Nemecký chemik Felix Ehrlich objavil izoleucín v roku 1903 v hemoglobíne.
Metabolizmus.
Biosyntéza.
Izoleucín je esenciálna aminokyselina, takže sa v tele nesyntetizuje, preto sa musí prijímať v strave, zvyčajne ako súčasť bielkovín. V rastlinách a mikroorganizmoch sa syntetizuje v niekoľkých krokoch, počínajúc pyruvátom a alfa-ketobutyrátom. Enzýmy zapojené do tejto biosyntézy sú:
Katabolizmus.
Izoleucín je glukogénna aj ketogénna aminokyselina. Po transaminácii s alfa-ketoglutarátom sa uhlíkový skelet oxiduje a štiepi na propionyl-CoA a acetyl-CoA. Propionyl-CoA sa premieňa na sukcinyl-CoA, jeden z medziproduktov citrátového cyklu, ktorý sa môže premeniť na oxaloacetát a vstúpiť do glukoneogenézy (preto je izoleucín glukogénny). U cicavcov sa acetyl-CoA nemôže premeniť na uhľohydráty, ale môže vstúpiť do citrátového kondenzáciou s oxaloacetátom za vzniku citrátu, takisto sa môže použiť pri syntéze ketolátok (preto je izoleucín aj ketogénny) alebo mastných kyselín.
Rezistencia na inzulín.
Izoleucín, podobne ako iné aminokyseliny s rozvetveným reťazcom, je spojený s inzulínovou rezistenciou: v krvi diabetických myší, potkanov a ľudí sú pozorované vyššie hladiny izoleucínu. Myši kŕmené jeden deň izoleucínovou deprivačnou diétou mali zlepšenú citlivosť na inzulín a kŕmenie izoleucínovou deprivačnou diétou počas jedného týždňa výrazne znížilo hladinu glukózy v krvi. U obéznych myší (ktorých obezita bola dosiahnutá pomocou stravy) a myší rezistentných na inzulín mala diéta so zníženými hladinami izoleucínu (s alebo bez iných aminokyselín s rozvetveným reťazcom) za následok zníženie adipozity a zlepšenie citlivosti na inzulín. Pre priaznivé metabolické účinky nízkobielkovinovej diéty sú potrebné nižšie hladiny izoleucínu v strave. U ľudí diéta s obmedzeným množstvom bielkovín znižuje hladinu izoleucínu v krvi a znižuje hladinu glukózy v krvi nalačno. Vyššia hladina izoleucínu v strave je u ľudí spojená s vyšším indexom telesnej hmotnosti.
Zdroje v potrave a význam.
Aj keď sa táto aminokyselina u zvierat nevytvára, uchováva sa vo veľkých množstvách. Potraviny s vysokým obsahom izoleucínu zahŕňajú vajcia, sójový proteín, morské riasy, morčacie mäso, kuracie mäso, jahňacie mäso, syry a ryby.
Výbor pre potravu a výživu (FNB) amerického Inštitútu medicíny stanovil odporúčané denné dávky pre esenciálne aminokyseliny v roku 2002. V prípade izoleucínu je to pre dospelých vo veku 19 rokov a starších 19 mg/kg telesnej hmotnosti/deň.
Okrem svojej biologickej úlohy ako živiny sa ukázalo, že izoleucín sa podieľa aj na regulácii metabolizmu glukózy.
Niektoré zdroje uvádzajú, že izoleucín znižuje únavu, avšak podľa review z roku 2019 nemajú BCAA výrazný efekt na zníženie únavy. Pomáhajú však so znížením hladiny laktátu (ktorý vzniká počas cvičenia a jeho hromadenie v svaloch sa prejavuje ako svalovica) a okrem toho pomáhajú regulovať hladiny amoniaku (ktorý spolu s laktátom spôsobuje únavu), glukózy, voľných mastných kyselín a kreatínkinázy.
Izoméry.
Izoleucín je jednou z dvoch proteinogénnych aminokyselín, ktoré majú dve chirálne centrá. Druhou je treonín. Prítomnosť dvoch chirálnych centier v tomto prípade vedie k celkom štyrom rôznym izomérom podľa Le Belovho-van ’t Hoffov vzťahu. V živých systémoch je prítomný len -izoleucín.
Izoleucín je konštitučný izomér leucínu.
Z izoméru -aloizoleucínu sa syntetizuje kyselina koronamová, ktorá je súčasťou fytotoxínu koronatínu, ktorý produkuje baktéria "Pseudomonas syringae". Ako aloizoleucín vzniká nie je známe.

</doc>
<doc id="87204" url="https://sk.wikipedia.org/wiki?curid=87204" title="Leucín">
Leucín

Leucín (skratka Leu alebo L) je esenciálna aminokyselina, ktorá sa vyskytuje v bielkovinách. Je to vetvená aminokyselina, ktorú si telo nedokáže samo syntetizovať z dostupných zdrojov, preto ju živočíchy musia prijímať z potravy. Spolu s izoleucínom a valínom predstavujú okamžitý zdroj energie, pretože sú využiteľné priamo z krvného obehu, odkiaľ prechádzajú do svalových buniek, ktoré chránia a zväčšujú ich objem. Pri niektorých ochoreniach, napríklad chorobe javorového sirupu, sa objavuje v moči.
Leucín je konštitučný izomér izoleucínu. Sú to jediné dve proteinogénne aminokyseliny s rovnakým sumárnym vzorcom, čo komplikuje ich rozlíšenie pri stanovení hmotnostnou spektrometriou peptidov. V takých prípadoch je možné ich súhrnne označiť skratkami Xle alebo J.

</doc>
<doc id="87205" url="https://sk.wikipedia.org/wiki?curid=87205" title="Valín">
Valín

Valín (skratka Val alebo V) je vetvená aminokyselina, ktorú si telo nedokáže samo syntetizovať z dostupných zdrojov, preto ju živočíchy musia prijímať z potravy. Spolu s izoleucínom a leucínom predstavujú okamžitý zdroj energie, pretože sú využiteľné priamo z krvného obehu, odkiaľ prechádzajú do svalových buniek, ktoré chránia a zväčšujú ich objem.

</doc>
<doc id="87206" url="https://sk.wikipedia.org/wiki?curid=87206" title="Optická astronómia">
Optická astronómia

Optická astronómia je termín, ktorý má dva významy.
Znamená odvetvie astronómie, ktoré sa zaoberá pozorovaním vesmírnych objektov vo viditeľnom svetle, vrátanie fotografie, fotometrie, spektroskopie a polarimetrie.
Vedci používajú tento termín na súhrnné označenie infračervenej, ultrafialovej a astronómie viditeľného svetla. Všetky tri odvetvia obyčajne používajú rovnaké komponenty a prístroje, napríklad zrkadlá, šošovky a detektory.

</doc>
<doc id="87208" url="https://sk.wikipedia.org/wiki?curid=87208" title="Astronómia viditeľného svetla">
Astronómia viditeľného svetla

Astronómia viditeľného svetla alebo vizuálna astronómia je odvetvie astronómie, ktoré sa zaoberá pozorovaním vesmírnych objektov viditeľných vo viditeľnom svetle. Patrí sem aj fotografia, fotometria, spektroskopia a polarimetria.
Je súčasťou optickej astronómie.

</doc>
<doc id="87209" url="https://sk.wikipedia.org/wiki?curid=87209" title="Vizuálna astronómia">
Vizuálna astronómia



</doc>
<doc id="87210" url="https://sk.wikipedia.org/wiki?curid=87210" title="Ultrafialová astronómia">
Ultrafialová astronómia

Ultrafialová astronómia je odvetvie astronómie, ktoré sa zaoberá pozorovaním vesrmírnych objektov v ultrafialovom žiarení. Ultrafialové žiarenie má rozsah vlnových dĺžok od 10 nm do 380 nm. Svetlo v týchto dĺžkach je absorbované zemskou atmosférou, takže observatória musia byť umiestnené vo vrchných vrstvách atmosféry, alebo vo vesmíre.

</doc>
<doc id="87218" url="https://sk.wikipedia.org/wiki?curid=87218" title="Elektrický oblúk">
Elektrický oblúk

Elektrický oblúk je elektrický výboj, ktorý nastáva vtedy, keď medzi dvoma elektródami s vysokým rozdielom potenciálov pretečie elektrický prúd cez normálne nevodivé plynné prostredie, napríklad cez vzduch alebo vákuum.
Vzniká pri vypínaní elektrického zariadenia medzi kontaktmi. Je to vodivá dráha vytvorená rozžeravenými časticami látky, z ktorej sú vytvorené kontakty a z materiálu prostredia v ktorom oblúk horí. Pre vodivú dráhu elektrického oblúka neplatí Ohmov zákon. Elektrický oblúk spôsobuje opaľovanie kontaktov, ktoré skracuje životnosť kontaktov a deformuje ich povrch, zvyšuje stykový odpor a teplotu styku. Oteplenie kontaktov závisí od materiálu kontaktov, technológie ich výroby, doby trvania elektrického oblúka, spôsobu zhášania oblúka. Elektrický oblúk sa ľahšie zháša v striedavom obvode ako v jednosmernom (striedavý prúd – sínusový priebeh – prechod prúdu cez nulu pri ktorom oblúk zanikne).
Spôsoby zhášania elektrického oblúka:
Elektromagnetické žiarenie elektrického oblúka pri zváraní.
Najbežnejšie sa s elektrickým oblúkom stretávame pri oblúkovom zváraní.

</doc>
<doc id="87219" url="https://sk.wikipedia.org/wiki?curid=87219" title="Alkoholický nápoj">
Alkoholický nápoj

Alkoholický nápoj je nápoj obsahujúci etanol. Hoci sú alkoholické nápoje vo väčšine krajín legálne, ich predaj a používanie je často obmedzované.
Ich sústavným požívaním v nadmernej miere sa môže vyvinúť (tak ako duševné tak aj telesné) ochorenie – alkoholizmus. Naopak v primeranej miere môžu niektoré alkoholické nápoje (napr. víno) organizmu prospieť. Globálna štúdia z roku 2018 ale tvrdí, že žiadne množstvo alkoholu nie je bezpečné. Autori tvrdia, že aj keď mierne pitie môže chrániť ľudí pred srdcovými chorobami, potenciál vzniku rakoviny a iných chorôb tieto výhody kompenzuje.
Rozdelenie.
Alkoholické nápoje sa delia na:
"Víno podľa farby"
Iné druhy podľa vinárskych noriem

</doc>
<doc id="87221" url="https://sk.wikipedia.org/wiki?curid=87221" title="Valaška">
Valaška

Valaška je dlhá, ľahká a tenká sekera používaná v minulosti ako zbraň, palica na chodenie a nástroj na úpravu dreva a na klčovanie nežiaducich rastlín na lúkach pastiermi. Spočiatku valaška, v goralčine ciupaga, pripomínala sekeru, ale vďaka zákazu nosenia sekery sa vytvorila valaška, ktorej kovová časť sa dala jednoducho skryť do rukáva, aby nebol jej užívateľ trestaný, taktiež sa predĺžila a slúžila aj ako palica. Dnes sa vyrába najmä ako suvenír alebo na dekoratívne účely. Valašky bývali zvyčajne o trocha viac než 1 meter dlhé a najčastejšie používané pastiermi. Je zaradená na zozname svetového kultúrneho dedičstva UNESCO.
Jánošík.
Valaška sa často spája so zbojníkmi. Pomocou valašiek zbojníci okrádali svojich pánov, a tiež ich používali pri tancoch. Valaška najznámejšieho slovenského zbojníka Juraja Jánošíka sa považovala za kúzelnú, rovnako ako opasok a ďalšie časti oblečenia.

</doc>
<doc id="87222" url="https://sk.wikipedia.org/wiki?curid=87222" title="Polarimetria">
Polarimetria

Polarimetria je odbor fyzikálnej chémie a metóda analytickej chémie zaoberajúca sa týmto odborom.
Meria uhol otočenia roviny polarizovaného svetla opticky aktívnou látkou – polarimetrom.
Otáčanie roviny polarizovaného svetla závisí od:
Polarimetra umožňuje určiť množstvo opticky aktívnych látok na základe merania veľkosti otočenia polarizovaného svetla. Používa sa najmä v cukrovarníctve na stanovenie sacharózy, vo farmaceutickom priemysle (stanovenie penicilínu).
Kmitanie elektromagnetického poľa lúča obyčajného svetla prebieha neusporiadane vo všetkých rovinách kolmých na jeho smer (a). Ak vplyvom určitého prostredia prebieha kmitanie len v jednej konštantnej rovine, tzv. kmitovej rovine, hovoríme polarizovanom svetle (b).Polarimeter je vedecký prístroj, ktorým sa meria polarizácia.j
Opis polarimetra.
Rovina kolmá na kmitovú rovinu sa nazýva polarizačná rovina (rovina polarizovaného svetla). Svetlo možno polarizovať odrazom, najjednoduchšie však dvojlomom. Dvojlom nastáva pri prechode svetla cez kryštály všetkých sústav, okrem kockovej. Ak cez dvojlomný kryštál prechádza svetelný lúč v smere, ktorý nie je totožný so smerom optickej osi (optická os = smer rovnobežný s kryštalografickou osou), rozštiepi sa na dva polarizované lúče s rovnakou intenzitou. Tieto lúče sa v kryštáli rozbiehajú a vystupujú z neho v smere rovnobežnom s pôvodným smerom. Obidva lúče kmitajú v rovinách navzájom kolmých. Riadny lúč r kmitá v rovine kolmej na rovinu dopadu, mimoriadny lúč m v rovine dopadu.
Najvýhodnejším dvojlomným kryštálom je klenec islandského vápenca. Index lomu mimoriadneho lúča je v klenci menší ako index riadneho lúča. Táto vlastnosť sa využíva pri konštrukcii polarizačných hranolov. Čelné plochy klenca sa zbrúsia tak, aby zvierali uhol 68°, rozrežú sa kolmo na čelné plochy, čím vzniká nikol, ktorého rezné plochy sa po vyleštení zlepia kanadským balzamom. Takáto úprava umožňuje, aby mimoriadny lúč prešiel cez celý hranol, zatiaľ čo riadny lúč dopadá na vrstvu balzamu pod väčším uhlom ako je medzný uhol a celkom sa odráža.
Ak prepúšťame monochromatické svetlo cez dva nikoly upevnené v jednej osi, závisí osvetlenie zorného poľa od ich vzájomnej polohy. Prvý nikol sa nazýva polarizátor P, druhý nikol, ktorým prechádzajúce svetlo pozorujeme, je analyzátor A. Ak sú obidva nikoly v rovnobežnej ploche, je zorné pole maximálne jasné. Ak analyzátor otáčame okolo spoločnej osi, zorné pole sa postupne zatemňuje. Pri otočení o 90° sú nikoly v skríženej polohe a zorné pole je celkom temné. Pri ďalšom otáčaní sa zorné pole vyjasňuj, pri uhle 180° je opäť maximálne jasné. Intenzita zorného poľa sa analogicky mení pri ďalšom otáčaní od uhla 180° do 360°. Ak medzi skrížené nikoly vložíme kremennú platničku, ktorej steny sú kolmé na optickú os kryštálu, zorné pole sa vyjasní. Aby sme dosiahli opäť stemnenie, je potrebné otočiť analyzátorom o určitý uhol, ktorý nazývame uhol otočenia roviny polarizovaného svetla. Ak sú nikoly v rovnobežnej polohe, spôsobuje kremenná platnička stemnenie zorného poľa a na vyjasnenie musíme otočiť analyzátorom o ten istý uhol. Hovoríme, že kremenná platnička je opticky aktívna a že otáča rovinu polarizovaného svetla.
Príčinou optickej aktivity kryštalických látok je nesymetrická kryštalická stavba. Keď sa tieto
látky rozpustia, optická aktivita zaniká. Pri rôznych organických látkach, či už kvapalných alebo tuhých v roztoku, je optická aktivita spôsobená prítomnosťou asymetrického uhlíka, ktorý má všetky valencie obsadené rôznymi substituentmi.
Látky opticky aktívne rozdeľujeme na pravotočivé (+), otáčajúce rovinu polarizovaného svetla doprava (v smere otáčania hodinových ručičiek) a na ľavotočivé, ktoré otáčajú polarizačnú rovinu proti smeru otáčania hodinových ručičiek (-).
Uhol otočenia roviny polarizovaného svetla závisí od mnohých činiteľov. Predovšetkým závisí od vlastnosti látky, hrúbky vrstvy, cez ktorú svetlo prechádza, teploty a dĺžky vlny použitého svetla. Keď sa zmenšuje vlnová dĺžka, uhol otočenia sa zväčšuje. Pri použití bieleho svetla nastáva disperzia a zorné pole sa zafarbí. Preto sa v planimetrii používa monochromatické žiarenie, najčastejšie D-čiara sodíkového spektra. 
Polarizátor je stabilne umiestnený v zadnej časti valcového telesa prístroja. V prednej časti je analyzátor voľne otočený okolo geometrickej osi prístroja, stabilne je spojený s rozdelenou kruhovou platňou. Zorné pole pozorujeme ďalekohľadom D, ktorého okulárom môžeme zaostrovať. Odvod kruhovej platne je rozdelený na 360° kruhových, ktoré sú očíslované po desiatkach. Každý stupeň je rozdelený na štyri dieliky, čiže jeden dielik má 0,25°. Stupne odčítavame v dvoch okienkach na čelnej stene prístroja. Na presné určenie nameranej hodnoty používame nónius, zväčšovaný lupami L1 a L2. Nónius má dvadsaťpäť dielikov, ktoré svojou hodnotou zodpovedajú dvadsiatim štyrom dielikom kruhu, čiže jeden dielik nónia je 0,01° kruhového.

</doc>
<doc id="87223" url="https://sk.wikipedia.org/wiki?curid=87223" title="Apple Remote">
Apple Remote

 Apple Remote je diaľkové ovládanie, ktoré sa používa so zariadeniami firmy Apple Computer vybavenými infračerveným senzorom od októbra 2005. Dizajn diaľkového ovládača je odvodený od dizajnu hudobného prehrávača iPod shuffle a má len šesť tlačidiel (menu, prehrať/pozastaviť, pridať hlasitosť, ubrať hlasitosť, predchádzajúci/späť, ďalší/vpred). Apple Remote pracuje s najnovšími verziami počítačov iMac, MacBook, MacBook Pro a Mac mini, v ktorých ovláda aplikáciu Front Row. Diaľkové ovládanie je kompatibilné i s iPod Hi-Fi a univerzálnou dokovacou stanicou pre iPod.

</doc>
<doc id="87224" url="https://sk.wikipedia.org/wiki?curid=87224" title="Den">
Den

Den alebo Udimu alebo Usafais bol egyptský faraón 1. dynastie. Vládol približne v rokoch 29392892. Je prvý faraón, pri ktorom poznáme meno obidvoch paní. 
Vláda.
Den sa stal nástupcom kráľa Wadžiho. O jeho vláde máme pomerne dobré správy, z jeho doby sa totiž zachovali prvé súvislejšie nápisy a texty, ktoré nás o ňom informujú. Dozvedáme sa z nich o dôležitých náboženských slávnostiach, o jubileu pri príležitosti tridsiatich rokov vlády kráľa či napr. o lovu hrochov, ktorého sa kráľ zúčastnil. Podľa nich tiež hneď v druhom roku svojej vlády uskutočnil doslovne „prvý úder na východ“. Pravdepodobne sa vtedy vydal na polostrov Sinaj, kde porazil miestnych kočovníkov. Vo štvrtom roku pre zmenu uskutočnil sčítanie ľudu v krajine, v desiatom zničil Verku, mesto zbraní, ktoré dodnes nebolo identifikované.
Kráľova hrobka.
Podľa zvyku kráľov 1. dynastie si aj Den dal postaviť dve hrobky. Symbolická hrobka sa nachádzala v Abyde. Dnes je z nej však iba jama s rozmermi 14x8 metrov, pôvodne však mala strop z dreva a bola obložená žulou. Jeho hrobka v Sakkáre nie je bezpečne identifikovaná.

</doc>
<doc id="87225" url="https://sk.wikipedia.org/wiki?curid=87225" title="Udimu">
Udimu



</doc>
<doc id="87226" url="https://sk.wikipedia.org/wiki?curid=87226" title="Usafais">
Usafais



</doc>
<doc id="87227" url="https://sk.wikipedia.org/wiki?curid=87227" title="Klimax (literatúra)">
Klimax (literatúra)

Klimax je gradácia (stupňovanie) smerom vzostupným. Opakom je antiklimax.
Štylistická figúra, zosilňuje myšlienku a emocionálny účinok textu, usporiadaním významovo blízkych slov alebo slovných spojení.
Príklad.
"kde je voda modravá a nebo modravé a hory modravejšie". (Nezval).

</doc>
<doc id="87228" url="https://sk.wikipedia.org/wiki?curid=87228" title="Luger (plachetnica)">
Luger (plachetnica)

Luger je plachetnica s lugovým oplachtením, vznikol na atlantickom pobreží Anglicka a Francúzska koncom 15. storočia. Pôvodný luger mal jeden sťažeň a namiesto plachty mal lugovú plachtu, tiež pôvodne bol malou rybárskou loďkou. 
Lugová plachetnica sa používa ja dodnes, rozdielom je, že lugová plachta je dnes upevnená na dvoch ramenách. 
Keď sa luger začal používať ako vojnová a obchodná loď, tak sa loď zväčšovala, k jednému sťažňu pribudli ďalšie dva a čeleň, na čeleni bola trojcípa kosatka. 
Používali ju aj francúzski korzári, ktorý napadli anglické lode. 
Podobal sa plachetnici kalmar, jej vrak bol vykopaný vo Švédsku.

</doc>
<doc id="87229" url="https://sk.wikipedia.org/wiki?curid=87229" title="Polysyndeton">
Polysyndeton

Polysyndeton alebo polysyndetické pripájanie je spájanie vetných členov vo verši (vete) s použitím viacerých spojovacích výrazov než je zvykom. Cieľom je upozorniť na nadmernosť či dôležitosť spojovacích prvkov, zvýšiť slávnostný ráz textu, vážne ladenie reči.
Opakom je asyndeton.
Príklady.
Je tráva vysoká "a" láskavá "a" vlahá (Neumann)
… Či snáď môžem za to
Že v očiach kútiky máš –
A "že" máš ústa A "že" máš dve nohy… (Kainar)

</doc>
<doc id="87230" url="https://sk.wikipedia.org/wiki?curid=87230" title="Výstredník">
Výstredník

Výstredník alebo excenter je špeciálnym prípadom kruhovej vačky. Je to kruhová doska (alebo valec), s osou posunutou oproti ose otáčania hriadeľa.
Výstredník sa používa:
Výstredníky dlho nahradzovali u strojov kľukové mechanizmy, pretože boli výrobne jednoduchšie a nenarušujú tvar hriadeľa.

</doc>
<doc id="87231" url="https://sk.wikipedia.org/wiki?curid=87231" title="Karol I. (Uhorsko)">
Karol I. (Uhorsko)

Karol I. Róbert z Anjou (* 1288, Neapol – † 16. júl 1342, Vyšehrad) bol uhorský kráľ v rokoch 1301/1307/13081342. Korunovaný bol v máji 1301, 15./16. júna 1309 a 27. augusta 1310.
Uhorskí magnáti mu prvýkrát odovzdali korunu v roku 1301, ale aj napriek tomu bol korunovaný viackrát, pretože svätoštefanskú korunu mali jeho protivníci. Až v roku 1308 ho Uhorský snem vyhlásil za kráľa a v 1309 ho korunovali náhradnou korunou a v roku 1310 v Stoličnom Belehrade už svätoštefanskou korunou. Aj tak ho ale uznala za kráľa len časť šľachty, tí najmocnejší veľmoži ho nepodporovali. Začalo obdobie sporov s Matúšom Čákom Trenčianskym (viacnásobným uhorským palatínom) a Omodejovcami ale aj inými. Po ich porážke získal podporu mnohých ďalších šľachticov, ale až smrť Matúša Čáka roku 1321 mu otvorila bránu k zjednoteniu Uhorska pod svojou vládou, čo dosiahol v roku 1323.
Karol I. uskutočnil veľa politických a ekonomických reforiem. Obnovil správu krajiny, jeho dvor sa preslávil v Európe ako škola rytierstva, zaviedol pevnú menu a stále dane, dal raziť nové mince. Karolova zahraničná politika sa z veľkej časti zakladala na spojenectvách. Medzi jeho najväčšie úspechy, okrem zjednotenia krajiny pod svojou vládou, patrila spoločná obrana s Poľskom a Českom proti Habsburgovcom (v tej dobe pripojil k Uhorsku Bratislavu). Uhorsko za jeho vlády sa stalo jednou z najvýznamnejších európskych mocností.
Nárok na uhorský trón.
Jeho otec (Karol I. Martel) bol najstarším synom Karola II. Neapolského z Kapetovsko-anjouovskej dynastie. Jeho stará mama Mária Uhorská bola dcérou uhorského kráľa Štefana V., ktorý bol Arpádovec. Keď v Uhorsku, v roku 1290, zomrel Máriin brat, Ladislav IV. vzniesla nárok na uhorský trón pre svojho syna. Uhorskí preláti a veľmoži si však vybrali jej bratranca Ondreja III. Namiesto toho, aby sa Mária vzdala nároku, po smrti svojho syna (vtedy len 23-ročného) v roku 1295, preniesla nárok na svojho vnuka. Stará matka a starý otec Karol II. teda nabádali Karola Róberta aby sa chopil moci v Uhorsku aj preto, že jeho starý otec namiesto prvorodeného syna si vybral za následníka Neapolského kráľovstva treťorodeného, čím vlastne Karola Róberta vydedil.
Zápas o moc v Uhorsku (1300 – 1308).
Začiatkom roku 1300 mocný chorvátsky bán Pavol Šúbič uznal Karolov nárok na trón a pozval ho do Uhorska. Jeho starý otec toto pozvanie prijal, Karolovi poskytol menší finančný príspevok a poslal ho do Uhorska upevniť svoj dedičný nárok. Karol, vtedy 12-ročný, sa vylodil v Splite v auguste roku 1300 a vydal sa na cestu do Záhrebu, kde bol uznaný za uhorského kráľa ďalším vplyvným magnátom Ugrinom Čákom.
Keď 14. januára 1301 Ondrej III. zomrel nevysvetlenou smrťou, vymrela ním po meči panovnícka dynastia Arpádovcov. Karola Róberta v Ostrihome 13. mája 1301 arcibiskup Gregor Bicskei korunoval náhradnou korunou, pretože svätoštefanská koruna bola v rukách jeho protivníkov. Uhorský snem na jar 1301 neuznal jeho vládu a na trón sa v období feudálnej anarchie dostal Václav III., syn českého kráľa Václava II. z rodu Přemyslovcov. Mladý Václav III. (11 ročný) súhlasil so zvolením a zásnubami s dcérou mŕtveho panovníka Ondreja "Alžbetou". Václav III. bol korunovaný svätoštefanskou korunou 27. augusta 1301 v Stoličnom Belehrade (Székesfehérvár) arcibiskupom Jánom Kaločským, čím získal meno "Ladislav V". 
Po korunovácii svojho súpera sa Karol stiahol do Slavónska, kde jeho stúpenci medzitým upevnili jeho moc. V septembri 1302 začal obliehať Budín, ale nepodarilo sa mu obsadiť hlavné mesto kráľovstva a preto sa znova stiahol do Chorvátska. 31. mája 1303 pápež Bonifác VIII. potvrdil Karolov nárok na trón a jeho strýko z matkinej strany Albrecht I. mu prisľúbil vojenskú pomoc. V lete 1304 dorazil Václav II. do Uhorska na požiadavku svojho syna s cieľom podporiť jeho moc v kráľovstve. Václav II. si však plne uvedomoval nestabilnú pozíciu syna na tróne, preto sa rozhodol opustiť krajinu a Václav III. ho nasledoval. Pri Senici sa odchádzajúci stretli s Matúšom Čákom a jeho prívržencami, ktorí sa im snažili zahradiť cestu a primäť ich na návrat do Uhorska. Keď sa Karol dopočul o Václavovom odchode, spojil sily s Rudolfom I. a spolu napadli České kráľovstvo. Nedokázali však obsadiť Kutnú Horu a Karol bol nútený sa stiahnuť do Uhorska.
Uhorský snem však ešte stále neuznal Karola za kráľa, ba práve naopak v roku zvolil za kráľa jeho protikandidáta. V auguste 1305 Václav III., teraz už ako 16-ročný český kráľ (po smrti svojho otca v júni 1305), prenechal uhorskú korunu Ottovi III., vojvodovi bavorskému z rodu Wittelsbachovcov, ktorý bol vnukom uhorského kráľa Belu IV. Otto Bavorský si prišiel pre svätoštefanskú korunu, ktorú mu nasadil vesprémsky a čanádsky biskup 6. decembra 1305. Ale ani Otto nebol schopný vládnuť a navyše v priebehu roku 1306 sa Karol zmocnil Ostrihomu, Spišského hradu, Zvolena a Budína.
V júni 1307 Otto III. navštívil mocného Ladislava Kána Sedmohradského, ale ten ho uväznil. 10. októbra 1307 Uhorský snem na zhromaždení na Rákošskom poli pri Budapešti ustanovil Karola Róberta kráľom Uhorska, no najmocnejší šľachtici Matúš Čák, Aba Omodej a Kőszegiovci sa snemu nezúčastnili. Ku koncu roka prepustil Ladislav Kán Otta III., ktorý opustil krajinu ale Ladislav odmietal vydať Karolovi uhorskú korunu. Po sneme bola potvrdená teória o nedotknuteľnosti kráľa a biskup vyzval Ladislava Kána, aby vydal uhorskú korunu, ten však výzvu odmietol. 
Súboje so šľachtou (1308 – 1323).
Po Ottovom úteku už nezostal nikto, kto by Karolovi mohol konkurovať pri voľbe na trón. Situácia bola ale taká, že väčšinu krajiny ovládala svojvoľná šľachta a dokonca aj Karolovi údajní stúpenci ignorovali jeho privilégiá (súdili a trestali, vydávali peniaze, vyberali dane a udržiavali vlastnú armádu). Jeho pozíciu upevnil pápež Klement V., keď vyslal v júni 1308 svojho legáta, kardinála Gentile da Montefiore, aby presvedčil Matúša Čáka uznať zvrchovanosť Karola ako kráľa. Ich stretnutie sa uskutočnilo v kláštore Kékes v Pilišských vrchoch (maďarsky dnes Pilisszentlászló) neďaleko Vyšehradu. Dopadlo úspešne, pretože 27. novembra 1308 bol Matúš Čák prítomný na sneme v Budíne, kde bol Karol vyhlásený za uhorského kráľa. Pápežský legát dal korunovať Karola novou korunou arcibiskupom "Tomášom" z Ostrihomu 15. júna 1309. Konečne pod hrozbami pápežského legáta Ladislav Kán vydal korunu a Karol bol, už tretí raz, korunovaný svätoštefanskou korunou 27. augusta 1310 znova arcibiskupom z Ostrihomu v Stoličnom Belehrade za účasti snemu.
V lete 1311 Matúš Čák začal obliehať Karolovo hlavné mesto Budín, ten však útok odrazil. Krátko potom obyvatelia Košíc zavraždili Omodeja Abu, jedného z hlavných stúpencov Karolovej vlády, ale Karol sa postavil proti jeho synom. Následkom toho sa jeho synovia spojili s Matúšom Čákom. V máji 1312 sa Karol rozhodol obliehať Šarišský hrad, ale jeho útok bol odrazený a sám bol nútený vydať sa na ústup. Potom spojené vojská Omodejovcov a Čáka pochodovali na Košice, ale tam v krvavej bitke pri Rozhanovciach (12. jún 1312) utrpeli Omodejovci porážku, keď Matúšove vojská nestihli prísť včas na pomoc. Po víťazstve zabral Karol sídla Omodejových synov v krajoch Abov, Turňa, Šariš.
V roku 1314 vzal Devínsky hrad z nadvlády Rakúska, čerpal pritom z vnútorných sporov Svätej rímskej ríše. V prvej polovici roku 1315 zabral Vyšehrad, ktorý mal v moci Matúš Čák. V tom čase si vzal za ženu "Máriu Piastovskú", dcéru bytomského vojvodu.
V priebehu mája 1316 Karol bojoval proti rodine pánov z Kyseku (Kőszegiovci). Zároveň niektorí magnáti vo východnej časti krajiny, vedení Kopaszom Borsom, sa proti nemu vzbúrili a uhorskú korunu ponúkli haličskému kráľovi "Andrejovi", ktorý bol tiež potomkom kráľa Belu IV. Ich vojská však Karol porazil a obsadil ich hrady v Bihárskej, Solnockej, Boršodskej a Klužskej župe. V máji 1317 jeho vojská tiež potlačili vzburu synov Omodeja Abu, dobili Nevytský hrad ( ) a obsadili blízky Užhorod. Potom vojská obrátil proti Matúšovi Čákovi a dobyl 3. novembra 1317 Komárno. Karol dobyl aj sídlo Kopasza Borsu hrad "Adrián" (maď. Adorján  v Rumunsku v blízkosti súčasných maďarských a ukrajinských hraníc) . V týchto bojoch stál po jeho boku aj rodák zo Zvolena magister Donč neskorší župan Zvolenskej stolice a správca  Komárna.
Karol zvýšil náklady na vojsko, financie pritom čerpal z konfiškácie cirkevného majetku. V roku 1318 dobyl a obsadil dŕžavy synov už zosnulého Ladislava Kána v Sedmohradsku (Transylvánii).
Po smrti svojej prvej manželky sa oženil ovdovený Karol s Beatrix Luxemburskou, dcérou rímskeho cisára Henricha VII. Luxemburského a sestrou českého kráľa Jána I. v Čechách, pravdepodobne v roku 1318. V lete roku 1319 viedol svoje vojská proti srbskému kráľovi Štefanovi Urošovi II. Milutinovi , ktorý zabral južnú oblasť kráľovstva, a srbskému vojsku uštedril pri Mačve porážku. Po tomto víťazstve obsadil Belehrad. V tom čase začal reorganizovať finančnú základňu kráľovskej moci vyhlásením, že jedine kráľ je oprávnený otvoriť nové colnice v kráľovstve.
Jeho druhá žena Beatrix a jej jediné dieťa zomreli pri pôrode 11. októbra 1319. Karol ovdovel už po druhý raz a jeho treťou ženou sa stala Alžbeta Poľská, dcéra poľského kráľa Vladislava I. 6. júla 1320.
Smrť Matúša Čáka 21. marca 1321, najmocnejšieho šľachtica a vzdorovateľa Karolovej moci, znamenala rozpad jeho provincií a Karolovo vojsko mohlo do konca roka nadobudnúť všetky pevnosti zosnulého baróna. V januári 1322 sa vzbúrili mestá v Dalmácii  Šibenik a Trogir proti vláde bána Mladena Šubiča, ktorého otec Pavol Šubić patril medzi prvých priaznivcov Karola Róberta. Viacero chorvátskych šľachticov (vrátane jeho brata Pavla II. Šubiča) sa tiež obrátilo proti Mladenovi a ich koalícia ho porazila v bitke pri Bliske (v súčasnosti Blizna Donja, sídlo medzi Trogirom a Klis). Karol túto situáciu plne využil, vtiahol do Dalmácie a bána Mladena Subiča uväznil, čím posilnil svoj vplyv v Dalmácii a Chorvátsku.
Bratislavu dostala ako veno manželka jeho predchodcu Ondreja III., nemecká princezná Agneša Habsburská. Po prevzatí vlády, smrti Ondreja (1301) a odchode Agneše do Rakúska (1308) si Karol nárokoval aj Bratislavu, ktorú spravoval rakúsky vojvodca Rudolf po celé desaťročia. Už v roku 1312 Karol získal mesto , v roku 1314 Devínsky hrad a Bratislavu aj s okolím mal pod kontrolou od roku 1322 alebo1323 výmenou za podporu, ktorú poskytol rakúskym vojvodom v boji proti cisárovi Ľudovítovi IV.
Konsolidácia moci a reformy (1323 – 1330).
Ako vyplýva z charty, ktorú vydal v roku 1323 dosiahol "úplné ovládnutie" svojho kráľovstva. V rovnakom roku sa rozhodol presťahovať svoj kráľovský dvor a uhorské korunovačné klenoty z Temešváru, kde sídlil 8 rokov, do Vyšehradu (ako centra svojej ríše) ale aj preto, že Budín mu nedovolil usadiť sa v arpádovskom sídle. 
Karol zaviedol mnohé významné politické i ekonomické reformy. V roku 1323 sa vzdal kráľovskej výsady oslabenia meny a zaviedol nové dane (lucrum camaræ) s cieľom zabezpečiť kráľovstvu trvalé príjmy. V roku 1323 vykonal peňažnú reformu, keď namiesto znehodnotenej denárovej meny zaviedol zlatú a v roku 1325 striebornú menu. V roku 1327 zrušil svoj monopol na ťažbu drahých kovov a namiesto neho zaviedol urburu (banské podniky platili podielom z ťažby ale majitelia si mohli ponechať náleziská.). Floriny alebo florény, razené od roku 1328 v novozaloženej mincovni v Kremnici, sa čoskoro stali medzinárodným platobným prostriedkom v celej Európe. Zlatý florén (alebo dukát) mal hmotnosť 3,558 g.
Zaviedol takzvaný čestný systém (latinsky "pro honore tenent"): namiesto jednorázových doživotných veľkých odmien (léno) dostávali verní služobníci "čestný úrad" a tým sa stali držiteľmi kráľovského majetku (vrátane hradov) v okresoch a zástupcami kráľa. Tieto úrady ale neboli pridelené na večnosť, ale len počas služby kráľovi a kráľ im ich mohol kedykoľvek odobrať, čo posilňovalo Karolovu moc. Počas jeho vlády vznikol v Uhorsku rytiersky stav (rytieri kráľovského dvora - rytieri, familiári, panoši, pážatá), ktorý ďalej rozširoval jeho syn Ľudovít.
Napríklad Viliam Druget v roku 1327 zdedil majetky po svojom strýkovi Filipovi I. Drugetovi, ktorý prišiel do Uhorska spolu s Karolom a významne mu pomohol v bitke pri Rozhanovciach v roku 1312, čím ovládol majetky Omodejovcov. Viliama Drugeta ustanovil Karol v 1328 za župana Šarišskej župy a o dva roky neskôr aj Spišskej a Abovskej a v roku 1334 ho povýšil na palatína.
Atentát Feliciána Zacha (1330).
17. apríla 1330 sa Karol stal terčom atentátu. O atentát sa pokúsil spojenec Matúša Čáka novohradský šľachtic Felicián Zach so svojím synom a to na kráľovskom dvore v blízkosti zámku Vyšehrad, počas toho ako kráľovská rodina obedovala. Pokúsil sa zabiť kráľa a jeho dvoch synov ale výsledkom bolo len to, že kráľovná Alžbeta stratila pri útoku štyri prsty na pravej ruke, pretože zasiahli služobníci a zabili Zacha priamo na mieste. Kráľ vyviazol len s drobným poranením chrbta. Karol sa za pokus o atentát vysporiadal nielen so samotným atentátnikom, ale aj s jeho rodinou a to so všetkými príbuznými až do tretieho pokolenia. Inak spravodlivý kráľ si týmto krutým trestom pobúril proti sebe celé Uhorsko, aj preto, že rozštvrteného Zacha poslal kolovať do veľkých miest kráľovstva. Motívy zločinu pritom neboli jasné. Podľa legiend motívom mohlo byť, údajné znásilnenie dcéry Zacha Kláry, ktoré spáchal brat Alžbety Kazimír III.
Aktívna zahraničná politika (1330 – 1339).
Karolova zahraničná politika bola založená prevažne na spojenectvách, taktiež sa ale snažil posilniť svoju moc nad krajinami, ktoré uznali jeho nadvládu.
V roku 1331 s 8 - 10 tisícovým vojskom v sprievode s Viliamom Drugetom vtiahol do Poľska. 
V roku 1324 viedol svoje armády proti Basarabovi I., ktorý obsadil Severinský Banát, patriaci kráľovstvu, a porazil ho. Basarab musel platil kráľovi tribúty. (Neskôr však vyhranou bitkou v roku 1330 si Basarab zabezpečil nezávislosť od Uhorska a založil tak Valašské kniežatstvo – pozri nižšie Úpadok južnej hranice.)
Najväčším úspechom Karola Roberta bola spojená obrana s Poľskom a Českom proti Habsburgovcom. V novembri roku 1335 usporiadal vo svojom sídle Vyšehradský kongres. Okrem poľského (Kazimír III. Veľký) a českého (Ján Luxemburský) kráľa boli hosťami viaceré poľské, sliezske a nemecké kniežatá, ako aj zástupcovia Rádu nemeckých rytierov.  Takmer štyri týždne si užili nádherné pohostenie, ale hlavne dosiahli značné diplomatické zblíženie. Poľsko a Česko ukončili spor o pohraničné oblasti a uzavreli mier. Po tomto kongrese nastalo najveľkolepejšie obdobie všetkých troch kráľovstiev a vnútorný hospodársky rozmach. Okrem toho sa dohodli na spoločnom postupe proti cisárovi Ľudovítovi IV. a jeho vtedajšiemu spojencovi "Albertovi rakúskemu". Po bojoch v roku 1336, do ktorých sa Karol zapojil v Marcheggu, dosiahli Karolovi spojenci podpísaním dohody s "Albertom a Ottom rakúskymi" 11 septembra 1337, to čo potrebovali – donútil rody Babonić a Kőszegi aby sa vzdali a odovzdali im svoje pevnosti pozdĺž hraníc výmenou za vzdialenejšie hrady.
Karol túžil po zjednotení Neapolského kráľovstva a Uhorska pod vládou svojho najstaršieho syna Ľudovíta I., ale tieto plány boli zmarené Benátkami aj pápežom, ktorí sa obávali, že Uhorsko sa stane dominantnou mocnosťou Jadranského mora. Ako náhrada za tento neúspech sa javila dohoda so spojencom a švagrom Kazimírom III. Poľským. Bezdetný Kazimír mal prenechať po svojej smrti poľský trón Ľudovítovi I. Nakoniec bola aj jeho mladšiemu synovi Ondrejovi, vojvodovi kalábrijskému, prisľúbená neapolská koruna.
Záver vlády (1339 – 1342).
Karol zaviazal Kőszegiovcov, aby sa vzdal svojich posledných pevností pozdĺž západných hraníc kráľovstva v roku 1339 alebo 1340. Rozdelil veľkú Zvolenskú župu, ktorej dominoval silný miestny pán Donč (zakladateľ šľachtického rod Balaša/Balašovci), do troch menších častí v roku 1340 a v nasledujúcom roku donútil Donča aby sa vzdal svojich dvoch pevností výmenou za iné. V rovnakom čase srbský panovník Štefan Uroš IV. Dušan napadol Sirmium (Sremska Mitrovica) a obsadil Belehrad.
Úpadok južnej hranice (od roku 1330).
Arpádovci úspešne obkolesili celé svoje južné pohraničie šiestimi vojenskými kolónami – banátmi (Dalmácia, Slavónia, Bosna, Chorvátsko, Mačva, Olténsko a Severin), ktoré zahŕňali zhruba Malé Valašsko (juhozápadná časť dnešného Rumunska - Olténsko) a severnú časť dnešného Bulharska, Srbsko a Bosnu. Tieto územia prerozdelil bánom a v jednotlivých regiónoch získaval podporu obyvateľstva, aby tak posilnili svoju moc. Aj keď sa snažil rozšíriť uhorské kráľovstvo až po Čierne more, nepriaznivé okolnosti mali za následok obrat starých banátov na násilné separatistické protiuhorské kniežatstvá. Dominantná viera v danej oblasti bola gréckokatolícka a konverzia ku katolicizmu podnietila vzburu. Súboj o moc medzi ortodoxnými Srbmi, bulharskými cármi a novovzniknutým Malým Valašskom len posilnili povstanie.
Západné Valašsko bolo považované za časť Severinského banátu. Keď tamojší valašský vládca Basarab I. prejavil známky neposlušnosti Karol pritiahol aj s vojskom, ale po dobytí zopár miest bol nútený k ústupu následkom nedostatku zásob. Počas jeho návratu 9. novembra 1330 sa uhorská armáda stratila v horskom teréne tejto oblasti. Uhorsko a Valašsko podpísali mier a Basarab prisľúbil Karolovi, že mu ukáže cestu. Basarab ich však nalákal do pasce a v bitke pri Posade (poloha: ) ich 12. novembra prepadol zo zálohy. Po katastrofálnej porážke, Karol z bojiska unikol len vďaka ľsti. Vymenil si s Deziderom z Héderváru zbroj. Toho Valasi v domnienke, že ide o kráľa, chladnokrvne dorúbali. Tento incident znamenal počiatok existencie Valašska ako nezávislého vojvodstva.
Bez Karolovho vedomia Ottomanskí Turci úspešne získali Malú Áziu pod nadvládu sultána Osmana I. a Orchana I. Chystali sa na inváziu do juhovýchodnej Európy. Zvrchovanosť juhovýchodu však mala väčšie starosti so zabezpečovaním vlastných režimov a panstiev než s koordinovanou obranou. To napomohlo Turkom rozšíriť svoju vládu v oblasti.
Smrť (1342).
Karol Róbert zomrel 16. júla 1342. Po mesiaci bol pochovaný vedľa vysokého oltára v bazilike Székesfehérváre na starobylom pohrebisku Arpádovskej dynastie.
Rodina.
Bol jediným synom Karola I. Martela z Anjou a Klementíny Habsburskej. Z otcovej strany bol potomkom kapetovskej dynastie z Anjou, z matkinej potomok Habsbugovcov. Jeho starý otec Karol II. (Neapolský) mal za ženu Máriu Uhorskú, ktorá bola dcérou uhorského kráľa Štefana V., čo bol Arpádovec.

</doc>
<doc id="87232" url="https://sk.wikipedia.org/wiki?curid=87232" title="Thamfthis">
Thamfthis

Thamfthis, , bol posledným egyptským faraónom 4. dynastie. Vládol približne v rokoch 2506/25002504/xxxx pred Kr.. Na tróne mal vystriedať panovníka Šepseskafa, ktorý bol možno jeho otcom.
Thamfthis je veľmi záhadná postava egyptských dejín. Ako kráľa ho menovite uvádza len Manehto, podľa neho mal vládnuť 9 rokov. Na Turínskom papyruse je po Šepseskafovi uvedený bezmenný kráľ, ktorý mal vládnuť dva roky.

</doc>
<doc id="87233" url="https://sk.wikipedia.org/wiki?curid=87233" title="Výstredníkový hriadeľ">
Výstredníkový hriadeľ

Výstredníkový hriadeľ je hriadeľ, na ktorom sú vytvorené výstredníky. Je to základná súčasť výstredníkového mechanizmu, používaného na transformáciu rotačného pohybu na priamočiary vratný.
Na výstredníky hriadeľa sa pripájajú ojnice, v prípade malých rozmerov mechanizmu, napríklad rozvodového sa nazývajú aj ojničky.

</doc>
<doc id="87234" url="https://sk.wikipedia.org/wiki?curid=87234" title="Vahadlo">
Vahadlo

Vahadlo je súčasť strojov, ktorá realizuje prenos síl a pohybov na princípe páky. Pri svojej činnosti vykonáva kývavý pohyb. Názov bol pôvodne použitý pre vodorovnú súčasť miskových váh. Používalo sa už v starovekom Egypte.
V technike sa názov vahadlo používa pre mnoho ďalších súčiastok pracujúcich na rovnakom princípe. Vahadlo je súčasťou napríklad:

</doc>
<doc id="87235" url="https://sk.wikipedia.org/wiki?curid=87235" title="Paronomázia">
Paronomázia

Paronomázia je zvuková štylistická figúra. Je to nahromadenie niekoľkých slov odvodených od rovnakého kmeňového základu; stoja buď v tesnom susedstve alebo v niekoľkých veršoch. Vyvoláva dojem slovnej hry.
Príklady.
Slavme slavně slávu Slavů slavných (Kollár)
rejděte rejdivý rej (V+W)
Ó popol popoludnia…

</doc>
<doc id="87236" url="https://sk.wikipedia.org/wiki?curid=87236" title="Karol I. Róbert">
Karol I. Róbert



</doc>
<doc id="87237" url="https://sk.wikipedia.org/wiki?curid=87237" title="Luger">
Luger



</doc>
<doc id="87238" url="https://sk.wikipedia.org/wiki?curid=87238" title="Metonymia">
Metonymia

Metonymia je druh trópu. Je to prenesenie významu zo slova východiskového na cieľové na základe vecnej, logickej alebo vnútornej súvislosti. Synekdocha je druh metonymie.
Napríklad:
"je to písané jeho rukou = písmo; jej jazyk nie je práve najvyberanejší"
"vypiť pohár mlieka, čítať Kukučína"
"Hrad reagoval okamžite (= kráľ)"
"ukradli nového Forda"
 "jedlo nedorazilo načas"

</doc>
<doc id="87239" url="https://sk.wikipedia.org/wiki?curid=87239" title="Synekdocha">
Synekdocha

Synekdocha je tróp; druh metonymie; prenesenie významu z východiskového slova na slovo cieľové na základe zámeny časti a celku (súvislosť je kvantitatívna, nie kvalitatívna).
"čo sa tie ruky napracovali, srdcia sú si bližšie, neprekročí prah domu"
"zbehlo sa celé mesto"
"dostať pár korún (namiesto málo peňazí)"
"piť tvrdé (namiesto piť nejaký druh tvrdého alkoholu)"
"sekretárka musí veľa vedieť (namiesto sekretárky musia veľa vedieť)"

</doc>
<doc id="87240" url="https://sk.wikipedia.org/wiki?curid=87240" title="Samuraj">
Samuraj

Samuraj bol stredoveký a novoveký japonský ekvivalent európskeho šľachtica. Príslušníctvo do kasty bolo dedičné, no v období Sengoku (Bojujúcich štátov) sa do triedy mohli dostať aj roľníci, ktorým sa podarilo v boji poraziť vyššie postaveného protivíka. Do obdobia reforiem cisára Médži tvorila táto trieda spoločnosti zhruba desatinu populácie Japonska.
Každý samurajský rod vlastnil pozemok s roľníkmi a výzbroj. Ich povinnosťou bolo v prípade povolania do boja narukovať do armády istú časť svojich poddaných, poskytnúť im výzbroj a výcvik (takzvaní "ašigaru") a viesť ich v nastávajúcich bojoch. Po úspešnom boji bola ich odmena určená podľa počtu a štatútu uťatých hláv (alebo nosov, ak bolo skolených protivníkov priveľa), ktorými sa preukázali. Ak sa im nedala preukázať vina, niektorí samuraji za cieľom vyššej odmeny zabíjali aj ženy, starých ľudí, ba dokonca svojich vlastných poddaných (v prípade civilistov daimjóvi predstavili iba uťaté nosy).
Samuraji boli bojovníci slúžiaci cisárovi, alebo jednoducho svojmu pánovi. V boji využívali vždy všetky protivníkove slabiny a útočili na citlivé, hlavne zbrojou nechránené miesta na tele (krk, podpažie, zákolenie, prípadne žalúdok). 
Pôvodní samuraji boli cvičení od veľmi útleho veku. Cvičili s drevenými mečmi (bokken) proti svojim spoluštudentom. Už ako desaťročných ich posielali na miesta plné strachu, ktoré museli mladí učeníci prekonať. Medzi také miesta patrili napríklad cintoríny, márnice, husté lesy alebo opustené zrúcaniny budov. Na začiatku samuraji bojovali hlavne s lukom. Až neskôr sa začali zdokonaľovať vo vojenskom umení s ostatnými zbraňami. Neskôr sa samuraji začali vzdelávať aj po duchovnej stránke, a to v oblasti maliarstva, meditácie a rôznych daľších predmetov slúžiacich na vylepšenie duchovného stavu. Bojová taktika sa v dejinách Japonska niekoľkokrát zmenila, čomu sa prispôsobovala i dĺžka a tvar čepele meča. Rovný meč získava pri prechode k jazdeckým jednotkám mierne zahnutý tvar, jeho dĺžka a hmotnosť sa zväčšuje. Neskôr pri prechode k peším húfom sa opäť skracuje, charakteristické zakrivenie meča však zotrvalo dodnes.

</doc>
<doc id="87242" url="https://sk.wikipedia.org/wiki?curid=87242" title="Klimax">
Klimax

Klimax môže byť:

</doc>
<doc id="87247" url="https://sk.wikipedia.org/wiki?curid=87247" title="Karol Róbert z Anjou">
Karol Róbert z Anjou



</doc>
<doc id="87248" url="https://sk.wikipedia.org/wiki?curid=87248" title="Merkava">
Merkava

Merkava (po hebrejsky: ) je séria hlavných bojových tankov vyvinutých a vyrobených v Izraeli pre Izraelské obranné sily. Jeho unikátnu konštrukciu navrhol tím vedený legendárnym tankovým veliteľom, generálom Talom.
Merkava ("vojnový voz" v hebrejčine) bol navrhnutý pre prežitie posádky; motor je umiestnený v prednej časti tanku, čím je zvýšená predná hmotnosť, zatiaľ čo posádka môže uniknúť z poškodenej Merkavy cez dvere v zadnej časti trupu. Vďaka silnému opancierovaniu a vysokej mobilite je to jeden z najlepšie chránených tankov na svete.
Je vyrábaný v tankovej továrni v Tel HaShomer v základni obrneného zboru a väčšinu súčiastok vyrábajú firmy izraelského bezpečnostného priemyslu ako sú IMI, Elbit, Soltam, atď.
Merkava Mk 1.
Tank Merkava bol prvýkrát uvedený do služby v apríli 1979. Bol vyvinutý pre drsný terén severnej časti Izraelu a Golanské výšiny. Bol vyzbrojený 105 mm kanónom, motor mal umiestnený vpredu a mal zadné dvere. Zúčastnil sa Libanonskej vojny v 1982. Mal mnohé detské problémy ako napríklad problematický brzdný systém.
Merkava Mk 2.
Merkava Mk 2 bol uvedený do služby v roku 1983. Zaviedol mnohé vylepšenia, ktoré sa zamerali na mestský boj a prežitie posádky vrátane z vnútra ovládaného 60 mm mínometného systému, po bojoch s Libanonom v 1982 a bitkách v Bejrúte.
Merkava Mk 3.
Merkava Mk 3 bola uvedená v roku 1990, po informáciach získaných počas Izraelského ťaženia v Libanone v roku 1982. Mark 3 zaviedol 1200 koňový (895 kW) motor, nové zavesenie a prevodovku a nový 120 mm kanón s hladkým vývrtom.
Mk 3B.
Verzia z roku 1995, Mk 3B (taktiež známy ako "Merkava Baz"), mal vylepšený systém riadenia strieľania, zabudovanú NBC ochranu a klimatizáciu. Taktiež bol pridaný balík modulárneho pancierovania (nazvaný „Kasag“), ktorý spravil z tanku Merkava 3 Baz Kasag jeden z najlepšie pancierovaných tankov na svete.
Mk 3 4. generácia.
Súčasná generácia Mk 3 tankov je Dor-Dalet (4. generácia), ktorá zahŕňa modulárny prídavný pancier, vylepšené pásy, vylepšený guľomet a zabudované systémy klimatizácie a NBC ochrany.
Merkava Mk 4.
Merkava Mk 4 je posledná generácia série izraelských hlavných bojových tankov Merkava, ktorá je v službe od roku 2004. Poskytuje extra ochranu pre posádku so silnejšími a presnejšími palebnými systémami.

</doc>
<doc id="87250" url="https://sk.wikipedia.org/wiki?curid=87250" title="Po slovensky">
Po slovensky



</doc>
<doc id="87252" url="https://sk.wikipedia.org/wiki?curid=87252" title="M1 Abrams">
M1 Abrams

M1 Abrams je hlavný bojový tank () USA. Používaný Armádou Spojených štátov a United States Marine Corps v troch hlavných verziách nasadzovaných od roku 1980: M1, M1A1 a M1A2. Posledné verzie M1A2 majú nový pancier a elektroniku. M1 Abrams nahradil v americkej armáde tank M60 Patton.
Vznik a vývoj.
V roku 1963 podpísali Spojené štáty so Západným Nemeckom dohodu o spoločnom vývoji hlavného bojového tanku. Tento vývojový program niesol označenie MBT-70 a jeho výsledkom mal byť tank, ktorý by v USA nahradil M60 Patton zavedený len pred štyrmi rokmi. Cieľom programu bolo použiť najmodernejšie technológie na vytvorenie čo najlepšieho stroja. Výsledkom však bolo drahé vozidlo využívajúce nevyskúšané technológie. Štvornásobné náklady na vývoj a produkciu tanku však viedli k tomu, že v decembri 1971 bol program definitívne zrušený. Skúsenosti, ktoré si Nemci z tohto programu odniesli vyústili nakoniec do vývoja tanku Leopard 2.
Po fiasku programu MBT-70 americká armáda zmenila svoj prístup. Namiesto dopytovania vozidiel s najmodernejšou technológiou sa zamerala na vývoj cenovo dostupných vozidiel, ktoré budú dostatočne dobré na to, aby zabezpečili prevahu na bojisku, ale aby neboli také drahé ako MBT-70. A tak sa zrodil program M1. Prvé prototypy XM1 (predtým XM815) dodali Chrysler Defence a General Motors v roku 1976. Oba boli vyzbrojené 105mm kanónom M68, čo bol licenčne vyrábaný variant Royal Ordnance L7, jednej z najlepších zbraní NATO tej doby. Vozidlo firmy General Motors poháňal dieselový motor, zatiaľ čo prototyp od Chrysler Defense poháňal novovyvinutý turbínový motor. Chrysler mal veľa skúseností s navrhovaním turbín už od 50. rokov minulého storočia a bol presvedčený o vynikajúcich schopnostiach tohto nového typu pohonu. Tanky s turbínovým pohonom neboli žiadnou novinkou, niektoré z prvých pokusov sa datujú do druhej svetovej vojny, ale Abrams a sovietsky T-80 boli prvé tanky s týmto pohonom, ktoré sa začali sériovo vyrábať.
Po porovnávacích skúškach bol v novembri 1976 ako budúci tank americkej armády vybraný Chrysler XM1. Bol pomenovaný po generálovi Creightonovi Abramsovi, ktorý velil americkým ozbrojeným silám v druhej svetovej vojne aj vo vojne vo Vietname. Výroba prebiehala od roku 1979 a doteraz bolo vyrobených okolo 10 tisíc hlavných bojových tankov Abrams rôznych verzií.
Konštrukcia.
M1 Abrams je klasický hlavný bojový tank so 4-člennou posádkou (veliteľ, strelec, nabíjač a vodič). Jeho hmotnosť sa pohybuje od 54 ton (pôvodná M1) do 62 ton (verzia M1A2). S kanónom nasmerovaným dopredu je tank dlhý 9,77 metra. Na šírku má 3,66 metra a na výšku 2,44 metra.
Ochrana a vybavenie.
Hlavným vylepšením nového tanku oproti jeho predchodcovi bolo pancierovanie typu Chobham. Americký vývoj tohto typu panciera siaha do roku 1973, keď zástupcovia Chrysleru a General Motors navštívili Spojené kráľovstvo, kde boli svedkami jeho výrobného procesu. Táto skúsenosť viedla k veľkým zmenám v konštrukcii oboch prototypov. Americký vojenský historik Steven Zaloga odhaduje, že ochrana čelného panciera základných Abramsov sa rovná 350 mm RHAe proti kinetickým nábojom a 700 mm RHAe proti HEAT nábojom. V neskorších verziách Abramsu bola už aj tak značná ochrana posilnená zavedením pancierových prvkov s ochudobneným uránom (počnúc od roku 1988 a verzie M1A1). To zvýšilo jeho ochranu až na 600 mm RHAe proti kinetickým nábojom a 1300 mm RHAe proti HEAT nábojom. Exportné varianty Abramsu sú zvyčajne bez prvkov z ochudobneného uránu. Najnovší prvok ochrany zahŕňa súpravu Explosive Reactive Armor (súčasť súpravy Tank Urban Survival Kit), ktorá robí vozidlo odolnejšie v mestskom prostredí pri strete so zbraňami typu RPG.
Abrams môže byť tiež vybavený systémom aktívnej ochrany soft-kill (AN/VLQ-6 Missile Countermeasure Device), ktorý ruší navádzací systém určitých typov riadených striel vysielaním silného infračerveného signálu. Vnútorná konštrukcia Abramsu zaisťuje maximálnu bezpečnosť posádky tým, že munícia je uložená v oddelom priestore za pancierovanou prepážkou. Posádka tak môže prežiť aj explóziu munície počas zásahu, pretože sila výbuchu je nasmerovaná von.
Výzbroj.
Prvá verzia Abrams bola vyzbrojená 105 mm kanónom M68, čo je kópia British Royal Ordnance L7. Hoci ide o účinnú zbraň, potreba zvýšiť palebnú silu pri konfrontácii s pokročilými sovietskymi konštrukciami viedla koncom osemdesiatych rokov k jej nahradeniu nemeckým ručne nabíjaným kanónom kalibru 120 mm L/44 s hladkým vývrtom. V Abramse bol kanón označený ako M256 a dodnes zostáva hlavnou výzbrojou tanku. Dokáže strieľať nielen kinetické (APFSDS), ale aj viacúčelové HEAT náboje, ktoré je možné použiť aj proti mäkkým cieľom.
Náboj M829 (typ APFSDS) bol zavedený s cieľom zničiť aj najmodernejšie dobové sovietske tanky. M829A4 je údajne schopný zničiť akýkoľvek hlavný bojový tank, ktorý je v súčasnosti zavedený alebo sa objaví v blízkej budúcnosti. Ďalším z arzenálu tanku je náboj M1028, ktorý bol vyvinutý po vojne v Iraku. Je absolútne smrtiaci pre pechotu a mäkké ciele na vzdialenosť až 600 metrov.
Okrem hlavného kanónu je Abrams vybavený tromi guľometmi – Browningom M2 na vrchu veže pred poklopom veliteľa, 7,62 mm M240 pri poklope nakladača a koaxiálnym 7,62 mm M240. Ďalší diaľkovo ovládaný ťažký guľomet systému CROWS je možné pridať k veži ako súčasť súpravy TUSK.
Mobilita.
Abrams je poháňaný plynovou turbínou Honeywell AGT-1500 s výkonom 1500 k a šesťstupňovou automatickou prevodovkou Allison X-1100-3B Hydro-Kinetic. Tento motor umožňuje Abramsu ísť rýchlosťou až 72 km/h na spevnenom povrchu alebo 48 km/h v teréne. Turbína môže bežať na viacero druhov palív vrátane petroleja, nafty alebo benzínu – táto schopnosť bola implementovaná s cieľom zjednodušiť logistické požiadavky. Najbežnejšie používaným palivom v americkej armáde je JP-8, zatiaľ čo austrálske tanky Abrams jazdia na naftu. Nevýhodou tohto typu motora je spotreba paliva, ktorá je o niečo vyššia ako pri dieselových motoroch rovnakého výkonu.

</doc>
<doc id="87253" url="https://sk.wikipedia.org/wiki?curid=87253" title="M1A1 Abrams">
M1A1 Abrams



</doc>
<doc id="87254" url="https://sk.wikipedia.org/wiki?curid=87254" title="M1A2 Abrams">
M1A2 Abrams



</doc>
<doc id="87255" url="https://sk.wikipedia.org/wiki?curid=87255" title="M1A2">
M1A2



</doc>
<doc id="87256" url="https://sk.wikipedia.org/wiki?curid=87256" title="M1A1">
M1A1



</doc>
<doc id="87257" url="https://sk.wikipedia.org/wiki?curid=87257" title="Abrams">
Abrams



</doc>
<doc id="87258" url="https://sk.wikipedia.org/wiki?curid=87258" title="Dominika Cibulková">
Dominika Cibulková

Dominika Navara Cibulková (* 6. máj 1989, Bratislava) je bývalá slovenská profesionálna tenistka. Známa je svojím rýchlym a agresívnym štýlom hry. Počas kariéry vyhrala osem turnajov kategórie WTA a dva turnaje kategórie ITF. 
Dosiahla štvrťfinále, alebo lepšie vo všetkých štyroch grandslamových turnajoch. Doteraz najväčšími úspechmi jej kariéry boli finále na Australian Open 2014 a víťazstvo na WTA Finals v Singapure 2016. Stala sa prvou Slovenkou, ktorá dosiahla majstrovské kolo Grandslamu. V novembri 2019 ohlásila koniec kariéry.
Životopis.
Mladosť a štúdium.
Dominika Cibulková sa narodila v roku 1989 v Bratislave, no vyrastala v Piešťanoch na sídlisku Adama Trajana. Jej matka Katarína Cibulková je právnička a bývalá poslankyňa NR SR, jej otec Milan Cibulka je bývalý vodný lyžiar. Nemá súrodencov. Cibulková sa v mladosti venovala tiež vodnému lyžovaniu. Základnú školu dokončila v Piešťanoch. Kvôli športovej kariére nedokončila strednú školu, maturitu sa v roku 2019 chystala dokončiť v roku 2020.
Športová kariéra.
Začiatky.
Tenis hrala prvýkrát ako sedemročná, keď sa zúčastnila dvojtýždňového tenisového kurzu v Piešťanoch. Potom ho rok nehrala. Vo veku osem rokov ju rodičia prihlásili do tenisových kurzov, ktoré viedol otec Lukáša Lacka Ladislav Lacko. Spočiatku trénovala jeden až dvakrát do týždňa, neskôr v lete každodenne. V deviatich rokoch ju rodičia oficiálne zaregistrovali v piešťanskom tenisovom klube Kúpele Piešťany. Dôvodom bol najmä fakt, že len ako registrovaná hráčka mohla hrať súťaž Hľadáme tenisových olympionikov. O rok neskôr odišla do českého mesta Rožnov pod Radhoštěm, kde ju trénoval Martin Kavan a navštevovala športovú triedu na ZŠ Videčská. Ostala tam jeden rok a následne sa vrátila na Slovensko, kde prestúpila do TK Slovan. Rodičia museli zaplatiť piešťanskému klubu 40 tisíc slovenských korún ako formu výchovného.
Medzi juniorkami bola na svete jednou z piatich najlepších. K 23. máju 2005 dosiahla najvyššie umiestnenie v podobe tretieho miesta na juniorskom rebríčku ITF.
2004.
V novembri 2004 odohrala svoj vôbec prvý tenisový zápas na profesionálnom okruhu. Dňa 13. novembra v kvalifikácii turnaja s dotáciou 25 000 amerických dolárov v českých Průhoniciach vyhrala nad Petrou Novotníkovou z Česka 2:0 na sety (6:2, 6:1). V druhom kole kvalifikácie však prehrala s Chorvátkou Darijou Jurakovou 1:2 na sety (6:7 (4:7), 6:2, 2:6). Viac zápasov v roku 2004 už neodohrala.
2006.
V roku 2006 vyhrala svoje prvé dva tituly kariéry, najprv v portugalskom Amarante zdolala Paulu Fondevilovú-Castrovú a na turnaji Retro Slovak Open v Bratislave Nemku Kristinu Barroisovú. Na turnaji v americkom Charlottesville postúpila do finále, na ktoré kvôli zranenie nenastúpila, v semifinále porazila japonskú tenistku Akiko Morigamiovú. Na turnaji WTA v Istanbule sa dostala do 2. kola. V ankete o najlepšiu tenistku Slovenska skončila na druhom mieste.
2011.
V polovici januára 2011 porazila na austrálskom turnaji Medibank International Sydney 2011 v druhom kole aktuálnu svetovú desiatku, dánsku tenistku Caroline Wozniacku, v dvoch setoch 6:3, 6:3. Následne ju v ďalšom kole porazila ruská tenistka Alisa Michajlovna Klejbanovová.
2012.
Ako sedemnásta nasadená v Australian Open, skončila Dominika v druhom kole. Na Sony Ericsson Open v Miami, bola Cibulková blízko k víťazstvu nad vtedajšou svetovou jednotkou Victoriou Azarenkovou, keď už viedla 5 – 2 v rozhodujúcom sete. Potom dosiahla finále v Barcelone, v ktorom podľahla Sare Eraniovej z Talianska. Na French Open 2012, Cibulková vrátila porážku bieloruske Viktorii Azarenkovej pomerom 2 – 0 na sety v štvrtom kole. Nakoniec sa dostala až do štvrťfinále Rolland Garros, po druhýkrát v kariére, kde ju zastavila austrálčanka Samantha Stosur. Pred Wimbledonom hrala iba na UNICEF Open, kde dosiahla štvrťfinálovú účasť vyradená víťazkou celého podujatia Naďou Petrovovou. Na tráve vo Wimbledone skončila už v prvom kole s češkou Klárou Zakopalovou. Neskôr porazila francúzku Marion Bartoliovú 2 – 0 na turnaji Mercury Insurance Open Carlsbad v Kalifornii, čím dosiahla svoj druhý titul. Na US Open vypadla v treťom kole s Robertou Vinciovou.
2013.
Na Apia International v Sydney, Cibulková postupne zdolala hráčky TOP 10 : Petru Kvitovú, Saru Erraniovú, ako aj Angeliku Kerberovú na jej ceste do finále. Až tam prehrala s Aggou Radwańskou veľmi jednoznačne 6 – 0 6 – 0. Zrejme otrasená z toho výsledku potom na Australian Open prehrala už v druhom kole s priemernou hráčkou Valeriou Savinykh. Ale prehru s Agnieszkou si vynahradila na Bank of the West Classic, kde ju porazila vo finále, čím získala svoj ďalší titul vo dvojhre. Predtým na turnaji postupne vyradila Stefanie Vögele, Urszulu Radwańsku, menej slávnu sestru Aggy i Soranu Cîrsteovú z Rumunska.
2014.
Toto bola pre Dominiku Cibulkovú prelomová sezóna v kariére. Rok začala turnajom v austrálskom Brisbane, kde vyradila Heather Watsonovú, Kimiko Dateovú Krummovú, no vo štvrťfinále vypadla s najvyššie nasadenou Američankou Serenou Williamsovou po setoch dvakrát 3:6. V prvom kole turnaja WTA v Sydney prehrala s Nemkou Angelique Kerberovou 0:2 na sety.
Australian Open.
Dominika Cibulková nastúpila na Australian Open ako dvadsiata nasadená hráčka. V prvom kole vyhrala nad Taliankou Francescou Schiavoneovou 2:0 na sety (6:3, 6:4). Po turnaji sa vyjadrila, že najťažší zápas odohrala práve v prvom kole. V druhom kole zdolala Švajčiarku Stefanie Vögeleovú rovnako 2:0 na sety (6:0, 6:1). V treťom kole vyradila šestnástu nasadenú Carlu Suárezovú Navarrovú zo Španielska tiež 2:0 na sety (6:1, 6:0). V osemfinále vyhrala nad piatou nasadenou Ruskou Marijou Jurievnou Šarapovovou 2:1 na sety (3:6, 6:4, 6:1). Vo štvrťfinále porazila jedenástku nasadenú Rumunku Simonu Halepovú 2:0 na sety, prvý set vyhrala 6:3 a druhý set 6:0, čo bol jej tretí kanár, ktorý dala súperke počas turnaja. V semifinále vyhrala nad piatou Agnieszkou Radwańskou z Poľska 2:0 na sety (6:1, 6:2). Vo finále podľahla čínskej tenistke Li Na 0:2 na sety (6:7 (3:7), 0:6).
Na úspech Dominiky Cibulkovej zareagovala aj slovenská verejnoprávna rozhlasová a televízna spoločnosť RTVS, ktorá po štvrťfinálovom úspechu kúpila vysielacie práva na semifinálový a finálový zápas. Finálový zápas sledovalo 496 tisíc divákov, čo je oproti 48 tisíc divákov, ktorí sledovali semifinálový zápas nárast o 448 tisíc divákov. Finálový zápas je takisto rekordom v televíznej sledovanosti slovenského športovca v individuálnej súťaži. Zápas sa vysielal aj na veľkoplošnej obrazovke na Hviezdoslavovom námestí v Bratislave.
Dominika Cibulková sa po Miloslavovi Mečířovi stala druhým slovenským tenistom vo finálovom zápase grandslamového turnaja vo dvojhre a od vzniku samostatného Slovenska v roku 1993 vôbec prvým. Takisto sa stala aj prvou tenistkou zo Slovenska vo finále dvojhry grandslamového turnaja v histórii.
Pohár federácie.
Dominika Cibulková reprezentovala Slovensko ako tímová jednotka vo fedcupovom stretnutí prvého kola Svetovej skupiny proti Nemecku. V sobotu 8. februára nastúpila na úvodný zápas stretnutia proti nemeckej tímovej dvojke Andrei Pekovicovej, ale prehrala 1:2 na sety (6:2, 6:7 (7:9), 2:6). V druhom sete nevyužila mečbal v tajbrejku za stavu 7:6 na podaní súperky. V nedeľu nastúpila na prvý zápas dňa v súboji tímových jednotiek proti Angelique Kerberovej. Prehrala 0:2 na sety (3:6, 6:7 (5:7)). Nemecký tím vďaka tejto výhre definitívne postúpili do semifinále Pohára federácie.
Abierto Mexicano Telcel.
Vyhrala ženskú dvojhru na turnaji Abierto Mexicano Telcel v Mexiku.
2015.
Na Australian Open vypadla v štvrťfinále.
2017.
Dominika Cibulková sa rozhodla vynechať všetky zápasy v Pohári federácie v roku 2017. Svoje rozhodnutie oznámila v januári počas Australian Open.
Podľa správ z júla 2017 Cibuľková v doterajšej kariére na turnajoch zarobila viac než 11 miliónov dolárov. Začala uvažovať o sťahovaní sa zo Slovenska: „Slovensko mám strašne rada, ale pri biznise pociťujem, že som z malej krajiny, ktorá nie je až taká zaujímavá. Ale nesťažujem sa, mám podpísané zaujímavé reklamné zmluvy, s ktorými som spokojná,” poznamenala. Ďalším dôvodom sú vysoké zdravotné a sociálne odvody.
Ukončenie kariéry.
12. novembra 2019 oznámila ukončenie kariéry pri vydaní svojej knihy "Tenis je môj život". Avizovala zotrvanie pri športe so zameraním sa na deti cez jej športovú akadémiu a občianske združenie "Aby hviezdy nezhasli".
Tréneri.
Od roku 2013 ju trénoval Matej Lipták, jej fyzioterapeutkou bola Iveta Stanková a kondičným trénerom Róbert Bereš. Medzi jej obľúbené povrchy patril tvrdý povrch a antuka. Hrávala s raketou Dunlop Biomimetic 600 Lite, oblečenie nosila značky Lacoste a obuv značky Nike. Jej vzorom bola bývalá belgická tenistka Kim Clijstersová. Od roku 2005 bola členkou slovenského fedcupového tímu. Od roku 2015 spolupracovala s mentálnym trénerom Radkom Šefčíkom.
V minulosti ju trénovali Peter Miklušičák, Chorvát Željko Krajan, Čech Jaroslav Bulant, Vladimír Pláteník, Peter Hrunčák, Leo Majernik, Čech Jan Kukal, jej kondičným trénerom boli Ivan Gabovič, Srb Dejan Vojnović, Maroš Molnár, fyzioterapeutom bol Talian Stefano de Pirro.
Život po skončení aktívnej kariéry.
V októbri 2019 jej vyšla autobiografická kniha "Tenis je môj život", ktorú vydala so spisovateľkou Andreou Coddington.
V januári 2021 počas pandémie koronavírusu vyvolala kontroverzie tým, že bola aj s manželom Michalom Navarom zaočkovaná proti koronavírusu v prvej fáze očkovania napriek tomu, že obaja nepatrili do skupiny kritickej infraštruktúry. Podľa očkovacieho plánu sa v dobe jej zaočkovania mali očkovať iba zdravotníci, zamestnanci DSS a kritická infraštruktúra. Cibulková sa následne za túto aktivitu na svojom profile na sieti Instagram ospravedlnila s odôvodnením, že sa k vakcíne dostala len náhodne počas sprevádzania blízkej osoby v nemocnici a netušila, že sa dopúšťa pochybenia. Zároveň vyzvala ľudí, aby sa očkovania nebáli a dúfa, že týmto očkovanie spropaguje. K téme očkovania sa však vyjadrila až po prvotnej kritike o jej uprednostnení.
Ministerstvo zdravotníctva následne vydalo stanovisko, v ktorom (okrem iného) navrhlo Dominike Cibulkovej dobrovoľnú prácu v nemocnici, na základe ktorej by mohla informovať verejnosť o vážnosti ochorenia COVID-19 a dôležitosti očkovania. Cibulková ponuku využila a v danej veci ministerstvo kontaktovala. Následne nastúpila na jedno doobedie ako administratívna výpomoc na odberovom mieste v NÚDCH v Bratislave.
Osobný život.
V minulosti tvorila pár s francúzskym tenistom Gaëlom Monfilsom či takisto s tenistom, s Rakúšanom Jürgenom Melzerom. V súčasnosti tvorí pár s Michalom Navarom.
Dominika Cibulková sa 9. júla 2016 vydala za Michala Navaru, jej manažéra a partnera od roku 2010. Svadba sa konala v katedrále svätého Martina v Bratislave. V máji 2018 si Cibulková zmenila trvalý pobyt zo Slovenska do Dubaja pre tréningové možnosti, lekársku starostlivosť a výhodnejšie daňové prostredie. 14. júla 2020 sa manželom narodil syn Jakub.
Účinkovala v reklamných kampanich spoločnosti Tipos, Partners Group.
Spoločne s basketbalistkou Bronislavou Borovičkovou založili občianske združenie "Aby hviezdy nezhasli".
Dňa 3. februára 2014 predstavila vlastnú kolekciu oblečenia značky "Domi". Na ceremónii sa zúčastnila aj bývalá francúzska tenistka Marion Bartoliová.
Ocenenia.
&lt;br&gt;
"(Poznámka: Uvádzané sú iba umiestnenia v TOP 15.)"
Zaujímavosti.
Dominika Cibulková počas zápasu ovoniava loptičky, najmä po ich výmene, keď sú čerstvo vybalené z tuby.

</doc>
<doc id="87259" url="https://sk.wikipedia.org/wiki?curid=87259" title="Matematická hra">
Matematická hra

Matematické hry sú hry, ktorých základom je ovládanie zákonitostí matematiky. Slúžia ako motivačný prvok pri výuke matematiky, pomocou nich si žiaci môžu hravou formou osvojiť a precvičiť niektoré elementárne matematické znalosti.
Matematickými hrami sú napríklad:

</doc>
<doc id="87261" url="https://sk.wikipedia.org/wiki?curid=87261" title="Liptovská Mara (priehrada)">
Liptovská Mara (priehrada)

Liptovská Mara je vodné dielo na strednom Liptove na Slovensku, pri Liptovskom Mikuláši. Je súčasťou systému priehrad Vážskej kaskády.
Dielo bolo vybudované v rokoch 1965-1975. Pri výstavbe bolo zaplavených 13 obcí, z toho 12 úplne (Čemice, Demčín, Nežitovce,Liptovská Mara, Liptovská Sielnica (pôvodná), Nižné Dechtáre, Paludza, Parížovce, Ráztoky, Sestrč, Sokolče, Vrbie, Vyšné Dechtáre), Liptovský Trnovec a Bukovina. Spolu bolo presídlených 940 rodín, čo predstavovalo viac ako 4 tisíc obyvateľov.
Technické parametre.
Vodné dielo vybudovala spoločnosť Váhostav, n. p. v rokoch 1965 až 1975.
Celkovým objemom 361,9 mil. m3 je to druhá najväčšia vodná nádrž na Slovensku. Dlho bola považovaná za najväčšiu čo do objemu vody, ale podľa zamerania z roku 1993 už patrí prvé miesto Oravskej priehrade. Pri vzdutí na kótu zaplavuje priehrada Liptovská Mara územie s plochou takmer 27 km2. Vodné dielo pozostáva zo 43,5 m vysokej (konštrukčná výška 52 m) zemnej priehrady s hlinitým tesnením a vodnej elektrárne so 4 turbínami (2 Kaplanove, 2 reverzibilné typ Deriaz) s celkovým inštalovaným výkonom 198 MW. 
Pri výstavbe sa premiestnilo 11 mil. m3 zeminy, okolo 300 tis. m3 kameňa a viac ako 400 tis. m3 betónu a železobetónu. Teleso zemnej priehrady je v korune dlhé 1350 m. Vodná elektráreň stojí pri vzdušnej päte priehrady (voda je privádzaná oceľovým potrubím s priemerom 670 cm) ako 45 m vysoký objekt (pôdorys 43*130 m).
Využitie.
Hlavným účelom priehrady je protipovodňová ochrana, ale slúži aj na výrobu elektrickej energie, keďže pod hrádzou sa nachádzajú 4 turbíny s výkonom 198 MW. Rekreačná funkcia je v súčasnosti relatívne poddimenzovaná (rekreačné stredisko pri Liptovskom Trnovci v spojení s neďalekým Aquaparkom Tatralandia). Zo strediska v Liptovskom Trnovci je možné sa vydať na vyhliadkovú plavbu po Mare na fotovoltaických katamaránoch.
Polostrov Ratkovo s priľahlými vodami je chráneným územím.
Nad priehradným múrom Liptovskej Mary, 2 km južne od obce Bobrovník, na východnom úpätí vrchu Úložisko (741,7 m n. m.) sa nachádza archeologická lokalita Havránok - keltské opevnenie osady Kotínov s druidskou svätyňou z 1. storočia pred Kr. Je tu vybudované aj múzeum v prírode.

</doc>
<doc id="87262" url="https://sk.wikipedia.org/wiki?curid=87262" title="Magdaléna Rybáriková">
Magdaléna Rybáriková

Magdaléna Rybáriková (* 4. október 1988, Piešťany) je bývalá slovenská profesionálna tenistka. Počas svojej kariéry vyhrala štyri turnaje WTA v dvojhre. Jej doterajšie najlepšie umiestnenie je 17. priečka v svetovom rebríčku. Jej najlepší výsledok na grandslamových turnajoch je semifinále vo Wimbledone 2017. 
Vyhrala 9 turnajov kategórie ITF. Vo Wimbledone 2006 sa prebojovala do finále juniorskej dvojhry. Rybáriková bola členkou slovenského družstva v Billie Jing Cupe. 

</doc>
<doc id="87263" url="https://sk.wikipedia.org/wiki?curid=87263" title="Taxman (hra)">
Taxman (hra)

Taxman je matematická hra na precvičovanie deliteľnosti a osvojenie si pojmu prvočíslo.
Je to hra pre jedného hráča voči počítaču, alebo pre dvoch hráčov, druhý hráč je ale iba realizátorom ťahov prvého hráča.
Pravidlá.
Dá sa dokázať, že prvý hráč má neprehrávajúcu stratégiu pre ľubovoľné maximálne číslo väčšie ako 1.
Príklad hry do 10.
 1, 2, 3, 4, 5, 6, 7, 8, 9, 10| 7| 1| 7| 1
 2, 3, 4, 5, 6, 8, 9, 10 | 9| 3| 16| 4
 2, 4, 5, 6, 8, 10 | 6| 2| 22| 6
 4, 5, 8, 10 |10| 5| 32| 11
 4, 8 | 8| 4| 40| 15
Hráč získal 40 bodov, počítač získal 15 bodov.

</doc>
<doc id="87266" url="https://sk.wikipedia.org/wiki?curid=87266" title="Uhádni číslo">
Uhádni číslo

Uhádni číslo je jednoduchá matematická hra. 
Stratégia.
Optimálnou stratégiou je metóda delenia zostávajúceho intervalu na polovicu, myslené číslo sa tak dá určite uhádnuť na n ťahov, kde n je najmenšia mocnina dvojky väčšia než maximálne dovolené číslo.

</doc>
<doc id="87267" url="https://sk.wikipedia.org/wiki?curid=87267" title="Tichá pošta">
Tichá pošta

Tichá pošta alebo Telefón je párty hra. Hráči sedia v kruhu, prvý si vymyslí nejakú vetu a pošepká ju susedovi, tento ju pošepká ďalšiemu susedovi, kým tichá pošta nedorazí k poslednému hráčovi. Posledný hráč vysloví vetu, ktorá k nemu dorazila a štartujúci povie čo v skutočnosti povedal. Väčšinou je výsledná veta značne skomolená a skomolenie vety je zdrojom zábavy. 
Tichá pošta sa používa aj ako motivačná hra pri výuke cudzích jazykov.

</doc>
<doc id="87272" url="https://sk.wikipedia.org/wiki?curid=87272" title="Strutiomímus">
Strutiomímus

Strutiomímus (iné názvy: strutiomimus, struthiomimus; lat. "Struthiomimus") je rod dinosaurov z čeľade ornitomímovité ("Ornithomimidae"). V súčasnosti sa do rodu "Struthiomimus" spravidla zaraďuje len jeden druh, a to Struthomimus altus (staršie: "Ornithomimus altus"). 
"Struthiomimus" je známy z kompletnej, dobre zachovanej kostry a niekoľkých ďalších nekompletných kostier. Žil približne pred 83 až 66 miliónmi rokov na území dnešnej Kanady a USA. 
Systematika.
Čeľaď ornitomímovité/ornitomimy (Ornithomimidae; staršie: Struthiomimidae), do ktorej rod "Struthiomimus" patrí, spadá do taxónu Ornithomimosauria, do ktorého sa zaraďujú dinosaury (presnejšie theropody) výzorom podobné pštrosom.
V roku 2016 bol od druhu "Struthiomimus altus" odčlenený nový druh "Rativates evadens". 
Niekedy sa do rodu "Struthiomimus" zaraďuje aj problematický druh označovaný ako "Struthiomimus sedens" alebo "Ornithomimus sedens". Tento druh je podľa najnovších názorov asi najviac príbuzný so spomínaným novým druhom "Rativates evadens", a teda už do rodu "Struthiomimus" určite nepatrí.
Do druhej polovice 20. storočia sa dnešný rod "Struthiomimus" často považoval za súčasť rodu "Ornithomimus" (vrátane rodu "Dromiceiomimus"). Okolo polovice 20. storočia sa naopak väčšina dnešného rodu "Ornithomimus" (vrátane rodu "Dromiceiomimus") niekedy považovala za súčasť rodu "Struthiomimus" a občas sa za súčasť rodu "Struthiomimus" považoval celý rod "Ornithomimus" (vrátane rodu "Dromiceiomimus").
Opis.
"Struthiomimus" bol vyše 4 m dlhý. Okrem toho mal všetky charakteristiky taxónu Ornithomimosauria: Bol teda štíhly a viacerými znakmi pripomínal pštrosa - mal malú hlavu s veľkými očami, bezzubé čeľuste ukončené zobákom, dlhý krk, krátky trup a dlhé, na beh uspôsobené nohy. Veľký počet podobných znakov prezrádza prispôsobenie sa podobnému spôsobu života ako pštros. Na rozdiel od pštrosa však "Struthiomimus" nemal krídla a disponoval dlhým meravým chvostom. Namiesto krídel mal trojprsté predné končatiny, ktoré boli pomerne dlhé a ukončené silnými zahnutými pazúrmi. 
Potrava.
Rod "Struthiomimus" sa živil asi malými plazmi, cicavcami a možno aj rastlinami. Svojimi dlhými prstami si priťahoval vetvy a konáre k sebe a obhrýzal z nich bezzubým zobákom listy, puky, semená a plody. Silnými pazúrmi možno otváral aj škrupiny a struky, aby sa dostal k ich jemnému obsahu.
Rýchlosť.
Tak ako ostatní príslušníci čeľade Ornithomimidae, aj rod "Struthiomimus" bol schopný bežať skoro tak rýchlo, ako dnešný pštros. Príslušníkom čeľade Ornithomimidae sa rovnako ako pštrosovi, vyvinuli dlhé nohy prispôsobené na rýchly beh - lýtka boli dlhšie ako stehná a kosti chodidiel a prstov boli predĺžené. Telesnú hmotnosť vyrovnávali pri behu dlhým chvostom. Podľa rôznych odhadov rod "Struthiomimus" bežal rýchlosťou 35 - 60 km/h.

</doc>
<doc id="87274" url="https://sk.wikipedia.org/wiki?curid=87274" title="Piestový spaľovací motor">
Piestový spaľovací motor

Piestový spaľovací motor je špecifická podskupina spaľovacích motorov, v ktorého konštrukcii sa vyskytuje piest ako hlavný prvok mechanizmu transformujúceho energiu z paliva na mechanickú prácu.
Vymedzenie pojmu.
V prísnej interpretácii patria do skupiny piestových spaľovacích motorov motory s vnútorným aj vonkajším spaľovaním a motory s krúživým pohybom piesta - Wankelov motor.
Vo voľnejšej interpretácii pojem piestový spaľovací motor označuje motor, pre ktorý sú splnené všetky 3 podmienky:
V súčasnosti sa pre označenie viac používa voľnejšia interpretácia pojmu, pretože ostatné typy piestových spaľovacích motorov (Wankelov motor, parný stroj, Stirlingov motor) sú využívané minimálne.
Piestové motory s vnútorným spaľovaním.
Nižšie sú uvedené animácie troch základných konštrukčných riešení týchto motorov, z ktorých sú zrejmé rozdiely medzi nimi:
Motory s vnútorným spaľovaním s priamočiarym pohybom piesta.
Piestový spaľovací motor, je najrozšírenejším pohonom automobilov, motocyklov, lodí a malých lietadiel. Je teda najpočetnejším zástupcom spaľovacích motorov v technických zariadeniach. Takmer výhradne sa používajú pre pohon motorových vozidiel. Do tejto skupiny motorov patria:
Princíp činnosti.
Klasický piestový spaľovací motor mení spaľovaním zmesi chemickú energiu na mechanickú energiu pohybujúceho sa piestu, na tepelnú a kinetickú energiu výfukových plynov. Časť vytvorenej mechanickej energie sa spotrebuje na krytie strát.
Jeden pracovný cyklus pozostáva z nasledovných fáz: naplnenia valca čerstvou náplňou, kompresia náplne, spaľovanie, expanzia - pracovná fáza cyklu, výfuk spalín. Tieto fázy môžu prebehnúť počas jednej otáčky kľukového hriadeľa pri dvojtaktných motoroch, alebo počas dvoch otáčok pri štvortaktných motoroch. Zapálenie zmesi môže zabezpečiť externý zdroj pri zážihových motoroch, alebo vznietenie paliva od ohriatej stlačenej náplne pri vznetových motoroch.
Po zapálení zmesi v spaľovacom priestore, ktorý musí byť dokonale utesnený, vzniká veľký tlak. Tento pôsobí na piest motora, a posúva ho. Posuvný pohyb piestu sa prenáša cez ojnicu na kľukový hriadeľ a tým sa mení na rotačný. Piest sa vo valci pohybuje, pričom medzná poloha jeho pohybu najviac vzdialená od osi kľukového hriadeľa sa nazýva horná úvrať - HÚ a medzná poloha najbližšie k osi kľukového hriadeľa dolná úvrať - (DÚ).
Počas spaľovania dosahuje teplota v spaľovacom priestore vo valci hodnotu až 2 500 stupňov Celzia. Pri každom pracovnom cykle sa uvoľňuje teplo. Už pri voľnobežných otáčkach (1000 ot./min) piest prekoná približne 16-krát za sekundu svoj pracovný zdvih (DÚ – HÚ - DÚ). Všetky súčiastky v spaľovacom priestore teda musia byť veľmi odolné. Ak by motor nebol chladený, jeho teplota by stále rástla, až by došlo k jeho zničeniu. Ideálna prevádzková teplota motora sa pohybuje od 85 – 120 stupňov Celzia podľa typu motora.
Rozdelenia podľa konštrukcie.
Piestové spaľovacie motory s priamočiarym pohybom piesta je možné rozdeliť podľa konštrukčných znakov do viacerých skupín.
Podľa počtu a usporiadania valcov a kľukových hriadeľov.
Rozdelenie jednohriadeľových motorov (so spoločným kľukovým hriadeľom) podľa usporiadania valcov:
Podľa počtu valcov, niektoré z vyššie uvedených typov patria do skupiny plochých motorov.
Rozdelenie viachriadeľových motorov podľa usporiadania valcov:
Podľa počtu valcov, niektoré z vyššie uvedených typov patria do skupiny plochých motorov.
Rozdelenie podľa rozvodu.
Rozvod je zariadenie, najčastejšie mechanické, ktoré umožňuje výmenu pracovnej zmesi v správnych časových okamihoch. Bežné typy motorov podľa rozvodu sú:
Okrem mechanických rozvodov je možné aj riešenie s hydraulickým, pneumatickým, prípadne elektrickým rozvodom.
Charakteristické parametre.
Charakteristické parametre piestového spaľovacieho motora s priamočiarym vratným pohybom piesta sú:
Vzťah medzi zdvihom a vŕtaním.
Podľa vzájomného pomeru zdvihu a vŕtania sa motory zvyknú označovať ako:
Základné parametre.
Výkon motora sa udáva v jednotkách kW(kilowatt), alebo medzi fanúšikmi motorizmu ešte aj v starých jednotkách k (kôň = konská sila, HP = Horse Power). "(prepočet koní na kW: 1 k = 735.8 W = 0.7358 kW, opačne: 1 kW = 1.359 k)".

</doc>
<doc id="87275" url="https://sk.wikipedia.org/wiki?curid=87275" title="Nanotyrannus">
Nanotyrannus

Nanotyrannus bol 5 metrov dlhý teropód blízko príbuzný rodu Tyrannosaurus. Žil pred približne 67 až 65 miliónmi rokov na území dnešnej Montany (USA). Tento rod pozostáva z 2 druhov, Nanotyrannus lancensis a Nanotyrannus lethaeus.
Pozostatky.
Nanotyrannus je známy z kompletnej lebky, pôvodne opísanej ako "Albertosaurus lancensis" už v roku 1946. Neskôr však upadla na dlhé desaťročia do zabudnutia, až kým nebola koncom osemdesiatych rokov minulého storočia znova „objavená“ a opísaná pod novým rodovým menom. Lebka samotná svojou stavbou mimoriadne pripomínala lebku tyranosaura, umožňovala dokonca binokulárne videnie. Nedávno nájdená kostra, pôvodne pripísaná rodu Nanotyrannus, patrila v skutočnosti mladému jedincovi tyranosaura.
Totožnosť.
Napriek pôvodnému opisu, ktorý tvrdí, že lebečné kosti boli plne zrastené (a tak lebka patrila dospelému jedincovi), viacerí vedci nesúhlasia a považujú nanotyrana za mláďa tyranosaura. Ak išlo naozaj o samostatný rod, zrejme plnil úlohu obdobnú dnešným šakalom.

</doc>
<doc id="87279" url="https://sk.wikipedia.org/wiki?curid=87279" title="Mr. Olympia">
Mr. Olympia

Mr. Olympia je medzinárodná kulturistická súťaž, ktorá je každoročne organizovaná Medzinárodnou kulturistickou federáciou (IFBB). 
Víťazstvo je považované za najprestížnejšiu možnú poctu v profesionálnej kulturistike. Na počiatku súťaže Mr. Olympia stojí Joe Weider, ktorý chcel umožniť víťazom súťaže Mr. Universe pokračovať v súťažení a zarábaní peňazí. Prvý ročník Mr. Olympia bol v roku 1965 v New Yorku. Najúspešnejšími účastníkmi sú Ronnie Coleman a Lee Haney - obaja majú zhodne 8 titulov. Zo Slovákov sa zatiaľ najlepšie umiestnil Michal Križánek na 7. mieste (2023)
Aktuálnym držiteľom titulu Mr. Olympia je Shawn Rhoden.

</doc>
<doc id="87282" url="https://sk.wikipedia.org/wiki?curid=87282" title="Schwarzschildov polomer">
Schwarzschildov polomer

Schwarzschildov polomer (nepresne gravitačný polomer – pozri nižšie) je kritický polomer, pri ktorom prechádza teleso danej hmotnosti v čiernu dieru. Inými slovami: Objekt menší ako jeho Schwarzschildov polomer sa nazýva "čierna diera".
Tento termín sa používa vo fyzike a astronómii, hlavne v teórii gravitácie a všeobecnej teórii relativity. Zaviedol ho v roku 1916 Karl Schwarzschild. 
Pre teleso s hmotnosťou "M" je daný vzťahom 
formula_1
kde "G" je gravitačná konštanta a "c" je rýchlosť svetla.
Súvis s horizontom udalostí a gravitačným polomerom.
Pre nerotujúce a elektricky nenabité teleso (čiernu dieru) je horizont udalostí povrch gule so stredom v centrálnej singularite. Schwarzschildov polomer (t. j. gravitačný polomer) je v tomto prípade polomer tejto gule.
Pre rotujúce alebo elektricky nabité teleso (čiernu dieru) je horizont udalostí povrch elipsoidu so stredom v centrálnej singularite. Dve hlavné osi tohto elipsoidu sú potom Schwarzschildov polomer a gravitačný polomer.

</doc>
<doc id="87283" url="https://sk.wikipedia.org/wiki?curid=87283" title="Gravitačný polomer">
Gravitačný polomer



</doc>
<doc id="87284" url="https://sk.wikipedia.org/wiki?curid=87284" title="Archivistika">
Archivistika

Archivistika je veda, ktorá sa zaoberá základmi a metódami aplikovanými na sústreďovanie, evidovanie, spracovanie, ochranu a sprístupňovanie archívnych dokumentov. Zaraďuje sa medzi pomocné historické vedy, pretože sprístupňovaním archívnych dokumentov napomáha najmä historickému bádaniu.
Predmet archivistiky ako vedy tvorí archívny fond a archívne dokumenty. Spoznanie a sprístupnenie archívneho fondu a archívnych dokumentov sú cieľom archivstiky. Ako metódu používa archivistika provenienčný princíp. Archivistika má niekoľko disciplín:

</doc>
<doc id="87285" url="https://sk.wikipedia.org/wiki?curid=87285" title="Michal Kušík">
Michal Kušík

Dr. Michal Kušík, CSc. (* 20. september 1915, Horná Ždaňa – † 2. október 2000, Bratislava) bol popredný slovenský archivár, historik a filológ.
Študoval históriu a klasickú filológiu na Filozofickej fakulte Slovenskej univerzity (teraz Univerzity Komenského) v Bratislave. Najprv pôsobil ako stredoškolský profesor latinčiny a dejepisu na Jezuitskom gymnáziu v Bratislave, neskôr pracoval v Pôdohospodárskom archíve. Od roku 1954 bol vedeckým vedúcim Slovenskej archívnej správy. V rokoch 1968 – 1980 bol riaditeľom Štátneho ústredného archívu SSR v Bratislave. V rokoch 1965 – 1980 externe prednášal na Filozofickej fakulte študentom archívnictva stredovekú latinčinu a teóriu archívnictva (archivistiku).
Stal sa zakladateľom slovenskej archívnej vedy (archivistiky) a spolutvorcom archívnej organizácie na Slovensku. Bol zakladateľom odborného periodika Slovenská archivistika a v rokoch 1966 – 1980 jej hlavným redaktorom. Ako riaditeľ Štátneho ústredného archívu sa zaslúžil o prípravu a prijatie archívneho zákona (1975) a o výstavbu novej budovy ústredného archívu (dnes Slovenského národného archívu).

</doc>
<doc id="87286" url="https://sk.wikipedia.org/wiki?curid=87286" title="Slovenská archivistika">
Slovenská archivistika

Slovenská archivistika je recenzovaným vedeckým periodikom. Vychádza od roku 1966 ako jediný vedecký časopis zameraný na archívnictvo a pomocné historické vedy na Slovensku. Časopis je vydávaný dvakrát ročne, v júni a v decembri, v elektronickej a v tlačenej podobe. Hlavným poslaním časopisu je rozvoj slovenskej archívnej vedy, pomocných vied historických a príbuzných odborov. Časopis zohráva funkciu kolektívneho informátora vo vedeckých a odborných otázkach slovenskej archivistiky. Zároveň je zdrojom informácií pre osoby využívajúce archívne dedičstvo Slovenskej republiky. V rokoch 2014 - 2019 bolo vydávanie Slovenskej archivistiky prerušené. Vydávanie bolo obnovené v roku 2020. 

</doc>
<doc id="87289" url="https://sk.wikipedia.org/wiki?curid=87289" title="Elemír Rákoš">
Elemír Rákoš

PhDr. Elemír Rákoš, CSc. (* 14. september 1935, Rimavská Sobota – † 6. september 2003, Bratislava) bol slovenský archivár a historik. 
Študoval archívnictvo na Filozofickej fakulte Univerzity Komenského (FiF UK) v Bratislave. Celý život pracoval v Štátnom ústrednom archíve SSR (neskôr Slovenskom národnom archíve). Externe prednášal archívnictvo a diplomatiku najnovšieho obdobia na FiF UK.
Patril medzi najvýznamnejších archívnych teoretikov na Slovensku. Odborne sa zameriaval na otázky archívnej teórie, metodiky a praxe spracúvania archívnych písomností. Bol priekopníkom vydávania prameňov k dejinám 20. storočia.
Spoločnosť slovenských archivárov udeľuje každoročne od roku 2007 mladým archivárom na jeho počesť "Cenu Elemíra Rákoša" za najlepšiu štúdiu v odbore archívnictva a pomocných vied historických.

</doc>
<doc id="87297" url="https://sk.wikipedia.org/wiki?curid=87297" title="Latacunga">
Latacunga

Latacunga (alebo aj La Tacunga) je mesto, ležiace na náhornej plošine Ekvádoru. Je hlavným mestom provincie Cotopaxi, nachádza sa južne od Quita, blízko sútoku riek Alaques a Cutuchi zlievajúcich sa do Patate, hlavného prítoku Pastaza. A ak keď mesto nie je príliš významné ani krásne, má zajímavú históriu. Názov mesta pochádza z indiánského výrazu llacta cunani, čo znamená miesto, ktoré som si vybral. Počet obyvateľov Latacungy predstavuje 51 689, väčšinou mesticov (miešancov) a domorodých.
Latacunga je vzdialená približne hodinu a pol cesty južne od Quita na Panamerickej diaľnici. Pôvodne bola aj na starej ceste z Quita do Guayaquilu a má aj železničnú stanicu na trase medzi oboma uvedenými mestami. Leží v nadmorskej výške , podnebie je studené a veterné, vzhľadom na priľahlé snehom pokryté výšiny, a neúrodné náhorné plošiny, pokryté pemzou, na ktorých stojí.
Mesto je dobrým východiskovým bodom pre výstupy na neďaleké vulkány Cotopaxi (), Iliniza Sur (), Iliniza Norte () a Lagunu Quilotoa (). Aktívna sopka Cotopaxi je vzdialená iba . Mesto často trpelo jej opakovanými erupciami. Bolo založené v roku 1534, štyrikrát bolo zničené zemetraseniami medzi rokmi 1698 a 1798. Susediace ruiny staršieho pôvodného mesta sa datujú do čias Inkov.
Najznámejšie jedlá Latacungy sú chugchucaras, ktoré sa skladá z bravčoviny, hominy (varenej kukurice), empanadas (placky), pisangy (banány), popcorn a tostado (druh opekaného zrna). Často podávané s ají, čo je druh korenia, ktoré môže byť jemné až veľmi pálivé v závislosti od prípravy.
Hospodárstvo Latacungy je závislé od poľnohospodárstva a kvetinárstva. Má medzinárodné letisko, ktoré sa však nepoužíva pre medzinárodných pasažierov, ale ako základňa leteckých síl a na určité špeciálne komerčné lety. Prítomnosť vulkanických aktivít viedla k hromadeniu ložísk pemzy, ktorá je v súčasnosti ťažená, ako aj výskytu prírodnej minerálky, flaškovanej pod chráneným názvom San Felipe.

</doc>
<doc id="87298" url="https://sk.wikipedia.org/wiki?curid=87298" title="Manicheizmus">
Manicheizmus

Manicheizmus (iné názvy: manichaizmus, manichejstvo; v modernej perzštine آیین مانی, ) bolo synkretické náboženské učenie založené prorokom Máním v Novoperzskej ríši. Kresťanmi bolo manichejstvo vnímané ako heréza. Hlásalo prepracovanú dualistickú kozmológiu popisujúcu boj medzi dobrým duchovným svetom svetla a zlým materiálnym svetom tmy. Prostredníctvom procesu, prebiehajúceho v ľudskej histórii, sa svet svetla postupne vymaňuje zo sveta hmoty a vráti sa do sveta svetla, odkiaľ prišiel. Manicheizmus svojím učením spájal kresťanskú ideu spasenia a radikálnym gnostickým a zoroastrijským dualizmom. Niesol taktiež prvky budhizmu a neskôr aj taoizmu. Samotný Mání sám seba považoval za posledného proroka, ktorý doplnil učenie predchádzajúcich učiteľov, a ktorý prekonal neúplné kresťanstvo. Svojimi nasledovníkmi bol preto prezývaný „pečať prorokov". Manichejci preto ako jediné pravé náboženstvo, v ktorom môže prísť k naplneniu konečného cieľa uznávali samých seba, ostatných nasledovníkov Krista označovali ako židov. Manicheizmus bolo univerzálne náboženstvo, a vďaka svojim misionárom sa stal pomerne rýchlo úspešným, a rozšíril sa na rozsiahlom území siahajúcom na východe od Číny až po rímsku Britániu na západe. Prosperoval najmä medzi tretím a siedmym storočím, v jeho vrcholných časoch bol jedným z najrozšírenejších náboženstiev na svete. Istý čas bol hlavným konkurentom kresťanstva v súťaži nahradiť klasické pohanstvo. Manicheizmus prežil dlhšie na východe, a zdá sa, že nakoniec zanikol po 14. storočí v južnej Číne. Väčšina jeho pôvodných spisov bola stratená, prežili ale mnohé preklady a fragmentárne texty.
V stredoveku sa výrazom manicheizmus označovalo aj viacero nových heretických, najmä dualistických učení ako napr. paulikiáni, bogomili, či katari (albigénci). Tieto názorové smery však nemuseli nutne mať nič spoločné s prvotným Máního učením, či s dualizmom. V Byzantskej ríši bolo manichejstvo chápané ako najnebezpečnejšia heréza. Manichejstvo dlhý čas vyznával aj svätý Augustín z Hippa, nakoniec ho však zanechal a obrátil sa na učenie katolíckej cirkvi. Jeho diela proti manichejcom sú dodnes jedny z najcennejších zdrojov o manichejskej náuke.
Výrazy odvodené od „Manichejec“ sú používané (často ako hanlivé termíny) ako prívlastky k filozofii morálneho dualizmu, podľa ktorého morálny priebeh konania zahŕňa jasnú (alebo zjednodušujúcu) voľbu medzi dobrom a zlom, alebo ako označenie ľudí, ktorí majú takýto názor.
Dejiny hnutia.
Zakladateľ hnutia Mání (gréc. "Manichaios") (216277) sa narodil v južnej Mezopotámii v okolí Ktésifónu. Jeho život je spojený s veľkým množstvom legiend a historicky exaktne sa preto o jeho živote mnoho nevie. Narodil sa do rodiny židokresťanského sektového vyznania, presný prúd ale nie je úplne istý, podľa súčasných teórií šlo zrejme o elchasaitov. Jeho otec Patak ("Pattíktos Patticius") sa v tomto spoločenstve horlivo angažoval a k záujmu o náboženstvo priviedol aj svojho syna. Od dvanástich rokov sa mu ako anjel malo podľa legiend zjaviť jeho duchovné dvojča (aram. "tawma", gr. "syzigos"), ktoré mu následne ako dvadsaťštyri ročnému odovzdalo informáciu – poznanie (gnóza) o pravdivom usporiadaní sveta. Mání pre túto skúsenosť opustil svoju pôvodnú vieru a začal hlásať svoje gnozeologické učenie. Veľkou inšpiráciou mu boli spisy Markióna zo Sinope (zakladateľ markionizmu) a Bardesana z Edessy, na ktorého aj priamo odkazuje. Ďalší vplyv naňho mohol mať aj zoroastrizmus a antické gnózy. Spočiatku sa Mání snažil presvedčiť najmä svojich spoluveriacich, jedným z jeho prvých prívržencov bol jeho otec. Následne začal vykonávať proselytizačné misie po krajine. Máního hlavným pôsobiskom bola Sásánovská Perzia, na svojich cestách však prišiel až do Indie, kde sa mu o pravdivosti svojej viery podarilo presvedčiť túránskeho šacha. Veľkej obľube sa Mání tešil vďaka kráľovmu bratovi u veľkokráľa Šápúra I. (205272) a jeho syna Hormizda I. (272273). Veľkokráľovi Šápúrovi Mání dedikoval aj dielo, stručné zhrnutie svojej viery nazvané "Šábuhragán". Šápúr síce manicheizmus neprijal, náboženstvo však bolo tolerované a Mání od kráľa dostal list, ktorý mu povoľoval slobodný pohyb po ríši. Podľa niektorých zdrojov sa Mání nechal uctievať ako Paraklétos (povolaný, či živý utešiteľ), ktorého kresťania naopak spájali s Duchom Svätým. Podľa iných manichejských zdrojov za Parakléta považoval svoje duchovné alter ego. Sám sa však považoval za posledného z prorokov a apoštolov, skrze ktorého hovorí Duch Svätý. Mání svoje učenie vtelil do svojich písomností, ktoré nazval „žijúcimi kníhami“. Jeho cieľom bolo vytvoriť svetovú vieru, a preto sám živo šíril vieru po krajine, a svojich žiakov zase posielal šíriť vieru do okolitých krajín. Po smrti Hormizda však na trón nastúpil jeho brat Báhrám I. a situácia sa zmenila. Mání sa pre odpor a obavy zoroastrijského kléru dostal do nepriazne a musel opustiť kráľovský dvor. Potom, čo sa mu na manicheizmus podarilo konvertovať jedného miestneho princa bol nakoniec uväznený a vo väzení zomrel. Podľa manichejskej viery bol umučený alebo popravený, presné historické informácie nemáme. Máního osud a pravdepodobná poprava sa stala z jedným nástrojov manichejskej propagandy a Mání bol svojim skonom pripodobňovaný Kristovi. Krátko pred smrťou Mání za svojho nástupcu zvolil kaškarského manichejca Sisina (Sisa, Sisinia). Manichejci v Perzskej ríši začali byť spolu s kresťanmi prenasledovaní a ich viera potláčaná, Sisin podobne ako Mání zomiera mučeníckou smrťou. Mániho učenie sa začalo šíriť na východ, kde sa dostalo až do Číny a na západ, kde získalo mnohých priaznivcov v Rímskej ríši.V Rímskej ríši bol manicheizmus v prvých storočiach nášho letopočtu prenasledovaný podobne ako kresťanstvo. Medzi prvé príčiny patrila nedôvera Rimanov voči cudzej náuke. V jej hlásateľoch úrady videli osoby vykonávajúce podvratnú činnosť v prospech Perzskej ríše. Neskôr, po tom, čo sa v Rímskej ríši rozšíril kresťanský kult, sa postoj rímskych cisárov zmenil, a v manicheizme zase videli protivníka ortodoxnej (t. j. katolíckej) náuky, a potlačovali ho ako herézu. Prvý reskript proti manichejcom vydal cisár Dioklecián v roku 297. Zameraný bol na severnú Afriku, kde mali manichejci silnú základňu. Druhý edikt, pravdepodobne zameraný len na mesto Rím, vydal cisár Valentinián I. v roku 372. Viacero nariadení vydali aj cisári Gratianus a Theodosius I. Za vlády Theodosia I. sa kresťanstvo stalo dokonca oficiálnym náboženstvom Rímskej ríše.
Manicheizmus bol v mnohom podobný kresťanstvu a dlho mu tvoril obrovskú konkurenciu. Konverzie medzi vierami neboli neobvyklé, ba často sa dotýkali i vysokých predstaviteľov náboženstiev – biskupov. Tento jav bol pomerne rozšírený v severnej Afrike, kde bol manicheizmus svojim racionalizmom obyvateľom často bližší než katolícke kresťanstvo, či donatizmus. Konverziu od manicheizmu ku kresťanstvu zažil napr. i jeden z najväčších učencov vtedajšej doby – svätý Augustín z Hippa. Po konverzii začal Augustín proti manichejcom vystupovať. Napísal proti nim viacero diel a zviedol viacero učených dišpút. Vďaka podobnej činnosti cirkevných otcov a pre nariadenia rímskych cisárov postupne manicheizmus v Rímskej ríši, najmä na západe začal ustupovať. Edikty proti manichejcom vydal aj cisár Honorius. V roku 428 cisár Theodosius II. manichejcov vykázal preč z miest. Nasledovali viaceré zákroky kresťanských autorít, pálenie manichejských diel a vyhnanie manicejcov do periférnych častí ríše. Obzvlášť závažné boli nariadenia proti manichejcom uvalené Justínom a Justiniánom I. v roku 527, ktoré hrozili dokonca trestom smrti.
Manicheizmu sa v tomto období preto viac darilo na východe. Nevyhli sa im však vnútorné problémy. Okolo roku 570 dokonca puritánski manichejci prezývaní denavari povstali pod velením Šad Hormizda a v Transoxanii sa odčlenili od univerzálnej manichejskej cirkvi. Príchodom islamu začína manicheizmus na Blízkom východe postupne ubúdať, spočiatku sa ho dotýkajú náboženské slobody pre nemoslimov ("dhimma"), neskôr sa striedajú obdobia prenasledovaní a tolerancií. V 7. storočí sa manicheizmus počas vlády dynastie Tchang zreteľnejšie rozšíril do západnej Číny, a o storočie neskôr okolo roku 763 sa stal štátnym náboženstvom v Ujgurskej ríši. Pre nátlak Ujgurov sa manicheizmu darí aj vo vnútrozemskej Číne a čínsky cisár musí súhlasiť s výstavbou manichejských chrámov a kláštorov vo svojich mestách. Po páde Ujgurskej ríše v roku 840 čínsky cisár Wu-cung v roku 843 ruší náboženské slobody pre manichejcov a prikazuje ničiť manichejské knihy a kláštory. V roku 849 vzniká v Turfanskej oáze manichejské kráľovstvo Čchočcho, ktoré sa pri moci udržalo nasledujúce dve storočia. Podľa Ibn an-Nadíma v roku 932 v Samarkande žije stále okolo 500 manichejcov. Do roku 960 manicheizmus mizne z čínskeho Kašgaru, nahrádza ho islam. V 11. a 12. storočí časť manichejcov žila v Karakitanskej ríši a následne v Mongolskej ríši, kde stretnutie s nimi spomína Marco Polo. Mongolská dynastia Jüan manicheizmus príliš neprenasledovala a vzniklo viacero manichejských diel, význam náboženstva však pomaly upadal. Manicheizmus v Číne sa následne udržal minimálne do 14. storočia.
Manichejské posvätné knihy.
Manichejské texty boli preložené do obrovského množstva jazykov, medzi inými do latinčiny, gréčtiny, koptčiny, aramejčiny, sýrčiny (pôvodný jazyk väčšiny diel), strednej perzštiny, partčiny, arabčiny, bakrijčiny, sogdčiny, ujgurčiny, tocharčiny B a čínštiny. Mániho kánonické dielo sa skladalo zo siedmich diel (tzv. "heptateuch") a šlo o:
Učenie.
Dualizmus, svet a eschatológia.
Základom manichejského dualizmu bol nekončiaci sa boj Svetla a Temnoty o moc nad svetom. Obe moci boli reprezentované vlastnou ríšou a vládcom. Svetlo a Temnota boli pôvodne oddelené. Ríša svetla ("terra lucis") bola nekonečná ríša v hornej (či severnej) časti sveta, rozpínala sa do troch smerov. Ríša temnoty ("terra tenebrarum") sa rozpínala v jednom smere dolu (či na juh). Vládca Temna napadol ríšu Svetla, čím začal trvajúci boj a chod dejín hmotného sveta, ktorý vznikol premiešaním dobra a zla. Boh podľa manichejcov nebol všemocný a nepokaziteľný, nebol však zároveň preto vinný za zlo, ktoré prislúchalo Pánovi Temnoty.
Dejiny sveta manicheizmus vníma v troch fázach. Minulá epocha bola obdobím, keď Duch (resp. Svetlo, či Dobro) nebolo premiešané s Hmotou (Látkou, Temnotou, Zlom), súčasná epocha, keď sú oba princípy zmiešané, a budúca epocha, keď budú svetlo a hmota opäť oddelené. Apokalyptický koniec sveta Mání popisuje vo svojej nekánonickej knihe "Šabuhragán". Apokalypsa bude vyvolaná zostupom Žijúceho Ducha Mihrjazda ma slnečnom voze. Svetlo následne prevládne a celý vesmír zhorí vo veľkom ohni a bude nasledovať konečné víťazstvo Svetla, jeho častice vystúpia na nebesia, kde sa zhromaždí v raji pod dohľadom duší vyvolených Apokalyptická vojna vyvrcholí príchodom Ježiša Neskonalého Jasu, ktorý bude súdiť dobré a zlé.
Manichejské božstvá.
Základným článkom manichejskej viery je existencia dvoch bohov (princípov) – dobrého (Boh Svetla, Boh Pravdy, Dobrý Duch, Veľký Duch, Otec veľkosti..) a zlého Pána temnoty (Satan, Diabol, Princ temnoty, Veľký archón, Hmota, Zlo...). V manichejskej kozmológii však vystupuje viacero emanácií Boha svetla, aióni, ktorí vstupujú do boja proti Pánovi temnoty – napr. Matka života, Prvotný človek, Miláčik svetla (či Priateľ svetla), Veľký staviteľ, Adamas svetla, Tretí vyslanec, či Ježiš, ktorý je prítomný hneď viackrát ako Ježiš Svetla, ktorý Adamovi zveril spásne poznanie ("gnosis"), či Trpiaci Ježiš, ktorý symbolizuje utrpenie svetla uväzneného v hmote. Celková manichejská mytológia je pomerne komplikovaná a posplietaná z činov jednotlivých emanácií proti hmote. Môže byť rozdelená do troch fáz vojny (t. j. troch fáz existencie sveta) a prvá fáza môže byť ďalej rozdelená do troch božích zásahov, či volaní.
Prvotný človek.
Prvotný človek ("homo primus"), či Óhrmazd alebo Sien-ji bol na svet poslaný Bohom Svetla aby bojoval proti silám temna reprezentovaným Vládcom temnoty ("Princeps tenebrarum"). Nešlo o "ozajstného" človeka (Adama), ktorý bol podľa manichejcov vytvorený temnotou. Prvotný človek bol vyzbrojený piatimi dobrými živlami – svetlo ("lux"), vzduch ("aer"), dobrý vietor ("ventus bonus"), dobrá voda ("aqua bona") a dobrý oheň ("ignis bonus") – ktoré tvorili Živú dušu, a ktoré mu slúžili ako zbroj, protiváha piatim zlým živlom – temnote ("tenebrae"), dymu ("fumus"), zlému vetru ("ventus malus"), zlej vode ("aqua mala") a zlému ohňu ("ignis malus"). Na Východe boli dobré elementy nazvané Synmi Otca veľkosti a boli uctievané ako božstvá prvého volania Boha Svetla. Prvotný človek boj proti zlému Bohovi prehral a jeho elementy boli pohltené temnotou, čím sa však zlo a dobro zmiesili. Boh tak podľa manichejcov obetoval časť samého seba, aby sa postavil proti temnote a začal proces spásy. Neskôr je Prvotný človek na popud dobrého boha počas druhého volania oživený Adamasom svetla a vystupuje späť do Ríše svetla.
Ježiš.
Ježiš Kristus bol významnou postavou manicheizmu a v jeho náuke sa vyskytoval viackrát. Bádatelia dnes vedú spory o to, či šlo o samostatné odlišné postavy alebo len o hypostázy jednej postavy.
Nebeské telesá.
Manichejské učenie bolo značne prepojené s astrológiou. Podľa manichejskej náuky bolo stvorených desať nebies, osem zemí a sedem planét. Planéty považovali za zlé a nepriaznivé, predstavovali podľa nich archontov temnoty, zverokruh bol zase hlavným zdrojom zla a jeho pôsobenie malo hlavný vplyv na všetko, čo sa človeku udeje. Mesiac a Slnko boli podľa manichejskej náuky naopak dôležité objekty dobrého Božieho pôvodu. Telesá boli jedinými ostrovmi čistého svetla na svete a boli spájané s rozličnými podobami Boha, boli spojom medzi metafyzickým svetom a svetom hmoty – temnoty. Ježiš Kristus mal podľa nich ako Božia moc sídliť na Slnku a ako Božia múdrosť sídliť na Mesiaci. Vesmír bol v pohybe a mali sa v ňom zbierať častice dobrého Boha. Mesiac i Slnko mali pôsobiť ako akési zberače roztrúsenej Božej energie, ktorú mali posúvať k Bohu, s ktorým mala znovu splynúť. Podľa obsahu božích častíc v nich mal Mesiac meniť jednotlivé fázy. Počas splnu mal byť Mesiac plný Božích častíc, následne mali byť postupne naberané Božou emanáciou Panenského svetla hviezdnymi vedrami, a prenášané do Slnka až kým a Mesiac nevyprázdnil. Zatmenie Slnka si vysvetľovali tak, že si Prvotný človek zakryl tvár, aby sa nemusel pozerať na to, ako sily temnoty útočia na svetelné bytosti. Novoplatonik Simplikios z Kilikie však spomína čiastočne iný manichejský výklad javu – má ísť o ochranný štít planét pred pôsobením temných archontov, ktorí sa snažia vyvolať vo svete chaos.
Piati temní archonti (planéty) vládli častiam kráľovstva temnoty a spolu s obrovským množstvom démonov a súhvezdiami zverokruhu šírili zlo.
Človek.
Človek vznikol z iniciatívy Boha temnoty, ktorý mal poveriť dvoch svojich služobníkov Saklasa (Ašakluna, Lu-jiho..) a Nebroéla (Namrael, Je-lo-jang), aby stvorili pozemského Adama a Evu. Do ich hmotných tiel mali ukryť (t. j. uväzniť) svetelné častice, ktoré sa tým pripútali ku svetu. Človek sa tak skladá aj z dobrých svetelných častíc i z hmoty. Veľký Duch ale prostredníctvom Ježiša Svetla človeka osvietil pravdou o svetle a spustí proces spásy.
Manželstvo a pohlavný styk.
Manichejci manželstvo na rozdiel od kresťanov vnímali skôr ako nástroj pre naplnenie telesných žiadostí a za jeho úlohu nekládli plodenie potomstva. Plodenie detí bolo naopak považované za vyšší hriech než telesné súžitie, a pohlavný styk medzi auditormi bol povolený len za podmienky, že sa vyvarujú splodeniu potomka, t. j. použijú niektorý z antikoncepčných prostriedkov. Vyvolení museli dodržiavať pečať lona a zdržať sa akéhokoľvek telesného súžitie s inou osobou. Plodenie bolo totiž považované za diabolský výtvor, ktorý predlžoval uväznenie dobrého božstva vo svete temnej hmoty.
Duša.
Ľudskú dušu manichejci vnímali ako súčasť väčšieho Božieho súcna, ktoré bolo rozptýlené vo svete a zhromažďovalo sa v dušiach, Odmietali západnú predstavu individualizovanej duše fixne priradenej ku konkrétnemu človeku. Hoci duše mohli postupným procesom nadobudnúť sebauvedomenie, ich konečným cieľom nebola individuálna spása ale splynutie s dobrým bohom (Vládcom svetla). V človeku sa podľa manichejcov zhromažďovalo najviac božských častíc (zároveň však aj temnej hmoty) a človek ako jediný tvor bol schopný si uvedomiť premiešanie dobra a zla vo svete. Keďže sa ľudská duša skladala zo zhluku božských častíc, bola značne nestabilná a jej rozkladu a novému premiešaniu s hmotou sa dalo zabrániť len dodržiavaním stanovených manichejských zásad. Po smrti sa oddelené častice duše spájali s Božím súcnom, častice, ktoré naopak neboli takto zjednotené sa v procese prelievania (μεταγγισμὁς"metangismos") znovu vrátili do sveta, kde sa rozpadli a recyklovali do nových tiel rastlín, či živočíchov.
Hriech a zlo.
Zlo bolo podľa manichejcov telesnou substanciou a bolo od dobra nezávislé. Hriech podľa manichejcov vychádzal z temnej hmoty v ľudskom tele. Zlo prostredníctvom akejsi jemnej látky – temnej mysle ("maligna mens, atrox spiritus") pôsobí na dušu, ktorá je jej útokmi oslabovaná a upadá do letargie. Stráca tým schopnosť odolávať zlu, ktoré víťazí nad človekom a núti ho konať zlo. Ľudská duša je preto v zásade dobrá, zlo prichádza z vonku a duše nie je morálne vinná za zlo, zodpovedá však za oslabenie svojej imunity voči nemu. Početné manichejské spisy sa preto venujú potrebe sebaspytovania a sebazdokonaľovania. Závažný hriech mohol viesť k strate sociálneho postavenia v komunite a tvrdému trestu na konci sveta. Pravou cestou boja proti hriechu je prijatie pravej viery a náuky o Bohu, ktorá prebúdza dušu z letargie a lenivosti a robí ju odolnejšou a aktívnejšou v správnej ceste. Vďaka Božej milosti a trvalej snahe sa následne veriaci mohol oslobodiť od konania hriechu a stať sa dokonca vyvoleným.
Manichejská spoločnosť.
Manichejci sa delili na vyvolených (lat. "electi", gr. ἑλεκτοί"elektoi") prezývaných aj spravodliví (gr. δίκαιοι"dikaioi") a na bežných veriacich – auditorov, posluchačov, či katechumenov (lat. "auditorer", či άκροαται"akroatai", či κατηχούμενοι"katéchoúmenoi"). Patrili k nim ako široké rady roľníkov, tak i bohatí obchodníci. Vyvolení boli museli striktne dodržiavať asketické pravidlá. Keďže sa manicheizmus rozmáhal na veľkom území, existovali medzi pravidlami na Východe a na Západe mierne rozdiely, vo všeobecnosti k nim však patrilo 5 prikázaní ("andarzan"): pravdovravnosť, absencia ubližovania, cudnosť, čistota úst a chudoba. Pravidlá mali zabezpečiť neporušenosť Živej duše. Najmä však museli dodržiavať tzv. pravidlo troch pečatí (lat. "tria signacula", či aram. "talat chavatin") podobných rehoľným sľubom.
Deň vyvolený trávili v modlitbách a spievaniu posvätných hymien a šíreniu náuky. Niektorí vyvolení boli kazatelia, pisári, kantori, či zbormajstri. Večer sa stretávali pri Božom stole, kde plnili svoju hlavnú úlohu. Bola ňou participácia na procese oslobodzovania uväznených Božích častíc tým že vo svojom tele oslobodzovali fragmenty svetla zajaté temnou hmotou v potrave. V ich tráviacom ústrojenstve sa tak na rozdiel od bežných ľudí mali častice potravy rozložiť na dobré a zlé a kým väčšina dobrých častíc sa stala súčasťou duše vyvolených, zlé častice hmoty sa uvoľnili ako stolica. Po smrti vyvoleného sa duša oslobodila a putovala k bohu do nového aiónu, kde s ním splynula. Toto však bolo možné, len ak vyvolený dodržiavali pravidlá viery a sľuby čistoty. Manichejcom bolo z tejto náboženskej príčiny zakázané poskytovať jedlo neveriacim. Vyvolenými mohli byť aj ženy.
Auditori viedli viedli pomerne bežný každodenný život, museli však tiež dodržiavať základné pravidlá manichejskej morálky. Medzi nimi boli odsúdené podobné veci ako v kresťanských cirkvách (lenivosť, závisť, modloslužobníctvo, klamstvo...), ale i odlišné veci – museli sa najmä vyhýbať plodeniu detí a ubližovaniu Bohu (napr. zabíjaním zvierat, či ničením rastlín a pojedaním mäsa a fermentovaných nápojov). Typickými prejavmi ich viery bola účasť na bohoslužbách, modlitby, spoveď či pravidelný pôst. 
Ich úlohami bola taktiež príprava obživy, bývania a nevyhnutných vecí pre vyvolených. Dôležitou úlohou bolo práve obstarávanie jedla pre rituálne pojedanie vyvolených. Zaobstarávanie jedla (trhanie rastlín, či zabitie živočícha, alebo už len chodenie po zemi) bolo síce podľa manichejcov hriechom, bolo však menším deliktom, ak potravu zaobstaral auditor a nie vyvolený. Hriech auditora bol následne vykúpený tým, že časť plodov odovzdali vyvoleným k posvätnému rituálu (konzumácii). Odôvodnené to bolo tým, že rastliny a živočíchy predstavovali Božie údy ("membra Dei"), a ich semená v sebe obsahovali najviac uväznených božích častíc na svete. Boli preto považované za posvätné a manipulácia s nimi ich poškvrňovala, čo bolo dôvodom, prečo sa na ne vzťahovala pečať rúk vyvolených. Zbožnosť mohli auditori vyjadriť napríklad charitou, či financovaním prepisovania posvätných textov.
Kým vyvolení sa mali po poslednom súde premeniť na anjelov, auditori mali byť bežnými obyvateľmi ríše svetla. Duše tých, korí neprijali manicheizmus boli po smrti znovu rozptýlené do sveta a premenili sa na zvieratá alebo rastliny a boli odsúdené k večnému zatrateniu.
Manichejská cirkev.
Manichejské spoločenstvo malo striktnú hierarchiu a usporiadanie. Okrem hodností v cirkvi boli striktne stanovené aj počty jednotlivých úradov, ktorých číslo nieslo symbolický význam. Hodnostári sa vyberali z radov vyvolených, nemohli nimi však byť ženy. Vyvolení ktorí nemali úrad boli v podstate mníchmi a vo vzťahu k poslucháčom boli nadradení, ich urážka mohla mať pre auditorov zlé následky. Na čele cirkvi stál najvyšší predstavený ("princeps", αρχηγός/"archigos") považovaný za nástupcu, či námestníka Máního. Až do 10. storočia sídlil v Seleukii-Ktésifóne, či Bagdade následne sa jeho sídlo pre dvorské intrigy na abbásovskom dvore premiestnilo do Samarkandu. Jemu podliehali dvanásti náboženskí vodcovia, apoštoli prezývaný starší ("maiores"), či učitelia ("magistri"). Ich počet symbolizoval dvanástich Ježišových učeníkov ako i dvanástich následníkov Máního. Dvanástim učiteľom podliehalo sedemdesiatdva biskupov ("episcopes"). Číslo 72 sa viazalo na počet údajných Kristových žiakov. Manichejskí biskupi na rozdiel od kresťanských neboli pravdepodobne spojení s jednou obcou a úzkou oblasťou, ale putovali po širšom regióne a navštevovali manichejské spoločenstvá. Do niektorých oblastí preto biskupi zavítali len zriedkakedy. Okrem biskupov v cirkvi existovali aj nižšie úrady kňazov ("presbysteri") a diakonov. Podľa východných prameňov by ich počet mohol byť 360 a predstavoval by tak astronomický význam. Ich úlohy nie sú úplne jasné.
Sviatky.
Manichejský liturgický rok bol rozdelený na časti podľa udalostí z Máního života – Máního narodenie, volanie anjela, odoslanie proroka, Máního umučenie a smrť, mučeníctvo prvých apoštolov. Najvýznamnejšou udalosťou manichejskej liturgie bol sviatok Béma, ktorému predchádzal mesiac dlhý pôst. Šlo o spomienku Máního mučeníckej smrti a v cirkvi nahradila kresťanskú Veľkú noc. Deň trávili veriaci (obe vrstvy) spolu v modlitbách a rozjímaní nad posvätnými textami. Počas dňa bol taktiež držaný pôst a konali sa spovede pred Máního podobizňou, ktorá bola vystavená na béme (stupňovitej, päťstupňovej platforme).
Zvláštne postavenie mali pondelky, ktoré sa konali spovede a bolo taktiež zakázané Cestovanie, navštevovanie, liečenie, písanie, právne konanie alebo obchodovanie.
Pramene hovoriace o náboženstve.
K prameňom o manicheizme možno zaradiť viaceré diela rôznej datácie, rôzneho autorstva a písané v rozličných jazykoch. Diela možno tematicky rozdeliť do dvoch hlavných skupín:
Patria sem:
Medzi najvýznamnejšie a najznámejšie patria spisy kresťanských učencov, ktorí s manicheizmom v prvých storočiach svojej existencie zvádzali tvrdé dišputačné boje. Medzi najznámejších apologétov proti manicheizmu patria:

</doc>
<doc id="87299" url="https://sk.wikipedia.org/wiki?curid=87299" title="Karlov most">
Karlov most

Karlov most alebo zriedkavo Karolov most () je najstarší stojaci most cez rieku Vltavu v Prahe a druhý najstarší zachovaný most v Česku.
Opis mosta.
Most je dlhý a takmer 10 metrov široký, presnejšie 9,40 až . Výška vozovky je nad normálnou hladinou. Tvorí ho 16 oblúkov. Vo svojej dĺžke je trikrát zalomený a proti prúdu je jemne vypuklý.
Mostné piliere, široké 8,5, neboli zakotvené, pretože pevná skala ležala príliš hlboko. Stáli na dubových roštoch, zaťažených veľkými mlynskými kameňmi. Na strane proti prúdu boli čoskoro na ochranu pilierov vyrobené drevené ľadolamy.
Most je ohraničený troma vežami. Na Malej Strane sú to väčšia a menšia Malostranská mostná veža, na strane Staré Mesto potom Staromestská mostná veža. Staromestská mostná veža je často opisovaná ako jedna z najúžasnejších svetských gotických stavieb na svete. Most je ozdobený 30 sochami a súsošiami v dvoch radoch (po každej strane mosta).
Vznik a vývoj.
Most sa pôvodne nazýval len Kamenný alebo Pražský most. Meno Karlov most získal až v roku 1870. Nahradil predchádzajúci Juditin most, ktorý bol z 2/3 strhnutý topiacim sa ľadom na jar v roku 1342. Jeho výstavba sa začala v roku 1357 pod záštitou kráľa Karola IV. a bola dokončená v roku 1400. Hneď po otvorení sa most stal živou mestskou tepnou – okrem toho, že spájal oba brehy Vltavy, taktiež sa na ňom živo obchodovalo, prechádzali cez neho korunovačné sprievody a taktiež sa na ňom uskutočňovali rytierske turnaje.
Karlov most bol až do roku 1841 jediným mostom cez Vltavu v Prahe, a bol tiež jediným spojovacím bodom (okrem prievozníkov) medzi Starým Mestom, Pražským hradom a inými štvrťami. Praha sa stala i vďaka kamennému mostu významnou zastávkou na obchodných cestách medzi východnou a západnou Európou.
Počas panovania českého kráľa Jiřího z Poděbrad most zmenil svoju podobu. V roku 1464 vznikla vyššia z malostranských veží a vedľa už existujúceho kríža a Božích múk pribudli na moste prvé sochy a súsošia (jazdecká socha Jiřího z Poděbrad a socha Spravodlivosti a plastika českého leva). V 17. a najmä 18. storočí tak most získal svoj osobitý vzhľad, ktorý bol dopĺňaný novými a novými plastikami na mohutných podstavcoch, ktoré však zároveň ovplyvňovali aj statiku mosta.
V roku 1822 zanikli obchodíky na malostranskej strane. V rokoch 18341835 vznikol chodník pre chodcov z liatinových dosiek a v roku 1844 boli tiež prerobené schody vedúce na most. Medzi rokmi 1874 a 1883 boli počas rekonštrukcie mostných veží položené na most koľajnice pre konskú železnicu. Po povodni v roku 1890 hrozilo, že charakter a vzhľad mostu budú zmenené, no vďaka zásahu architekta Josefa Hlávku sa pri opravách naďalej dbalo na zachovanie pôvodnej podoby mosta.
Dejiny.
Na začiatku sa staval na tomto mieste drevený most, ktorý strhla povodeň. Potom dal v rokoch 11601172 kráľ Vladislav II. vybudovať prvý pražský kamenný most, ktorý dostal meno po kráľovej manželke Judite. Na svoju dobu bol Juditin most jedinečný. V tom čase existovali len mosty v Regensburgu a Drážďanoch. Toto vtedy veľkolepé technické dielo zničila povodeň 3. februára 1342.
Dňa 9. júla 1357 o 5:31 ráno položil Karol IV. základný kameň nového kamenného mosta, ktorý stál asi 5 metrov vyššie proti prúdu od miesta zbúraného Juditinho mosta. Za staviteľa bol dlhú dobu považovaný Petr Parléř zo Švábskeho Gmündu. V roku 2007 však bola publikovaná hypotéza, že projektantom a prvým staviteľom mostu bol kamenár a pražský mešťan Oto, zvaný tiež Otlin. Most bol dokončený v roku 1402.
Podľa legendy boli pri stavbe do malty pridávané vajcia. V roku 2008 sa pri rozbore pôvodnej malty malo preukázať, že táto legenda je pravdivá. Avšak začiatkom roku 2010 naopak vedci z Vysokej školy chemicko-technologickej oznámili, že vajcia na stavbu použité neboli. Neskôr sa tiež ukázalo, že sa malta zalievala mliekom a vínom. Dokonca sa do nej (síce nechcene, ale predsa) pridalo pár syrečkov.
V roku 1393 dal Václav IV. do rieky zvrhnúť telo umučeného generálneho vikára Jána Nepomuckého. Na mieste zvrhnutia z mostu sa nachádza v kamennom zábradlí malý kovový krížik.
Bol veľakrát ohrozovaný povodňami, dokonca aj v priebehu stavby. Bolo to v rokoch 1359, 1367, 1370, 1373 a 1374. Veľmi ohrozený bol v roku 1432, kedy bolo zbúraných 5 pilierov. Most potom opravovali až do roku 1503, teda celých 71 rokov! Ďalšie zlé roky pre most boli 1655, 1784, 1845 a 1890 – všetko opäť vinou povodní. Vojny mostu veľmi neublížili.
Najhorší bol pre most rok 1890, kedy boli zbúrané dva piliere a tri klenby a do vody spadli dve sochy zdobiace most, sv. Ignáca z Loyoly a sv. Františka Xaverského od F. M. Brokoffa. Škodu spôsobili drevené klady z horného toku Vltavy, ktoré sa o Karlov most zarazili a ten neskôr ich nápor nevydržal. Jednalo sa o nebývale veľké poškodenie, ktoré predstavovalo problém pre život mesta, lebo most bol dôležitou dopravnou spojnicou.
Po opadnutí vody bol o posúdenie rozsahu škôd a návrh riešenia požiadaný architekt Josef Hlávka. Ten spoločne s viedenským profesorom Franzom von Ržihom navrhol opravu, ktorá potom bola uskutočnená. Počas dvoch rokov nahrádzala zbúrané časti drevená konštrukcia, ale pri oprave už bola použitá nová metóda – piliere sa zakladali na kesónoch. Obnova zrútenej časti mostu bola dokončená 19. novembra 1892. Utopené sochy však boli z Vltavy vyzdvihnuté pričinením J. Hlávky až v roku 1901.
V ďalších rokoch (19021904) boli pôvodné piliere spevnené menšími kesónovými vencami, spustenými okolo základov.
Povodeň znamenala, že sa z pôvodnej stavby zachovala pochopiteľne len časť. Úsek nad Kampou a tri oblúky u Staromestskej mostnej veže. Pri každej oprave bola zachovaná zásada dodržať pôvodný vzhľad mostu. Pôvodne bol bez výzdoby. Neskôr bol na neho umiestnený kríž s Ježišom Kristom a od 17. storočia bolo postupne na most umiestnených 30 barokových sôch a súsoší. Tie boli postupne od roku 1965 nahrádzané kópiami.
Sochy a súsošia.
Na zábradlí mosta je rozmiestených 30 sôch a súsoší, väčšina pochádza z obdobia 17061714. V 14. storočí tu bol umiestený prvý kríž, do r. 1503 bola postavená tiež socha "Bruncvíka" (Bruneczwig), z ktorej sa dochoval len podstavec, dnes umiestený v lapidáriu Národného múzea. Najstaršia dodnes stojaca socha v pôvodnej podobe je sv. Ján Nepomucký z roku 1683, posledné bolo umiestené súsošie sv. Cyrila a Metoda v roku 1928.
Väčšina sôch bola aj je z pieskovca, len "sv. Filip Benicius" je z mramoru a "sv. Kríž (Kalvária)" a "Ján Nepomucký" sú z bronzu. Vďaka materiálu sa veľa sôch zničilo, veľa doplatilo aj na pomerne časté povodne, a preto boli takto poškodené sochy reštaurované a nahrádzané kópiami, ktoré vytvorili súčasní umelci. Originály opravených sôch sa potom presťahovali do lapidária Národného múzea alebo do Gorlice na Vyšehrade.
Ľavá strana mosta v smere od Staromestskej mostnej veže na Malú Stranu:
Pravá strana mosta v smere od Staromestskej mostnej veže na Malú Stranu:
Medzi touto sochou a ďalším súsoším je do zábradlia mostu vsadená bronzová liata doska s reliéfom svätého Jána Nepomuckého ležiaceho na vlnách. Ide snáď o označenie miesta, kde bol svätec zhodený do Vltavy. Na zábradlí mosta, odkiaľ bol svätec zhodený do vody (medzi sochou Jána Krstiteľa a súsoším českých patrónov), bol upevnený na mramorovej doske neveľký dvojitý arcibiskupský mosadzný kríž, opäť s 5 hviezdami. Ak sa položí ruka na kríž tak, aby sa každý prst dotýkal jednej z hviezd, splní sa vraj tajné prianie.
Doprava na moste.
Od roku 1883 do 12. mája 1905 jazdila na moste "koňka" (konská železnica), ktorú v roku 1905, keď už v ostatných častiach mesta 100 rokov jazdili modernejšie dopravné prostriedky, vystriedala "električka". Elektrický prúd bol cez most vedený po špeciálnych koľajniciach, ktoré vymyslel František Křižík. To preto, aby nebol narušený umelecký vzhľad mosta trolejami. Po troch rokoch sa ukázalo, že ťažké električky most dosť porušujú, a tak boli nahradené v roku 1908 "autobusmi". Tie sa však tiež neosvedčili, pretože otrasy spôsobované ťažkou dopravou neprospievali mostu. Nasledujúci rok bola autobusová prevádzka zrušená a bola obnovená až v roku 1932 autobusmi na pneumatikách. Verejná doprava tu fungovala až do začiatku 2. svetovej vojny. "Automobilová premávka" sa skončila v roku 1965 a odvtedy slúži most len pre chodcov.
Rekonštrukcie.
14. – 18. storočie.
Karlov most bol počas svojej viac než 600 ročnej existencie mnohokrát poškodený povodňami alebo vojnami. Veľkou skúškou prešiel už v roku 1367, teda len 10 rokov od položenia základného kameňa. V tomto roku povodeň zničila ako pilier rozostavaného mostu, tak i provizórne opravený Juditin most. V rokoch 14191434 prestál mnoho presunov vojsk, ktoré ho silne zaťažovali, a navyše ho v roku 1432 postihla nová povodeň. Strhla most na troch miestach a ťažko poškodila päť pilierov. Oprava mostu po tejto povodni skončila niekedy pred rokom 1436.
Okrem týchto (a nasledujúcich) povodní poškodilo most i iné faktory. V roku 1496 bol most poškodený vďaka tomu, že sa cez neho prevážali stavebné kamene. Ťažké náklady zapríčinili zrútenie tretieho oblúku v smere od Starého Mesta a ďalšie škody vznikli po klesnutí piliera, ktorý pravdepodobne podmyla voda. A aby toho nebolo dosť, tak sa v roku 1501 prihnala ďalšia ničivá povodeň.
Rok 1648 mal pre most asi najhoršiu pohromu, keď na konci tridsaťročnej vojny švédske delostrelectvo poškodilo nielen gotickú sochársku výzdobu, ale i priečelie Staromestskej mostnej veže. Pri opravách mostu zanikla mostná priekopa i drevený zdvíhací most, ktoré neboli znovu obnovené. Ďalšia pohroma sa prihlásila o slovo až v roku 1784, keď sa popod mostom prehnala ďalšia povodeň. Tá poškodila päť pilierov, no našťastie uchránila mostné oblúky, tak stačilo iba takmer úplne zakázať premávku na moste nielen pre všetky dopravné prostriedky, ale i pre chodcov.
19. a 20. storočie.
Ani pomerne nedávne doby neboli k mostu milosrdnejšie. Povodeň z roku 1845 síce veľké škody mostu nenarobila, podobne ako ani delostrelecké súboje počas revolučného roku 1848, no všetko si to tentoraz odniesla opäť kamenná výzdoba. Viacero sôch a súsoší muselo byť vytvorených nanovo alebo ich nahradili úplne nové diela. V rokoch 18741883 boli postupne rekonštruované mostné veže, no ich rekonštrukciu si vyžiadal hlavne čas a nie pohromy.
Keď 3. septembra 1890 zazneli rany z diel na Vyšehrade, obyvatelia mesta vedeli, že sa blíži ďalšia katastrofa. Povodeň, ktorá sa prehnala Vltavou, zanechala most v dezolátnom stave. Najväčšiu spúšť napáchali odtrhnuté plte, ktoré zablokovali spolu s naplaveným drevom prietoky vody pod mostnými oblúkmi, až sa vytvorila umelá priehrada, ktorú však most nemohol udržať. Nesmierny tlak vody pretrhol tri mostné oblúky, vyvrátil dva piliere a poškodil niekoľko ďalších. Spolu s mostom sa do vody zrútili i sochy a súsošia, medzi nimi i dve najvzácnejšie – súsošie sv. Ignáca z Loyoly a sv. Františka Xaverského. Celkové škody bolo možné začať počítať až po dvadsiatich dňoch, kedy voda konečne opadla. Po odprataní trosiek bolo postavené drevené provizórne preklenutie medzi zvyšnými piliermi a mostnými oblúkmi, ktoré obchádzalo zničené časti. Tentoraz sa však pražský stavebný úrad s inžinierom Jozefom Janů rozhodli zmeniť systém opráv mostných pilierov. Nové piliere založili nie na drevených roštoch, ako to bolo pri stavbe mostu a jeho dovtedajších opravách, ale na kesónoch spustených 8 metrov pod normálnu hladinu. Oprava mostu bola skončená o dva roky neskôr, v novembri 1892. Oprava mosta však nebola nijako jednoduchá – pozostatky mosta boli totiž tak pevné, že zvyšky zničených pilierov museli vyhodiť do vzduchu dynamitom, aby mohli postaviť na ich mieste piliere nové. V rokoch 19021904 sa urobilo aj spevnenie ostatných pilierov, ktoré povodeň z roku 1890 ušetrila.
V rokoch 19651978 bola vykonaná prvá generálna oprava mosta, pri ktorej spolupracovali nielen Štátny ústav pre rekonštrukciu pamiatkových miest a objektov, ale tiež rôzne vedecké inštitúcie, laboratóriá, České vysoké učení technické a Československá akadémia vied. Počas úvodnej prehliadky bolo s uspokojením skonštatované, že piliere sú dokonalo stabilné, sú len poškodzované drobnými, rozrastajúcimi sa trhlinami. Most prešiel mnohými vylepšeniami (napr. dostal izoláciu proti teplotným zmenám a prenikaniu vody), vymenili sa poškodené pieskovcové kvádre a miesto asfaltu dostal most povrch z pásikov šedoružovej a svetlošedej žuly. Na moste bola definitívne zrušená cestná doprava a stal sa pešou zónou.
V roku 1991 vznikol projekt „Veľkých opráv Karlovho mosta“, v rokoch 19921994 vznikla štúdia, na základe ktorej vznikla projektová dokumentácia pre tzv. „nultú“ (dnes už dokončená oprava schodiska na Kampu) a prvú etapu (12. – 16. mostné pole od Malostranskej mostnej veže po Kampu). Stavebné povolenie bolo vydané v roku 1997 a opravy mali začať rozoberaním dlažby a izolačných vrstiev.
V roku 2002 postihla most nová povodeň, ktorá je zatiaľ aj poslednou, no taktiež bola najmohutnejšou v celej histórii mosta. Most síce odolal náporom vody i naplaveného materiálu, no napriek tomu jeho konštrukcia utrpela na rôznych miestach, aj keď tým nebol nijako ovplyvnený turistický ruch na moste a ani všeobecne jeho využívanie.
V marci 2006 bol uskutočnený grantový projekt o vonkajších vplyvoch na Karlov most a iné kultúrne pamiatky, no nemal takmer žiaden vplyv na pokračovanie „Veľkých opráv Karlovho mosta“. V súčasnosti existujú len uvedené dve etapy opráv a žiaden ďalší projekt nie je známy. V lete roku 2006 prejde (prešiel) most rozsiahlou rekonštrukciou, ktorej schvaľovanie je veľmi prísne. Pred tým, ako samotná rekonštrukcia začne, musí sa urobiť rozbor každého kameňa. Most veľmi trpí poveternostnými vplyvmi, turizmom a tiež veľmi utrpel pri povodni v roku 2002. Jedným z najdôležitejších bodov pred samotným začatím rekonštrukcie je výber najkvalitnejšieho pieskovca.

</doc>
<doc id="87300" url="https://sk.wikipedia.org/wiki?curid=87300" title="Juditin most">
Juditin most

Juditin most v Prahe bol kamenný most cez rieku Vltavu, išlo o predchodcu o niečo južnejšie ležiaceho Karlovho mosta. Bol postavený medzi rokmi 1158 a 1172 a stal sa tak najstarším kamenným mostom v Českých krajinách a jedným z najstarších severne od Álp. V tej dobe boli v strednej Európe len dva kamenné mosty, v Regensburgu a Drážďanoch.
Dejiny.
Vybudoval ho český kráľ Vladislav II. v rokoch 11601172 a pomenoval ho podľa svojej manželky Judity. 
Bol dlhý 514 metrov a široký 6,8 metra. Vydláždený bol nepravidelnými kremencovými, alebo silicitovými kvádrami a jeho dlažba bola o 4 až 5 metrov nižšie oproti Karlovmu mostu. V roku 1342 ho zničila povodeň. Išlo o románsky most založený po pôvodnom drevenom moste. Jeho zvyšky možno v súčasnosti vidieť v budove "Křižovníků s červenou hvězdou" na Křižovníckom námestí, v prieplave pod Křižovníckym námestím a v pivniciach domov na Malej Strane.

</doc>
<doc id="87301" url="https://sk.wikipedia.org/wiki?curid=87301" title="Apollinarizmus">
Apollinarizmus

Apollinarizmus alebo apollinarianizmus je jednou z christologických teórií 4. storočia. Jej predstaviteľom bol Apollinaris z Laodikeie, ktorý tvrdil, že Ježiš Kristus mal ľudské telo a zároveň božskú myseľ.
Túto teóriu zastávali prívrženci nikajskej strany ako aj ariáni. Apollinaris vychádzal z platonskej trichotomie, ktorá delí človeka na telo, dušu a ducha, a učil, že v Ježišovi bol ľudský duch nahradený božským Logom, 2. osobou Trojice. 
Tento názor odporoval východnému poňatiu, že „to, čo Kristus neprijal, neposvätil“. Ak teda neprijal ľudského ducha, nemohla Kristova smrť na kríži posvätiť a spasiť ducha človeka. 
Proti učeniu sa postavila už alexandrijská synoda roku 362, bez toho, aby menovala Apollinaria ako autora tohto učenia. Roku 373 odmietli egyptskí biskupi, ktorých poslal cisár Valentinianus do exilu, spoločenstvo s Apollinariom. Pápež Damasus I. učenie odsúdil v roku 377 a 1. konštantínopolský koncil ho roku 381 vyhlásil tiež za herézu nezlúčiteľnú s kresťanskou vierou. Ježiš Kristus podľa kresťanskej viery je človekom a Bohom, teda nie je ani poločlovek, ani poloboh.

</doc>
<doc id="87302" url="https://sk.wikipedia.org/wiki?curid=87302" title="Staroměstská mostecká věž">
Staroměstská mostecká věž

Staroměstská mostecká věž (doslova "Staromestská mostová veža") sa nachádza v Prahe v Starom Meste pri vstupe na Karlov most. Je to gotická veža postavená spolu s mostom Petrom Parléřom. Jej funkcia bola hlavne obranná, bola súčasťou opevnenia Starého Mesta. 
Súčasťou tohoto priestoru bol i stĺp so Sv. Václavom, ktorý v súčasnosti stojí na rohu kostola Sv. Františka z Assisi, oproti vstupu do Klementina. Tento stĺp tu mal symbolizovať dôležitosť svätých, to že svätí majú vždy prednosť, takže i panovník, ktorý prechádzal cez Karlov most, sa mu musel vyhnúť.
Samotná veža je postavená z pieskovcových kvádrov a strecha je pokrytá bridlicovými plátmi. V súčasnej dobe je tu sprístupnená stála expozícia zastrešovaná Pražskou informačnou službou (PIS). Sprístupnené je prvé a druhé poschodie plus strecha. Návštevníci tu môžu vidieť film o Karlovom moste nazvaný "Karlov most – lúč storočiami (Karlův most – paprsek staletími)".
Sochárska výzdoba Staromestskej mostnej veže je viditeľná hlavne zo strany Křižovníckeho námestia. V prvej línii sedí zľava Karol IV. a vľavo jeho syn Václav IV. Uprostred medzi nimi stojí patrón Karlovho mosta svätý Vít. V úrovni druhého poschodia potom stoja ďalší dvaja patróni: svätý Žigmund a Svätý Vojtech. Pod týmito sochami je malá soška leva. Sochárska výzdoba zo strany mosta bola zničená švédskym kanónom pri dobývaní Starého Mesta v roku 1648. Dochovali sa tu len znaky ledňáčkov. Doska uprostred bola inštalovaná neskôr a je venovaná udalostiam z roku 1648.
Externé odkazy.
Panoramatické fotografie zo Staromestskej mostnej veže 

</doc>
<doc id="87303" url="https://sk.wikipedia.org/wiki?curid=87303" title="Apollinaris z Laodikeie">
Apollinaris z Laodikeie

Apollinaris z Laodikeie (alebo Apollinarios/Apollinar) (310 – † 390) bol grécky teológ, biskup z Laodikeie (alebo nesprávne …z Laodiceie/Laodiceje) v Sýrii a zakladateľom apollinarizmu a syn kresťanského kňaza rovnakého mena.
Keď rímsky cisár Iulianus Apostata v roku 361 zakázal, aby kresťania vo svojich školách používali spisy klasických gréckych básnikov, Apollinarios spolu so svojím otcom básnicky spracoval rad biblických kníh, najmä žalmov, a previedol do formy platónskeho dialógu obsah evanjelií.
Ako lektor cirkevnej obce v Laodikeii bol roku 361 (alebo 360) zvolený nikajskou stranou za biskupa. Dôvodom bol jeho rozhodný odpor proti pohanskej reakcii a boj s ariánstvom. V ariánskej kríze podporoval homoúsiánsku pozíciu v prostredí, ktoré veľmi nahrávalo ariánstvu. To spôsobilo, že bol s hlavným odporcom ariánstva, Atanázom, ariánskou stranou exkomunikovaný.
Apollinaris hájil vo svojich spisoch kresťanstvo proti novoplatónskemu filozofovi Porfyriovi a rímskemu cisárovi Iulianovi Apostatovi. Tieto spisy prezrádzajú jeho filozofické vzdelanie, prepísal napríklad veľkú časť biblie do klasickej gréckej formy. Priatelil sa s Athanasiom, s Basilom z Cézarey bol v písomnom kontakte a v roku 373 alebo 374 patril medzi jeho žiakov aj Hieronymus (Hieroným).
Nakoniec sa odlúčil od učenia 1. nikajského koncilu tvrdením, že božstvo a ľudstvo nemôžu byť v osobe Ježiša Krista spojené. Namiesto toho sám učil, že v Kristovi bola síce ľudská duša a ľudské telo, avšak nie ľudský duch, ale božský Logos (pozri: trichotomizmus)
Apollinarios dostal do rozporu s názormi všeobecne prijímanými v cirkvi. Jeho učením, ktoré vlastne začalo christologické spory v cirkvi, sa zaoberalo viacero cirkevných synód (375 a 382 v Ríme, Alexandrijská synoda roku 378, 1. konštantínopolský koncil roku 381), ktoré ho odsúdili.

</doc>
<doc id="87304" url="https://sk.wikipedia.org/wiki?curid=87304" title="Apolinaris z Laodiceje">
Apolinaris z Laodiceje



</doc>
<doc id="87306" url="https://sk.wikipedia.org/wiki?curid=87306" title="Kniha">
Kniha

Kniha je nejasne definovaný termín. Bežné definície sú nasledovné:
V poslednej definícii, ako vidno, termín kniha zahŕňa aj elektronickú knihu. O (ne)zaradení zvukových kníh (audiokníh) medzi knihy pozri článok zvuková kniha.
Typy kníh v najširšom zmysle.
Poznámkové knihy sú čisté knihy určené na zapisovanie používateľom. Študenti ich používajú na písanie poznámok. Vedci, alebo iný výskumní pracovníci používajú laboratórne alebo terénne poznámkové knihy na zapisovanie výsledkov svojej práce. Mnohé poznámkové knihy sú jednoducho zviazané špirálovou cievkou na okraji, tak že sa stránky dajú jednoducho vytrhnúť. Knihy bývajú často doplnené adresárom, alebo kalendárom kvôli zapisovaniu pripomienok a pod.
Albumy sú knihy určené na ukladanie zbierok zapamätania hodných artefaktov, či už sú to obrázky, fotografie alebo iné. Často sú vyrobené tak, že stránky sa dajú vytiahnuť. Niektoré albumy sú určené na zbierky známok.
Knihy určené na zapisovanie periodických vstupov užívateľom, ako napríklad denné informácie o cestách, sa volajú zapisovacie denníky, alebo jednoducho denníky. 
Jednoduchá kniha určená na zapisovanie majiteľových súkromných osobných udalostí sa volá osobný denník.
Obchodníci používajú účtovné knihy tak isto ako denníky na zapisovanie finančných údajov. Zapisovanie do účtovných kníh sa volá účtovníctvo.
Vytlačené školské knihy pre študentov, určené na štúdium sa obvykle volajú skriptá alebo učebnice. Žiaci základných a stredných škôl často používajú pracovné zošity, ktoré bývajú publikované s voľným miestom slúžiacim na to, aby si študenti precvičovali nadobudnuté vedomosti listovaním do kontextu.
Knihy s technickými informáciami ako niečo vyrobiť, ako niečo funguje, alebo ako niečo používať sa volajú manuály.
Encyklopédia je kniha, alebo súbor kníh s článkami o mnohých témach.
Kniha ktorá obsahuje slová v abecednom poradí a k nim nejaký ekvivalent (v inom jazyku, synonymum…) sa volá slovník.
Kniha s kolekciou máp sa volá atlas.

</doc>
<doc id="87307" url="https://sk.wikipedia.org/wiki?curid=87307" title="Meletios z Antiochie">
Meletios z Antiochie

Svätý Meletios z Antiochie (iné názvy: Meletios Antiochijský, Melet(ij) z Antiochie / Antiochijský, svätý Meletios / Melet(ij); * Meliténé† 381, Konštantínopol) bol patriarcha v Antiochii od roku 360 až do svojej smrti.
Životopis.
Narodil sa v Meliténé v Arménsku bohatým rodičom. Prvá správa o ňom sa zachovala okolo roku 357, kedy sa spomína ako jeden z podporcov caesarijského biskupa Akákia, ktorý viedol stranu biskupov podporujúcich homoiansku formulu viery, navrhnutú cisárom Konstantinom II. ako kompromis medzi homoúsiánmi a homoiúsiánmi. Melétios sa stal biskupom v Sebaste po Eustathiovi, ktorého zosadila homoúsiánska synoda. Proti tomuto zvoleniu sa postavila časť homoiúsiánov a Melétios sa stiahol do Beroje.
Podľa Sokrata Scholastika sa zúčastnil Seleukijskej synody na jeseň roku 359, kde podpísal Akákiovu formulu. Na začiatku roku 360 sa po Eudoxiovi, ktorý bol menovaný za biskupa v Konštantínopole, stal biskupom v Antiochii. Z dôvodov, ktoré nie sú známe, bol roku 361 poslaný do exilu.
V Antiochii mal naďalej Melétios dostatok stúpencov, ktorí sa nezúčastňovali na bohoslužbách nového biskupa Euzoia, a usporadúvali svoje vlastné - tak vznikla takzvaná melétiánska schizma. Celá schizma bola veľmi zložitým problémom, ku ktorému prispela aj skutočnosť, že v meste existovala aj pomerne silná protiariánska skupina, ktorá zachovávala striktný výklad homoúsiánskej formuly predošlého biskupa Eustathia; tú viedol presbyter Paulinos. 
Alexandrijská synoda poslala svojich zástupcov, aby dohodli prímerie medzi obomi protiáriánskými cirkvami, medzitým však biskup Lucifer z Calaris vysvätil Paulina na biskupa, pretože sa Melétios vrátil so začiatkom vlády Juliána Apostatu. Teraz teda už v Antiochii existovali vedľa seba traja biskupi. Ortodoxná nikajská strana vedená Atanázom Alexandrijským zachovávala spoločenstvo len s Paulinom. Ariánsky cisár Valens poslal Melétia do exilu. V roku 375 bol Vitalius, jeden z Melétiových presbytérov, vysvätený na biskupa heretickým biskupom Apollinariom z Laodikeie. Táto situácia vystupňovala už dlho trvajúci konflikt. 
V tomto období sa Melétios prikláňal stále viac k nikajskému vyznaniu. Basil z Cézarey dopomohol k tomu, aby bol Melétios pri návrate z exilu privítaný ako vodca východnej ortodoxie. Tak sa stalo, že v októbri 379 predsedal antiochskej synode, počas ktorej došlo k základnej dogmatickej zhode medzi Východom a Západom. Dopomohol Gregoriovi z Nazianzu k biskupskému stolcu v Konštantínopole, vysvätil ho na biskupa a predsedal aj druhému ekumenickému koncilu, ktorý sa roku 381 v Konštantínopole zišiel (1. konštantínopolský koncil).
Krátko po zahájení tohto koncilu však Melétios zomrel. Cisár Theodosius I. dal jeho telo dopraviť do Antiochie so zvláštnymi poctami. Avšak melétiánska schizma jeho smrťou neskončila. Napriek snahám Grégoria z Nazianzu a západných biskupov, biskupi odmietli uznať Paulina ako jediného biskupa Antiochie a za Melétiovho nástupcu bol vybraný Flavianos. Eustathiovi prívrženci zvolili Euagria po Paulinovej smrti a celá schizma skončila až roku 415, kedy sa jediným biskupom v Antiochii stal Flavianos.
Uctievanie.
Katolícka cirkev si ho podľa Rímskeho martyrológia z 2004 pripomína 12. februára.

</doc>
<doc id="87308" url="https://sk.wikipedia.org/wiki?curid=87308" title="Oheň">
Oheň

Oheň môže byť:
Podmienky vzniku a priebehu ohňa.
Na vznik a priebeh horenia (ako prejavu rýchlej oxidačnej exotermickej reakcie za vzniku svetla), a tým aj ohňa (ak je definovaný ako prejav takto definovaného horenia), je potrebná prítomnosť nasledujúcich faktorov:
Druhy ohňa.
Podľa horľavých materiálov sa rozlišuje:
Podľa farby plameňa sa rozlišuje :
Farbu plameňa však môžu podmieniť aj látky, ktoré sú v ňom prítomné. Ide napríklad o sodík (žlto), draslík (modrofialovo), lítium (karmínovočerveno), či iné. 
Názory na oheň.
V stoicizme je oheň všeprenikajúci jemný živel, ktorý riadi chod sveta. Nič neuniká spod jeho vlády. Je to neodvratný osud sveta. Jeho aktívnou stránkou je pneuma.
Podľa Herakleita je oheň prírodná pralátka, z ktorej vznikol svet, jednotlivé veci v ňom i duša. Podľa Herakleita je večne živý a neustále nadobúdajúci nové formy. Oheň je nositeľom rozumu vo svete i v človeku.

</doc>
<doc id="87309" url="https://sk.wikipedia.org/wiki?curid=87309" title="Staromestské námestie (Praha)">
Staromestské námestie (Praha)

Staromestské námestie (česky "Staroměstské náměstí", predtým aj Veľké námestie, v češtine ľudovo Staromák, německy "Altstädter Ring") je námestie v Prahe, centrum Starého mesta a historického jadra veľkomesta vôbec. 
Historický vývoj.
Už v 11. storočí sa tu nachádzalo trhovisko s pravidelne sa konajúcimi trhmi; jeho význam postupne narastal do rozmerov toho najvýznamnejšieho v krajine. Konali sa tu aj významné udalosti – došlo tu k vzbure ľudí po poprave Jana Želivského aj k ďalšej poprave 27 českých pánov v roku 1621. Význam námestia klesol spolu s významom mesta až po presune hlavného mesta štátu do Viedne. 
V 19. storočí došlo k prvej významnej zmene po dlhom čase; vznikla novogotická prístavba Staromestskej radnice a vznikla tu električková trať. Manifestovalo sa tu za zavedenie rovného hlasovacieho práva i za vyhlásenie nezávislosti od Rakúska v roku 1918. V tomto období tu bol odstránený aj mariánsky stĺp z roku 1650. Na konci 2. svetovej vojny radnica vyhorela a odkryla sa tak zadná strana niektorých domov. Klement Gottwald tu vyhlásil svoj veľmi známy prejav "Právě jsem se vrátil z Hradu…", čím de facto začal obdobie komunistickej vlády v bývalom Česko-Slovensku.
V povojnovom období neuspel žiadny plán obnovy radnice, zrušila sa tu ale v roku 1966 električková trať a námestie sa zmenilo na Pešiu zónu (od roku 1962 je navyše Národnou kultúrnou pamiatkou). V súvislosti s rekonštrukciou medzi rokmi 1987 a 1988 bolo kompletne nanovo vydláždené. V 90. rokoch sa stalo veľmi významnou turistickou atrakciou Prahy, hlavne vďaka orloju. Na Vianoce a Veľkú noc sú tu umiestnené stánky, ktoré majú pripomínať stredoveké trhy.

</doc>
<doc id="87316" url="https://sk.wikipedia.org/wiki?curid=87316" title="Apollinaris z Laodiceje">
Apollinaris z Laodiceje



</doc>
<doc id="87317" url="https://sk.wikipedia.org/wiki?curid=87317" title="Oheň (rozlišovacia stránka)">
Oheň (rozlišovacia stránka)

Oheň môže byť:

</doc>
<doc id="87318" url="https://sk.wikipedia.org/wiki?curid=87318" title="Cotopaxi">
Cotopaxi

Cotopaxi môže byť:

</doc>
<doc id="87319" url="https://sk.wikipedia.org/wiki?curid=87319" title="Zrýchlený priamočiary pohyb">
Zrýchlený priamočiary pohyb



</doc>
<doc id="87320" url="https://sk.wikipedia.org/wiki?curid=87320" title="Tungurahua (sopka)">
Tungurahua (sopka)

Tungurahua je 5 023 m vysoká aktívna sopka, nachádzajúca sa v Ekvádore, pri meste Baños. Je to jedna ja najaktívnejších sopiek Ekvádora. Známa je aj pod menom "Čierny obor".
Sopka je tvorená prevažne andezitovými až dacitovými horninami. Počas svojej existencie bola dvakrát nanovo vybudovaná. Prvýkrát pred cca 14 000 rokmi (Tungurahua II), druhýkrát pred 3 000 rokmi (Tungurahua III). Po dlhšej prestávke od rokov 1918-1919 sa zaktivizovala v roku 1999, mesto Baños, rozprestierajúce sa na jej úpätí muselo byť evakuované.
14. júna 2006 sopka vyprodukovala asi 7 km vysoký stĺp popola, sopečného prachu a plynov, čím uviedla do stavu pohotovosti obyvateľstvo v provinciách Chimborazo a Tungurahua.

</doc>
<doc id="87321" url="https://sk.wikipedia.org/wiki?curid=87321" title="Tungurahua">
Tungurahua

Tungurahua môže byť:

</doc>
<doc id="87322" url="https://sk.wikipedia.org/wiki?curid=87322" title="Vyšehrad (Praha)">
Vyšehrad (Praha)

Vyšehrad je historické opevnenie na skale nad pravým brehom rieky Vltavy v Prahe ležiace v rovnomennej mestskej časti.
Prehľad.
Viaže sa k nemu celý rad povestí zo začiatkov českých dejín. Vyšehrad vznikol ako kniežacie hradisko v druhej polovici 10. storočia. Koncom 11. storočia tu ako jediný český panovník sídlil prvý český kráľ Vratislav I. Pri kostole sv. Petra a Pavla bola zriadená kapitula. Neskôr sa stal predovšetkým pevnosťou, strážiacou od juhu Prahu, rozsiahlo barokovo prebudovanú v 2. polovici 17. storočia. Od 15. storočia do 19. storočia bol Vyšehrad s podhradím aj samosprávnym mestom, do roku 1848 podriadeným vyšehradskej kapitule a pripojeným k Prahe v roku 1883. V tom istom období došlo k pretvoreniu cintorína pri Bazilike sv. Petra a Pavla na pohrebisko zaslúžilých českých osobností so Slavínom. Od roku 1962 je vyšehradský areál upravený na sad národnou kultúrnou pamiatkou. K roku 2001 zaberalo katastrálne územie Vyšehradu rozlohu a predstavovalo 114 domov s 1 731 obyvateľmi.
Poloha.
Vyšehrad sa rozkladá vyše juhovýchodne od Pražského hradu na pravom brehu Vltavy. Pankrácká pláň s nadmorskou výškou okolo v týchto miestach vybieha k severozápadu približne dlhou ostrohou, vklinenou medzi rieku Vltavu a údolie potoka Botič. Severné, západné a južné svahy návršia sú veľmi strmé, juhozápadný okraj dokonca predstavuje 42 metrov vysoká skala z bridlice, spadajúca priamo do Vltavy, ktorá má v tomto mieste tiež najväčšiu hĺbku na celom území Prahy. Katastrálne územie Vyšehradu je zo západu vymedzené stredom Vltavy, z juhu a východu hradbami pevnosti, na severnej strane potom ulicami Na Slupi, Botičskou, Na Děkance a Svobodovou.
Pravek.
Najstaršie doklady osídlenia Vyšehradu kladú archeologické nálezy do obdobia eneolitu na konci 4. tisícročia pred Kr. a v 3. tisícročí pred Kr. Ide o pozostatky sídliska datovaného približne 3200 až 3000 rokov pred Kr. a potom 2500 až 2300 rokov pred Kr. Podobných vyvýšených sídlisk je v Prahe doložených viacero, okrem iného Zámka, Šárka či Butovice. Opevnenie z tohto obdobia však na Vyšehrade nie je doložené. Významnejšie nálezy z ďalších období neboli nájdené napriek rozsiahlemu prieskumu; objavili sa až v 1. polovici 10. storočia. To, že chýbajú aj najmenšie stopy včasnoslovanského osídlenia zo starších období (zo 6. a 7. storočia), obzvlášť tzv. keramika pražského typu, ba aj pozostatky z dvoch storočí nasledujúcich, je v príkrom rozpore s podaním o Vyšehrade ako počiatku českej štátnosti, ktoré sa rozvinulo v stredovekých povestiach.
Počiatky Vyšehradu.
Až do 10. storočia spadajú počiatky terajšieho Vyšehradu. Z tohto obdobia boli zistené početné zvyšky keramiky na rôznych miestach návršia, pozostatky drevohlinených valov s čelným kamenným múrom na severnom okraji v dnešných Karlachových sadoch a základy kostolíka na pôdoryse gréckeho kríža pod zvyškami neskoršej baziliky sv. Vavrinca, dochovanými v objekte terajšieho Starého dekanstva. Táto stavba býva datovaná približne do 80. až 90. rokov 10. storočia. Všetky tieto nálezy, rovnako ako písomné pramene, nasvedčujú, že Vyšehrad je zhruba o jedno storočie mladší ako Pražský hrad. Písomne je existencia Vyšehradu (v podobe "VVISEG", "WISEG", "VVISEGRAD", "VAISGRAD" a pod.) prvý raz doložená opisom na rubovej strane denárových mincí zo záveru vlády Boleslava II. Približne v rokoch 992 až 1012, teda za Boleslava II., Boleslava III. a kniežaťa Jaromíra tu fungovala kniežacia mincovňa. Popri minciach je Vyšehrad zmieňovaný až v prvých rokoch 11. storočia. Kronikár Kosmas k rokom 1003 a 1004 uvádza, že knieža Jaromír sa zo svojho poranenia Vršovcami na Velize zotavoval na Vyšehrade, a že mu vyšehradská posádka zostala verná po obsadení krajiny Boleslavom Chrabrým; takisto Thietmar Merseburský k roku 1004 spomína, že zvonením na Vyšehrade bol daný signál k vyhnaniu Poliakov z Prahy. Presný priebeh opevnenia z tohto obdobia nemožno vzhľadom na mieru neskorších terénnych zmien určiť, rozloha hradiska býva odhadovaná na 9 až 10 hektárov.
Panovnícke sídlo.
Knieža Vratislav II., neskorší prvý český kráľ, ktorý mal vážne rozpory so svojim mladším bratom, pražským biskupom Jaromírom Gebhartom, presídlil okolo roku 1070 z Pražského hradu. Za svoje nové sídlo si vybral práve Vyšehrad, a aby vyvážil biskupov vplyv aj po cirkevnej stránke, založil vtedy na Vyšehrade kostol sv. Petra a Pavla, ku ktorému zriadil zbor kňazov; kapitulu. Nová, bohato vybavená (66 dedín) kapitula sa mala tešiť exempcii, čiže mala byť vyňatá z biskupskej právomoci a podriadená priamo rímskemu pápežovi. Exempcia, jediná svojho druhu v českých krajinách, bola potvrdená pápežom Luciom II. v roku 1144. 
Panovnícky palác stával kdesi v juhozápadnej časti hradu, približne nad vyšehradskou skalou. Jeho areál, obohnaný priekopou, spájal kamenný most (zvyšky mostu sa dochovali dodnes) s okrskom kapitulného chrámu v severnom susedstve. Okrem spomenutej baziliky sv. Petra a Pavla sa na Vyšehrade nachádzalo aj niekoľko ďalších kostolov. Aspoň menovite je známa existencia kostola sv. Klimenta a rotundy sv. Jána Evangelistu v areáli paláca (ku kostolu sv. Jána sa azda vzťahujú už niektoré nápisy na minciach z prelomu 10. a 11. storočia). V tomto období bola vybudovaná aj bazilika sv. Vavrinca (s pozoruhodnou dlaždicovou podlahou) a dodnes stojaca rotunda sv. Martina pri hlavnej bráne na východnom predhradí. Pri Vyšehrade sa, rovnako ako pod Pražským hradom, nachádzala zámožná kupecká osada. Vyšehrad bol aj dôležitým kultúrnym strediskom. Ku korunovácii Vratislava II. za kráľa bol okolo roku 1085 zhotovený bohato zdobený evanjeliár, označovaný dnes ako "Vyšehradský kódex", jedno z najhodnotnejších diel románskej knižnej maľby v Európe. K Vyšehradu má blízko aj dielo nadväzujúce na Kosmovu kroniku a opisujúce udalosti rokov 1125 až 1141, kronika anonymného autora, označovaného ako kanonik vyšehradský. 
Vyšehrad slúžil ako sídlo českých panovníkov od Vratislava II. až po Soběslava I., teda do roku 1140. Za Soběslavovej vlády (1129) bola tiež rozšírená bazilika sv. Petra a Pavla, v krypte ktorej boli postupne pochovaní niektorí príslušníci vládnuceho rodu: Vratislav II., jeho žena Svatava, Konrád I. Brniansky, Soběslav I. a tiež Soběslav II. Od Vladislava II. sídlili českí panovníci opäť na Pražskom hrade.
Prestavba za Karola IV..
Keď Vyšehrad prestal byť panovníckym sídlom, stavebný ruch utíchol a hrad začal upadať, význam však celkom nestratil, veď v dobách pred zriadením pražského arcibiskupstva v roku 1344 podliehala krajina vo veciach cirkevných cudziemu arcibiskupstvu v Mohuči, zatiaľ čo vyšehradská kapitula bola podriadená priamo pápežskému stolcu. Predstavení kapituly tak boli často využívaní na diplomatické rokovania a najmä v 13. storočí a začiatkom 14. storočia bývala fakticky prepojená hodnosť prepošta s funkciou kráľovského kancelára. Medzi najznámejšie osobnosti tohto typu patrí napr. Gervasius, Petr z Aspeltu či Jan Volek. Pretože prepošti veľakrát ani nepobývali na Vyšehrade, bežný chod kapituly riadil jej dekan. Vyšehradská kapitula vtedy patrila k najbohatším pozemkovým vlastníkom v zemi, patrilo jej napr. mesto Prachatice. 
V roku 1249 postihol baziliku sv. Petra a Pavla požiar a následné, už ranogotické, rekonštrukcie sa ťahali niekoľko desaťročí. Výraznú gotickú prestavbu zahájila kráľovná Eliška Přemyslovna, ktorá na Vyšehrade v dome svojho nevlastného brata Jana Volka 28. septembra 1330 zomrela. Chrám vo svojej novej podobe dosiahol dĺžku okolo , čím sa stal zďaleka najväčším kostolom v Prahe. Treba podotknúť, že pôdorys tejto stavby sa s chrámom terajším prekrýva len čiastočne; základy väčšej časti románskej i gotickej stavebnej fázy ležia v priestore vyšehradského cintorína vo východnom predĺžení dnešného kostola (niekde v týchto miestach pod novodobými hrobmi tak snáď je aj krypta s ostatkami českých panovníkov). Ďalšie rozsiahle budovanie chrámu nasledovalo za Eliškinho syna Karola IV. v 60. a 70. rokoch a pokračovalo aj za Václava IV. 
Významným umeleckým dielom, ktoré sa zachovalo z obdobia okolo roku 1360, je doskový oltárny obraz Panny Márie kojacej Ježiška (galaktotrofusa), dnes známy ako "Vyšehradská madona". Obraz pravdepodobne nechal namaľovať Jan Očko z Vlašimi pre dnes už zaniknutý nemocničný kostol Pokory Panny Márie, ktorý stával vo vyšehradskom podhradí v priestore terajšej križovatky ulíc Vratislavova, Vnislavova a Libušina. Z rovnakého obdobia je na Vyšehrade doložených niekoľko kaplniek či kostolov, neskôr zaniknutých. K roku 1352 sa prvý raz spomína kostol sv. Kríža, neskorší kostol Sťatia sv. Jána Krstiteľa v hradbách. Zástavba hradu v predhusitskom období nebola súvislá, na Vyšehrade existoval rad kanovníckych domov a samostatných dvorcov, žilo tu odhadom vyše 100 duchovných s nezanedbateľným počtom služobníctva. Svahy Vyšehradu boli vtedy z veľkej časti osadené vinicami.
Vláda Karola IV. znamenala v dejinách Vyšehradu druhý vrchol s rozsiahlou stavebnou činnosťou. V súvislosti s veľkorysým založením Nového Mesta pražského bol Vyšehrad napojený na budované mestské hradby a jeho vlastné opevnenie bolo vo veľmi krátkom čase (1348 až 1350) prebudované a zosilnené. Vyšehrad obklopili gotické hradby s cimbujrím, lemované v pravidelných rozostupoch asi 15 štvorcovými vežami s rozmermi 7,5 × . Opevnenie malo dve mohutné brány: Špičku na strane pankráckej a Jeruzalémsku (Pražskú) na strane novomestskej. Kým Špička sa dochovala hlboko do novoveku a jej malú časť možno vidieť dodnes, Jeruzalémska brána bola zničená už za husitských vojen. Karol IV. dal na Vyšehrade vybudovať aj výstavný areál kráľovského paláca. Veľký záujem, ktorý tento panovník prejavoval o Vyšehrad, súvisel s potrebou prihlásiť sa k náväznosti na tradíciu přemyslovskej dynastie. Preto sa v ním spísanom "Korunovačnom poriadku českých kráľov" začínajú obrady v predvečer korunovácie na Vyšehrade, kde majú byť novému panovníkovi ukázané údajné topánky a torba Přemysla Oráča, práve tu tradične uchovávané.
Pevnosť.
Pretože starý gotický systém opevnenia bol s pokrokom vojenstva a zvlášť delostrelectva málo účinný, začalo sa už v prvých rokoch tridsaročnej vojny s posilovaním obrany Prahy a tiež Vyšehradu budovaním predsunutých sypaných bastiónov na najohrozenejších miestach zostávajúcich hradieb. Na Vyšehrade išlo predovšetkým o priestor pred bránou Špičky k Pankrácu. Po roku 1639 bola v tomto priestore zriadená rohová hradba s dnešnou Táborskou bránou, neskôr prestavaná a doplnená začiatkom 50. rokov. Známy je návrh generála Montecuccoliho, spísaný bezprostredne po skončení švédskeho obliehania v decembri 1648, v ktorom predkladá vybudovať v zemi sedem moderných pevností, z toho dve chrániace priamo Prahu. Zatiaľ čo návrh na opevnenie Strahova sa neuskutočnil, po schválení cisárom Ferdinandom III. v roku 1653 sa začalo s výstavbou vlastnej vyšehradskej pevnosti. Základom boli plány Innocenza Contiho s neskoršími dodatkami Jozefa Priamiho. Vlastnú stavbu uskutočňovali okrem iného i Carlo Lurago, Santino Bossi, neskôr najmä Giovanni de Capauli. Hoci hlavný objem prác spadá do 50. a 60. rokov 17. storočia, budovanie pevnosti prebiehalo v menšej miere i počas nasledujúcich desaťročí. Do roku 1727 tak bolo na vyšehradskom opevnení prestavaných cez 2 milióny zlatých. Opevňovacie práce znamenali úplnú skazu pre horné vyšehradské mesto: jeho zástavba, prakticky vyľudnená už počas predchádzajúcich vojnových udalostí, bola zborená v rokoch 1653 až 1654, z priestorov pevnosti bola na dlhý čas vysídlená i kapitula. 
Vlastná pevnosť dostala tvar nepravidelného päťuholníka s päticou bastiónov, vybiehajúcich z jeho rohov (šiesty atypický bastión bol zamýšľaný na vltavskej strane). Bastióny, pôvodne pomenované podľa svätcov, dostali neskôr i poradové čísla v rámci systému pražskej pevnosti. Ich označenia sú teda následovné: Bastión č. 33 (sv. Bernarda) pri napojení novomestských hradieb na severnej strane nad údolím Botiče, bastión č. 34 (sv. Pavla, tiež sv. Rocha) na východe smerom k Nusliam, bastión č. 35 (sv. Petra, tiež sv. Anežky) na juhovýchode smerom na Pankrác a Podolí, bastión č. 36 (sv. Ľudmily) na juhozápade, neúplný bastión č. 37 (sv. Václava) na západe a bastión č. 38 (sv. Leopolda) na severozápadnom rohu pevnosti. Eskarpa (vnútorný múr) pevnostných valov bola založená z kameňa a v lícnej strane vymurovaná z tehál, hrúbka jej muriva, pre zmenšenie účinku dopadajúcich delových gulí mierne zošikmeného smerom hore, sa pohybuje od 5 do , priemerná výška pevnostných hradieb presahuje , v niektorých miestach sa opevnenie zdvíha až do výšky . Pevnostné valy boli z väčšej časti opatrené spojovacími chodbami a kazematmi, slúžiacimi ako sklady streliva a potravín. Najväčší z týchto priestorov, dnes zvaný "Gorlice" (, výška ) sa nachádza vo vnútri bastiónu č. 33. Výrazným prvkom bola budova barokovej zbrojnice z druhej polovice 50. rokov 17. storočia. Táto mohutná obdĺžniková stavba o rozmeroch 82 × stávala v južnom susedstve chrámu sv. Petra a Pavla až do roku 1927, kedy ju zničil požiar. Kasárne k ubytovaniu väčšieho množstva vojakov sa v areáli pevnosti nenachádzali, vojsko bolo ubytované v rôznych objektoch na iných miestach Prahy.
Tehelná brána bola zriadená v medzi bastiónnom č. 33 a 38 v rokoch 1835 až 1841. Hoci bola budovaná a vylepšovaná po dve storočia, vyšehradská pevnosť sa nakoniec nikdy pri obrane Prahy bojovo neuplatnila. Jej význam znižovalo nedostatočné zaistenie posádkou, absencia predsunutých opevnení a najmä pomerne okrajová poloha voči väčšine územia pražských miest. Za vojen o rakúske dedičtvo bola v rokoch 1741 až 1742 okupovaná Francúzmi, ktorí spravili radu stavebných vylepšení, potom na jeseň 1744 bola opäť bez boja na desať týždňov obsadená Prusmi. Ďalším výrazným obdobím stavebnej aktivity na opevnení boli roky 1808 až 1809 za napoleonských vojen (okrem iného boli zriadené dve predsunuté reduty a šíp na Pankráci), vôbec posledným doplnkom bol delostrelecký redan, zriadený bezprostredne po skúsenostiach s revolúciou roku 1848 pod bastiónom č. 38, určený k prípadnej pacifikácii Prahy delostreleckou paľbou (podobné stanovištia vtedy vznikli i na bastiónoch č. 4 na Petříne a č. 19 na Klárove). 
Po prehranej prusko-rakúskej vojne v roku 1866, ktorá ukázala zastaranosť a neúčinnosť systému mestských pevností, bolo ešte v roku 1866 rozhodnuté pražské opevnenie zrušiť a odpredať magistrátu. Od roku 1875 prebiehala postupná likvidácia hradieb okolo mesta, Vyšehrad však zostal pod vojenskou správou až do roku 1911, kedy konečne došlo k predaniu pevnostných objektov mestu Prahe. Dodnes mu dominujú mohutné tehlami spevnené hradbové valy. Vo vnútri valov sa nachádzajú rozsiahle kazematy, ktoré z časti slúžia ako depozitár originálov sôch z Karlovho mosta.
V 19. storočí bol do novogotického slohu prestavaný barokový kostol sv. Petra a Pavla. Vedľa neho začal vznikať národný cintorín pre pochovávanie ostatkov najvýznamnejších českých osobnosti z kultúrneho a spoločenského života s centrálnym pietným miestom Slavínom. 

</doc>
<doc id="87324" url="https://sk.wikipedia.org/wiki?curid=87324" title="Rovnomerne zrýchlený priamočiary pohyb">
Rovnomerne zrýchlený priamočiary pohyb



</doc>
<doc id="87325" url="https://sk.wikipedia.org/wiki?curid=87325" title="Rovnomerne spomalený priamočiary pohyb">
Rovnomerne spomalený priamočiary pohyb



</doc>
<doc id="87327" url="https://sk.wikipedia.org/wiki?curid=87327" title="Vince Neil">
Vince Neil

Vince Neil, narodený Vincent Neil Wharton, (* 8. február 1961, Los Angeles, Kalifornia, USA) je spevák americkej hard rockovej skupiny Mötley Crüe.
Životopis.
Neila objavili, keď vystupoval vo svojej kapele Rock Candy a v roku 1981 sa pridal k Mötley Crüe. V tom istom roku sa oženil so svojou prvou ženou Beth Lynn. V roku 1983 vydali Mötley Crüe megaúspešný album "Shout at the Devil", stali sa vďaka nemu jednou z najúspešnejších skupín 80. rokov. V roku 1984 po turné s Ozzym Osbournom, Neil jazdil pod vplvyvom alkoholu a jeho spolujazdec Nicholas "Razzle" Dingley, bubeník skupiny Hanoi Rocks, podľahol zraneniam. Beth Lynn a Neil sa rozviedli v roku 1985. Po drogovom liečení sa Neil znova spojil s Mötley Crüe. V apríli 1988 sa oženil so Sharisou Ruddellovou. V roku 1989 skupina vydala svoj najpredávanejší a najúspešnejší album "Dr. Feelgood". 
Neil vo februári 1992 opustil kapelu, aby sa vydal na sólovú dráhu. Podľa správ z ich autobiografie "The Dirt" ho vyhodili kvôli jeho vášni k pretekárskym autám, ktorá bola väčšia než kapela. Niektorí, ktorých Neil najal: Steve Stevens (bývalý gitarista kapely Billy Idol), Dave Marshall, Robbie Crane a Vik Foxx. V polovici roku 1993 vydal svoj debutový album "Exposed". Predalo sa len 300 000 kópií v USA, takmer rovnako ako albumu "Mötley Crüe" so spevákom Johnom Corabim. Všetky predchádzajúce albumy Mötley Crüe presiahli hranicu 1 000 000 nosičov. 
Sharise Ruddell a Neil sa rozviedli v roku 1993. O dva roky neskôr zomrela ich dcéra Skylar Neil na rakovinu, bolo to jedno z najťažších Neilových období v živote. 
Rovnaký rok skupina Carved In Stone orientovaná na metal predala menej než 100 000 albumov v USA a Neilov kontrakt s Warner Bros sa napokon skončil. Niektoré verzie toho albumu obsahujú Skylar's Song, ktorý napísal Neil. 
V roku 1997 Neil prijal ponuku Mötley Crüe a pripojil sa s skupine. Vydali album "Generation Swine". Znova prepuklo v skupine napätie, keď Tommy Lee opustil skupinu. Nahradil ho Randy Castillo, ale v roku 2002 zomrel na rakovinu. 
V máji 2000 sa Neil oženil s kráskou z Playboya Heidi Mark. Rozviedli sa v auguste 2001.
Bežný zákazník Moonlite Bunny Ranch bol Neil v roku 2003 obžalovaný z ublíženia na zdraví potom čo ho prostitútka na ranči obvinila z toho, že ju chytil za hrdlo a hodil o stenu. 
Neil sa v januári 2005 oženil s Liou Gerardini.

</doc>
<doc id="87328" url="https://sk.wikipedia.org/wiki?curid=87328" title="Železná opona (divadlo)">
Železná opona (divadlo)

Železná opona je deliaca protipožiarna konštrukcia využívaná v divadlách s kukátkovým javiskom. Slúži na oddelenie javiska od hľadiska a následne zabraňuje rozšíreniu prípadného požiaru medzi javiskom a hľadiskom a naopak. Okrem iného napomáha zaistiť bezpečný únik z divadla. 
Použitie.
Opona býva vyrobená z nehorľavého materiálu, akým je železo, oceľ alebo i sklené vlákno. V minulosti sa kvôli svojim nehorľavým vlastnostiam využíval aj azbest, avšak po zistení jeho karcinogénnych účinkov sa od jeho používania upustilo. 
Železná opona je extrémne ťažká a má vlastný spúšťací mechanizmus. Ten obsluhuje inšpicient alebo požiarna hliadka. Alternatívne sa môžu do mechanizmu namontovať rozličné senzory citlivé na teplo, ktoré spustia mechanizmus opony a zabezpečia jej včasné spustenie v prípade požiaru. V prípade požiaru sa opona musí zatvoriť najviac do 30 sekúnd.
Takýto protipožiarny mechanizmus sa začal využívať vo Veľkej Británii po častých požiaroch v divadlách. V súčasnosti je povinnou výbavou každého veľkého divadla. Podľa osobitných predpisov musí byť počas každého predstavenia divákom demonštrovaná funkčnosť železnej opony jej spustením a vytiahnutím. To sa deje najčastejšie počas prestávky. 
Železná opona sa stala povinnou výbavou rakúskych divadiel už v 80. rokoch 19. storočia, po požiari vo viedenskom Ringtheatri v roku 1881. Od roku 1889 platí podobná prax aj v nemeckých divadlách. Mnohé divadlá vypisovali každoročne konkurz na dekoráciu svojej najsilnejšej opony.
Železnú oponu v Divadle Pavla Országha Hviezdoslava (Činohra SND) zdobí obraz významného slovenského maliara Martina Benku. Opona pražského Národního divadla váži vyše 12 ton, má veľkosť 12 krát 12 metrov a hrúbku 15 centimetrov. Vyzdobil ju výtvarník František Kysela.

</doc>
<doc id="87330" url="https://sk.wikipedia.org/wiki?curid=87330" title="Ostankinskaja telebašňa">
Ostankinskaja telebašňa

Ostankinskaja telebašňa (), po slovensky spravidla Ostankinská televízna veža alebo Televízna veža Ostankino, je televízna veža v Moskve a zároveň najvyššia voľne stojaca stavba v Rusku a v Európe vôbec. Jej autorom je architekt Nikolaj Nikitin.
Dejiny.
Výstavba tejto 540 metrov vysokej veže sa začala roku 1963 a bola dokončená o päť rokov neskôr, v roku 1968. Oficiálne mala byť veža dokončená už v roku 1967 pri príležitosti 50. výročia Októbrovej revolúcie. Po svojom otvorení sa stala najvyššou stavbou sveta a tento titul si udržala necelé desaťročie až do otvorenia CN Tower v kanadskom Toronte v roku 1976. 
Z Ostankina vysielali všetky moskovské televízne stanice až do vzdialenosti 120 km, a to až do 28. augusta 2000, keď vežu zachvátil požiar. K požiaru došlo 98 metrov nad vyhliadkovou plošinou. Personál veže i návštevníkov evakuovali, pri počiatočnom výbuchu zahynuli traja ľudia. Podľa ruských médií sa evakuácia uskutočnila za 90 minút. Po tejto udalosti malo vyše 18 miliónov obyvateľov Moskvy problém s príjmom rozhlasového a televízneho signálu. 
Podľa veže bola pomenovaná planétka 5935 Ostankino objavená v r. 1977 Nikolajom Černychom.

</doc>
<doc id="87331" url="https://sk.wikipedia.org/wiki?curid=87331" title="Ostankinská veža">
Ostankinská veža



</doc>
<doc id="87332" url="https://sk.wikipedia.org/wiki?curid=87332" title="Televízna veža Ostankino">
Televízna veža Ostankino



</doc>
<doc id="87333" url="https://sk.wikipedia.org/wiki?curid=87333" title="Jastrzębie-Zdrój">
Jastrzębie-Zdrój

Jastrzębie-Zdrój je mesto v južnom Poľsku, v Sliezskom vojvodstve, blízko hraníc s Českom.

</doc>
<doc id="87334" url="https://sk.wikipedia.org/wiki?curid=87334" title="Jean-Pierre Léaud">
Jean-Pierre Léaud

Jean-Pierre Léaud (* 5. máj 1944, Paríž, Francúzsko) je francúzsky herec a predstaviteľ Francúzskej novej vlny.
Ako štrnásťročného ho objavil režisér François Truffaut, ktorý mu zveril náročnú hlavnú rolu Antoina Doinela v dráme Nikto ma nemá rád. Vďaka priateľstvu, citovej a tvorivej spriaznenosti oboch umelcov pokračovala ich úspešná spolupráca i v nasledujúcich desaťročiach, keď ešte rozvinuli osudy neposlušného mladíka Doinela v Truffautových filmoch Ukradnuté bozky, Rodinný krb a Láska na úteku.

</doc>
<doc id="87336" url="https://sk.wikipedia.org/wiki?curid=87336" title="Rodinný krb">
Rodinný krb

Rodinný krb "(Domicile conjugal)" je francúzsky film z roku 1970. Režíroval ho François Truffaut, ide o pokračovanie filmu "Ukradnuté bozky".
Dráma/Romantický/Komédia 
Francúzsko, 1970, 100 minút
Réžia: François Truffaut
Hrajú:
Rodinný krb je veľmi podobný predchádzajúcej snímke doinelovského cyklu, totiž Ukradnuté bozky.
Antoine Doinel má 26 rokov. S manželkou Christine, učiteľkou hudby, čakajú dieťa. V novej práci sa však Antoine stretáva so šarmantnou Japonkou Kyoto, ktorá ho nielen okúzli, ale v prvom rade oslobodí od manželského stereotypu. Antoine podlieha svojej túžbe a skĺzne s Kyoto do milostnej aférky. V momente keď Christine odhalí neveru svojho manžela, sa Antoine rozhodne opustiť spoločný domov…

</doc>
<doc id="87337" url="https://sk.wikipedia.org/wiki?curid=87337" title="Ukradnuté bozky">
Ukradnuté bozky

Ukradnuté bozky ("Baisers volés") je francúzska romantická dráma z roku 1968. Režíroval ju François Truffaut a v hlavné úlohy v nej hrajú Jean-Pierre Léaud ako "Antoine Doinel", Claude Jade ako "Christine Darbonovà" a Delphine Seyrig ako "Fabienne Tabardovà".
Dej.
Antoine Doinel (Jean-Pierre Léaud) má dvadsaťštyri rokov. Práve si odpykáva trest vo vojenskom väzení a čaká, kedy už bude konečne prepustený. Len čo sa ocitne na slobode, vydá sa k rodičom Christine Darbon (Claude Jade), dievčaťa, do ktorého je zamilovaný. Pracuje postupne ako nočný strážnik, súkromný detektív, predavač obuvi. Antoine Doinel je rovnako nestály v práci ako v citovom živote.

</doc>
<doc id="87339" url="https://sk.wikipedia.org/wiki?curid=87339" title="Gama žiarenie">
Gama žiarenie



</doc>
<doc id="87340" url="https://sk.wikipedia.org/wiki?curid=87340" title="Elektromagnetizmus">
Elektromagnetizmus

Elektromagnetizmus je súbor javov, v ktorých sa prejavuje vzájomná súvislosť medzi elektrinou a magnetizmom. Týmto pojmom sa označuje aj odvetvie fyziky, ktoré sa zaoberá týmito javmi alebo teória elektromagnetického poľa, ktorá tieto javy vysvetľuje. Prispel k tomu aj J. C. Maxwell.

</doc>
<doc id="87341" url="https://sk.wikipedia.org/wiki?curid=87341" title="Elektrina a magnetizmus">
Elektrina a magnetizmus



</doc>
<doc id="87342" url="https://sk.wikipedia.org/wiki?curid=87342" title="Antoine Doinel">
Antoine Doinel

Antoine Doinel je filmová postava v niekoľkých filmoch režiséra F. Truffauta. V autobiografických filmoch Nikto ma nemá rád, Ukradnuté bozky, Rodinný krb a Láska na úteku hrali v hlavných úlohách: Jean-Pierre Léaud (Antoine Doinel) a Claude Jade (Christine Darbon-Doinel).

</doc>
<doc id="87344" url="https://sk.wikipedia.org/wiki?curid=87344" title="Elektromagnetické pole">
Elektromagnetické pole

Elektromagnetické pole je fyzikálne pole, ktoré zodpovedá miere pôsobenia elektrickej a magnetickej sily v priestore. Je zložené z dvoch navzájom prepojených polí, elektrického a magnetického. Hoci elektromagnetické pole je nekonečné, obyčajne sa uvažuje len tá jeho časť, ktorá má význam na pohyb telies v okolí nabitého telesa, ktoré pole vytvára.
Vznik poľa.
Dôležité sú tri pojmy: pohyb vodiča, elektrický prúd a magnetické pole. Tu sa dá dokázať súvislosť elektrickej a magnetickej energie: elektrický prúd vyvoláva magnetické pole, vo vodiči, ktorý sa pohybuje v magnetickom poli sa indukuje napätie a vodič, cez ktorý preteká prúd sa môže pohybovať v magnetickom poli, pretože naň pôsobí určitá sila.
Zdroje magnetického poľa, ktoré prejavuje silové účinky na niektoré látky, môže byť:
Ide však o to isté magnetické pole. Magnetické pole vzniká vždy len pohybom elektrického náboja. V elektromagnete je jeho príčinou prúd, v permanentnom magnete pohyb elektrónov v atómoch, ktorý možno považovať za malý – elementárny magnet. Každý elektrón so svojou dráhou v atóme látky predstavuje elektrický prúd, čím vyvoláva magnetické pole. V nemagnetických látkach sa elektróny pohybujú neusporiadane a ich magnetické polia sa navzájom rušia, teda celý atóm je navonok magneticky neutrálny. V permanentných magnetoch sa pohybujú elektróny rovnakým zmyslom v usmernených rovinách okolo jadra atómu. Každý z nich sa stane elementárnym magnetom. Účinky sa spočítajú a celá látka sa stane zdrojom magnetického poľa. Permanentný magnet si ponecháva smer prúdenia elektrónov v atómoch, ktorý im vnútilo magnetické pole iného magnetu. Magnetické polia permanentného magnetu alebo vodiča prúdu sú teda úplne rovnakými magnetickými poľami.
Magnetické pole vzniká v každom prostredí. Mechanickými účinkami však pôsobí len na niektoré látky, napríklad železo alebo nikel, tieto látky nazývame feromagnetickými; alebo na iné magnetické pole. Feromagnetickými látkami sú aj zliatiny niektorých prvkov, napríklad veľmi dobré feromagnetické vlastnosti má Heuslerova zliatina mangánu a hliníka alebo mangánu a medi. Dobrou feromagnetickou látkou, z ktorej sa napríklad vyrábajú transformátorové plechy, je železo s prímesami kremíka, fosforu, síry, uhlíka a mangánu.
Látky, v ktorých sa úplne nerušia elementárne magnety v atómoch, nazývame paramagnetickými látkami, napr. vzduch. Tieto látky prakticky nevyvolávajú zmenu vonkajšieho magnetického poľa.
Látky, v ktorých sa úplne rušia elementárne magnety v atómoch sú diamagnetické látky, napríklad bizmut. Vonkajšie magnetické pole nemôže meniť polohu atómov v nich, mení len obehy elektrónov, pričom sa spotrebuje práca. Príčinou je zoslabenie vonkajšieho magnetického poľa.
Vlastnosti magnetického poľa.
Pri vložení tyčového magnetu medzi železné piliny sa ich najviac zachytí na koncoch tyče (obr. 1). Tieto miesta s najsilnejšími účinkami nazývame magnetické póly. Spojnica pólov sa nazýva magnetická os. Miesto, na ktorom sa magnetické účinky neprejavujú sa nazýva neutrálna os. Pól, ktorý sa pri pohyblivom magnete stavia do smeru zemského severu, je severný pól, označuje sa S alebo +, druhý pól je južný, označuje sa J alebo -.
Ak priblížime k jednému magnetu iný magnet, pôsobí medzi nimi príťažlivá alebo odpudivá sila. Príťažlivá sila vzniká medzi dvomi nesúhlasnými pólmi (S-J) a odpudivá vzniká medzi súhlasnými pólmi (S-S alebo J-J). Príťažlivou silou pôsobí magnet aj na nezmagnetizovanú feromagnetickú látku. Je to preto, lebo feromagnetická látka sa v magnetickom poli tiež zmagnetizuje v smere pôvodného magnetického poľa a tak sa vedľa seba dostanú dva nesúhlasné póly obidvoch látok. Feromagnetická látka zostáva v magnetickom stave aj po zániku vonkajšieho poľa. Tento zvyškový magnetizmus je remanentným magnetizmom. Niektoré látky však aj po zániku vonkajšieho poľa nestrácajú svoj nadobudnutý magnetizmus a stávajú sa permanentným magnetom, ako napríklad kalená oceľ.
Každý zdroj magnetického poľa má vždy najmenej dva magnetické póly, teda na rozdiel od elektrického poľa nikdy nemôže existovať len jedno magnetické množstvo. Preto aj rozdelením jedného magnetického zdroja na dva budú obe mať dva magnetické póly.
Magnetické pole sa znázorňuje siločiarami. Siločiary z magnetu vystupujú v mieste kladného magnetického náboja, v magnete však pokračujú. Magnetické siločiary sú uzavreté, nikde nezačínajú ani nekončia a prechádzajú celým magnetom.
Hoci permanentné magnety a elektromagnety vytvárajú rovnaké magnetické pole, elektromagnety majú oproti permanentnými isté výhody. Napríklad veľkosť magnetického poľa možno ľahko zmeniť zmenou magnetizačného prúdu, zmeniť polaritu magnetu zmenou smeru prúdu a pod.
Magnetické pole vodiča prúdu.
Okolo vodiča, cez ktorý prechádza prúd, vzniká magnetické pole, ktoré sa znázorňuje siločiarami majúcimi tvar kružníc či elíps. Ich smer závisí od smeru prúdu tečúceho cez vodič. K určeniu smeru siločiar sa využíva Ampèrovo pravidlo pravej ruky: Ak zovrieme vodič prúdu do pravej ruky tak, aby palec ukazoval smer prúdu, konce 
prstov udávajú smer siločiar magnetického poľa. O prítomnosti magnetického poľa v okolí vodiča sa je možné presvedčiť priblížením magnetky k vodiču. Ak ju postavíme kolmo na vodič, pootočí sa jej severný koniec v magnetickom poli do smeru magnetických siločiar (obr. 2), ak ju postavíme rovnobežne s vodičom prúdu, vychýli sa podľa Ampérovho pravidla pravej ruky. Nikdy sa však nevychýli o celých 180°, pretože na ňu pôsobí aj magnetické pole Zeme.
Valcová cievka so závitmi v tesnej blízkosti seba má pri prechode prúdu vnútri cievky homogénne pole. Smer tohto poľa určíme podľa pravidla pravej ruky: Ak uchopíme cievku do dlane tak, že prsty ukazujú smer prúdu jednotlivými závitmi, vystretý palec udáva serverný pól cievky.
Základné veličiny magnetického poľa.
Magnetické napätie.
Základná veličina magnetického poľa – magnetické napätie sa vytvára elektrickým prúdom. Zvyšovať magnetické napätie je tak možné zvyšovaním veľkosti prúdu vo vodiči, okolo ktorého magnetické pole vzniká. Magnetické pole však možno ovplyvniť nielen zmenou veľkosti prúdu, ale aj priblížením ďalšieho vodiča prúdu. Magnetické napätie Um na určitej dráhe je teda dané súčtom veľkostí prúdov všetkých vodičov ohraničených touto dráhou.
Pri konštantnom prúde I a počte vodičov N bude platiť: formula_1 (A;A)
Počet vodičov N je bezrozmerné číslo, teda jednotkou magnetického napätia je ampér (A). Základná definícia magnetického napätia teda znie:
Magnetické napätie sa inak nazýva aj prietokom prúdu alebo aj budením. Magnetické napätie je skalárna veličina.
Intenzita magnetického poľa.
Intenzita magnetické poľa H vyjadruje mieru sily, ktorá pôsobí v určitom mieste poľa na zanedbateľne veľký objem feromagnetickej látky alebo na myslený magnetický náboj. V elektrostatickom poli sa intenzita rovná formula_2, intenzita magnetického poľa analogicky bude: formula_3 (Am−1; A, m) kde NI je magnetické napätie a l je dĺžka magnetickej siločiary.
Z tejto rovnice možno vyjadriť vzťah, ktorý sa nazýva zákon celkového prúdu alebo zákon prietoku:
formula_4 (A; Am−1, m). V okolí vodiča s prúdom I bude vo vzdialenosti a od vodiča rovnaká intenzita magnetického poľa na každej siločiare s polomerom a: formula_5 (obr. 3)
Jednotkou intenzity magnetického poľa je Am−1, to je pomer jednotky magnetického napätia a jednotky dĺžky. Ide však o veľmi malú jednotku, pretože pri prúde 1A a vzdialenosti bude intenzita poľa iba 0,159 Am−1. Intenzita mag. poľa je vektorová veličina, okrem veľkosti má aj svoj smer, ktorý je vyjadrený smerom magnetickej siločiary. Najsilnejšie pole je v blízkosti povrchu vodiča, so vzdialenosťou klesá, vo veľkej vzdialenosti je intenzita zanedbateľná. Nulová je teoreticky až v nekonečnej vzdialenosti od vodiča.
Magnetická indukcia a permeabilita.
Magnetická indukcia B súvisí s intenzitou magnetického poľa. Vyjadruje počet magnetických siločiar, ktoré pripadajú v danom prostredí na jednotku plochy. Ak je prechod cez rozhranie kolmý, indukcia nezávisí od prostredia, tým sa od intenzity líši. Medzi magnetickou indukciou a intenzitou poľa platí vzťah: formula_6 (T; Hm−1, Am−1). Jednotkou mag. indukcie je tesla T.
1 Tesla je veľmi veľká indukcia, pretože do úvahy sa berie jednotková plocha , čo je pomerne veľká plocha vzhľadom na konkrétne prípady magnetických polí. V praxi sa vyskytujú polia s maximálnou indukciou 2,5T, rádove od 0,001T po 1,8T.
Veličina formula_7 je permeabilita prostredia. Pre diamagnetické a paramagnetické prostredia je konštantná, ale vo feromagnetickom prostredí sa mení v závislosti od intenzity magnetického poľa. Jednotka permeability je Hm−1. Permeabilita vákua a približne aj vzduchu: formula_8. Permeabilitu dostaneme zo vzťahu formula_9, kde formula_10 je relatívna permeabilita a udáva, koľkokrát je absolútna permeabilita prostredia väčšia ako permeabilita vákua. Je bezrozmerná. Je to skalárna fyzikálna veličina, vyjadrujúca magnetickú polarizovateľnosť (magnetickú „vodivosť“, priestupnosť pre magnetické pole) prostredia, v ktorom je magnetické pole vytvorené.
Magnetická polarizácia.
Magnetická polarizácia (J) je rozdiel medzi magnetickou indukciou vo feromagnetickej látke B a vo vákuu Bo. Jednotka Tesla [T].
Magnetický tok, vodivosť a odpor.
Veličina poľa, ktorá udáva celkový počet siločiar v uvažovanom priestore je magnetický tok, označuje sa formula_11. Zdrojom toku je celkové magnetické napätie, čím viac siločiar pretlačí napätie magnetickým obvodom s prierezom S, tým bude magnetický tok väčší. Veľkosť toku závisí aj od strednej dĺžky obvodu l, teda čím kratší je obvod, tým je tok väčší. Magnetický tok závisí aj od magnetickej vodivosti materiálu k. formula_12. Ak k predstavuje permeabilitu, odvodí sa z toho vzorec formula_13 (Wb; T, m2). Jednotkou magnetického toku je weber Wb. Ide o relatívne veľkú jednotku, ak v obvode indukcia dosiahne hodnotu od 1 do 2T, magnetický tok bude rádove 10−4 až 10−1Wb.
Magnetický tok závisí priamo úmerne od magnetického napätia a nepriamo úmerne od magnetického odporu. Magnetický odpor: formula_14 (H−1; Hm−1, m, m2)
Magnetická vodivosť: formula_15 (H; Hm−1, m, m2)

</doc>
<doc id="87345" url="https://sk.wikipedia.org/wiki?curid=87345" title="Elektrická sila">
Elektrická sila

Elektrická sila je sila, ktorou elektrické pole (a teda väčšinou teleso či častica s elektrickým nábojom, ktoré/-á toto pole vytvára) pôsobí na (iné) teleso alebo časticu s elektrickým nábojom. Teleso alebo častica s elektrickým nábojom sa dá označiť aj ako elektricky nabité teleso alebo častica. Elektrická sila je vektorová veličina.
Elektrická sila medzi dvomi nabitými telesami s opačným nábojom (+ -) je "príťažlivá", medzi dvoma nabitými telesami s rovnakým nábojom (+ + alebo - -) je "odpudivá".
Rozlišuje sa napr. elektrostatická sila (pozri nižšie) a elektrodynamická sila.
Elektrostatická sila.
Elektrostatická sila je názov elektrickej sily v tých špeciálnych prípadoch, keď sa vyššie spomínané telesá alebo častice nemenia v čase (t.j. najmä sa nepohybujú), t.j. elektrostatická sila je elektrická sila v elektrostatickom poli. 
Coulombova sila je názov elektrostatickej sily v tých špeciálnych prípadoch, keď na seba pôsobia dva bodové náboje. Coulombova sila sa počíta pomocou tzv. Coulombovho zákona, ktorého skalárny (t.j. zjednodušený) zápis je takýto:
 formula_1, 
kde "F" je Coulombova sila (presnejšie: veľkosť Coulombovej sily), "q"1 a "q"2 sú bodové náboje telies, "r" je ich vzdialenosť, ε je permitivita prostredia.
Veľkosť Coulombovej sily teda závisí od veľkosti nábojov, vzdialenosti telies a prostredia medzi nimi.

</doc>
<doc id="87347" url="https://sk.wikipedia.org/wiki?curid=87347" title="Nava">
Nava

Nava alebo nao je stredoveký typ plachetnice. Konštrukčne nadväzuje na obchodné lode v Stredomorí z 12.–14. storočia. Je príbuzná s karakou.

</doc>
<doc id="87353" url="https://sk.wikipedia.org/wiki?curid=87353" title="Adícia">
Adícia

Adícia môže byť:

</doc>
<doc id="87360" url="https://sk.wikipedia.org/wiki?curid=87360" title="Monotremata">
Monotremata



</doc>
<doc id="87361" url="https://sk.wikipedia.org/wiki?curid=87361" title="Prototheria">
Prototheria



</doc>
<doc id="87385" url="https://sk.wikipedia.org/wiki?curid=87385" title="Licto (sopka)">
Licto (sopka)

Licto je názov skupiny troskových vulkanických kužeľov, nachádzajúcich sa v Ekvádore, asi 25 km juhovýchodne od mesta Riobamba a pri severnom okraji mesta s rovnakým názvom - Licto.
Tri andezitovo-bazaltové sa nazývajú Tulabg (3 336 m), Bellavista (3 113 m) a Licto. Jedine Bellavista je tvorená prevažne andezitmi, zvyšné dva sú mix andezitov a bazaltov. Vek poslednej erupcie nie je známy, ale odhadovaný je na holocén, kvôli zachovalej morfológii kužeľov.

</doc>
<doc id="87394" url="https://sk.wikipedia.org/wiki?curid=87394" title="Sangay">
Sangay

Sangay je názov aktívnej sopky v Andách na juhu Ekvádora. Sopka počas posledných storočí často eruptovala.
5 230 m vysoký, prevažne andezitový stratovulkán je na vrchole permanentne zaľadnený. Sopka stojí na základoch staršej kaldery tvaru podkovy, súčasná podoba sa vyformovala pred približne 14 000 rokmi. Sangay je zalesnený len z východu, ostatné strany sú bez porastu a pokryté popolom pochádzajúcim z početných lahárov. Prvá zaznamenaná erupcia pochádza z roku 1628. Ďalšie erupcie boli zazanamenané v dvoch sériách v rokoch 1728 - 1916 a 1934-2007. Častá eruptívna činnosť vyvoláva neustále zmeny v morfológii krátera sopky.

</doc>
<doc id="87405" url="https://sk.wikipedia.org/wiki?curid=87405" title="Muttaburrasaurus">
Muttaburrasaurus

Muttaburrasaurus bol 7 m dlhý mohutný bylinožravý dinosaurus zo skupiny Ornithopoda. Známy je z nekompletných pozostatkov troch jedincov zahrňujúcich lebku. Žil pred približne 110 až 105 miliónmi rokov na území dnešnej Austrálie.
Opis.
Muttaburrasaurus predstavoval štvornohé zviera schopné vztýčenia a chôdze (prípadne behu) na zadných končatinách. Mal nízku lebku s kosteným oblúkom nad nozdrami, na ktorý sa za života mohol upínať kožený vak slúžiacu vďaka jeho nafukovanie na vydávanie hlasitých zvukov, alebo na predvádzanie sa. Zuby boli ostré, uspôsobené na sekanie rastlinnej potravy (na rozdiel od zubov iguanodona, ktoré boli uspôsobené na rozomieľanie rastlinnej potravy). Niektoré štúdie dokonca u tohto dinosaura predpokladajú čiastočnú mäsožravosť. Predné končatiny boli kratšie a slabšie než zadné, s pohyblivým malíčkom a troma prostrednými prstami spojenými dokopy, čo bolo zrejme adaptáciou na chodenie nielen u mutaburrasaura, ale u mnohých iných veľkých ornitopodov. Či tento rod disponoval veľkým bodákovitým pazúrom na palci, podobným ako napr. Iguanodon, nie je pre nekompletnosť pozostatkov známe.
Klasifikácia.
So zaradením rodu Muttaburrasaurus sú od jeho objavenia až dodnes problémy. Považovaný bol za príbuzného prakticky každej podskupiny ornitopodov, od primitívnych tescelosaurov po hadrosaury. Veľkosťou a niektorými znakmi zodpovedal zástupcom Camptosauridae (napr. rodu Camptosaurus). Disponoval však početnými veľmi primitívnymi znakmi. Pravdepodobne tak predstavoval nezávislú vývojovú líniu austrálskych primitívnych iguanodontov, ktoré prispôsobením sa podobnému životnému štýlu ako kamptosaury druhotne získali mnohé im podobné črty. V prípade muttaburrasaura tak išlo o akúsi obdobu tenontosaura, ktorý tiež pravdepodobne predstavoval primitívneho iguanodonta dorastajpceho do rozmerov kamptosaura. 
Ďalšou možnosťou je, že mal vývojovo blízko ku dvakrát menšiemu austrálskemu rodu Atlascopcosaurus.

</doc>
<doc id="87409" url="https://sk.wikipedia.org/wiki?curid=87409" title="Damanovité">
Damanovité

Damanovité (lat. "Procaviidae", "Hyracidae") je jediná recentná čeľaď damanov. Všetky recentné rody z tejto čeľade sa po slovensky volajú daman.
Charakteristika.
Damany sú malé, zavalité zvieratá s veľmi krátkym chvostom. Sú veľké asi ako mačka, väčšina damanov dosahuje dĺžku 30 70 cm a váži okolo 2 – 5 kg. Hoci tvarom pripomínajú králiky, geneticky sú viac príbuzné s kopytníkmi. Fenickí moreplavci dokonca považovali králiky žijúce na Pyrenejskom polostrove za damany a pomenovali ho אי שפנים (ʾî šəpānîm), čo znamená krajina damanov. Toto pomenovanie prešlo do latinčiny ako „Hispánia“ a ako základ mena tohto územia sa používa dodnes. Aj veľa králikov opisovaných v biblii sú damany, pretože prví prekladatelia nemohli pomenovať zviera, ktoré vtedy bolo v Európe neznáme. 
Vyskytujú sa v Afrike a na Strednom východe. Žijú na skalách, niektoré druhy na stromoch. 
Majú krátke končatiny, na predných končatinách majú 4 a na zadných 3 prsty, zakončené nechtovitými kopýtkami. Na kopýtka našľapujú iba v behu, inak sa pohybujú po mäkkých vankúšikoch na chodidlách. Vankúšiky na chodidlách im zvlhčujú výlučky žliaz, aby sa zvýšila ich priľnavosť k podkladu. Po strmých skalách lezú dobre vďaka spomenutým výlučkom a protistojným palcom na zadných nohách. 
Zaujímavosťou sú stále dorastajúce horné rezáky, ktoré tvoria akési kly.
Damany zdieľajú niekoľko charakteristík primitívnych placentálnych cicavcov, majú slabo vyvinutú schopnosť termoregulácie, preto sa rady vyhrievajú na slnku alebo sa túlia k sebe navzájom. Na rozdiel od ostatných bylinožravcov nemajú dobre vyvinuté rezáky a rastliny musia odhrýzať pomocou stoličiek. Sú však prispôsobené na trávenie rastlinnej potravy, majú zložitý dvojkomorový žalúdok a dve slepé črevá, ktoré hostia symbiotické baktérie, pomáhajúce tráviť celulózu.
Pretože majú výkonné obličky, potrebujú málo vody. 
Systém.
Čeľaď damanovité ("Procaviidae"):

</doc>
<doc id="87411" url="https://sk.wikipedia.org/wiki?curid=87411" title="Dugongidae">
Dugongidae



</doc>
<doc id="87412" url="https://sk.wikipedia.org/wiki?curid=87412" title="Halicoridae">
Halicoridae



</doc>
<doc id="87413" url="https://sk.wikipedia.org/wiki?curid=87413" title="Lamantínovité">
Lamantínovité

Lamantínovité ("Manatidae" alebo "Trichechidae") je čeľaď z radu sirény.
Charakteristika.
Sú to veľké, vodné, takmer bezsrsté, bylinožravé morské a sladkovodné cicavce. Dlhé sú 3-4 m, ťažké 500 – 1500 kg. Telo je robustné a oválne v priereze. Farba je sivá až hnedastá. Oči a uši sú veľmi malé. Pohybujú sa lenivo. Jediné mláďa, ktoré sa rodí v skrytých lagúnach, vie ihneď plávať. 
Dnes žijú v tropickom a subtropickom Atlantiku pri pobreží a v riekach.
Vznikli asi z dugongovitých v neskorom eocéne alebo na začiatku oligocénu, podčeľaď Trichechinae sa prvýkrát objavila v miocéne.

</doc>
<doc id="87414" url="https://sk.wikipedia.org/wiki?curid=87414" title="Dugong">
Dugong



</doc>
<doc id="87415" url="https://sk.wikipedia.org/wiki?curid=87415" title="Lamantín">
Lamantín



</doc>
<doc id="87417" url="https://sk.wikipedia.org/wiki?curid=87417" title="Manatidae">
Manatidae



</doc>
<doc id="87418" url="https://sk.wikipedia.org/wiki?curid=87418" title="Trichechidae">
Trichechidae



</doc>
<doc id="87419" url="https://sk.wikipedia.org/wiki?curid=87419" title="Proboscidea">
Proboscidea

Proboscidea je latinská taxonomická jednotka. Môže to byť:

</doc>
<doc id="87421" url="https://sk.wikipedia.org/wiki?curid=87421" title="Kopytníky">
Kopytníky

Kopytníky je súhrnné označenie pre nepárnokopytníky a párnokopytníky, alebo ojedinele v širšom zmysle synonymum pre unguláty.
Hoci nepárnokopytníky a párnokopytníky nie sú bližšie príbuzné, majú sekundárne niekoľko spoločných znakov (napríklad kopytá).

</doc>
<doc id="87423" url="https://sk.wikipedia.org/wiki?curid=87423" title="Vyšehrad (stanica pražského metra)">
Vyšehrad (stanica pražského metra)

Vyšehrad je stanica metra v Prahe, nachádzajúca sa v rovnomennej štvrti na predmostí Nuselského mosta. Otvorená bola pod názvom Gottwaldova 9. mája 1974.
Charakteristika stanice.
Stanica je povrchová, postavená pod vozovkou magistrály, ležiacej na Nuselskom moste, je vybudovaná tak, aby podopierala vrchnú cestu. Na rozdiel od väčšiny ostatných staníc má táto z dôvodu vyústenia z Nuselského mosta bočné nástupište, čo si vynútilo stavbu priľahlého podchodu. Výstupy vedú priamo do parku okolo stanice, ku Kongresovému centru a k hotelu Corinthia. Z bočných stien stanice je cez Nuselské údolie vidieť panorámu Prahy, od hradu z jednej strany po Strašnice z druhej strany. Táto stanica patrila k najmenej nákladným, stála 43 miliónov Kčs. Od Vyšehradu je stanica vzdialená asi 5 minút cesty.

</doc>
<doc id="87428" url="https://sk.wikipedia.org/wiki?curid=87428" title="Pražského povstání (stanica pražského metra)">
Pražského povstání (stanica pražského metra)

Pražského Povstání je stanica metra v Prahe, nachádzajúca sa na trase C, na úseku I.C. Pre verejnosť bola otvorená 9. mája 1974. Nachádza sa pod ulicou Na Pankráci.
Charakteristika stanice.
Stanica je hĺbená, postavená v otvorenej jame, zastrešená prefabrikovanými nosníkmi. Je 275,3 metrov dlhá a nachádza sa 8 m pod zemou. Nástupište je podopierané dvoma stĺpmi, ktoré sú umiestnené pri výstupe zo stanice - podopierajú totiž kolektor inžinierskych sietí. Z nástupišťa von vedie jedno pevné schodisko do podzemného vestibulu, ktorý má niekoľko ďalších výstupov priamo na povrch, na námestie Hrdinov a k ulici Na Pankráci. Za stanicou smerom ku stanici Háje je slepá koľaj (tzv. jaskyňa), ktorá slúži ako odstavná koľaj. Smerom ku stanici Vyšehrad je zriadená koľajová spojka umožňujúca obrat vlakov idúcich z obidvoch smerov. Obkladom stanice sú rôzne mramorové dosky - tmavo šedé a biele. Stanica bola postavená v rokoch 1969 - 1974 za cenu 110,4 miliónov Kčs.

</doc>
<doc id="87429" url="https://sk.wikipedia.org/wiki?curid=87429" title="Septimius Severus">
Septimius Severus

Septimius Severus (* 11. apríl 145 – † 4. február 211) bol rímskym cisárom, zakladateľom dynastie Severovcov. Vládol v rokoch 193 – 211. Stal sa tiež prvým cisárom antického Ríma, pôvodom z Afriky.
Pôvod.
Septimius Severus sa narodil v meste Leptis Magna v severoafrickej provincii "Africa proconsularis". Severov otec bol Publius Septimius Geta a bol púnskeho pôvodu. Severova matka bola Fulvia Pia, pochádzala po predkoch z Itálie a patrila do starého rímskeho plebejského rodu Fulviovcov, ku ktorému patrili mnohé významné osobnosti Rímskej republiky. Členovia fulviovskej rodiny spolupracovali s bratmi Gracchovcami. Pôvod rodiny bol v latinskom meste Tusculum.
Cisárov život.
Severus dosiahol významný post ako miestodržiteľ hornej Pannónie ("Pannonia Superior"). Medzitým v Ríme zavraždili Commoda a aj mierumilovného cisára Pertinaxa, ktorý nevyhovoval prétoriánom. Prétoriáni potom vyhlásili pre Rím hanebnú dražbu o cisársky trón, pričom ju vyhral Didius Julianus, bohatý politik známy svojim zhýralým životom. Na východe, v Sýrii vojaci vyhlásili za cisára Pescennia Nigra, ktorý však otáľal prísť do Ríma a radšej sa venoval radovánkam a luxusnému cisárskemu životu v Antiochii. To využil Severus, ktorý sa v meste Carnuntum vyhlásil za cisára a okamžite s vojakmi tiahol do Itálie. Všade kde prišiel ho radostne vítali ako osloboditeľa, nakoľko ľud aj senát boli proti Iulianovi. Keď sa už blížil k Rímu, Iuliana zradili prétoriáni, ktorým nebol schopný zaplatiť čo im sľúbil a tak ho zabili. Podľa iných názorov ho odstránili senátori. Severus tak vošiel do mesta, pričom ho ľud radostne privítal. Potom si cisár dal rozostaviť všetkých prétoriánov pod zámienkou, že im chce poďakovať, ale obkľúčili ich panónski legionári a Severus prétoriánov zbavil hodnosti vojakov za zradu cisára Pertinaxa a hanebnému kupčeniu s cisárskym titulom a zanedbanie ochrany cisára, ktorý si už od nich titul kúpil. Za prétoriánov potom určil najlepších rímskych legionárov z Panónie. Senátu aj ľudu sľúbil že bude vládnuť podľa vzoru Marca Aurelia a Pertinaxa, dokonca prijal aj tieto mená. Tak si teda získal náklonnosť senátu a ľudu. Senátorom potvrdil ich práva a pre ľud usporiadal veľkolepé hry. Potom vytiahol cisár proti Nigrovi, rýchlo prešiel do Anatólie, tu ho aj porazil, postúpil až do Sýrie a v rozhodujúcej bitke mu uderil poslednú porážku. Niger ešte počas bitky utiekol, ale bol zadržaný v Bithýnii, keď chcel prejsť do Európy a následne bol popravený. Potom kapitulovali všetky Nigrove mestá, pričom Severus odňal všetky práva mestám Bysantion a Antiochii, ktoré najdlhšie Nigra podporovali. Výsady im vrátil až Caracalla. Ešte počas vojny s Nigrom Severus udelil hodnosť caesara britskému guvernérovi Clodiovi Albinovi, ktorý mal veľké bohatstvo a moc. Severus sa takto uistil, aby bol k nemu Albinus lojálny. Ale keď sa zbavil Nigra, Albinus mu bol iba prekážka a tak k nemu poslal vrahov, no tí boli neúspešní. Albinus sa preplavil do Gálie, no tu bol Severom pri Lugdune (Lyon) porazený. Severus bol vynikajúcim organizátorom a vojvodcom, a preto sa nemožno čudovať, že si s Albinom a jeho légiami poradil celkom rýchlo. Potom začal prenasledovať všetkých Albínových aj Nigrových prívržencov, vraždil ich a zabavoval ich majetky. Dokonca aj zaslepený bohatstvom vraždil veľa nestranných aristokratov a odôvodňoval to tým že stranili proti nemu, hoci to nebola pravda. Severus sa potom rozhodol zvýšiť svoju slávu titulom dobyvateľa a tak napadol v Mezopotámii štát Artai, ktorý stranil Nigrovi. Mesto Artai sa mu však dobyť nepodarilo a tak sa rozhodol vrátiť sa do Ríma, ale jeho flotilu vietor zahnal na pobrežie Partskej ríše, kde potom porazil vojská kráľa Vologaisa V. a dokonca vyplienil hlavné mesto Ktésifón. Tak Rimania nadobudli obrovské bohatstvo orientu, zároveň potvrdili slabosť Partskej ríše, ktorá bola v hlbokom úpadku a zanedlho sa aj rozpadla. Proti Severovi sa postavil aj prétoriánsky prefekt Plautianus, ktorý taktiež pochádzal z Afriky a Severus si ho veľmi vážil, poznali sa už dlho a Plautianova dcéra bola vydatá za Caracallu. Plautianus však zatúžil po cisárskom titule a tak nahovoril jedného sebe oddaného prétoriána aby vošiel do Severovej izby pod zámienkou že mu nesie tajnú správu a tu ho zabil. Ale vojak o zámere cisárovi všetko povedal, ten mu spočiatku nechcel veriť, no vojak mu povedal, že zavolá Plautiana s tým že sa plán podaril a uvidí jeho reakciu. A skutočne Plautianus vtrhol do izby kde si myslel že nájde mŕtveho Severa, no bol zatknutý a našli mu pod šatami pancier, čím sa zároveň usvedčil a na pokyn prítomného Caracallu ho popravili. Caracalla svoju ženu potom vyhnal na Sicíliu. Potom sa Severus aj so svojimi synmi Caracallom a Getom vybral do Británie, kde zaútočili na Rimanov Piktovia. Tu Rimania prenikli hlboko za Hadriánov val a zničili veľa slobodných britských kmeňov. Ale Severus v roku 211 v meste Eburacum (York) podľahol chorobe. Dokonca sa hovorí, že Caracalla huckal jeho lekárov, aby ho prestali ošetrovať, nakoľko sa chcel zmocniť čo najskôr vlády. Vládli po ňom jeho synovia Caracalla a Geta. Umierajúci panovník im vraj dal túto radu: "Udržujte medzi sebou svornosť, obohacujte vojakov a o nič iného sa nestarajte!" Severus mal za manželku Iuliu Domnu, ktorá bola pôvodom Sýrčanka, možno Arabka. S ňou mal aj svojich synov. Severus sa za svojho života preslávil množstvom víťazstiev, tak ako iba máloktorý iný cisár.
Severove reformy.
Počas trvania svojej vlády uskutočnil Septimius Severus celý rad reforiem. Veľké výdaje štátu ho priviedli k tomu, že začal zdaňovať mestské obce a tvrdo vymáhal dane. Veľký efekt to ale neprinieslo, a tak sa Severus uchýlil k znehodnocovaniu meny. Mnoho jeho reforiem sa týkalo armády. Zrušil výnimočné postavenie prétoriánskej gardy, neobnovil ho ani vtedy, keď gardu nanovo sformoval z príslušníkov panónskych légií. Navyše všetkým vojakom v armáde, aj keď to neboli pôvodom Rimania, povolil dôstojníckou hodnosť. Tým sa na jednej strane armáda posilnila, ale na druhej strane začal proces jej barbarizácie a provincializácie. Potom ešte vydal zákon, ktorým vojakom formálne povolil ženiť sa a zakladať rodiny, dovolil im žiť aj s manželkami pri pohraničných táboroch, kde dostali pridelenú pôdu.
Zaujímavosť.
Ako cisár mal Septimius Severus právo vyhlasovať ľudí za bohov. Za boha vyhlásil okrem iných cisára Commoda, známeho svojimi výstrednosťami. Severus mal veľký rešpekt pred cudzími božstvami a je pravdepodobné, že medzi nimi uctieval aj podobizeň Krista.

</doc>
<doc id="87431" url="https://sk.wikipedia.org/wiki?curid=87431" title="Pankrác (stanica pražského metra)">
Pankrác (stanica pražského metra)

Pankrác (do roku 1990 Mládežnická) je jedna zo staníc pražského metra. Nachádza sa na linke C medzi stanicami Pražského povstání a Budějovická. Bola otvorená ako jedna z prvých, a to 9. mája 1974 pod názvom "Mládežnická". Súčasný názov dostala v roku 1990.
Charakteristika stanice.
Stanica Pankrác sa nachádza pod ulicou Na Pankráci. Je hĺbená, založená v jame hlbokej 17 metrov. Stanica je ale hlboko iba . Pankrác má jeden výstup s jedným vestibulom umiestneným priamo nad nástupišťom a spojeným eskalátorovými tunelmi vedúcimi priamo zo stredu nástupišťa. Je obložená mramorovými doskami, dlažba je z iných kameňov. Výstavba stanice medzi rokmi 1967 a 1974 stála iba 80 miliónov Kčs.
Budúcnosť stanice.
Stanica Pankrác sa má po vybudovaní plánovanej linke D stať prestupnou stanicou. V skorších dobách (80. a 90. roky 20. storočia) bolo zamýšľané ešte aj zavedenie linky E, vďaka čomu by vznikla prvá stanica pražského metra, kde by sa krížili tri linky. Pre toto usporiadanie by musel byť zvolený iný spôsob pôdorysu stanice, ako klasický systém dvoch nad sebou umiestnených a prestupovou chodbou prepojených nástupíšť. Jednotlivé linky by sa museli nachádzať bližšie pri sebe, napríklad aj na jednom nástupišti. Táto zmena by sa však pravdepodobne nedotkla nástupišťa linky C, ktoré by zostalo zachované (výnimkou sú samozrejme vyústenia prípadných prestupových chodieb).

</doc>
<doc id="87435" url="https://sk.wikipedia.org/wiki?curid=87435" title="Medzinárodný trestný tribunál pre Rwandu">
Medzinárodný trestný tribunál pre Rwandu

 Medzinárodný trestný tribunál pre Rwandu (MTTR) (po anglicky "International Criminal Tribunal for Rwanda" (ICTR), po francúzsky "Tribunal Pénal International pour le Rwanda" (TPIR)) bol zriadený na základe rezolúcie Bezpečnostnej rady OSN č.955 z r.1994, ako reakcia na genocídu v Rwande v priebehu 100 dní v roku 1994. Účelom zriadenia MTTR je prispieť k procesu národného mieru v Rwande a k jeho udržaniu v tejto oblasti. Sídlo MTTR sa nachádza v Arushi (Tanzánia).
Zloženie.
MTTR sa skladá z troch senátov a jedného odvolacieho senátu, ktoré pozostávajú zo 16 stálych sudcov a 9 ad litem sudcov, ktorí sú volení Valným zhromaždením OSN na obdobie 4 rokov (stáli sudcovia s možnosťou opätovného znovuzvolenia).
Pôsobnosť.
Medzinárodný trestný tribunál pre Rwandu má právomoc trestne stíhať osoby, zodpovedné za vážne porušenia medzinárodného humanitárneho práva spáchané na území Rwandy alebo občanmi Rwandy na území susedných štátov v období od 1.1.1994 do 31.12.1994. 
Týmito sú: 
Jurisdikcia MTTR vo vzťahu k národným súdom je podobne ako u Medzinárodného trestného tribunálu pre bývalú Juhosláviu "konkurujúca". MTTR je národným súdom nadradený a v ktoromkoľvek štádiu konania ich môže požiadať, aby bola vec podrobená jeho právomoci.
Konanie.
Vyšetrovanie sa začína na podnet prokurátora "ex officio" alebo na jeho podnet na základe informácií z akýchkoľvek zdrojov, najmä od vlád, orgánov OSN, vládnych a mimovládnych organizácií. Prokurátor je oprávnený vypočúvať podozrivých, obete a svedkov, zhromažďovať dôkazy a vykonávať vyšetrovanie na mieste. Obvinený má právo na spravodlivé a verejné konanie, platí zásada prezumpcie neviny. Súd po vykonanom dokazovaní vyhlasuje rozsudok a ukladá tresty, najprísnejší trest je trest odňatia slobody na doživotie. Tresty sa vykonávajú v niektorom zo štátov, ktorý Bezpečnostnej rade OSN oznámil svoju vôľu prijať osoby odsúdené MTTR. Svoju činnosť mal MTTR ukončiť do r. 2011.

</doc>
<doc id="87437" url="https://sk.wikipedia.org/wiki?curid=87437" title="Tuojiangosaurus">
Tuojiangosaurus

Tuojiangosaurus bol 7 m dlhý bylinožravec zo skupiny stegosaurov (Stegosauria). Známy je z dvoch nie celkom kompletných kostier. Žil pred 160 až 155 miliónmi rokov na území dnešnej Číny. Jediný druh je Tuojiangosaurus multispinus.
Opis.
Rod Tuojiangosaurus je zatiaľ najväčším a najlepšie známym ázijským zástupcom Stegosauria. Vážil približne 2 500 kg pri výške na úrovni bedier presahujúcej dva metre. Podobne ako iné rody tejto skupiny sa vyznačoval malou, nízkou hlavou s bezzubým zobákom a malými zubami v čeľustiach, oblúkovitým chrbtom, mohutne stavaným telom, stĺpovitými končatinami a dlhým chvostom. Chrbtom sa zástupcom rodu Tuojiangosaurus tiahli dva rady špicatých kostených platní stojacich vertikálne, kým svalnatý chvost bol opatrený dvoma pármi dlhých tŕňov, predstavujúcich nebezpečnú zbraň. Jeden pár plochých tŕňov chránil plecia tohto dinosaura. Je pravdepodobné, že krk a trup chránili malé kostené hrbole.
Spôsob života.
Tuojiangosaurus bol prispôsobený na spásanie prízemnej vegetácie. Hlavu nosil pravdepodobne menej než pol metra nad zemou. Predstavoval zrejme zviera žijúce samotársky alebo v malých skupinkách, keďže na rozdiel od niektorých iných skupín dinosaurov (Ceratopsidae, Ornithopoda, mnohé sauropódy) nepoznáme nič, čo by nasvedčovalo skupinovému životu niektorého zástupcu skupiny Stegosauria. Napriek samotárskemu spôsobu života sa nemusel obávať dravých dinosaurov, ktoré žili po jeho boku (napr. Monolophosaurus, Sinraptor). V prípade napadnutia sa totiž vedel dobre brániť nebezpečnými tŕňmi na chvoste.
Chrbtové platne mu neslúžili na obranu. Boli krehké, plné kanálikov, nevhodné na to, aby slúžili na ochranu pred silnými pazúrmi a zubami teropódov. Ich účelom bolo pravdepodobne skôr vyžarovanie prebytočného tepla, prípadne predvádzanie sa samcov pred samicami.

</doc>
<doc id="87438" url="https://sk.wikipedia.org/wiki?curid=87438" title="Rebro">
Rebro

Rebrá (lat. "costae") sú dlhé, štíhle a zakrivené kosti, ktoré tvoria kostru hrudníka. Rebrá sú párové kosti – na každej strane hrudníka sa nachádza 12 rebier. Vpredu sa pripájajú na hrudnú kosť, vzadu na hrudné stavce – spoločne tak vytvárajú tzv. "hrudný kôš". Označujú sa rímskymi číslami I-XII v latinskom, arabskými číslami 1-12 v slovenskom názvosloví.
Každé rebro je v podstate plochá oblúkovitá kosť. 1. – 7. rebro sa na hrudnú kosť upína samostatne – "costae verae", tzv. "pravé rebrá"; 8. – 10. rebro sa upína na rebro o jednu etáž vyššie – "costae spuriae", tzv. "nepravé rebrá"; a 11. a 12. majú konce voľne uložené v svalovine – "costae fluctuantes", tzv. "voľné rebrá".
Anatómia.
Na rebre rozlišujeme dve základné časti:
Ďalej na rebre popisujeme nasledovné anatomické útvary:
1. rebro – costa prima – sa od ostatných odlišuje: je krátke, široké a ploché, s veľkým hrbolčekom. Ďalej sa na jeho hornej ploche opisuje odtlačok podkľúčnej tepny (a.subclavia) – "sulcus arteriae subclaviae", ktorý je ohraničený drsnatinami pre úpon šikmých svalov (mm.scaleni) – predného a stredného.
Osifikácia.
Rebrá v embryonálnom vývoji rastú od stavcov smerom dopredu ako chrupavkovité základy, a postupne obomykajú hrudník. Osifikácia začína už v 6. týždni vnútromaternicového vývoja, z hlavného jadra v oblasti angulus costae. Rastové platničky sú v oblasti hlavice a hrbolčeka rebra, uzatvárajú sa okolo 20. roku života.

</doc>
<doc id="87439" url="https://sk.wikipedia.org/wiki?curid=87439" title="Intenzita elektrického poľa">
Intenzita elektrického poľa

Intenzita elektrického poľa alebo elektrická intenzita je fyzikálna veličina vyjadrujúca veľkosť a smer elektrického poľa. Je definovaná ako elektrická sila pôsobiaca na teleso s kladným jednotkovým elektrickým nábojom. Označuje sa E.
Základná jednotka: volt na meter, skratka "V.m-1"
Ďalšia jednotka: newton na coulomb, skratka "N.C-1"
"Výpočet:" formula_1, kde "F" je elektrická sila, "Q0" je elektrický náboj
Veľkosť elektrického poľa v okolí bodového náboja je podľa Coulombovho zákona rovná formula_2, kde ε je permitivita prostredia elektrického poľa, "Q" je elektrický náboj, ktorý vyvolal elektrické pole, "r" je vzdialenosť od nabitého telesa.
Smer vektora elektrickej intenzity je daná smerom pôsobiacej sily. Orientácia elektrickej intenzity je daná dohovorom, že skúšobným telesom je kladne nabité teleso, a teda elektrická intenzita smeruje od telesa s kladným elektrickým nábojom k telesu so záporným elektrickým nábojom.
Ak sa nechá vektor elektrickej intenzity prechádzať Gaussovou plochou, ide o veličinu elektrický tok.
Zmena elektrickej intenzity má za následok vznik magnetického poľa, čo opisuje dynamická teória elektromagnetického poľa a ukazujú javy ako napríklad elektromagnetická indukcia.
Vyjadrenie intenzity vyplývajúcej z elektrického potenciálu homogénneho elektrického poľa medzi dvoma opačne nabitými (+,-) doskami kondenzátora. 
"Výpočet:" formula_3, formula_4 kde "U" je elektrické napätie, "d" alebo "l" je vzdialenosť medzi doskami 
["V.m-1"]

</doc>
<doc id="87442" url="https://sk.wikipedia.org/wiki?curid=87442" title="Elektrická intenzita">
Elektrická intenzita



</doc>
<doc id="87445" url="https://sk.wikipedia.org/wiki?curid=87445" title="Danzig (skupina)">
Danzig (skupina)

Danzig je americká heavy metalová skupina založená v roku 1987 v Lodi v New Jersey. 
Predstavuje v poradí tretiu (a zatiaľ poslednú) formáciu, ktorú zakladal veterán, spevák a skladateľ Glenn Danzig (ex-frontman horror-punkovej The Misfits a death-rockovej Samhain). Hudba Danzig je prepletaná temnými témami a obsahuje v sebe veľké množstvo vplyvov: blues, hard-rock, heavy metal, gotický metal, neskoršie aj industriálny metal. Napriek faktu, že väčšina videoklipov bola na MTV zakázaná prípadne odmietnutá, malá hŕtstka tých, ktoré sa dostali do rotácie ("Dirty Black Summer", "Mother 94", "Cantspeak") zabezpečili skupine nezanedbateľný mainstreamový úspech. 
Poznávacou črtou skupiny Danzig, ktorá ju najvýraznejšie odlišuje od nepreberného množstva iných temných rockový a metalových skupín je hlas jej speváka. Vokálny prejav Glenna Danziga kritici prirovnávajú ku spevu Elvisa Presleyho alebo Jima Morrisona (The Doors), odkiaľ pramení aj Danzigova prezývka "Evil Elvis", teda "diabolský Elvis".
Zostava.
Jediným stálym členom skupiny je jej frontman - Glenn Danzig. 

</doc>
<doc id="87447" url="https://sk.wikipedia.org/wiki?curid=87447" title="Elektromagnetická indukcia">
Elektromagnetická indukcia

Elektromagnetická indukcia je jav, pri ktorom vo vodiči dochádza ku vzniku indukovaného elektromotorického napätia Ui a indukovaného prúdu v dôsledku časovej zmeny magnetického indukčného toku, t. j. dôsledkom umiestnenia vodiča v nestacionárnom magnetickom poli.
Zmena magnetickej indukcie toku môže nastať:
1. zmenou magnetickej indukcie
2. zmenou obsahu plochy
3. zmenou uhla medzi normálou plochy a indukčnými čiarami.
Faradayov zákon elektromagnetickej indukcie
Indukované elektromotorické napätie sa rovná zápornej časovej zmene magnetického indukčného toku.
Lenzov zákon
Indukovaný prúd svojimi účinkami pôsobí tak, aby potlačil zmenu, ktorá ho vyvolala.
Vychyľujúca sila (Lorenzova sila)
vzorec: F = B * I * l * z
B = magnetická indukcia a jednotka je Vs/m²;Wb/m² (Weber/meter štvorcový)
I = intenzita prúdu a jednotka A (ampér)
F = vychyľujúca sila a jednotka N (Newton)
l = účinná dĺžka a jednotka m (meter)
z = počet vodičov

</doc>
<doc id="87448" url="https://sk.wikipedia.org/wiki?curid=87448" title="Ellen Ripleyová">
Ellen Ripleyová

Ellen Ripleyová je fiktívna postava, protagonistka filmovej ságy o "votrelcoch". Vo filmoch ju hrá americká herečka Sigourney Weaver.
Fiktívny životopis.
Filmy, ktoré sa z hľadiska votrelčej mytológie považujú za kánonické, sú na informácie o jej živote skúpe. O niečo bohatšie sú beletrizácie scenárov, resp. informácie z produkčnej spoločnosti. Tieto zdroje sú však brané ako polooficiálne.
Ellen Ripleyová sa narodila 7. januára 2092 v bližšie nekonkretizovanom meste na Zemi. V devätnástich sa jej narodila dcéra, Amanda Ripley (vydatá MacLaren). O jej otcovi nie je nič známe, v beletrizovanom scenári k Votrelcom však Ellen spomína krátke manželstvo a rozvod.
Aby uživila malú dcéru, v roku 2122 sa Ripleyová zamestnala v spoločnosti Weyland-Yutani, gigantickej nadnárodnej korporácie s nesmierne širokým záberom činností – od ťažby a rafinácie minerálnych olejov cez pretváranie planét na zemské podmienky až po výrobu zbraní. Ellen pracovala na kozmických lodiach až do osudnej misie na lodi "Nostromo", kde pôsobila ako výkonný dôstojník. V jej náplni práce bolo zabezpečovanie chodu lode, velila strojníkom a plnila funkciu druhého dôstojníka.
Hlavný počítač ‘’Nostroma’’ zvaný Matka pri návrate na Zem zachytil signál neznámeho pôvodu. Keďže Matka usúdila, že môže ísť o núdzové volanie, presmerovala loď k zdroju signálu a prebudila posádku z hyperspánku. "Nostromo" pristálo na planéte "LV-426", kde posádka objavila vrak mimozemského pôvodu. Pri skúmaní havarovanej lode sa prvý dôstojník Kane stal cieľom útoku mimozemského parazita, pre ktorého sa vžil názov "votrelec". Neskôr, už na ceste domov, tvor vyvraždil celú posádku. Smrti unikla iba Ripleyová. Pri úniku nechala "Nostromo" vybuchnúť a v záchrannom module zamierila v hibernácii naspäť na Zem.
Záchranný čln nebol stavaný na dlhé cesty, preto sa stalo, že sa dostal mimo bežných leteckých trás. Trvalo 57 rokov, kým ho náhodou objavili. Ellen sa tak stala rekordérkou v dĺžke hyperspánku. Po prebudení ju však čakal šok – jej dcéra dva roky predtým zomrela. Spoločnosť Weyland-Yutani rozbehla vyšetrovanie, aby zistila, čo sa stalo na "Nostrome". A hoci Ellen naisto vedela, že firma schválne nasmerovala "Nostromo" na "LV-426", aby získala votrelca pre divíziu zbrojnej výroby, vyšetrovacia komisia zjavne neverila príbehu o vraždiacom monštre. Na "LV-426" totiž medzitým spoločnosť vybudovala terramontérsku stanicu a kolóniu s dvesto ľuďmi.
Vyšetrovacia komisia odobrala Ellen licenciu letového dôstojníka, no inak ju nepotrestala. Osamelá v cudzom svete, sužovaná nočnými morami, degradovaná Ripleyová dokázala nájsť jedinú prácu, ako nakladačka v dokoch. Z mizérie ju vytrhol až zástupca Weyland-Yutani Carter Burke. Informoval ju, že kolónia na "LV-426" sa odmlčala. Spoločnosť ako jednu z možných príčin brala do úvahy aj útok votrelcov a ponúkla Ellen, aby sa na planétu vrátila ako konzultantka – bola totiž jediná, ktorá kedy toho tvora videla.
Hoci neochotne, Ripleyová napokon súhlasila. Po príchode na "LV-426" sa jej obavy potvrdili – kolóniu napadli votrelci, prežilo iba malé dievčatko, Rebecca Jordenová zvaná Newt. Pri pohľade na ňu v Ellen ožila spomienka na jej dcéru, Newt v nej zase vycítila matku, takže sa navzájom „adoptovali“. Hladký návrat domov prekazil útok votrelcov, ktorému malý vojenský výsadok vedený neschopným poručíkom nedokázal čeliť. Po dlhých peripetiách sa niekoľkým podarilo uniknúť z vybuchujúcej stanice, pričom Ellen musela zachrániť Newt doslova spred nosa votrelčej kráľovnej a bojovať s ňou aj druhý raz – na palube unikajúcej lode.
Ripleyová opäť zvíťazila, no kráľovná pred vyhodením do vesmíru stihla naklásť dva zárodky, z ktorých jeden po vyliahnutí spôsobil požiar s katastrofálnymi následkami: automatika vystrelila záchrannú kapsulu s hyperspánkovými kabínami len tak naverímboha. Kapsulu strhla príťažlivosť planéty "Fiorina 161", bývalé väzenie, ktoré v tom čase slúžilo ako továreň na olovené kontajnery. Tvrdé pristátie prežila iba Ripleyová. Zdrvená smrťou Newt, ocitla sa v spoločnosti brutálnych vrahov a sexuálnych delikventov. Spolu s ňou sa však zachránil aj votrelec, ktorý začal postupne vraždiť väzňov. Unavená Ellen sa po tretí raz musela postaviť nebezpečnej oblude, tentoraz doslova s holými rukami. Najhoršie zistenie ju však ešte len čakalo: zárodok votrelčej kráľovnej nosila v sebe.
Pre Ellen tak vznikla posledná úloha: zachrániť ľudí na "Fiorine" a zabrániť Weyland-Yutani dostať sa k votrelčiemu mláďaťu. Po zlikvidovaní votrelca Ellen dobrovoľne ukončila svoj život v roztavenom olove. Zomrela v roku 2179.
Jej život pokračoval kurióznou formou po smrti – zo vzoriek jej krvi odobratých na "Fiorine 161" vedci armády Spojeného sveta dvesto rokov po jej smrti vytvorili osem klonov. Z nich bol schopný samostatného života a vďaka prímesi votrelčej krvi si zachoval dokonca niekoľko spomienok na svoj bývalý život.

</doc>
<doc id="87451" url="https://sk.wikipedia.org/wiki?curid=87451" title="Džamál Abd an-Násir">
Džamál Abd an-Násir

Džamál Abd an-Násir (, v egypt. výslovnosti [gämääl äbd en-náser]; iné prepisy Džamál/Gamál Abdal Násir alebo Džamál/Gamál Abd-al-Násir ;* 15. január 1918, Alexandria, Egypt – † 28. september 1970, Káhira) bol egyptský vojak, politik, ideológ panarabského nacionalizmu a prezident od roku 1954 až do svojej smrti roku 1970.
Životopis.
Študoval na Káhirskej vojenskej akadémii, kde sa po druhej svetovej vojne stal inštruktorom. V roku 1948 sa zúčastnil vojny proti Izraelu ako major.
Na akadémii začal formovať skupinu revolučne zmýšľajúcich vojakov, ktorá v roku 1949 prijala meno "Hnutie slobodných dôstojníkov". Hnutie sa pri vojenskom prevrate 23. júla 1952 zaslúžilo o zosadenie kráľa Fárúka z trónu. V roku 1953 vyhlásili republiku na čele s Muhammadom Nagíbom ako prvým egyptským prezidentom. Nakoľko však išlo o muža, ktorý nemal žiadne potrebné a radikálne plány na rozvoj krajiny, v roku 1954 ho Násir zosadil.
Stal sa v Egypte veľmi populárnym, ako aj v celom arabskom svete o. i. aj pre svoju podporu liberálnych hnutí spod okupácií veľmocami. Po porážke v roku 1967 rezignoval, no napriek tomu mal veľkú podporu vo svojej krajine. Posledné tri roky pred smrťou začal radikálne reformovať egyptskú armádu. Po vážnych zdravotných komplikáciách v roku 1970 zomrel.

</doc>
<doc id="87452" url="https://sk.wikipedia.org/wiki?curid=87452" title="Alexandria">
Alexandria

Alexandria (, , , ) je druhé najväčšie mesto v Egypte a najväčší egyptský prístav. Mesto sa nachádza severozápadne od Káhiry. Má asi 3 341 000 obyvateľov a je hlavné mesto guvernorátu Al-Iskandarija. V meste sídli univerzita (založená 1942), veľká nová knižnica, koniec ropovodu a plynovodu.
Dejiny.
Mesto založil 332–331 pred Kr. Alexander Veľký ako budúce hlavné mesto svojej ríše a je po ňom pomenované. Architektom bol Deinokrates. Po smrti tu bol Alexander Veľký pochovaný v mauzóleu. Potom sa moci v Egypte ujali Ptolemaiovci. Ptolemaios I. Sótér z mesta urobil svoje hlavné mesto (od roku 305 pred Kr.) a sídlo umelcov a vzdelancov. Za jeho vlády tu vznikla známa alexandrijská knižnica (1 000 000 zväzkov), Museion (bývali tu a študovali učenci), maják na ostrove Faros a Serapeum (chrám zasvätený Serapidovi). Ptolemaiovci dali postaviť aj kráľovský palác a mauzóleum. Mesto zostalo hlavným až do roku 30 pred Kr. V meste sa sústreďoval svetový obchod (tranzitný prístav pre celé východné Stredomorie a pre obchod s Indiou a Čínou), preto už v 1. storočí pred Kr. mesto malo pol milióna obyvateľov (Grékov, Egypťanov, Židov).
Od roku 30 pred Kr., kedy Egypt dobyl Augustus, bolo mesto sídlom rímskych a neskôr byzantských guvernérov. Za Augusta (27 pred Kr. – 14) bola Alexandria druhým najväčším rímskym mestom po Ríme. Za Trajána (98 – 117) tu vypuklo veľké židovské povstanie, ktoré potlačil Hadrián. Alexandria sa čoskoro stala strediskom kresťanského učenia, bola sídlom biskupa a od roku 190 tu bola Alexandrijská katechistická škola (najvýznamnejší predstaviteľ bol Klement Alexandrijský). Alexandria patrila spolu s Rímom a Antiochiou medzi tri pôvodné patriarcháty. V meste často vznikali krvavé zrážky medzi kresťanmi a inými náboženstvami a kultmi. 
Po založení Carihradu v roku 330 stratila Alexandria na význame. Za Theodosia I. (379 – 395), keď sa kresťanstvo stalo štátnym náboženstvom, sa zničili staré pohanské pamiatky, namiesto nich vyrástli nové kresťanské chrámy. Úpadok nastal po roku 642, keď mesto dobyli Arabi a Alexandria stratila svoj význam ako vedecké centrum.
Založenie Káhiry bolo príčinou ďalšieho úpadku Alexandrie koncom 10. storočia. Do 15. storočia ešte mesto zostalo najvýznamnejším obchodným prístavom východného Stredomoria. V 18. storočí už však nebolo väčšie ako rybárska dedina. 
V roku 1798 mesto dobyli Francúzi, začiatkom 19. storočia vznikol fakticky nezávislý Egypt. Od 19. storočia ekonomický význam mesta opäť narastal; dnes je ekonomicky najvýznamnejším egyptským mestom.

</doc>
<doc id="87457" url="https://sk.wikipedia.org/wiki?curid=87457" title="Elektrostatické pole">
Elektrostatické pole

Elektrostatické pole môže byť:

</doc>
<doc id="87459" url="https://sk.wikipedia.org/wiki?curid=87459" title="Sternum">
Sternum



</doc>
<doc id="87462" url="https://sk.wikipedia.org/wiki?curid=87462" title="Feluka">
Feluka

Feluka bola malá plachetnica v období galér na Stredozemnom mori. Predný sťažeň mali naklonený dopredu, bola oň prichytená kosatka, ktorá siahala na koniec dlhého čeleňa. Mala pomocné veslá, jej hlavný pohon boli latinské plachty na jednom alebo dvoch sťažňoch.
Keď bola doba radových lodí, niektoré z nich nosievali malé feluky na palubách, aby ich mohli použiť na spojovaciu službu medzi loďami flotily.
V Španielsku sa dodnes používajú feluky ako malé obchodné lode, ktoré majú nízke boky, dlhý a úzky trup s dvoma sťažňami, tieto sťažne nesú arabské alebo latinské plachty.

</doc>
<doc id="87466" url="https://sk.wikipedia.org/wiki?curid=87466" title="Rovnomerný priamočiary pohyb">
Rovnomerný priamočiary pohyb



</doc>
<doc id="87468" url="https://sk.wikipedia.org/wiki?curid=87468" title="Pancierový vlak">
Pancierový vlak

Pancierový vlak (tiež obrnený vlak) je obrnený podporný bojový prostriedok využívajúci na presun železničnú sieť. Zvyčajne sa využíval na ochranu úsekov železničných tratí pred záškodníkmi, či proti pozemným i leteckým útokom protivníka v oblastiach dôležitých úsekov železníc. V súčasnosti sú tieto bojové prostriedky kvôli svojej zraniteľnosti prekonané. Stále sa ale používajú napríklad pre sprievod železničných transportov vojenského materiálu a ochranu železničných komunikácií v južnom Rusku.
Vznik a použitie.
Prvé pancierové vlaky vznikali počas americkej občianskej vojny v USA (1861 – 1865), používali sa vo vojnách v Európe – v Prusko-francúzkej vojne (1870 – 1871), v Afrike – Búrska vojna (1880 – 81 a 1899 – 1902), počas prvej svetovej vojny (1914 – 1918) i druhej svetovej vojny (1939 – 1945). Najintenzívnejšie využitie bolo v časoch Ruskej občianskej vojny (1918 – 1920), kedy na tratiach Ruska jazdili a bojovali desiatky (skôr až stovky – si 100 – 120 „bielych“ a viac ako 100 „červených“) súprav obrnených vlakov všetkých zúčastnených strán. Významnú úlohu zohrali obrnené vlaky napríklad aj pri anabáze Československých légií v Rusku.
Využitie počas 2. svetovej vojny.
Pred druhou svetovou vojnou boli obrnené vlaky vo výzbroji väčšiny európskych armád, napríklad Československá armáda mala 18 súprav. Počas bojov druhej svetovej vojny pancierové vlaky vyžíval najmä ZSSR (okolo 400 rôznych súprav), Poľsko a Nemecko, ktoré využívalo aj vlaky získané ako korisť v celej obsadenej Európe. Stavali sa aj špeciálne protilietadlové vlaky, na ktorých bola umiestnená batéria protilietadlových diel stredneho a veľkého kalibru. To umožňovalo výrazne zvýšiť mobilitu protilietadlovej obrany. Nákladné i osobné vlaky v okupovanej západnej Európe mali často zaradené jeden alebo aj niekoľko protilietadlových vagónov na obranu proti spojeneckým "kotlárom" – stíhacím lietadlám útočiacim na pozemné ciele a prednostne na lokomotívy.
Straty obrnených vlakov boli vysoké, predovšetkým pri bojovom nasadení priamo na fronte alebo v jej blízkosti, čo vyplýva z pomerne obmedzenej pohyblivosti vlaku. Zásah koľají delostreleckým granátom alebo leteckou bombou mohol vlaku odrezať možnosť ústupu a ten bol potom zničený alebo padol do rúk nepriateľa. Uvádza sa, že z vyše 400 obrnených vlakov Sovietskej armády prežila vojnu necelá stovka. Nemecké obrnené vlaky boli používané aj na protipartizánske akcie a v bojoch na území ZSSR dopadli podobne – z viac ako 250 ich na konci roku 1944 zostalo menej ako 50.
Slovenské národné povstanie.
Počas Slovenského národného povstania použili 3 pancierové vlaky aj jednotky povstalcov. Tieto vlaky boli vyrobené v železničných dielňach vo Zvolene, pracovníkmi, ktorí boli evakuovaní z železničných dielní vo Vrútkach. V krátkom čase sa im podarilo vyrobiť vlaky ktoré nazvali Štefánik, Hurban a najdokonalejší z nich Masaryk. Na ich stavbu boli použité kotlové plechy z Podbrezovských železiarní. Základ ich konštrukcie tvorili bežne dostupné železničné vagóny a vozne Vd a lokomotíva radu R 320. Skladali sa z bojovej a zabezpečovacej súpravy.
Bojovú súpravu tvoril zvyčajne predsunutý (alebo tiež tykadlový) delový a súčasne veliteľský vozeň, tankové vozne, guľometný vozeň a opancierovaná lokomotíva umiestnená zväčša medzi tankovými vozňami. 
Zabezpečovaciu (ubytovaciu) súpravu tvorili bežne používané železničné vozne a lokomotívy bez úprav. Na rozvetvenej železničnej sieti, ktorú poskytovalo povstalecké územie s množstvom tunelov, ktoré slúžili ako pasívne kryty pred leteckými náletmi, nebolo nasadenie pancierových vlakov príliš nebezpečné a celkovo sa osvedčilo.
Povojnové použitie.
V povojnovom období sa pancierové vlaky udržali vo výzbroji len krátky čas. Napríklad v Československu vznikla v Miloviciach rota obrnených vlakov, ktorá podliehala veliteľstvu tankového vojska. V októbri 1947 bola rozšírená, a pôsobila až do 1. novembra 1954, kedy zanikla.
Zrejme jedinou armádou, ktorá požíva obrnené vlaky vo výzbroji dodnes je ruská armáda, ale obrnené vlaky stále držia v zálohe prinajmenšom aj armády Číny a Indie. Prvé "moderné" obrnené vlaky vznikli na konci 60. rokov po pohraničnom konflikte s Čínou a slúžili na sovietskom ďalekom východe, kde zabezpečovali krytie železníc v pohraničných oblastiach s Čínou. Vlaky boli okrem iného vyzbrojené dvomi až štyrmi tankmi a obrnenými transportérmi alebo BVP, ktoré mohli rýchlo zísť z prepravných vagónov a zapojiť sa do boja alebo vykonávať prieskum v okolí železnice.
Konflikt v Čečensku zvýraznil potrebu ochrany transportov vojenského materiálu a železníc a železničných stavieb – mostov a tunelov – pred útokmi rôznych bojovníkov a teroristov, pred zamínovaním tratí a železničných staníc a podporu jednotiek v okolí železníc. Preto opäť vznikli najprv improvizované, neskôr aj „štandardné“ obrnené vlaky. Jedným zo špeciálnych zariadení, ktorými sú vlaky vybavené, sú napríklad výkonné rádiové rušiče, ktorých úlohou je znemožniť diaľkový rádiový odpal náloží na trati alebo na železničných staniciach.
V Sovietskom zväze vznikla ešte jedna unikátna vlaková súprava s bojovým určením, aj keď nie je obrnená. Je to „železničný raketový komplet strategického určenia“.
Každá súprava bola vyzbrojená tromi balistickými raketami RT-23UTTCh Molodec (SS-24 Scalpel), každá s desiatimi hlavicami. Na odpálenia rakety slúžila zostava troch vagónov – v prostrednom bola raketa, v ďalších dvoch veliteľské stredisko a pomocné zariadenia. Okrem deviatich vagónov potrebných pre odpálenie rakiet boli v súprave tri lokomotívy a ďalšie vagóny – obytné, jedálenské, dielenské, skladové... pre zabezpečenie samostatnej činnosti komplexu po dobu až 45 dní. Vagóny súpravy vyzerali ako bežné chladiarenské vagóny. 
V súčasnosti Rusko znovu pripravuje zavedenie „bojového železničného raketového komplexu“ s raketami „Jars“ pod názvom „Barguzin“. Súprava by mala mať šesť medzikontinentálnych balistických rakiet „Jars“ a mala by byť plne autonómna po dobu 45 – 60 dní.
Konštrukcia.
Pancierové vlaky možno rozdeliť na dve veľké skupiny. Jedna bola vyrábaná ako špeciálne konštrukcie už v čase mieru alebo počas konfliktu podľa schválených a odskúšaných plánov. Druhou kategóriou sú improvizované obrnené vlaky, postavené počas konfliktu z práve dostupného materiálu a vyzbrojené práve dostupnými zbraňami.
Pancierový vlak ako vojenská jednotka má bojovú a tylovú súpravu. Bojová súprava je zložená z opancierovaných bojových vozňov uvedených nižšie. Tylová súprava sa skladá z bežných alebo upravených osobných a nákladných vagónov a slúži predovšetkým pre zabezpečenie posádky bojovej súpravy a pre opravy a ošetrovanie bojovej súpravy, sú to v podstate menšie vojenské kasárne vo vagónoch.
V zostave pancierového vlaku sa nachádza niekoľko rôznych druhov vagónov. 
Pancierové vlaky sa spravidla skladali z jedného alebo niekoľkých plošinových predsunutých vozňov, čelného delového vozňa, tankového vozňa, guľometného vozňa, zväčša opancierovanej lokomotívy, zadného delového vozňa, či niekoľkých tankových vozňov. Ich zloženie sa však menilo podľa určenia a potreby. Vlak mohol byť vyzbrojený kanónmi, často i húfnicami, ťažkými guľometmi, mínometmi, raketometmi či protilietadlovými zbraňami. Súprava mávala obvykle od šesť až do dvanásť alebo i viac vozňov.
Najdôležitejším bojovým prostriedkom pancierových vlakov boli delové a tankové vozne. Obvykle boli konštruované na podvozkoch bežných nákladných vozňov a zvonka vybavené 10 až hrubým pancierom.
K pancierovým vlakom patria aj pancierové alebo obrnené dreziny, napríklad Tatra T-18, vyzbrojené otočnou guľometnou vežou alebo tankovou vežou a pancierové motorové vozne, vyzbrojené niekoľkými delovými vežami a guľometmi, napríklad ruský „Zaamurec“ z prvej svetovej vojny mal dve veže a niekoľko guľometov a sovietsky typ MBV zo začiatku druhej svetovej vojny mal vpredu dve a vzadu jednu delovú vežu a niekoľko guľometov. Dreziny zabezpečovali predovšetkým prieskum trate pred pancierovým vlakom a strážnu službu, pancierové motorové vozne boli schopné aj samostatnej bojovej činnosti.
Tankové vozne boli počas SNP vyrábané z nepojazdných tankov, základom boli ľahké tanky typu LT-35 alebo LT-38, ktoré boli umiestnené na plošinových vozňoch a zabudované do zvarovanej kovovej konštrukcie ktorá zakrývala celý trup tank, s výnimkou veže, na ktorú bolo tiež umiestnené prídavné pancierovanie, ale iba tak aby bola zachovaná jej pôvodná pohyblivosť. V niektorých lokomotívach bolo miesto veliteľa vlaku (vlak potom nemal veliteľský vozeň). Lokomotíva bola vybavená pozorovateľňou s periskopmi a internou telefónnou sieťou, cez ktorú mal veliteľ vlaku spojenie s jednotlivými posádkami všetkých vozňov.
K obrneným vlakom sú niekedy mylne radené aj "železničné delostrelecké batérie" vyzbrojené delami stredného a veľkého kalibru a „železničné protilietadlové batérie“. Môžu používať podobné, alebo dokonca i rovnaké obrnené vozne s delovými vežami či plošinami pre delá, a obrnené lokomotívy, ako obrnené vlaky, ale ich taktické a operačné určenie je odlišné.
Vystavené obrnené vlaky.
Na Slovensku má verejnosť možnosť vidieť niekoľko obrnených vlakov.

</doc>
<doc id="87471" url="https://sk.wikipedia.org/wiki?curid=87471" title="Kawkab (vrch)">
Kawkab (vrch)

Kawkab (po arabsky "(Tall/Borkan) Kawkab"; po ? "Šarat Kovakab") je menšie vulkanické pole, pozostávajúce z dvoch troskových bazaltových kužeľov, ležiace osamotene v severozápadnej časti Sýrie blízko hraníc s Irakom, asi 200 km východne od irackého Mosulu. Vek posledných erupcií nie je určený, ale odhaduje sa na holocén.

</doc>
<doc id="87472" url="https://sk.wikipedia.org/wiki?curid=87472" title="Tulúl as-Safá">
Tulúl as-Safá

Tulúl as-Safá ( - "as-Safá"/miestna výslovnosť "es-Safá" alebo - "Tulúl as-Safá") je vulkanické pole v južnej Sýrii, blízko hraníc s Jordánskom, približne 75 km juhozápadne od Damasku.
Pole sa rozkladá na ploche 220 km², pozostáva približne s 38 bazaltových troskových kužeľov a je vlastne pokračovaním rozsiahlejšieho poľa Harrat Aš Šám, rozkladajúceho sa na území Sýrie (vulkanické pole As-Safá), Jordánska a Saudskej Arábie (vulkanické pole Al Harrah). Približne v polovici 19. storočia bolo v tomto poli pozorované jazero roztavenej lávy, neskoršia aktivita v oblasti nebola zaznamenaná.

</doc>
<doc id="87473" url="https://sk.wikipedia.org/wiki?curid=87473" title="Džabal ad-Durúz">
Džabal ad-Durúz

Džabal ad-Durúz alebo Džabal ad-Drúz (arab. - Džabal ad-D(u)rúz - "Drúzsky vrch") alebo Džebel ed-Drúz (-prepis podľa miestnej arabskej výslovnosti) je vulkanické pole na juhu Sýrie, blízko hraníc s Jordánskom, približne 75 km južne od Damasku. Pole je pomenované podľa svojho najvyššieho vrchu. Pole pozostáva približne s 118 alkalických bazaltových troskových kužeľov a je severným pokračovaním rozsiahlejšieho poľa Harrat aš-Šám, rozkladajúceho sa na území Sýrie, Jordánska a Saudskej Arábie. Jedná sa o kvartérne vulkanity veku starší pleistocén až holocén.

</doc>
<doc id="87474" url="https://sk.wikipedia.org/wiki?curid=87474" title="Alexandria (rozlišovacia stránka)">
Alexandria (rozlišovacia stránka)

Alexandria môže byť:

</doc>
<doc id="87476" url="https://sk.wikipedia.org/wiki?curid=87476" title="Jabal ad Druze (sopka)">
Jabal ad Druze (sopka)



</doc>
<doc id="87481" url="https://sk.wikipedia.org/wiki?curid=87481" title="Es Safa">
Es Safa



</doc>
<doc id="87482" url="https://sk.wikipedia.org/wiki?curid=87482" title="Sharat Kovakab">
Sharat Kovakab



</doc>
<doc id="87483" url="https://sk.wikipedia.org/wiki?curid=87483" title="Gamal Násir">
Gamal Násir



</doc>
<doc id="87484" url="https://sk.wikipedia.org/wiki?curid=87484" title="Rebrá">
Rebrá

Rebrá sú prírodná pamiatka v správe štátnej ochrany prírody PIENAP.
Nachádza sa v katastrálnom území obcí Kyjov a Šarišské Jastrabie v okrese Stará Ľubovňa v Prešovskom kraji. Územie bolo vyhlásené v roku 1989 na rozlohe 8,3216 ha. Ochranné pásmo nebolo určené. Na území pamiatky platí 4. stupeň ochrany.
Predmetom ochrany je: "Výrazný bradlový geomorfologický útvar a vysoko estetický krajinný fenomén ojedinelého typu. Jeho vysoká vedecká hodnota spočíva aj vo výskyte chránených rastlinných druhov a významných ohrozených karpatských malakocenóz."

</doc>
<doc id="87485" url="https://sk.wikipedia.org/wiki?curid=87485" title="Ellen Ripley">
Ellen Ripley



</doc>
<doc id="87486" url="https://sk.wikipedia.org/wiki?curid=87486" title="Karpatsko-duklianska operácia">
Karpatsko-duklianska operácia

Karpatsko-duklianska operácia bola útočná operácia sovietskych a česko-slovenských vojsk na severovýchodnom Slovensku na jeseň 1944, ktorá mala spojiť povstalecké sily SNP so sovietskymi armádami. Bola jednou z najväčších horských bitiek druhej svetovej vojny. Po potlačení povstania do hôr stratila svoje opodstatnenie a bola ukončená. Operácia bola súčasťou širšie vedenej Východokarpatskej operácie. Od 8. septembra do 27. októbra 1944 tu zahynulo 21-tisíc sovietskych a 1 800 československých bojovníkov (Čechov, Slovákov, Rusínov a iných národností – išlo príslušníkov vojenských jednotiek obnovujúcej sa ČSR a medzi nimi okrem Čechov a Slovákov boli aj príslušníci ostatných národností, osobitne Rusínov z Podkarpatskej Rusi a severovýchodného Slovenska).
Celková situácia v oblasti na jeseň 1944.
V lete roku 1944 už Červená armáda oslobodzovala juhovýchodnú a strednú Európu. Na hlavnom varšavsko-berlínskom strategickom smere sa po dosiahnutí hraníc východného Pruska a riek Visla a Narew na poľskom území skončila 19. augusta 1944 bieloruská operácia. V rovnaký deň boli ukončené aj boje v rámci Ľvovsko-sandomierzskej operácie. Na južnom strategickom smere v rovnakom čase prebiehala Jassko-kišiňovská operácia. Jej úspech vytvoril predpoklad, rýchleho postupu sovietskych vojsk z Rumunska do severovýchodného Maďarska. Vďaka tomu sa rátalo s tým, že do Karpatského oblúka bude možné vniknúť z juhu.
Hlavný vojenský plán s ktorým počítalo vojenské ústredie a organizátori Slovenského národného povstania predpokladali, že dve východoslovenské divízie, držiace okolo frontu medzi nemeckými jednotkami v oblastiach severovýchodného Slovenska, otvoria Karpatské priesmyky a zápoľná armáda sústredená na strednom Slovensku bude toto územie v spolupráci s partizánskymi oddielmi brániť až do príchodu Sovietskej armády. Tento plán schválili tak komunisti ako aj Londýnska vláda, pričom ho však nestihli prerokovať s velením sovietskych vojsk.
Predstaviteľom ilegálnej Slovenskej národnej rady sa do začiatku povstania nepodarilo v rokovaniach so sovietskymi politickými a vojenskými predstaviteľmi dosiahnuť konkrétne výsledky. Mohlo za to najmä ich neskoré upovedomenie sovietskej strany. Povstanie v dôsledku unáhlenej činnosti partizánskych vojsk navyše vypuklo predčasne, keď ani sovietske ani povstalecké sily neboli na ozbrojený boj dôsledne pripravené.
Signálom pre začatie povstania bol vstup nemeckých okupačných vojsk na Slovensko v dopoludňajších hodinách 29. augusta 1944. Pre karpatsko-dukliansku operáciu bolo rozhodujúce to, že 31. augusta začali nemecké vojská odzbrojovať jednotky východoslovenskej armády a tak naštrbili základné predpoklady úspechu celého povstania.
Začiatkom septembra 1944 sa ľavé krídlo vojsk 1. ukrajinského frontu, ktoré tvorila 38. armáda generálplukovníka K. Moskalenka a pravé krídlo 4. ukrajinského frontu, ktorý tvorila 1. gardová armáda generálplukovníka A. Grečka, nachádzali v predhorí Karpát. Zhruba v oblasti na severovýchod od čiary Krosno – Sanok. Tieto vojská len mesiac predtým ukončili ľvovsko-sandomiersku operáciu.
Po prepuknutí bojov na Slovensku v tyle nemeckých armád, velenie Sovietskej armády uložilo 1. a 4. ukrajinskému frontu uskutočniť vojenskú operáciu na pomoc SNP, prekročiť Karpaty, vstúpiť na územie Česko-Slovenska a spojiť sa s povstalcami. Na prípravu čoho dostali vojská iba 4 dni, ďalšou chybou bolo i to, že počty vojakov v streleckých divíziách 38. armády sa pohybovali od 4 500 do 5 000 mužov (čo nebolo ani 2/3 ich plného stavu). Armáda bola síce papierovo výrazne posilnená zo záloh veliteľa 1. ukrajinského frontu, ale aj tieto zväzky boli vyčerpané predchádzajúcimi bojmi, okrem 1. čs. armádneho zboru, ktorý však tiež nebol celkom plnohodnotným zborom.
Nemecká obrana.
Karpaty sa vkliňovali do územia oslobodeného sovietskymi armádami ako najpevnejšia časť nemeckej obrany. Samotné sovietske velenie neplánovalo sprvu tieto hornaté oblasti pracne dobýjať, ale spoliehalo sa na to, že ich Nemci sami opustia, ak sovietske jednotky preniknú rovinami Poľska a Maďarska ďalej na západ.
Severovýchod Slovenska bránila nemecká osobitná operačná skupina Heinrici, ktorú tvorili 1. tanková armáda a 1. kráľovská maďarská armáda. Obidve sa nachádzali v dobre vybudovanej a hlbokej obrane siahajúcej až do hĺbky . Obrana sa sústredila najmä na priechodné údolia potokov, riečok a na horské priesmyky, ktoré boli jedinými schodnými miestami pre sovietsku ťažkú techniku. Malé množstvo komunikácií navyše obmedzovalo možnosti rýchleho manévru. Nemci takisto účelne využili systém ohniskovej obrany dominantných výšin. Charakter terénu a nepriaznivé poveternostné podmienky zároveň znižovali aj účinnosť leteckej a delostreleckej podpory útočiacich, vojsk.
Sovietsky plán.
V najdôležitejšom smere hlavného úderu Krosno – Dukla – Prešov mala útočiť sovietska 38. armáda, posilnená 25. tankovým zborom, 1. gardovým jazdeckým zborom a Prvým česko-slovenským armádnym zborom v ZSSR. Pomocnú ofenzívnu činnosť v smere Sanok – Prešov malo poskytnúť pravé krídlo 1. gardovej armády. V operačnom pláne sa ďalej predpokladalo, že prvé pásmo obrany v Karpatskom predhorí prekonajú prvosledové vojská 38. armády a v druhom slede 25. tankový, 1. gardový jazdecký a Prvý československý armádny zbor zabezpečia rýchlym tempom vývoj operácie tak, že v priebehu 4 až 5 dní útočiace vojská dosiahnu pásmo Stará Ľubovňa – Prešov. 38. armádu pri tom mala podporovať časť 2. leteckej armády a 1. gardovú časť 8. leteckej armády.
Rýchly prielom nemeckých postavení v oblasti Karpát mal byť uľahčený ústretovým úderom dvoch slovenských divízií Východoslovenskej armády do tyla nemeckých vojsk a aktívnou činnosťou partizánov, ktorá mala obmedziť presun nepriateľských síl k pásmu prielomu. Útok dvoch východoslovenských divízií do tyla nemeckej obrany bol naplánovaný na 3. deň. 38. armáda ale nemohla reálne splniť úlohy spojené s plánovaním operácie, s prípravou vojsk a ich materiálnym zabezpečením v takom krátkom čase, aké jej velenie poskytlo.
Samotný priebeh bojov ukázal, že sa podcenil i charakter priestoru vedenia bojovej činnosti. Pred sovietskymi vojskami určenými na túto operáciu sa tiahla ťažko prekonateľná prírodná prekážka – Východné Karpaty v šírke a v hĺbke 110 pokryté hustými lesmi a so slabou komunikačnou sieťou.
Až v období dokončovania príprav vyšlo najavo, že žiadnu pomoc od Slovenských divízií, ktoré držali priesmyky nedostanú, naopak sami sa musia pokúsiť pomôcť povstalcom, ktorí sa nachádzali niekoľko sto kilometrov v hĺbke nemeckej obrany, ktorá bola dobre zaistená v teréne nevhodnom na rozsiahlu ofenzívnu činnosť a nasadenie tankov. Uskutočnenie útoku cez Karpaty ako rýchlej formy priamej vojenskej pomoci Červenej armády Slovenskému národnému povstaniu tak bolo predovšetkým politickým rozhodnutím.
Boje.
7. septembra 1944 podnikli sovietske vojská na úseku frontu nemeckej 96. divízie v oblasti Sanoku prvé väčšie bojové akcie, ktoré boli namierené na získanie informácií o rozmiestnení nemeckých vojsk.
8. septembra 1944 ráno po dvojhodinovej delostreleckej príprave o 8:45 vyrazili vojská 38. armády so značnou podporou letectva do útoku. Rýchlo prekonali prvé pásmo nemeckej obrany, ktoré sa nachádzalo v strednej časti úseku 38. armády a bolo najviac zasiahnuté silnou delostreleckou prípravou, neboli ale schopní dobyť Krosno z chodu ale ho boli nútení obísť po nekvalitných komunikáciách. To narušilo harmonogram útoku aj celej operácie a predznamenalo jej celkový ťažký priebeh.
Ivan Konev nariadil nasadiť ráno 9. septembra druhý sled 38. armády: 1. gardový jazdecký zbor, 1. česko-slovenský armádny zbor v ZSSR a 25. tankový zbor, ktoré sa do východiskových postavení presúvali v noci. Ich následný postup však nebol dostatočne rýchly a odpor nemeckých jednotiek zosilnel. Tie totiž začali obsadzovať predtým vybudovanú obrannú líniu v hĺbke 6 až . Nemecké velenie v tom čase presunulo do oblasti bojov 2 tankové a 2 pešie divízie (o celkovej sile asi 12 500 mužov, čo znamená, že išlo o bojmi ťažko poznamenané jednotky), ktoré stiahlo z iných úsekov frontu a najmä nasadenia proti povstalcom. Na tomto pásme sa Nemcom podarilo zadržať postup sovietskych a česko-slovenských jednotiek.
9. septembra prebehli ťažké boje pri obciach Wrocanka, Bóbrka a Machnówka, kde Nemci uskutočnili proti postupujúcim česko-slovenským jednotkám protiútok. Boje si vyžiadali 611 mŕtvych, nezvestných a ranených. Tento deň sa stal pre česko-slovenské vojsko jedným z najtragickejších za celú vojnu.
V tom istom čase prešlo do útoku aj pravé krídlo 1. gardovej armády, ktoré však úpornou nemeckou obranou tiež podstatne nepreniklo. Na styku 38. a 1. gardovej armády boli nasadení vojaci 2. česko-slovenskej paradesantnej brigády, ktorí vybojovali v spolupráci so sovietskymi tankovými jednotkami urputné boje o obce Pułavy, Pielin, Dalany a Jędruskowce. Následne sa 18. septembra na rozkaz veliteľa frontu začala sťahovať do tyla, kde sa pripravovala na odlet na Slovensko k povstalcom. V súvislosti s pomalým postupom útočiacich vojsk boli z frontových záloh vyčlenené na pomoc operácii 4. gardový a 31. tankový zbor, ako aj ďalšie menšie jednotky a najmä delostrelectvo.
Po zdĺhavých niekoľkodňových bojoch sa podarilo vyvrátiť sovietskym a česko-slovenským jednotkám aj druhé pásmo nemeckej obrany a obsadiť mesto Dukla 20. septembra. 1. česko-slovenský armádny zbor od 10. septembra 1944 viedol veľmi ťažké boje o kótu 534, dominantu nemeckej obrany severovýchodne od mesta Dukla. 13. septembra podnikli Nemci o počiatočnej sile dvoch práporov 5 protiútokov aby sa pokúsili získať vrchol stratený predošlého dňa späť.
Nasledujúcich 7 dní prechádzal vrchol z rúk do rúk. Vojaci sa postupne dostali na hranicu svojich síl, ich možnosť odpočinúť si, či najesť sa boli pod neustálou paľbou nepriateľa minimálne. Sám Ludvík Svoboda sa neskôr vyjadril, že ten kto prežil tieto boje, na ne dozaista nikdy nezabudne. V tomto období mali útočiace sovietske jednotky veľmi veľa nezvestných, čo bolo spôsobené tým, že mnohí ranení sa dostali do nemeckého zajatia. Väčšinu z nich následne Nemci zastrelili alebo nechali zomrieť, pretože nemali kapacity ani možnosti sa o nich postarať.
Od 13. septembra začal medzerou v nemeckej obrane postupovať do tyla nepriateľa 1. gardový jazdecký zbor generála Baranova. Jeho úlohou bolo postúpiť v smere na Zborov a Bardejov, odkiaľ mal ďalej rozvíjať ofenzívnu činnosť smerom na Starú Ľubovňu. Nemecké velenie však proti prenikajúcemu zboru nasadilo 75. pešiu a 1. tankovú divíziu, ktorým sa podarilo uzavrieť vzniknutý prielom a začali jazdecký zbor obkľučovať. Sovietskym tankovým jednotkám sa už nepodarilo postúpiť za gardovým jazdeckým zborom, ktorý sa dostal na juhovýchod od Duklianskeho priesmyku, a preto ten dostal novú úlohu obsadiť komunikáciu spájajúcu priesmyk so Svidníkom a odrezať tak Nemcom ústupovú cestu na juh. Ani to sa mu však pre silnú obranu nepriateľa, ktorá sa stále stupňovala, ako aj pre nedostatok munície nepodarilo. Boje medzi obkľúčeným jazdeckým zborom a 357. divíziou pokračoval v nemeckom ešte takmer 2 týždne. Zvyšky rozbitého zboru sa spojili s partizánmi.
V druhej polovici septembra 1944 spomedzi útočiacich jednotiek najviac postúpila 4. gardová armáda. Do útoku boli postupne nasadzované aj ostatné sily 4. ukrajinského frontu, ktoré začali východokarpatskú operáciu, ktorej cieľom bolo oslobodiť celú oblasť Východných Karpát.
20. septembra 1944 1. gardová armáda prekročila hlavný karpatský hrebeň, vytlačila jednotky nemeckej 96. divízie a cez Lupkovský priesmyk vstúpila na česko-slovenské územie. Prvosledové jednotky 3. horského streleckého zboru oslobodili 21. septembra 1944 prvú slovenskú obec Kalinov, ale celkovo sa im nepodarilo výrazne postúpiť nemeckými pozíciami. Koncom septembra prebiehali tiež ťažké boje v priestore 38. armády, keď sa česko-slovenské jednotky snažili prebiť k štátnej hranici. Česko-slovenský armádny zbor tu od 21. septembra vybojoval ťažké ozbrojené stretnutia o holý masív Hyrowej hory, ktorá sa nachádzala na opačnej strane doliny ako kóta 534 a bola poslednou prekážkou v prístupe k česko-slovenskej hranici. Útočiaca pechota najprv obsadila priľahlý svah kopca, a následne zorganizovala kruhovú obranu, pri čom odrážala početné nemecké útoky až do noci. Ráno nasledujúceho dňa títo vojaci uskutočnili úspešný útok a vrchol kopca dobyli. Pri boji zohrali významnú úlohu aj tanky Richarda Tesaříka, ktorý bol v boji ranený. Úspech dosiahla aj rota pechoty pod vedením Arnošta Steinera. V dôsledku neochabujúceho odporu nemeckých jednotiek však boje ešte niekoľko dní prebiehali severne od duklianskej komunikácie, pri osade Zyndranowa a v okolí priesmyku, kde sa bránila nemecká 75. divízia. Nemci v tom istom čase vystriedali ťažko skúšané jednotky 1. tankovej divízie jednotkami 1. lyžiarskej divízie, ktorá mala v nadchádzajúcom období lepšie predpoklady viesť úspešný boj v ťažkom horskom teréne. Išlo o jednotku stiahnutú zo západného frontu.
Aby sa urýchlil vstup na česko-slovenské územie, rozhodlo sa sovietske velenie stiahnuť 1. česko-slovenský armádny zbor z bojov pri Hyrowej hore a premiestnilo ho do bezprostrednej blízkosti hranice. V nasledujúcich dňoch československý zbor podnikol niekoľko neúspešných útokov s cieľom dosiahnuť hranicu. Obzvlášť kruté boje prebehli o bezmennú výšinu juhovýchodne od osady Barwinek. 30. septembra tu brigáda stratila svojich 7 posledných tankov (dva sa však neskôr podarilo odtiahnuť a opraviť).
Dôsledkom neúspechov aj v nasledujúcich dňoch sa až 4. októbra 1944 podarilo časti jednotiek 67. streleckého zboru za podpory letectva a delostrelectva premôcť nemeckú líniu južne od Duklianskeho priesmyku a postúpiť na česko-slovenské územie, česko-slovenský armádny zbor ich pri tom nasledoval, prekročil Dukliansky priesmyk a ešte toho istého dňa po boji oslobodil Vyšný Komárnik. Nemecké jednotky sa však zachytili na ďalšom obrannom pásme južne od priesmyku, opierajúc svoju obranu o výšiny Javira a Obšar. Ďalšie útoky na túto líniu obrany sa podarilo Nemcom, po skrátení línie, odraziť.
6. októbra po prekročení štátnej hranice prešiel nákladný automobil, v ktorom sa viezol aj veliteľ 1. česko-slovenskej brigády gen. Sázavský na protitankovú mínu, ktorá nebola detegovaná predbežným ženijným prieskumom. Mína bola pravdepodobne zakopaná hlboko v zemi a iniciovaná nástražným dreveným kolíkom. Generál pri explózii zahynul. Bol najvyššie postaveným armádnym dôstojníkom česko-slovenskej armády, ktorý padol počas bojov druhej svetovej vojny.
Velenie 38. armády preto rozhodlo preniesť úder juhozápadne od priesmyku v smere cesty Kapišová – Svidník. Tadiaľ sa jednotky 67. streleckého zboru s podporou tankov pokúsili preraziť k hlavnej komunikácii smerujúcej z Duklianskeho priesmyku.
Prvé útoky 1. čs. armádneho zboru, 12. gardovej tankovej brigády a 305. streleckej divízie zasiahli jednotky nemeckej 75. a 357. divízie medzi Krajnou Bystrou a Nižnou Pisanou. Práve tu v údolí potoka Kapišovka sa medzi obcami Nižná Pisaná a Kapišová v období od 21. do 27. októbra 1944 odohrali najtvrdšie boje celej operácie.
22. októbra sa v severnej časti Nižnej Pisanej rozpútali pouličné boje, Nemci prišli prakticky o celý 357. strelecký prápor, ktorého sila sa zredukovala na 15 bojaschopných mužov. Nemecká obrana sa tu opierala o kopcovitý terén, ktorý bol v tej dobe v dôsledku dažďa ťažko schodný.
Sovietske a česko-slovenské jednotky postupovali nasledujúci týždeň údolím s ťažkými stratami, ktoré im spôsobilo nemecké protitankové delostrelectvo rozmiestnené po obidvoch stranách údolia. 27. októbra sovietske jednotky 17. gardového streleckého zboru v súčinnosti s tankmi ovládli Kapišovú. Následné nemecké protiútoky, ktoré znamenali stratu takmer všetkej obrnenej techniky na oboch stranách, však znamenali zastavenie bojov. Nemecká 357. divízia bola v dôsledku ťažkých strát vystriedaná 168. divíziou. Obe strany v krvavých bojoch vedených za nepriaznivého jesenného počasia, príznačného pre celú operáciu, utrpeli ťažké straty. Údolie Kapišovky čoskoro získalo pomenovanie „Údolie smrti“. Sovietskym jednotkám sa v týchto bojoch nepodarilo výraznejšie postúpiť a dosiahnuť Svidník.
Práve v tom čase sa nemeckým vojskám podarilo potlačiť povstaleckú armádu na strednom Slovensku, preto velenie 1. ukrajinského frontu rozhodlo Karpatsko-dukelskú operáciu zastaviť. Lokálne útoky viedol 1. česko-slovenský armádny zbor spolu s 67. streleckým zborom ešte niekoľko nasledujúcich dní. Väčšina ostatných sovietskych jednotiek, ktoré sa zúčastnili na operácii prešla 28. októbra 1944 do dočasnej obrany. Pokračovali tiež boje v okolí Michaloviec.
Postup hornatým terénom Slovenska trval česko-slovenským, rumunským a najmä sovietskym vojskám až do apríla 1945. Oslobodzovacie boje už pokračovali v rámci západokarpatskej operácie (12. januára až 18. februára 1945).
Výsledok.
Karpatsko-dukelská operácia jednoznačne neskončila úspechom. Rozvinula sa v krajne nepriaznivých podmienkach a do značnej miery bola plytvaním ľudských aj materiálnych síl ZSSR. Od začiatku nemala veľké vyhliadky na úspech. Bola skôr politickým gestom náklonnosti Sovietskeho zväzu k Česko-Slovensku. Viazala však veľký počet vojsk, ktoré mohli Nemci inak nasadiť proti povstalcom a tak bola asi najväčšou vojenskou pomocou, ktorú povstaniu Spojenci poskytli. Nemecké velenie okrem toho použilo 12 z 20 divízií v pásme 38. armády, ktoré však malo inak sústrediť proti 1. ukrajinskému frontu. To znamenalo, že bojmi v Karpatsko-dukelskej operácii bolo viazaných 60% všetkých nemeckých síl nasadených v pásme 1. ukrajinského frontu. Boje tiež znemožnili nemeckému veleniu využiť dočasnú operačnú prestávku na varšavsko-berlínskom smere na presun časti svojich síl do Rumunska, prípadne do východného Maďarska, kde útočil 2. a 3. ukrajinský front. Nemci tak nemali na južnom úseku v dôsledku bojov v Karpatoch dostatok vojsk.
Útočné úsilie sovietskych a česko-slovenských vojsk bolo nesmierne, čo možno pozorovať na ich čiastočnom postupe nepriechodným a tvrdo bráneným horským terénom. Pri tom vtlačili nepriateľa do hĺbky Karpát a spôsobili mu značné straty na živej sile (podľa sovietskych údajov: asi 52 000 mŕtvych, ranených a nezvestných), ako aj technike a zbraniach (800 diel a mínometov, do 185 tankov a samohybných diel). Straty Sovietskej armády a česko-slovenského armádneho zboru však boli tiež ťažké, padlo asi 19 000 sovietskych vojakov (tieto straty však nezahŕňajú straty 4. gardového a 31. tankového zboru) a 1800 príslušníkov 1. česko-slovenského armádneho zboru. Dohromady mali útočiace vojská asi 88 000 ranených.

</doc>
<doc id="87488" url="https://sk.wikipedia.org/wiki?curid=87488" title="Prvá česko-slovenská armáda na Slovensku">
Prvá česko-slovenská armáda na Slovensku

Česko-slovenská armáda na Slovensku (od 1. októbra 1944 1. česko-slovenská armáda na Slovensku), známa aj pod názvom povstalecká armáda, bolo vojenské armádne zoskupenie, ktorého základom sa stali vojenské jednotky slovenskej brannej moci, ktoré po 29. auguste 1944 vypovedali poslušnosť režimu Slovenskej republiky a zložili prísahu vernosti Česko-slovenskej republike. Česko-slovenská armáda na Slovensku sa stala hlavnou bojovou zložkou ozbrojených síl povstalcov počas Slovenského národného povstania a okamžite po svojom vzniku bola spojencami prehlásená za súčasť protihitlerovskej koalície.
Velenie.
Veliteľ.
Otázka veliteľa zodpovedného za prípravy ozbrojeného povstania sa riešila v prvej štvrtine roka roka 1944. Favoritom politikov ilegálnej Slovenskej národnej rady na tento post bol gen. II. tr. Štefan Jurech, ktorý imponoval najmä svojim pokusom prejsť s celou slovenskou Rýchlou divíziou na sovietsku stranu. Pre čechoslovakisticky zmýšľajúcich ľudí na exilovom československom Ministerstve obrany v Londýne bol však Jurech nepriechodný, nakoľko bol príliš proslovenský. Jurech bol navyše pod drobnohľadom Ústredne štátnej bezpečnosti, čo výrazne sťažovalo jeho zapojenie do príprav povstania. A keďže napokon zlyhal aj prvý pokus letecky dopraviť zástupcov domáceho ilegálneho odboja vrátane samotného Jurecha k sovietom , tak sa účasť Štefana Jurecha na prípravách povstania stala bezpredmetnou.
Voľba československého exilového vedenia padla na politicky nevyhraneného a pomerne neznámeho pplk. gšt. Jána Goliana, ktorý od 1. januára 1944 zastával funkciu náčelníka štábu "Veliteľstva pozemného vojska" v Banskej Bystrici. Golian bol štábny dôstojník a podľa mjr. Júliusa Noska chápal svoje poslanie tak, že povstanie pripraví a po jeho vypuknutí prevezme velenie skúsenejší dôstojník. 
Golian sa napokon rozhodol poverenie veliteľa príprav povstania prijať. Komunistická časť Ilegálnej Slovenskej národnej rady (SNR) hodlala za pobočníkov Goliana presadiť, plk. gšt. Viliama Talského a plk. Jána Imra. Hlavným dôvodom, prečo sa obidvaja plukovníci napokon nestali pobočníkmi Goliana, spočíval v tom, že pplk. Golian už bol na "Veliteľstve pozemného vojska" obklopený dôstojníkmi, ktorými dôveroval. Vznikol štáb tajného "Vojenského ústredia" (VÚ). Politikárčenie pri menovaní veliteľa príprav povstania sa napokon stalo základom nedôvery medzi komunistickou časťou ilegálnej SNR a vedením vojenského ústredia a neskôr s velením povstaleckej armády.
Štáb vojenského ústredia.
Pri prípravách povstania sa najužšími spolupracovníkmi Goliana na "Veliteľstve pozemného vojska" v Banskej Bystrici stali mjr. gšt. Július Nosko (záležitosti persobálne a taktické), pplk. MVDr. Mikuláš Ferjenčík (záležitosti vojensko-politické), stot. jazd. v.z. Milan Polák (styk medzi Vojenským ústredím a ilegálnou SNR), mjr. spoj. Jozef Marko (záležitosti vojenské a technické).
Ďalšími členmi tajného VÚ sa stali mjr. gšt. Anton Cyprich, npor. pech. Jakub Hluchý, pplk. pech. Dezider Kišš-Kalina, pplk. del. Mirko Vesel, pplk. pech. Jozef Tlach, mjr. gšt. Jozef Tóth, mjr. del. Alexander Korda a ďalší. Pplk. Branislav Manica zabezpečoval spojenie s patizánskymi skupinami.
Štáb vojenského ústredia sa stal súčasťou ilegálnej SNR. Členovia VÚ mali informácie o stave odbojových aktivít od ilegálnych pracovníkov SNR, ale najmä z dvoch stretnutí konaných 29. júna a 27. júla 1944.
Súčasťou práce štábu VÚ bolo, okrem zisťovania politickej a vojenskej situácie v regióne a okolitých krajinách aj kádrové preverovanie a podchycovanie ľudí pre odbojovú činnosť, ako aj premiestňovanie odbojových dôstojníkov.
Po preverení boli v jednotlivých posádkach postupne určení nasledovní odbojoví dôstojníci:
Kpt. Ján Fedák (posádka Levoča), pplk. J. Nasčák (Poprad),  pplk. Ján Malár (Liptovský sv. Mikuláš), mjr. Miloš Vesel (Ružomberok), npor. V. Miškovič (Dolný Kubín), pplk. Branislav Manica a npor. Cyril Kuchta (Turčiansky sv. Martin), npor. P. Nosal (Kremnica), mjr. S. Sekuris (Brezno nad Hronom), kpt. A. Weinhold (Topoľčany, Nováky, Bošany, Zemianske Kostoľany), pplk. Ján Černek (Nitra), mjr. Š. Želinský (Zvolen), mjr. A. Korda (Oremov Laz), mjr. J. Dobrovodský (Žilina),  npor. K. Fraňo (Trnava), mjr. J Čilík (Hlohovec), pplk. V. Danielovič (intendančné sklady vo Vrútkach, Nemeckej a Zvolene), pplk. J. Hluchý (zbrojné sklady Nováky, Širiny, Pršany a Zvolen), náčelník štábu vzdušných zbraní mjr. J. Tóth (letecké posádky Mokraď, Tri Duby, Piešťany a Biskupice). V posádkach v údolí Váhu mal určiť a pripraviť veliteľov veliteľ západnej oblasti pplk. J. Zadžora.
Koncom mája bol za odbojového dôstojníka v Bratislave určený pplk. D. Kiš-Kalina. Šlo o prednostu duchovnej správy, ktorý mal aj plnú dôveru prezidenta Jozefa Tisa. pplk. D. Kiš-Kalina si v lete vytvoril určité predpoklady pre získanie veliteľov do príprav povstania, no napokon bol v auguste na nátlak politikov, ktorí argumentovali tým, že Kiš-Kalina je kňaz a nemá dostatok veliteľských skúseností za odbojového dôstojníka v Bratislave určený mjr. Kovačovič, veliteľ strážneho oddielu v hlavnom meste. Pplk. D. Kiš-Kalina mal na starosti celé juhozápadné Slovensko teda aj posádky v Trnave, Hlohovci a Pezinku. Pplk. Golian však tesne pred vypuknutí povstania urobil opätovne zmenu a za odbojového dôstojníka v Bratislave bol určený mjr. Š. Murgaš, ktorý bol dôstojníkom na generálnom štábe a pracoval na operačnom oddelení "Ministerstva národnej obrany".
Na smeroch Kokava nad Rimavicou – Klenovec bol za odbojového dôstojníka určený mjr. I. Daxner (neskôr kpt. V. Bukva), v Tisovci bol menovaný za odbojového veliteľa kpt. J Nosko a vo Veľkej Revúcej kpt. P. Jamrich.
U poľnej tzv. Východoslovenskej armády bolo do odbojových aktivít pri príprave povstania zaangažované velenie 1. divízie reprezentované veliteľom divízie plk. pech  Mikulášom Markusom a náčelníkom štábu divízie mjr. gšt. Elemírom Polkom. Postupne sa do odbojových aktivít zapojil, takmer celý štáb.
Situáciu s určením odbojového veliteľa u 2. divízii komplikovalo časté striedanie dôstojníkov vo funkcii hlavného veliteľa divízie.
Na "Armádnom veliteľstve veliteľstve" v Prešove boli do príprav povstania zapojení zástupca veliteľa poľnej armády plk. gšt. Viliam Talský, na odboj boli napojení aj 2. náčelník pplk. Urban a npor. Vlček.
V auguste 1944 bol politikmi tzv. demokraticko-občianskeho krídla Slovenskej národnej rady, ale bez vedomia VÚ kontaktovaný gen. II: tr. Augustín Malár. Návrh, aby sa Malár stal odbojovým veliteľom, bol napokon zamietnutý československým "Ministerstvom národnej obrany".
Po vypuknutí povstania.
Dňa 29. augusta 1944 vo večerných a nočných hodinách došlo na "Veliteľstve pozemného vojska" (VPV) v Banskej Bystrici k prevratu. Boli zatknutí prorežimoví dôstojníci: veliteľ divíznej oblasti 1 plk. Zverin a plk, Kanák. Vojenské ústredie súčasne zaslalo do všetkých posádok dohodnuté heslo na začatie ozbrojeného odporu - "Začnite s vysťahovaním." 
Na druhý deň 30. augusta 1944 o 6. hodine ráno sa konala porada užšieho štábu VÚ. Následne sa o 9. hodine konalo v jednálni VPV stretnutie dôstojníkov posádky Banská Bystrica a Radvaň, na ktorom prehovoril pplk. Golian. Po predstavení kpt. Krátkeho a npor. Pavloviča, styčných dôstojníkov z Londýna a Moskvy, Golian vyhlásil, že:"",,sme od predchádzajúceho večera vo vojnovom stave s fašistickým Nemeckom a s jeho pomáhačmi na Slovensko (...)"
"Rozhodli sme sa z vlastnej vôle skončiť prisluhovanie nemeckému fašizmu a jeho pomáhačom doma a postaviť sa po boku spojencov do otvoreného boja za lepšiu a krajšiu budúcnosť slovenského národa. Nechceme, aby za našu slobodu a za nás krvácali iní"."Plk. Golian ďalej vyhlásil všetky jednotky, ktoré sa so zbraňou v ruke postavili na odbor nemeckým okupantom, za súčasť "Česko-slovenskej armády na Slovensku". Ďalej vyzval tých, ktorí by s nami a našou cestou nesúhlasili, že môžu slobodne odísť. Nikto neodišiel. 
S okamžitou platnosťou bol zakázaný pozdrav "Na stráž!".a orlica slovenského štátu bola nahradená česko-slovenskou trikolórou. Z pôvodného tajného vojenského ústredia sa okamžite začalo formovať "Veliteľstvo Česko-slovenskej armády na Slovensku" a jeho členovia zložili česko-slovenskú prísahu podľa predpisu A-I-1 Bezvýhradne tak vyjadrili vernosť česko-slovenskej štátnosti a prezidentovi Edvardovi Benešovi.
Armádne veliteľstvo.
Veliteľstvo "Česko-slovenskej armády na Slovensku" bolo vytvorené z pôvodného tajného VÚ, VPV a Vojenskej správy. Za veliteľa ČSAS bol Slovenskou národnou radou ku dňu 4. septembra 1944 oficiálne ustanovený Ján Golian, ktorý bol súčasne povýšený na brigádneho generála (už 29. augusta 1944 bol Golian prezidentom Edvardom Benešom povýšený na plukovníka gšt. Za zásluhy o Povstanie). Od 12. septembra 1944 začal Golian predsedať "Rade pre obranu Slovenska". 
Náčelníkov štábu sa stal mjr. gšt. Július Nosko. Po svojom návrate z Moskvy sa pplk. vet, Mikuláš Ferjenčík stal Povereníkom pre obranu.
Armádne veliteľstvo bolo organizované podľa predvojnovej Česko-slovenskej armády. Okrem bežných oddelení a podriadených referátov jednotlivých zbraní a zložiek bola jeho súčasťou aj politická správa, prijímacia komisia pre dôstojníkov a rotmajstrov a osvetová správa.
Vedúcim "Referátu útočnej vozby", ktorá bola súčasťou "Operačného oddelenia" a mala na starosti organizovanie tankových a protitankových jednotiek bol plk. útv. Štefan.Čáni
Do 15 septembra 1944 bol súčasťou veliteľstva aj "Referát pre styk a súčinnosť s partizánmi". Staral sa o kontakty s partizánskymi brigádami, o ich zásobovanie zbraňami, muníciou a finančnými prostriedkami. Činnosť referátu neskôr prevzal Hlavný štáb partizánskych oddielov.
Veliteľstvo ČSAS v Banskej Bystrici sídlilo v budove pôvodného Veliteľstva pozemného vojska.
Armádne jednotky.
Základy budúcej armády sa kládli v prvej polovici roka 1944. Odbojoví dôstojníci v jednotlivých posádkach, zväčša ich velitelia, na cvičeniach alebo sústredeniach vo výcvikových priestoroch postupne usmerňovali myslenie vojakov, napríklad rozširovaním ilegálných odbojových tlačovín.
Do úvodne fázy povstanie počítalo VÚ s 11 pešími prápormi a 11 batériami delostrelectva, Tieto jednotky mali vykryť jedenásť taktických smerov vedúcich do centra Slovenska. Ďalšie 3 pešie prápory mali tvoriť zálohu.
Po odchode jednotiek vytvorenej poľnej tzv. Východoslovenskej armády na východné Slovensko zostali nedotknuté len vojenské školy, náhradné veliteľstvá a náhradné jednotky so zvyškami pisárov, remeselníkov a mužstva kategórie „B“, ako aj protekčné deti. VÚ rátalo s poslucháčmi vysokých škôl, ktorí mali vykonávať funkcie nižších veliteľov rôt, čiat a batérií.
V polovici mája 1944 sa uskutočnila ďalšia mobilizácia pre potreby divízií v Karpatoch, čo výrazne napomohlo prípravám povstania. Vďaka nej sa podarilo na konci mája v Oremovom Laze a vo Zvolene sústrediť 6 rôt pechoty, 2 roty ťažkych guľometov, 4 batérie delostrelectva, po 1 spojovacej, automobilovej a ženijnej rote.  Pešie jednoty boli vo Zvolene a Oremovom Laze sústredené do práporu a pokračovali v intenzívnom výcviku. Delostrelecké batérie boli sústredené do Brezna, kde sa v rámci príprav povstania začalo vytvárať delostrelecké učilište.
Na konci mája bolo pripravených aj niekoľko civilných jednotiek v priestore Muráň – Revúca, Klenovec, Kokava nad Rimavicou a Tisovec. Pre zaistenie smeru od Malého Šturca  bolo prijaté rozhodnutie zorganizovať ďalší civilný prápor zo zamestnancov papierní v Harmanci. Civilné jednotky sa mali pripravovať a precvičovať počas brannej výchovy.
Proti možnému útoku horthyovského Maďarska dostal odbojový veliteľ v posádke Oremov Laz pokyny pre vytvorenie ďalších jednotiek na prehradenie smeru Balážske Ďarmoty - Modrý Kameň – Zvolen a v prípade potreby pomôcť Zvolenu na hlavnom smere cez Starú Hutu a Podkriváň.
Napokon sa VÚ podarilo na priek všetkým problém podarilo vytvoriť 9 rôt pechoty 6 batérié delostrelectva po jednej rote spojovacieho a ženijného vojska a tieto jednotky precvičiť a preškoliť v ostrých streľbách na predpokladaných smeroch budúcich bojísk.
V júli 1944 bolo v Kremnici sústredených približne 2 000 záložníkov, ktorí mali prejsť výcvikom v Oremovom Laze a potom doplniť 1. a 2. technickú divíziu. Napriek snahe sa však týchto záložníkov na strednom Slovensku nepodarilo udržať . Podobne tomu bolo aj s vojakmi zmobilizovanými pre potreby vytváraného Technického zboru.
Začiatkom augusta 1944 sa členom tajného VÚ podarilo presvedčiť veliteľa pozemného vojska gen. Jozefa Turanca, že sa blíži nástup nováčikov ročníka 1944 a preto je potrebné prichystať pre nich inštruktorov, Tak sa podarilo na stredné Slovensko vrátiť asi 2000 poddôstojníkov a schopných veliteľov poddôstojníckych škôl. Títo vojaci boli vhodne rozmiestnení podľa toho, ako to vyhovovalo tajnému VÚ. Podobne tomu bolo aj s náhradnými a mierovými jednotkami, ktoré sa na stredné Slovensko presunuli z východného Slovenska v súvislosti s vytváraním Východoslovenskej armády.
V prvých dňoch povstania mala povstalecká armáda k dispozícii 16 peších práporov a 8 samostatných rôt.
Povstalecká armáda bola konštituovaná s účinnosťou od dňa 31. augusta 1944.
Mobilizácia a početný stav.
Krátko po vypuknutí povstania sa početný stav sformovanej povstaleckej armády ustálil na 18 000 mužov. Na základe česko-slovenského branného zákona, ktorý v nezmenenej forme platil aj Slovenskej republike, bola 6. septembra 1944 nariadená mobilizácia osôb do 35 rokov, koní, materiálu a vozov. Keďže na základe pôvodných rozkazov vydaných ešte pred vypuknutím povstania a rozhlasovej výzvy z 30. augusta vstúpilo dobrovoľne do povstaleckej armády aj mnoho osôb nad túto vekovú hranicu, prijalo Velenie ČSAS rozhodnutie, aby osoby nad 35 rokov, ktoré o to požiadajú, boli presunuté do zálohy. Toto rozhodnutie bolo prijaté s ohľadom na nedostatok zbraní, ako aj potreby civilného života t.j. najmä nedokončenej žatvy.
Ku 6. septembru sa tak početný stav armády navýšil približne na 47 000 osôb. Druhá mobilizácia zo dňa 26. septembra 1944 navýšila stav armády až na 60 000 osôb.
Výzbroj.
Povstalecká armáda bola vyzbrojená asi 46 000 puškami, 4 000 samopalmi, 2 700 guľometmi, 200 delami a mínometmi, Mala nedostatok ťažkých, protitankových a protilietadlových zbraní, čo do určitej miery kompenzovali letecké dodávky vojenskej výzbroje (protitankové pušky a protilietadlové guľomety) zo ZSSR a USA (M1 Bazooka).
Výzbroj peších jednotiek bola dedičstvom po predvojnovej česko-slovenskej armáde, Časť zbraní boli dodávky spojencov najmä ZSSR a časť pochádzala ešte z nemeckých dodávok slovenskej armáde. Hlavnou zbraňou jednotlivca bola česko-slovenská puška vzor 24 kalibru . Išlo o vtedajšiu typickú 5-ranovú opakovačku, ktorá bola pomerne účinná a presná. Jej veľkou slabinou bola nízka rýchlosť streľby, hlavne počas útoku a v pouličných bojoch. Tvorila asi 90% z celkového počtu pušiek. Pre nedostatok samopalov nebolo možné utvoriť väčšie úderné jednotky. Výzbroj peších jednotiek vyhovovala viac na obranu ako na útok. V neskoršom období povstalecká armáda pociťovala citeľný nedostatok pušiek a samopalov a nebola schopná ani vyzbrojiť všetkých vojakov základnej služby, ktorých mala k dispozícii. To v konečnom dôsledku spôsobovalo, že velenie nedisponovalo týmito zálohami a jednotky na fronte nemal kto vystriedať.
Citeľnou ranou pre povstalecké ozbrojené sily sa stala strata armádnych skladov v Kvetnici pri Poprade, ktoré začiatkom septembra 1944 padli do rúk jednotkám bojovej skupiny Shäfer. Situáciu s výzbrojou komplikoval aj fakt, že armáda zo svojich zásob zbraní podporovala aj partizánske jednotky. Prvá veľká zásielka armádnych zbraní prisľúbená pplk. Golianom dorazia na Prašivú, kde sa nachádzali partizánske základne, už 25. augusta 1944, no rozrastajúce sa partizánske skupiny sa k armádnym zbraniam dostali rôznymi cestami. Zväčša šlo o prejav budovania dôvery medzi vojakmi a partizánmi.
Pozemné vojsko.
Rozkazom "Veliteľstva Česko-slovenskej armády" bolo velenie na oslobodenom území rozdelené nasledovne:
Organizačné členenie na 2 obranné oblasti vychádzalo z pôvodného rozdelenia územia Slovenska z slovenskej brannej moci, ktoré sa po reforme ustálilo na 2 divízne oblasti. Z toho vyplývala aj podriadenosť jednotiek pod obe veliteľstvá obranných oblastí. Pod VOO 1 spadali náhradné jednotky plukov 1, 2. a 3 a delostreleckej skupiny zloženej z delostreleckých plukov 1 až 11. Pod VOO 2 spadali náhradné jednotky plukov 4, 5 a 6 a delostreleckej skupiny zloženej z delostreleckých plukov 2 a 12. 
Okrem vojenských pozemných jednotiek boli veliteľom oboch oblastí podriadené aj partizánske oddiely. 
Medzi úlohy veliteľstiev oboch oblastí patrila aj stavba opevnení a protitankových prekážok, vytváranie spojenia a zabezpečenie zásobovania. Velitelia zároveň pôsobili aj ako správcovia svojich oblastí. 
Delenie na dve vojenské olasti sa čoskoro ukázalo ako nevýhodné. Preto bola ČSAS od 10. septembra 1944 zreorganizovaná na 6 taktických skupín 
Každá taktická skupina mala vymedzený operačný priestor. 
V. Taktická skupina bola 23. septembra 1944 po ústupe z Turca pretransformovaná na výcvikovú a pracovnú. 
Do 13. septembra 1944 sa súčasťou armády stala samostatná Oravská vojenská skupina. Vytvorili ju povstalecké jednotky na Orave pod velením mjr. Dušana Jamišku. Dňa 14. septembra sa k nim pridala aj časť práporu kpt. J. Oškvarka, ktorý bol po nemeckom útoku v Kraľovianskom priesmyku rozdelený na dve časti. Oravská skupina zostala odrezaná od hlavných síl "Česko-slovenskej armády" až do 3. októbra, keď sa mjr. Dušan Jamiška so zbytkami svojich jednotiek prebil z Oravy a spojil sa so VI. taktickou skupinou "Zobor".
Pechota a delostrelectvo.
Jednotlivé veliteľstvá taktických skupín mali podradené pešie prápory a delostrelecké batérie.
Prápory "Oškvarek", "Jobák" a "Vitalay" boli pôvodne súčasťou Východoslovenskej armády. Na konci augusta však boli odvelené na stredné Slovensko, kde sa mali zúčastniť na protipartizánskych akciách. Prápor "Vitalay" bol najskôr nasadený do bojov pri Vrútkach. no od 11. septembra 1944 bol podriadený pod velenie I. Taktickej skupiny. Presunul sa do oblasti Malý Šturec, kde zaujal obranu.
Prápor spojárov "Schleichart" bol po úvodných bojoch v Strečnianskej tiesňave a po sformovaní taktických skupín stiahnutý do Banskej Bystrice..
Prápory "Váh" a "Hron" sú v odbornej literatúre hlásené ku 16. septembru 1944 ako súčasť III. Taktickej skupiny.
Prápor kpt. Kapišinského vznikol v prvej dekáde septembra 1944 z častí práporov "Jobák" a "Oškvarek".
Ako veliteľ 31. pešieho práporu "Korunt" je uvádzaný stot. Ján Hlucháň . Príslušný zdroj uvádza, že tento prápor po 5. októbri namiesto novej obrannej línie v Kremnických vrchoch ustúpil svojvoľne až do Badína. Svojvoľný ústup spomína aj Július Nosko, avšak ako veliteľa inkriminovaného práporu patriaceho pod IV. TS, uvádza stot. Gindla.
Celkový počet peších práporov jednotlivých taktických skupín po druhej mobilizácii na začiatku októbra 1944 sa pohyboval medzi 22-26. K tomu je potrebné pripočítať 1 prápor a 6 rôt ženijného vojska, 1 prápor a 6 rôt telegrafného vojska, 1 prápor a 6 rôt automobilového vojska a iné pomocné zložky.
Pešie prápory boli medzi jednotlivé taktické skupiny rozmiestnené nasledovne: I. TS mala 6 práporov, II. TS 8 práporov, III. TS 8 práporov, IV. TS 4 prápory, VI. TS mala 3 prápory. 2 prápory mali byť zálohou veliteľstva armády.
Počet delostreleckých batérií sa v tom istom čase pohyboval medzi 32 - 35.
Od 26. septembra 1944 sa súčasťou armády stala aj 2. česko-slovenská paradesantná brigáda v ZSSR (2. ČSSPB - krycí názov Poľana).
Útočná vozba.
Povstaleckú útočnú vozbu (tankové a protitankové jednotky) vytvorili jednotky náhradného práporu v domovských kasárňach Pluku útočnej vozby v Turčianskom svätom Martine a 13 tankov 2. poľnej roty npor. útv. Jána Achimského. Táto rota bola na konci augusta 1944 odvelená z východného Slovenska od poľnej jednotky PÚV a pôvodne sa mala zúčastniť na protipartizánskych akciách, ale okamžite sa zapojila do povstania. K povstaleckej útočnej vozbe je potrebné prirátať aj 11 tankov LT vz.38 a 2 stíhače Marder III 1. poľnej roty a štábnej roty 2. práporu poľnej jednotky PÚV, ktoré sa 31. augusta 1944 pridali partizánskemu zväzku Čapajev. V kasárňach v Turčianskom svätom Martine bola na konci augusta 1944 k dispozícii nasledovná technika.
V prípade obrnených vozidiel šlo o techniku v rôznom technickom stave, K okamžitému nasadeniu bolo pripravených len niekoľko tankov LT vz. 38 (najmä 5 tankov tzv. asistenčnej čaty) a po zostavení posádok aj 4 tanky P III. Tanky LT vz. 35 a LT vz. 34, ktoré sa nepodarilo spojazniť, boli použité na stavbu improvizovaných pancierových vlakov a na zriadenie statických palebných postavení. 
Kanóny PAK 38 a PAK 40 (v slovenskej armáde označované ako KPÚV 5 cm a KPÚV 7,5 cm) boli nasadzované jednotlivo. Výnimkou bola rota KPÚV pozostávajúca zo 4 PAK 40 sformovaná na začiatku septembra. Jej veliteľom sa 3. septembra 1944 stal npor. útv. Andrej Galuščák. Rotu tvorlili dvaja dôstojníci, jeden rotmajster a 42 vojakov. Ešte v ten istý deň bola rota odoslaná do Brezna nad Hronom, odkiaľ sa presunula k obci Telgárt, kde sa zúčastnila na protiútoku skupiny "Jánošík". Kritická situácia na Hornej Nitre prinútila velenie armády presunúť Galuščákovú rotu spoločne s tankovou čatou por. útv. Pavla Krúpu do tohto priestoru, kde sa zúčastnili bojov pri Prievidzi. Po ústupe povstaleckých vojsk z Hornej Nitry sa Galuščáková rota už pod krycím názvom "Topas" zúčastnila obranných bojov v oblasti Turčeka a Sklenného. 
Najvýkonnejším tankom, ktorým disponovala povstalecká útočná vozba, boli 4 stroje stredného tanku P III (PzKpfw III ausf. N). Tri z nich však boli zničené počas bojov o Vrútky, Štvrtý tank sa stal osobitnou zálohou velenia "1. česko-slovenskej armády na Slovensku." 
Dňa 23. septembra 1944 bola povstalecká útočná vozba reorganizovaná do podoby "Práporu útočnej vozby Vojtech" . Veliteľom jednotky sa stal stot. útv. František Ploskuňák Prápor sa skladal z tankovej roty, roty KPÚV, pomocnej roty, náhradnej jednotky s výcvikovým stredisko, troch rôt improvizovaných pancierových vlakov (IPV Štefánik, IPV Hurban, IPV Masaryk) a protitankovej roty vyzbrojenej americkými bazukami a sovietskými protitankovými puškami. 
Prápor podliehal priamo veleniu "1. česko-slovenskej armády na Slovensku" a to prideľovalo obrnenú techniku povstaleckým jednotkám po čatách. 
Letectvo.
Leteckej skupine s krycím "Štúr", velil mjr. Tóth. Povstalecké letectvo bolo tvorené tzv. kombinovanou letkou zloženou zo zväčša zastaralých lietadiel predvojnovej česko-slovenskej konštrukcie. Letku tvorili tri Avie B-534 a jedna Avia Bk-534 (kanónová verzia). Na jednej z nich dosiahol 5. septembra 1944 stíhač František Cyprich pravdepodobne posledný zostrel dosiahnutý dvojplošníkom v histórii. Za obeť mu padlo maďarské dopravné lietadlo Junkers Ju 52.
Vo výzbroji povstaleckej kombinovanej letky bolo niekoľko pozorovacích dvojplošníkov Letov Š-328 "Šmolík", ktoré mohli slúžiť aj ako ľahké bombardéry. Lietadlo, ktoré si u slovenských pilotov vyslúžilo kvôli svojej pomalosti prezývku "kravka" však bolo beznádejne zastaralé.
Až do príletu 1. čs. samostatného stíhacie leteckého pluku boli najlepšími strojmi dve stíhačky Messerschmitt Bf 109 G-6 a dve Messerschmitt Bf 109 E-4. Jedno lietadlo verzie E však bolo spoločne s jednu Aviou a jedným Letovom zničené pri nemeckom nálete. Nemecké lietadlá trpeli nedostatkom munície pre palubné guľomety MG 131. 
Dňa 31. agusta 1944 získalo povstalecké letectvo cennú posilu v podobne talianskeho bombardéra Savola-Marchetti SM.84 bis. Stalo sa tak vďaka poručíkovi Viliamovi Grúňovi, ktorý s lietadlom preletel z letiska Mokraď na Tri Duby. Lietadlo bolo 4. septembra 1944 použité na prepravu politickej delegácie k sovietom. 
Od 17. septembra 1944 úlohy kombinovanej letky prevzal 1. česko-slovenský samostatný stíhací letecký pluk (Šafárik) škpt. Františka Fajtla vyzbrojený 22 lietadlami Lavočkin La-5FN.
Povstalecké letectvo operovalo z hlavné letiska Tri Duby (dnešné letisko Sliač). K dispozícii malo aj letisko Zolná a niekoľko menších letisk. Letisko Tri Duby, ktoré počas povstania čelilo niekoľkým náletom, sa stalo hlavným leteckým prístavom zabezpečujúcim letecké spojenie so spojencami. 
Na povstaleckom území bolo nadbytok letcov, ktorí nemali na čom lietať. Najskôr bojovali ako pechota sformovaní do práporu (vel. mjr. Haluzický), no postupne boli transportovaní z povstaleckého územia za front k sovietom, kde boli preškoľovaní na výkonné sovietske stoje. Stali sa jadrom vytváranej 1. česko-slovenskej zmiešanej leteckej divízii. 
Súčasťou povstaleckých vzdušných síl bola Rota tzv. padákových strelcov - výsadkárov, ktorá sa zúčastnila bojov ako elitná pechota. 
Zahraničná pomoc.
Prvé kontúry zahraničnej pomoci pripravovanému povstaniu na území Česko-slovenska sa začali rysovať v priebehu roka 1943 počas návštevy exilového prezidenta Edvarda Beneša v USA a Kanade. V letných mesiacoch 1943 sa rozbehli aj prípravy na rokovanie Edvarda Beneša s predstaviteľmi Sovietskeho zväzu. Dňa 7. augusta 1943 zaslal "Štáb pre vybudovanie branej moci" (ŠVBM) náčelníkovi Ćesko-slovenskej vojenskej misie v ZSSR plk. Heliodorovi Píkovi depešu obsahujúcu pokyny na sondovanie možnosti rokovania o sovietskej pomoci chystanému povstaniu. Dokument zo 4. novembra 1943 už obsahoval ucelený návrh konkrétnych požiadaviek, ktorý slúžil ako podklad pre rokovania so sovietskymi predstaviteľmi. Tieto rokovania napokon vyústili do podpísania "Zmluvy o priateľstve, vzájomnej pomoci a povojnovej spolupráci medzi Československom a Sovietskym zväzom." Konkretizácia sovietskej pomoci zamýšľanému povstaniu sa uskutočňovala postupne na ďalších rokovaniach česko-slovenských a sovietskych vojenských predstaviteľov. V prvom rade však šlo o prípravu a výsadky spravodajských a organizačných skupín. 
Dňa 1. júla 1944 sa predstavitelia česko-slovenskej exilovej vlády v Londýne stretli so zástupcami zvláštnych sekcií spravodajských služieb - britskej SOE (Special Operation Executive) a americkej OSS (Office of Strategic Services). Témou stretnutia bola materiálna pomoc chystanému povstaniu na Slovensku.
Dňa 31. augusta 1944 sa vedúci česko-slovenskej vojenskej misie v Sovietskom zväze Heliodor Píka a česko-slovenský veľvyslanec v Sovietskom zväze Zdeněk Fierlinger stretli s predstaviteľmi sovietskej vlády a oficiálne požiadali o pomoc povstaleckým silám.
O prípravu a dodanie prisľúbenej pomoci sa mal postarať maršál Ivan Stepanovič Konev - veliteľ 1. ukrajinského frontu (1. UF), do ktorého operačného pásma patrilo Slovensko. Prvé sovietske lietadlá odleteli nad slovenské územie v noci z 3. na 4. septembra 1944, avšak kvôli búrke nad Karpatmi sa museli vrátiť. Druhú noc vzlietlo 30 naložených bombardérov a 19 z nich doletelo nad cieľ. Nad slovenským územím zhodili 121 plátených vakov a v nich 18 ton zbraní a munície (22 guľometov, 120 samopalov a 40 protitankových pušiek). Tej noci pristáli na letisku Tri Duby sovietske lietadlá, ktorými sa zo Sovietskeho zväzu na povstalecké územie vrátila delegácia Slovenskej národnej rady, pplk. Mikuláš Ferjenčík a Karol Šmidke.
Sovietsky letecký most trval od 4. septembra - 26. októbra 1944. Súbežne so zhadzovaním vojenskej pomoci pristávali na letisku Tri Duby ďalšie lietadlá, ktoré privážali pomoc a zo Slovenska odvážali ranených vojakov, politické delegácie ako aj nadbytočných letcov.
Letecký most zabezpečovala 4. gardová bombardovacia divízia, 5. gardová bombardovacia divízia a 200. nočná bombardovacia divízia. 
V rámci pomoci povstaniu bola okrem materiálnych dodávok na povstalecké územie dopravená aj 2. česko-slovenská paradesantná brigáda. Jej hlavná časť pristála na Slovensku v noci na 6. októbra 1944. Na povstaleckom území pristáli aj lietadlá 1. česko-slovenského samostatného stíhacieho leteckého pluku. 
Dňa 8. septembra 1944 sa skorých ranných hodinách začala Karpatsko-duklianska operácia, ktorá bola taktiež plánovaná ako pomoc Slovenskému národnému povstaniu, 
Pomoc povstaniu poskytli aj západní spojenci. Na Troch Duboch pristáli dvakrát americké lietadlá a priviezli asi 24 ton zbraní, munície a výbušnín. Na Troch Duboch pristáli trikrát aj britské lietadlá, ktoré priviezli ďalšiu pomoc. 
Na povstalecké územie boli dopravené aj vojenské misie spojencov: sovietska misia (mjr. Ivan I. Skripka-Studenskij), americká misia (veliteľ James Holt Green) a britská misia (veliteľ H. M. Seymour).
Miesta bojov 1. česko-slovenskej armády na Slovensku.
Najťažšie boje vybojovali povstaleckí vojaci a partizáni pri Strečne, Priekope, Martine, Sučanoch, Partizánskom, Telgárte, na kopci Ostrô, pri Čremošnom, Žarnovici, Hronskom sv. Kríži, Hronskej Breznici a Jalnej.
Zánik armády.
Dňa 18. septembra 1944 spustilo velenie nemeckých okupačných síl tzv. "Generálnu ofenzív"u voči povstaniu. Na druhý deň zaútočili Nemci z východu v smere Hranovica- Vernár proti skupine Staněk V ten istý deň zaútočili aj zo smerov Jelšava - Veľká Revúca a Rimavská Sobota - Rimavská Baňa.
Veliteľ "1. česko-slovenskej armády na Slovensku" div, gen. Rudolf Viest po zvážení situácie prijal riešenie o záchrane armády. Jednotky sa mali postupne stiahnuť na horské obranné postavenia vo Veľkej Fatre a Nízkych Tatrách a uvoľniť tak údolie rieky Hron a priestor Banskej Bystrice a s menšími silami vytvoriť partizánsku oblasť na Poľane. Svoj návrh predniesol Predsedníctvu Slovenskej národnej rady, ktoré s ním súhalsilo. Za nové sídlo veliteľa armády a sídlo predsedníctva SNR boli navrhnuté Donovaly.
Vo večerných hodinách 22. septembra 1944 zvolal gen. Viest poradu veliteľov taktických skupín a 2. česko-slovenskej paradesantnej brigády, na ktorej konkretizoval a vymedzi tri oblasti, do ktorých sa mali stiahnuť jednotky armády. 1. oblasť mala byť pod priamym velením veliteľstva 1. ČSAS, 2. oblasti mal veliť plk. Michal Šírica a 3. oblasť mala byť pod velením plk. Mikuláša Markusa. V nasledujúci deň museli byť v dôsledku s vývoja situácie II. Taktickej skupine pozmenené inštrukcie.
Ako prvá sa 24. októbra 1944 do Španiej doliny stiahla pracovná V. taktická skupina a následne začala na južných svahoch Nízkych Tatier severne od Banskej Bystrice pripravovať obranné postavenia. Šlo o úsek od Laskomera až po Hiadeľský potok.Mali byť pre IV. taktickú skupinu.
III: taktická skupina bola pred ústupom prinútená sa preskupiť a súčasne došlo k veliteľskej rošáde medzi III: TS a IV. TS. Velenie III: taktickej skupiny prevzal plk. pech. Markus. Preskupenie komplikovala situácia na fronte spočívajúca v križovaní sa ústupových trás jednotiek a nasadenie 2. ČSSPB v priestore Siroň - Ježová proti SS divízii Horst Wessel.
Dňa 24, októbra obdržal veliteľ ČSSLP František Fajtl rozkaz preletieť so svojimi zostávajúcimi lietadlami do Sovietskeho zväzu. Pozemný personál mal prejsť na partizánsky spôsob boja.
V kritickej situácii bola II. taktická skupina. V dňoch 25. a 26. októbra mala ustúpiť údolím Hrona k Banskej Bystrici a v noci na 27.októbra mala zaujať obranné postavenia v Nízkych Tatrách. Jej veliteľstvo ustúpilo do Brusna a ďalej cez hrebene Nízkych Tatier na Magurku.
Dňa 25. októbra začala z Kremnických vrchov ustupovať aj IV. taktická skupina. Jej nové obranné postavenia mali viesť severne od Banskej Bystrice. V ten istý deň vyslalo na Donovaly svoj ubytovací sled aj veliteľstvo armády.
Obrana Banskej Bystrice bola po presune veliteľstva I. taktickej skupiny do Harmanca odovzdaná posádkovému veliteľstvu Banská Bystrica.
V noci na 26. októbra prichádzali od všetkých taktických skupín správy o zlom stave jednotiek a únave vojakov. Tú istú noc prijalo velenie armády rozkaz o okamžitom stiahnutí všetkých jednotiek, ktoré sa nachádzali južne od Banskej Bystrice na sever. Ústup týchto jednotiek mala kryť paradesantná brigáda na čiare Badín - Vlkanová.
Dňa 26. októbra popoludní ukončilo veliteľstvo 1. ČSAS presun na Donovaly. Posledný orgán operačného oddelenia opustil budovu veliteľstva v podvečerných hodinách. V tom čase už nefungovalo spojenie velenia a jednotlivých taktických skupín. Ústup povstaleckých jednotiek Starohorskou dolinou bol sprevádzaný chaosom a panikou. S povstaleckými jednotkami do hôr odchádzali aj civilisti. Situáciu komplikovani nálety nemeckých strmhlavých bombardérov.
Pred svitaním 27. oktobra opustili Banskú Bystricu aj jednotky 2. ČSSPB. Medzi 6. a 7. hodinou 27. októbra vstúpili do Banskej Bystrice prvé nemecké okupačné jednotky. 
Ráno toho istého dňa obdržalo velenie VI. taktickej skupiny rozkaz o ústupe k Liptovskej Osade. Týmto manévrom sa malo vyhnúť obkľúčeniu.
V dopoludňajších hodinách prišiel na Donovaly veliteľ II. taktickej skupiny plk. Michal Šírica a ohlásil, že obranu južných svahov Nízkych Tatier nemôže zabezpečiť nakoľko nemá k dispozícii dostatok jednotiek. 
Obsadenie Banskej Bystrice okupantami skomplikovalo ústup jednotiek IV. taktickej skupiny a do pripravených obranných pozícií sa dostali len jednotlivci.
V priebehu 27. októbra sa situácia zhoršovala. Veliteľ armády gen Viest a jeho štáb kvôli neexistujúcemu spojeniu nemali možnosť zastaviť jej postupný rozklad, lebo veľa jednotiek už svojvoľne prešlo na partizánsky spôsob boja. Viest odmietal vydať rozkaz na prechod na partizánsky spôsob boja napriek tomu, že armáda s vynimkou II., III. a VI. taktickej skupiny už ani neexistovala. Až po návrate z predsedníctva Slovenskej národnej rady tesne pred polnocou, vydal Viest rozkaz o prechode na partizánsky spôsob boja s účinnosťou od 29. augusta 1944, ktorý už mali Nosko, Golian a Ferjenčík skoncipovaný, Rozkaz vymedzoval oblasti, v ktorých mali jednotlivé taktické skupiny a 2. ČSSPB pôsobiť. 
Jednotlivé partizánske skupiny mali byť tvorené po 100 -120 zväčša dobovoľníkoch a ľudí, ktorí sú ochotní pre vlasť prinášť najväčšie obete. V priebehu 28. augusta mali byť zo skladov vydané všetky potraviny a munícia. Rozkaz obsahoval inštrukcie, kde malo byť odobrané čerstvé mäso, munícia, ovos pre kone a chlieb. Stravu a fajčivo mali vojaci dostať na tri dni. 
Generál Viest odmietol návrh, aby sa o jeho ochranu mala starať časť 2. ČSSPB s odôvodnením, že nebude oslabovať bojové jednotky. Celá 2. ČSSPB bola napokon premenovaná na 2. partizánsku brigádu a vzala pod svoju ochranu Hlavný štáb partizánskych oddielov"." O ochrana veliteľstva armády sa tak starala jazdecká čata veliteľstva armády, štábna rota a vysokoškolský strážny oddiel, čo v žiadnom prípade neboli skúsené bojové jednotky. 
V tom čase teda 27. októbra sa veliteľ armády Viest a jeho zástupca brig. gen. Golian nachádzali na Donovaloch v hotely Šport. V tom čase sa na Donovaloch zhromaždilo mnoho ľudí, ustupujúcich vojakov, partizánov a civilistov, ktorí nechceli padnúť do nemeckých rúk. Veľké zástupy ľudí smerom Donovaly sa tiahli aj vedľajšími cestami. 
Odchod z Donovál bol naplánovaný na raňajšiu 6. hodinu, no napokon sa oneskoril. O 6. hodine z Donovál vyrazila len štábna rota a jazdecká čata. Velitelia armády tak zostali pod ochranou len neskúseného vysokoškolského strážneho oddielu. Skupina vyrazila na cestu približne o 8. hodine. Presúvala sa cez Polianku smerom na Kečku. Na Polianke vydal Viest posledný rozkaz, ktorý bol odvysielaný v Slobodnom slovenskom vysielači, a v ktorom Viest oznámil, že boj za slobodu pokračuje až do víťazného konca. 
Zajatie povstaleckých generálov.
Skupina s oboma hlavnými veliteľmi armády, v ktorej boli aj náčelník štábu Július Nosko a pplk. Mikuláš Ferjenčík chránená vysokoškolským oddielom zostala uviazla na hrebeňoch Nízkych Tatier. Dňa 2. novembra sa Viest rozhodol prečkať deň na západnom svahu proti spádovej kope asi 1 km západne od dedinky Pohronský Bukovec. Práve na tomto mieste došlo k prepadu, ktorý rozbil skupinu na menšie časti.
Noc z 2. na 3. novembra 1944 strávili obidvaja generáli v Pohronskom Bukovci u horára Bebjaka. Medzitým sa Nemci dostali k informáciám, že v oblasti sa nachádza štáb veliteľa armády. Dňa 3. novembra od skorých ranných hodín venovali Bukovcu zvýšenú pozornosť. O 5. hodine sa odohrala prvá povrchná prehliadka, zameraná na horáreň a blízke domy. O 9. hodine sa konala druhá prehliadka, počas ktorej legitimovali všetkých obyvateľov obce. Ani pri nej nič nezistili, nové vyšetrovanie a pátranie pokračovalo ďalej, takže popoludní o 15. hodine už išli naisto. 
Dňa 3. novembra 1944 približne o 15:45 hod, padli obidvaja povstaleckí generáli a hlavní velitelia "1. česko-slovenskej armády na Slovensku" do nemeckého zajatia.
Kontroverzie.
V súvislosti so zahraničnou pomocou 1. česko-slovenskej armáde na Slovensku sa v odborných článkoch často objavuje naratív o sférach vplyvu, na základe ktorých sovietska strana nedala západným spojencom povolenie na pomoc povstaniu, resp. že sovieti len neochotne súhlasili so západnou pomocou. Na margo britskej pomoci povstaniu však vojenský historik Jozef Bystrický z Vojenského historického ústavu uvádza, že britská pomoc sa odvíjala v prvom rade od zdrojov, ktoré mali k dispozícii a tie podliehali strategickým faktorom a technickým obmedzeniam. Jozef Bystrický v rozhovore pre denník Pravda mimo iného uviedol."Po potlačení Povstania štátny minister na ministerstve zahraničia Richard Law na otázku poslanca parlamentu, či Veľká Británia nemohla dodať na Slovensko výzbroj v rozsahu zodpovedajúcom jej možnostiam preto, že Československo sa nachádza v ruskej sfére vplyvu, odpovedal: "Nie pane. Rozhodovanie o zdrojoch, ktoré máme k dispozícii, sa riadi strategickými faktormi a technickými obmedzeniami.“"Americká pomoc povstaniu bola limitovaná ľudským faktorom, keď spojenecký veliteľ vojsk v stredomorí generál Henry M. Wilson odmietol prideliť stredoeurópskej sekcii Office of Strategic Services lietadlá a potrebný materiál s odôvodnením, že Československo nespadá do jeho sféry.

</doc>
<doc id="87490" url="https://sk.wikipedia.org/wiki?curid=87490" title="1. československá armáda na Slovensku">
1. československá armáda na Slovensku



</doc>
<doc id="87493" url="https://sk.wikipedia.org/wiki?curid=87493" title="Triréma">
Triréma

Triréma (iné názvy: trojveslica, trojradová veslica, triéra, zriedkavo trojradovka) je staroveká alebo stredoveká veslica s vesliarmi umiestnenými v troch radoch nad sebou. Triréma v užšom zmysle označuje len príslušné rímske a stredoveké lode, triéra v užšom zmysle len príslušné grécke lode.
Ako prví tieto vojnové lode postavili grécki stavitelia okolo roku 700 pred Kr., podľa niektorých historikov okolo roku 500 pred Kr. V Grécku mali v troch radoch nad sebou vyše 150 veslárov, pentekontéra mala iba 50. Jedno veslo obsluhovali dvaja až traja veslári, na pentekontére každé veslo obsluhoval jeden veslár. 
Triéra preto bola rýchlejšia, čo hralo vo vojnách veľkú rolu, lebo sa zvyšoval úder čeleňového bodca.
Dejiny.
Okrem dopravných plavidiel sa v staroveku rozvíjala aj výroba vojnových lodí. Stavali sa masívne lode schopné prevážať veľký náklad, ale aj rýchle, ktoré mali tvar vretena. Oba typy mali plachty, veslá a kormidlo. Ale vojnové lode sa nemohli spoliehať len na vietor a vodné prúdy, tak ako obchodné lode. Z toho dôvodu boli vojnové lode vybavené viacerými radmi vesiel, ktoré im umožňovali rozmanitejšie a obratnejšie manévre.
Vojnové lode konštruovali všetky stredomorské národy. Grécki bojovníci sa do Tróje plavili pravdepodobne na galérach – lodiach s jedným radom vesiel. Feničania, Etruskovia a neskôr aj Gréci stavali lode s dvoma radmi vesiel. Tak vznikla mimoriadne obratná dvojveslica. Gréci pokračovali v zdokonaľovaní tohto plavidla a vynašli trojveslicu – triéru, ktorá bola ťažšia než dvojveslica, a preto mala omnoho väčšiu údernú silu.
V roku 480 pred Kr. tristodesať gréckych triér pod vedením stratéga Temistokla v bitke pri Salamíne zničilo 1 207 (podľa Hérodota - veľmi nepravdepodobné) veľkých a neobratných perzských lodí s vysokými bokmi.

</doc>
<doc id="87494" url="https://sk.wikipedia.org/wiki?curid=87494" title="Gotthard Heinrici">
Gotthard Heinrici

Gotthard Heinrici (* 25. december 1886, Gumbinnen – † 13. december 1971, Weiblinnen) bol nemecký generál v druhej svetovej vojne.
Osobný život.
Gotthard Heinrici sa narodil vo Východnom Prusku. Jeho bratranec bol Gerd von Rundstedt, jeho manželka Gertruda Heinrici bola polovičná židovka a rodina dostala od Hitlera takzvané Vyhlásenie o nemeckej krvi ("Deutschblütigkeitserklärung"). Heinrici mal dve deti: chlapca a dievča. Bol pobožný muž ktorý pravidelne chodil do kostola. V dôsledku svojej pobožnosti bol v nacistickej hierarchii nepopulárny.
Skorá vojenská kariéra.
Heinriciho predkovia slúžili v armáde už od 12 storočia, a Gotthard Heinrici dokončil túto tradíciu vstupom do armády k 95. pešiemu regimentu ešte v roku 1905 vo veku 19 rokov. Zažil boje v prvej svetovej vojne na západnom fronte a získal niekoľko vyznamenaní, železný kríž prvej a druhej triedy a čiernu medailu za zranenie. Zúčastnil sa aj na bojoch o Tannenberg.
Druhá svetová vojna.
Heinrici si vo Wehrmachte vybudoval reputáciu najlepšieho defenzívneho generála. U jeho vojakov si vyslúžil prezývku tzv. „Unser Giftzwerg“. Počas bleskovej vojny vo Francúzsku velil XII. armádnemu zboru, s ktorým sa mu podarilo dňa 14. júna, 1940 preraziť cestu cez Maginotovu líniu. 
Počas operácie Barbarossa v roku 1941 velil XXXXIII. zboru 2. tankovej armády, takže podliehal veleniu Heinza Guderiana. Za svoje zásluhy získal Rytiersky kríž. 26. januára, 1942 bol prevelený k 4. armáde. V rámci nej pred Moskvou asi 10 týždňov udržiaval celistvosť línie, pričom vzdoroval početne podstatne silnejšiemu protivníkovi.
Už v tej dobe sa stal známy vďaka svojej defenzívnej taktike. Jeho typickým manévrom bolo stiahnutie vlastnej prednej línie tesne pred začiatkom sovietskej delostreleckej prípravy. Takže bombardovanie vlastne zasiahlo prázdne pozície.
Začiatkom roku 1943 bol odvolaný z funkcie v dôsledku neuposlúchnutia rozkazu na zapálenie Smolenska pred ústupom z oblasti. Ako oficiálny dôvod sa však uvádzalo zhoršenie zdravotného stavu, v dôsledku starších zranení z prvej svetovej vojny. Smolensk nacisti počas ústupu aj tak zapálili.
V lete 1944 bol poverený velením 1. tankovej armády (skladajúcej sa z XI. a XXIV. tankového zboru) a 1. maďarskej kráľovskej armády (skladajúcej sa z 3., 6. a 7. divízie a XXXXIX. horského zboru). Tieto jednotky čelili sovietskym vojskám na východnom Slovensku a v Maďarsku, pri čom 8 mesiacov viedli obranné boje pri Karpatsko-duklianskej a Karpatsko-užhorodskej operácii. Čiastočne zasiahli i proti Slovenskému národnému povstaniu v smere Poprad - Telgárt. Za túto činnosť a najmä riadenie ústupu Karpatami až do Sliezska boli Heinricimu udelené 3. marca 1945 k Rytierskemu krížu i Meče a Dubové listy.
20. marca 1945 prebral od Himmlera velenie skupine armád Visla. V tej dobe bol východný front približne 50 km od Berlína. Boli mu pridelené dve armády - 3. tanková armáda pod vedením Hasso von Manteuffela a 9. armáda Theodora Busseho. V tomto období však už nijak nemohol zabrániť ani zastaviť prienik sovietskych vojsk cez Odru. Ten sa začal 16. apríla 1945 a bol fakticky počiatkom bitky o Berlín. 29. apríla bol opäť, teraz už naposledy prepustený z funkcie, po tom čo nariadil svojim jednotkám ustúpiť. V priebehu nasledujúceho mesiaca bol zajatý britskými vojskami. Do 19. mája 1948 sa nachádzal v zajateckom tábore v Spojených štátoch.
Povojnové obdobie.
Po prepustení zo zajatia sa Heinrici venoval písaniu memoárov a literatúry faktu.

</doc>
<doc id="87495" url="https://sk.wikipedia.org/wiki?curid=87495" title="Maják na ostrove Faros">
Maják na ostrove Faros



</doc>
<doc id="87497" url="https://sk.wikipedia.org/wiki?curid=87497" title="I. P. Pavlova (stanica pražského metra)">
I. P. Pavlova (stanica pražského metra)

I. P. Pavlova je jedna zo staníc pražského metra. Nachádza sa na linke C medzi stanicami Muzeum a Vyšehrad. Leží pod rovnomenným námestím na hranici štvrtí Nové Město a Vinohrady, ktoré je pomenované podľa ruského fyziológa Ivana Petroviča Pavlova. 
Patrí k najvyťaženejším staniciam pražského metra, denne tu vystúpi a nastúpi viac ako stotisíc ľudí. Otvorená bola 9. mája 1974 spolu s prvým úsekom metra medzi stanicami Florenc a Kačerov.
Charakteristika stanice.
Stanica I. P. Pavlova je hĺbená, založená v jame (19 m hlboko). Nástupište stanice je podopierané šesťbokými stĺpami, steny za stanicou sú obložené mramorovými doskami. Z nástupišťa vedie iba jeden výstup krátkym eskalátorovým tunelom so štyrmi eskalátormi do veľkého podzemného vestibulu pod námestím s piatimi výstupmi. Stanica umožňuje prestup na veľké množstvo električkových liniek. Na výstavbu stanice v rokoch 1970 až 1974 bolo vynaložených 160,8 miliónov Kčs.
Traťová spojka.
V smere od stanice Vyšehrad sú pred vlastnou stanicou na obidvoch koľajách odbočky na traťové spojky na linku A, ktoré ústia v stanici Náměstí Míru. Spojka, ktorá je na 1. koľaji (koľaj, po ktorej ide vlak zo stanice Háje do stanice Letňany), sa nazýva C – A. Spojka na 2. koľaji sa nazýva A – C. Zaujímavosťou týchto spojok je, že ak ide vlak z Depa Kačerov do Depa Hostivař a naopak, nemusí meniť smer jazdy. Táto podmienka bola zadaná už pri projekte. Vďaka tomuto riešeniu dochádza k podstatnej úspore času. Obidve spojky je samozrejme možné využívať obojsmerne. 

</doc>
<doc id="87499" url="https://sk.wikipedia.org/wiki?curid=87499" title="Mária Pullmanová">
Mária Pullmanová



</doc>
<doc id="87500" url="https://sk.wikipedia.org/wiki?curid=87500" title="Planckova dĺžka">
Planckova dĺžka

Planckova dĺžka (symbol formula_1) je jednotka dĺžky v systéme Planckových jednotiek zavedená Maxom Planckom. Planckova dĺžka je považovaná za „prirodzenú” jednotku, pretože je vyjadrená pomocou troch základných fyzikálnych konštánt — rýchlosti svetla, Planckovej konštanty a gravitačnej konštanty.
Hodnota.
Hodnota Planckovej dĺžky je daná jednoduchým vzťahom
formula_2
Dve čísla umiestnené v zátvorkách značia neistotu (štandardnú odchýlku) posledných dvoch cifier hodnoty.
Planckova dĺžka vyjadrená v SI jednotkách je rovná približne 1,62 · 10−35 m. Odhadovaný priemer pozorovateľného vesmíru (7,4 · 1026 m) vyjadrený v Planckovej dĺžke je približne 1,2 · 1062 "l"P.
Význam.
Pri zanedbaní činiteľa "π" zodpovedá Planckova hmotnosť hmotnosti čiernej diery, ktorej Schwarzschildov polomer je rovný jej Comptonovej vlnovej dĺžke. Polomer takej čiernej diery je približne rovný Planckovej dĺžke.
Nasledujúci myšlienkový experiment túto skutočnosť objasňuje. Úlohou experimentu je zmerať polohu objektu odrazom elektromagnetického žiarenia (t. j. fotónov). Čím kratšia vlnová dĺžka žiarenia (a vyššia energia), tým je meranie presnejšie.
Ak by mali fotóny dostatok energie na to, aby meranie bolo presnejšie než Planckova dĺžka, ich kolíziou s objektom by vznikla čierna diera veľmi malých rozmerov. Vzniknuvšia čierna diera by fotóny nenávratne pohltila a nebolo by možné získať výsledok merania. Pomerne jednoduchým výpočtom s použitím rozmerovej analýzy však vyplýva, že rovnaký problém nastane aj pri meraní s mierne nižšou presnosťou než "l"P.
Tento myšlienkový experiment je založený na všebecnej teórii relativity a na platnosti Heisenbergovho princípu neurčitosti. Tieto dva teoretické princípy implikujú fakt, že nie je možné určiť "polohu" presnejšie než je Planckova dĺžka a "časový interval" kratší, než je čas potrebný pre svetlo na prejdenie Planckovej dĺžky (t. j. Planckov čas). Pri kratších dĺžkach resp. časových intervaloch sú klasické predstavy o spojitom priestore a čase neplatné.
História.
Planckovu dĺžku navrhol nemecký fyzik Max Planck ako dĺžkovú jednotku v systéme ním odvodených „prirodzených“ jednotiek. Napriek tomu, že kvantová fyzika vznikla až po zavedení Planckových jednotiek, ukázali sa ako jej veľmi dôležitá súčasť. Je zistené, že pri vzdialenosti rovnej Planckovej dĺžke začína gravitácia prejavovať kvantové efekty, ktorých pochopenie vyžaduje teóriu kvantovej gravitácie. 

</doc>
<doc id="87504" url="https://sk.wikipedia.org/wiki?curid=87504" title="Waffen-SS">
Waffen-SS

Waffen-SS alebo Zbrane SS boli ozbrojené oddiely Schutzstaffel vedenej Heinrichom Himmlerom počas druhej svetovej vojny. Waffen-SS vznikli v decembri 1939 zjednotením SS-Verfügungsdivision, SS-Division Totenkopf a SS-Totenkopfverbände. Od roku 1940 boli Waffen-SS postupne pretvárané v samostatnú vojenskú organizáciu v hierarchii nemeckých branných síl. Jednotky Waffen SS mali z propagandistického hľadiska vytvoriť elitné vojsko ríšskeho vodcu SS Heinricha Himmlera, popri regulárnych ozbrojených silách (Wehrmacht), na rozdiel od ktorých mali byť ovenčené leskom neporaziteľnosti. Niektoré divízie Waffen-SS boli prednostne zásobované najkvalitnejšími zbraňami a do ich radov boli pôvodne vyberaní zväčša dobrovoľníci. Na Norimberskom procese boli pre krutosť a vojnové zločiny spáchané počas druhej svetovej vojny vyhlásení za zločineckú organizáciu.
Dejiny.
Vyvinuli sa postupne z 200-člennej jednotky Hitlerovej osobnej stráže ešte v období, kedy Hitler nebol kancelárom, ale vodcom NSDAP. V roku 1929 mal rovnako ako Röhm s SA aj Himmler so svojimi SS vojensko-politické ambície. Po Röhmovej poprave Hitler ubezpečoval, že Reichswehr zostane jedinými ozbrojenými silami Nemecka.
Základom pôvodnej ochranky Adolfa Hitlera bola takzvaná Leibstandarte SS Adolf Hitler, ktorá bola vytvorená Heinrichom Himmlerom na Hitlerovu žiadosť a bola mu kedykoľvek plne k dispozícii. Jednotka vznikla 17. marca 1933 a velil jej Josef „Sepp“ Dietrich. Waffen-SS tvorili organizačne jednu zo zložiek SS.
V roku 1934 bolo v rámci SS vytvorené SS-Verfügungstruppe, ktorému velil generál vo výslužbe Paul Hausser. Väčšina členov budúcich Waffen-SS sa vtedy regrutovala z bývalých Freikorps a prešla nadštandardným vojenským výcvikom. Do marca 1935 boli Verfügungstruppe rozdelené na 5 práporov (Sturmbanne) o celkovej sile 3500 mužov. Boli to prápory č. 1 Oberbayern, č. 2 Elbe, č. 3 Sachsen, č. 4 Ostfriedland a č. 5 Brandenburg. Neskôr, keď bola v marci 1935 zavedená v Nemecku všeobecná branná povinnosť boli ozbrojené oddiely SS reorganizované na dva pluky (Standarten) po 5000 mužov, išlo o pluky Deutschland a Germania. V auguste 1938 svojim nariadením (Führererlass) Hitler umožnil vytvorenie divízie SS s vlastným delostrelectvom.
Po vypuknutí druhej svetovej vojny boli Waffen-SS nasadzované do bežných vojenských akcií na fronte. Ich zložka SS Totenkopfverbände (vedené Theodorom Eickem) vykonávali stráž v koncentračných táboroch. Neskôr sa tieto oddiely de facto osamostatnili a predstavoval samostatnú ozbrojenú zložku nezávislú od Waffen-SS.
Výcvik a národnostné zloženie.
K jednotke Verfügungstruppe boli na začiatku vyberaní iba vhodní jedinci, dobrovoľníci. Muži museli byť veku medzi 17 a 22 rokov a vysokí najmenej . Nacisti verili, že takéto oddiely, v prípade že budú vybavené modernými zbraňami budú nadradené bežným vojenským jednotkám svojou vysokou morálkou aj výcvikom. Členovia Waffen SS boli, spočiatku v drvivej väčšine dobrovoľníci, často bývalí členovia Hitlerjugend, ktorí prešli pomerne prísnym výberom. Až v neskoršej fáze vojny, kedy už obyčajný nábor nestačil pokrývať ťažké straty, ktoré jednotky SS utrpeli na frontoch, boli do týchto jednotiek naberaní príslušníci aj inými spôsobmi. Noví príslušníci Waffen-SS prechádzali kvalitným fyzickým ako aj vojenským výcvikom. Súčasťou prípravy bola aj dôkladná ideologická príprava zahrňujúca štúdium viacerých nacistických a rasistických myšlienok, ktoré mali pomáhať realizovať. Každý vojak SS prešiel výcvikom so streľnou zbraňou, po ktorom mohol nasledovať i ďalší špeciálny výcvik napr. s výbušninami či v ovládaní ťažkej techniky. Waffen-SS tak dostával podstatne lepší výcvik, než väčšina Wehrmachtu. Prístup dôstojníkov a poddôstojníkov k vojakom bol tiež podstatne iný, než vo väčšine nemeckej armády. Vojaci Waffen-SS boli veľmi cenní a ich velenie si ich veľmi vážilo. I preto v jednotkách Waffen-SS panoval o niečo voľnejší režim, než bolo v nemeckej armáde zvykom. Medzi veliteľmi a vojakmi panovala často kamarátska atmosféra, v jednotkách bolo údajne časté i tykanie nadriadeným. Waffen-SS mali lepšie prídely jedla a celkovo lepšie podmienky. Panovali však značné rozdiely v kvalite jednotlivých jednotiek. Predovšetkým tankové a motorizované divízie (1. až 5. divízia) boli zásobené podľa možností tou najlepšou technikou a výstrojom. Nebolo tomu však v priebehu celej doby ich existencie. Na začiatku druhej svetovej vojny boli jednotky Waffen-SS vyzbrojované staršími zbraňami (prevažne skonfiškovanými v česko-slovenskej a rakúskej armáde). Konfiškovaná a koristná výzbroj horšej kvality bola tiež typická pre niektoré menej významné jednotky tvorené na východnom fronte z kolaborujúceho miestneho obyvateľstva.
Vo Waffen-SS bol spočiatku braný veľký dôraz na „rasovú čistotu“, vojna však spôsobila vážny nedostatok vhodných dobrovoľníkov z radov Nemcov a čoskoro v SS už neslúžili iba „rasovo čistí“. Okrem toho sa k SS pridalo množstvo etnických Nemcov tzv. Volksdeutsche, jednak z okupovaných krajín ako aj z krajín nemeckých satelitov, ako bolo i Slovensko. Neskôr počas vojny preto SS označovali ako paneurópsku armádu, v ktorej etnickí Nemci tvorili okolo 40% stavu. Ostatnú časť vojakov SS tvorili iné národy, zväčša kolaborujúci cudzinci z podmanených zemí. Boli to najmä Dáni, Francúzi, Azerbajdžanci, Flámi, Valóni, Fíni, Nóri, Holanďania, Slováci, Chorváti, Bosnianski moslimovia, Litovci, Estónci, Ukrajinci aj Rusi. V SS bolo dokonca aj menšie množstvo Indov a Britov (resp. obyvateľov zemí Britského impéria). Vojaci všetkých týchto krajín boli nazývaní "Freiwilligen" (Dobrovoľníci), a väčšina z nich, mala svoje vlastné jednotky.
Nasadenie.
Jednotky SS sa zúčastnili väčšiny veľkých nemeckých ťažení počínajúc inváziou do Poľska v roku 1939. Významnú úlohu zohrali pri bojoch v rámci operácie Weserübung, v roku 1940 sa ďalej zúčastnili na bleskovej vojne v krajinách západnej Európy. Operovali na Balkáne, kde sa zúčastnili útoku na Juhosláviu a Grécko, no v týchto oblastiach sa podieľali i na boji proti partizánom. Po vpáde do ZSSR, boli významnou oporou nemeckých síl počas bojov. Zaznamenali úspechy nielen pri útočných operáciach ale aj pri obrane. V bojoch o Leningrad zohrali významnú úlohu pri bojoch na rieke Volchov, kde SS za ťažkých strát odrazili útok silnejších sovietskych síl a významne prispeli k stabilizácii frontu. Ďalším z ich veľkých úspechov bol úspešný protiútok pri Charkove, kde II. tankový zbor SS pod vedením Paula Haussera výrazne prispel k nemeckému víťazstvu a zastaveniu sovietskeho postupu od Stalingradu. V následnej bitke v Kurskom oblúku sa stretli so silnou obranou Červenej armády, ktorá pre tankových granátnikov pripravila vo svojej rozvrstvenej obrane peklo. Najmä straty pechoty, často spôsobené veľkým vyčerpaním jednotiek, boli na nemeckej strane vysoké. Tankové jednotky SS však v okolí Kurska zaznamenali rad úspechov a zúčastnili sa i najväčšej tankovej bitky pri Prochorovke. Mnohé jednotky sa zúčastnili na boji proti partizánom v Bielorusku, na Ukrajine a v Poľsku, kde spáchali rad vojnových zločinov a zverstiev. Známe je i nasadenie jednotiek SS na západe. 12. divízia SS Hitlerjugend, napr. zohrala významnú úlohu v bitke v Normandii. V bitke o Ardeny bola jednou z hlavných nemeckých útočiacich síl 6. tanková armáda SS. Proti SNP zasahovalo tiež viacero jednotiek SS. Najznámejšie z nich boli 18. divízia tankových granátnikov SS Horst Wessel, či 2. brigáda SS Dirlewanger, tá sa stala známou najmä kvôli výčinom svojich príslušníkov počas Varšavského povstania. Dôležizú úlohu zohrala aj 14. granátnická divízia SS (1. haličská).
Vojnové zločiny.
Jednotky Waffen-SS sa podieľali na množstve vojnových zločinov. Prvé z nich sa udiali už pri vpáde do Poľska. Ďalších zločinov sa dopustili napr. proti britským vojnovým zajatcom pri meste La Basée Canal, kde Fritz Knochlein zavraždil asi 100 z nich. Jednotky Totenkopfverbände mali za úlohu zabezpečovať činnosť a bezpečnosť koncentračných a vyhladzovacích táborov. Na východnom fronte, v Poľsku a na Balkáne boli Waffen-SS súčasťou zoskupení Einsatzgruppen, kde tvorili asi 1/4 ich personálu. Tieto jednotky postupovali za jednotkami nemeckej armády a systematicky likvidovali rasových a ideologických nepriateľov. Tieto jednotky zavraždili desiatky tisíc ľudí na mnohých miestach v Pobaltí a na Ukrajine. Príkladom bol masaker v rokline Babij Jar pri Kyjeve. Mnoho jednotiek SS v rámci protipartizánskeho boja vypálilo tisíce dedín po celej Európe (Chatyň, Oradour-sur-Glane, Ostrý Grúň, Tokajík a iné). Potlačili povstanie vo varšavskom gete ale aj Varšavské povstanie v lete 1944. Dopusti sa tiež mnohých vojnových zločinov proti zajatcom, na východnom aj západnom fronte. K najznámejším z nich patril Malmédsky masaker, kde Kampfgruppe Peiper postrieľala 17. decembra 1944 308 spojeneckých vojakov a 111 belgických civilistov.

</doc>
<doc id="87505" url="https://sk.wikipedia.org/wiki?curid=87505" title="Waffen SS">
Waffen SS



</doc>
<doc id="87506" url="https://sk.wikipedia.org/wiki?curid=87506" title="Kaskády">
Kaskády



</doc>
<doc id="87508" url="https://sk.wikipedia.org/wiki?curid=87508" title="Klub bitkárov (film)">
Klub bitkárov (film)

Klub bitkárov je americký film z roku 1999, natočený podľa rovnomenného románu Chucka Palahniuka a režírovaný Davidom Fincherom. Herecky sa na ňom podieľali Edward Norton, Brad Pitt a Helena Bonham Carterová. Do amerických kín sa film dostal 6. októbra 1999. Film sám o sebe bol sklamaním pre distribučnú spoločnosť 20th Century Fox a kritici ho tiež prijali s obavami. Ale po vydaní DVD verzie sa o film začalo zaujímať ako publikum, pre ktoré sa stal film kultovým, tak i kritika. Napomohla tomu aj práve začínajúca expanzia trhu s DVD nosičmi.
Palahniukov román si vybrala producentka Fox 2000 Pictures Laura Ziskin, ktorá najala Uhlsa, aby napísal filmovú adaptáciu. Fincher bol vybraný kvôli jeho nadšeniu pre príbeh. S Uhlsom vytvoril scenár a požiadal o scenáristickú radu hercov a ďalších z filmového priemyslu. Natáčalo sa v Los Angeles a okolí od júla do decembra 1998. On a herci prirovnali film k filmu Rebel bez príčiny (1955) a Absolvent (1967), s témou konfliktu medzi generáciou X a hodnotovým systémom reklamy .[5][6]
Vedúcim predstaviteľom štúdia sa film nepáčil a zamýšľanú Fincherovu marketingovú kampaň reštrukturalizovali, aby sa pokúsili znížiť očakávané straty. Fight Club mal premiéru na 56. medzinárodnom filmovom festivale v Benátkach 10. septembra 1999 a v USA ho vydalo 15. októbra 1999 20th Century Fox. Film nesplnil očakávania štúdia v pokladni a dostal polarizované reakcie od kritikov. Bol zaradený medzi najkontroverznejšie a najdiskutovanejšie filmy 90. rokov. Fight Club však neskôr zaznamenal komerčný úspech s vydaním domáceho videa, čím sa stal kultovou klasikou a spôsobil, že médiá sa k filmu vrátili. V roku 2009, na desiate výročie, ho The New York Times nazvali „určujúcim kultovým filmom našej doby.“[7]
Príbeh.
Príbeh sa točí okolo života bezmenného rozprávača (Edward Norton), pracovníka automobilky. Keď sa svojmu lekárovi sťažuje na utrpenie, ktoré mu spôsobuje nespavosť, ten mu ako liečbu odporučí navštíviť podpornú skupinu pre mužov s rakovinou semenníkov, s odôvodnením aby „videl skutočné utrpenie“. Počúvne a v skupine sa stretáva s vrúcnymi objatiami a súcitom, keďže ho považujú za človeka s rovnakým údelom. Za partnera dostane Boba (Meat Loaf) a v jeho objatí sa vyplače. Táto forma terapie mu pomôže a jeho spánok sa výrazne zlepší. Povzbudený týmto vedomím začne navštevovať aj ďalšie skupiny a pomaly sa od nich stáva závislý. Po určitom čase si všimne Marlu (Helena Bonham Carterová), ktorá tiež navštevuje viaceré podporné skupiny s fingovanými problémami. Nedokážu sa dohodnúť na tom, kto bude kedy ako „turista“ navštevovať ktoré z týchto stretnutí, pohádajú sa a jeho insomnia sa vráti.
Na jednej zo služobných ciest v lietadle stretáva človeka, ktorý sa mu predstaví ako obchodník s mydlom Tyler Durden (Brad Pitt) a dá mu svoju vizitku. Pri návrate zisťuje, že jeho byt vyhorel a všetok jeho majetok je nenávratne preč. Rozhodne sa z najbližšej telefónnej búdky zavolať Tylerovi a dohodnú sa, že spolu pôjdu na drink. Tam mu jeho nový známy povie o svojom postoji ku konzumnej spoločnosti a odmietaniu prebytku materiálneho sveta. Po tom ako sa dozvie o Rozprávačovom nešťastí, začne ho Tyler podozrievať, že mal nejaké postranné úmysly pri tom pozvaní do baru, no sám ho navádza aby sa ho opýtal či u neho môže ostať. Dohodnú sa a Tyler má na oplátku jednu zvláštnu prosbu, požiada, aby ho udrel najsilnejšie ako dokáže. Hlavnému hrdinovi sa to zdá smiešne, no nakoniec pristane a začnú sa biť pred barom na parkovisku a zapáči sa im to.
Keď sa tieto ich bitky opakujú viackrát, zaujmú aj iných mužov a dohodnú sa so správcom, že môžu v podzemí baru organizovať Klub bitkárov (Fight Club), kde sa muži týždenne stretnú a bijú podľa pravidiel klubu, ktoré navrhol Rozprávač s Tylerom.
Raz v noci má Rozprávač divný sen o tom ako Tyler spí s Marlou, no na vlastné prekvapenie zisťuje, že je to pravda a že Tyler skutočné má s Marlou pomer. Rozprávač má potom s Marlou niekoľko mätúcich rozhovorov a Tyler mu zakáže povedať jej hocičo o ich spoločných aktivitách ohľadom Klubu bitkárov. Ten je zo začiatku držaný v prísnej tajnosti. Prvé pravidlo znie „Nebudeš rozprávať o Klube bitkárov“ a druhé je presne také isté, akurát s väčším dôrazom na slovo „nebudeš“. No členovia majú problém s udržaním tohto tajomstva a tak počet prívržencov klubu pomaly rastie. Začnú sa dokonca tvoriť aj ďalšie pobočky v iných mestách a štátoch. Ako sa teda klub rozrastá, Tylerovi stúpa popularita a sebavedomie ako jednému zo zakladateľov a začne medzi členmi rozširovať svoje myšlienky anarchie, nihilizmu a deštruktivizmu. Začne dokonca členom dávať domáce úlohy, ktoré sa stanú základom pre jeho Projekt Chaos, Tylerovu organizáciu namierenú proti konzumnej spoločnosti. Účastníci projektu ničia obchody, ochromujú spoločnosť a šíria propagandu. Rozprávačovi sa nepáči, že Projekt Chaos vznikol bez neho a jeho aktivity ho začínajú znepokojovať. Navyše je z nich vynechávaný a kvôli tomu všetkému sa poháda s Tylerom. Počas jednej cesty autom v daždi sa hádajú a Tyler sa zrazu rozhodne, že nechá auto naschvál havarovať. Rozprávač prežije, ale Tyler zmizne.
Pohár pretečie, keď Boba zabijú na jednej z misií Projektu Chaos. Rozprávač sa rozhodne, že to musí ukončiť. Keď potom prehľadá Tylerovu izbu a nájde útržky leteniek, začne sledovať Tylerove kroky z mesta do mesta. Zisťuje, že Klub bitkárov a Projekt Chaos sa rozšírili po celých Štátoch. No Tylera sa mu nedarí nájsť, vždy má pocit, že mu je v pätách, že tam kde je on, bol Tyler pred pár dňami, no nemôže ho chytiť. Dôležitým sa stane moment, keď mu barman v jednom bare s počudovaním nad tým, že to nevie, povie, že on sám ho navštívil iba pred pár dňami. Zmätený skončí vo svojej hotelovej izbe, odkiaľ zavolá Marlu a tá ho v rozhovore osloví Tyler. Zrazu sa v jeho izbe objaví sám priateľ, ktorého tak beznádejne hľadal. Začnú si vysvetľovať, čo sa vlastne deje. Po tom ako si Rozprávač uvedomí niektoré nezrovnalosti v minulosti, vyjavia sa mu spomienky a pochopí, čo sa mu Tyler snaží povedať, prichádza k odhaleniu, že Tyler Durden je jeho vlastné druhé „ja“, že je rozdvojenou osobnosťou. Prichádza k vedomiu, že „Tyler“ konal svoje aktivity, kým on si myslel, že spí alebo kým si myslel, že ho vidí ako samostatnú osobu. Po tomto zistení Rozprávač upadne do bezvedomia a keď sa zobudí a odhlasuje sa z hotela, zisťuje, že mu účtujú aj telefonáty v dobe, keď si bol istý, že spal.
Rozhodne sa informovať o „Tylerových“ plánoch vyhodiť firmu na správu kreditných kariet do vzduchu. No zisťuje, že dokonca aj policajti, ktorí ho vypočúvajú, sú členmi Projektu Chaos. Zisťuje taktiež, že im dal presné pokyny, čo spraviť, ak by hociktorí z nich alebo dokonca aj on sám, „Tyler“, zradil. Pokúsia sa ho vykastrovať, no podarí sa mu utiecť. Uteká do garáže jednej kancelárskej budovy, aby zneškodnil bomby, ktoré sú tam uložené. Ako sa snaží jednu z nich odstaviť, objaví sa „Tyler“. Rozprávačovi sa ju podarí zneškodniť, no nedostane sa k ostatným, lebo „Tyler“ sa rozhnevá a potlačí v sebe osobnosť hlavného hrdinu. Odtiahne ho na vyššie poschodie a priviaže ho k stoličke, z ktorej má výhľad na ďalšie budovy, ktoré budú zničené.
„Tyler“ začne vysvetlovať s pištoľou v ruke, kým Rozprávač sedí na stoličke. No uvedomuje si, že „Tyler“ a on sú jedna a tá istá osoba a tak sa snaží, aby zbraň v „Tylerovej“ ruke bola v skutočnosti v jeho ruke. Potom si uvedomí, že „Tylera“ už nepotrebuje, že je skôr hrozbou. Strčí si zbraň do úst a prestrelí si líce. „Tyler“ padne k zemi so smrteľnou ranou na temene hlavy. Rozprávačovo zranenie však nie je smrteľné a keď potom prídu členovia Projektu Chaos aj s Marlou, nechajú ju s ním samú.
Rozprávač vysvetľuje Marle, že sa postrelil a že ho stretla vo „veľmi zvláštnom čase jeho života“. Film sa končí tým, že sa držia za ruky a pozerajú ako budovy jedna za druhou explodujú.

</doc>
<doc id="87509" url="https://sk.wikipedia.org/wiki?curid=87509" title="Posúvačový rozvod">
Posúvačový rozvod

Posúvačový rozvod (nesprávne aj šúpatkový) je typ rozvodového mechanizmu využívajúci posúvače na riadenie toku pracovných plynov cez piestový stroj. Ide o typ mechanických rozvodov, používaný v niektorých benzínových motoroch. 
Výhodou posúvačových rozvodov je tichý chod a väčšie otvorenie. Nevýhodou je nizka životnosť a vysoká citlivosť. Posúvač môže vykonávať priamočiary, rotačný, rotačný vratný alebo kombinovaný pohyb. 
Príklady riešení.
V oblasti piestových spaľovacích motorov boli používané niektoré z nasledovných riešení:
Zdroje.
Trnka J., Urban J.: "Spaľovacie motory". Alfa Bratislava, 1992.

</doc>
<doc id="87511" url="https://sk.wikipedia.org/wiki?curid=87511" title="Fight club">
Fight club



</doc>
<doc id="87512" url="https://sk.wikipedia.org/wiki?curid=87512" title="Fight Club (román)">
Fight Club (román)

Fight Club je prvý publikovaný román amerického spisovateľa Chucka Palahniuka.

</doc>
<doc id="87514" url="https://sk.wikipedia.org/wiki?curid=87514" title="Fight Club">
Fight Club

Fight Club môže byť:

</doc>
<doc id="87515" url="https://sk.wikipedia.org/wiki?curid=87515" title="Vysokoenergetická astronómia">
Vysokoenergetická astronómia

Vysokoenergetická astronómia je odvetvie astronómie, ktoré sa zaoberá štúdiom objektov, ktoré vyžarujú elektromagnetické žiarenie vo veľmi vysokých frekvenciách. Zahŕňa röntgenovú astronómiu, gama astronómiu, extrémnu ultrafialovú astronómiu a tiež aj štúdium neutrín a kozmického žiarenia. Fyzikálnym štúdiom týchto fenoménov sa zaoberá "vysokoenergetická astrofyzika".
Medzi objekty štúdia vysokoenergetickej astronómie patria čierne diery, neutrónové hviezdy, jadrá aktívnych galaxií, zvyšky supernov, záblesky gama žiarenia a kvazary.

</doc>
<doc id="87516" url="https://sk.wikipedia.org/wiki?curid=87516" title="Aktívne jadro galaxie">
Aktívne jadro galaxie

Aktívne galaktické jadro (AGJ) je kompaktná oblasť v centre galaxie, ktorá je v niektorej časti elektromagnetického spektra, zvyčajne naprieč celým spektrom, omnoho jasnejšia ako normálne galaxie. Tieto extrémne emisie boli pozorované v každej časti elektromagnetického spektra. Galaxie, v ktorej sa AGJ nachádza, sa nazýva aktívna galaxia. Predpokladá sa, že žiarenie AGJ je výsledkom akrécie hmoty okolo supermasívnej čiernej diery v centre materskej galaxie. AGJ je najjasnejším dlhodobým zdrojom elektromagnetického žiarenia v celom vesmíre.
Modely aktívneho jadra.
Dlhodobo sa predpokladá, že zdrojom energie AGJ musí byť akrécia materiálu obrovskou čiernou dierou (106 až 109 násobok hmot. Slnka). Aktívne galaktické jadrá sú kompaktné a zároveň dlhodobo extrémne žiarivé. Akrécia môže veľmi efektívne premieňať potenciálnu a kinetickú energiu na žiarenie a veľké čierne diery majú vysokú Eddingtonovu žiarivosť, vďaka tomu dokáže produkovať pozorované dlhodobo extrémne žiarenie. Predpokladá sa, že supermasívne čierne diery sa nachádzajú v jadrách väčšiny, ak nie všetkých veľkých galaxií. 
Akrečný disk.
Podľa štandardného modelu opisujúceho AGJ vytvára chladný materiál v blízkosti čiernej diery akrečný disk. Procesy v akrečnom disku presúvajú hmotu smerom do stredy a moment hybnosti smerom von, a to spôsobuje zahrievanie disku. Spektrum akrečného disku je najsilnejšie v oblasti UV a viditeľného spektra. Navyše nad akrečným diskom vzniká koróna z horúceho materiálu, ktorá môže zvýšiť energiu fotónov až do röntgenového spektra pomocou inverzného Comptonovho javu. Chladný materiál v blízkosti čiernej diery je excitovaný žiarením z akrečného disku, a preto vyžaruje čiastočné emisné čiary. Medzihviezdny plyn a prach v blízkosti akrečného disku pohltí veľkú časť žiarenia AGJ a následne ju znovu vyžiari v inej časti spektra, prevažne infračervenej.
Relativistické prúdy.
V niektorých akrečných diskoch vznikajú v blízkosti disku v opačných smeroch dva úzke výtokové prúdy. Smer prúdov je daný buď osou momentu hybnosti disku alebo osou rotácie čiernej diery. Mechanizmus vzniku prúdov a ich zloženie nie je známy, hlavne pre nízke rozlíšenie astronomických nástrojov. A tak pozorovania neposkytujú dostatok dôkazov na potvrdenie niektorého z viacerých teoretických modelov vzniku prúdov. Prúdy sa najviac prejavujú v rádiovej časti spektra. Vďaka inverznému Comptonovmu javu však žiaria vo všetkých častiach spektra. AGJ tak potenciálne predstavujú druhý zdroj hocijakého pozorovaného kontinuálneho žiarenia.
Radiačne neefektívne AGJ.
Rovnice popisujúce akréciu majú aj skupinu "radiačne neefektívnych" riešení. Najznámejšie z nich je tzv. akrečný tok, ktorému dominuje advekcia (z angl. ADAF - Advection Dominated Accretion Flow), existujú však aj iné teórie. Pri tomto druhu akrécie, dôležitom pri akrečnej rýchlosti hlboko pod Eddingtonovým limitom, nevytvára akrečná hmota tenký disk a nevyžaruje energiu získanú pohybom smerom k čiernej diere tak efektívne. Radiačne neefektívna akrécia poskytuje vysvetlenie pre nedostatok silnej radiácie druhu AGJ pri čiernych dierach v jadrách eliptických galaxií, kde by sa dala očakávať vysoká akrečná rýchlosť a zodpovedajúci vysoký jas.
Urýchľovanie častíc.
AGJ sú hlavným kandidátom na zdroj extrémne vysokoenergetického kozmického žiarenia.
Charakteristika.
Pre pozorovania AGJ neexistuje jednoznačná charakteristika. Tento zoznam obsahuje niekoľko historicky dôležitých vlastností, vďaka ktorým sa dá systém identifikovať ako AGJ.
Typy aktívnych galaxií.
Aktívne galaktické jadrá sa delia do dvoch skupín, konvenčne nazvaných rádiovo tiché a rádiovo hlasné. V prípade rádiovo hlasných objektov dominujú v žiarení AGJ emisie z prúdov a lalokov, ktoré vytvárajú. Rádiovo tiché objekty sú jednoduchšie, pretože emisie prúdov sú zanedbateľné.
Terminológia je často v prípade AGJ zmätočná, pretože rozdiely medzi druhmi AGJ skôr odrážajú historické rozdiely v spôsobe objavenia ako reálne fyzikálne rozdiely.
Súhrn.
Tieto galaxie sa dajú zhruba zosumarizovať do nasledujúcej tabuľky:
Kozmologické využitie a vývoj.
Aktívne galaxie držali veľmi dlho všetky rekordy pre objekty s najväčším červeným posunom v optickom a rádiovom spektre, hlavne pre ich svietivosť. Stále majú svoju úlohu vo výskume raného vesmíru, napriek tomu, že AGJ nepredstavujú typické galaxie s vysokým červeným posunom.

</doc>
<doc id="87517" url="https://sk.wikipedia.org/wiki?curid=87517" title="Rontgenové žiarenie">
Rontgenové žiarenie



</doc>
<doc id="87518" url="https://sk.wikipedia.org/wiki?curid=87518" title="Elektromagnetické spektrum">
Elektromagnetické spektrum

Elektromagnetické spektrum je rozsah všetkých možných elektromagnetických žiarení.
Elektromagnetické spektrum alebo len "spektrum" objektu je rozsah elektromagnetického žiarenia, ktoré objekt emituje, odráža alebo prepúšťa.

</doc>
<doc id="87519" url="https://sk.wikipedia.org/wiki?curid=87519" title="Protogalaxia">
Protogalaxia

Protogalaxia je vo fyzikálnej kozmológii oblak plynu, ktorý sa formuje do galaxie. Predpokladá sa, že rýchlosť formovania hviezd počas tohto procesu galaktického vývinu určuje, či bude galaxia špirálová alebo eliptická, pričom pomalší proces formácie hviezd vedie ku vzniku špirálovej galaxie.

</doc>
<doc id="87520" url="https://sk.wikipedia.org/wiki?curid=87520" title="Gordián I.">
Gordián I.

Gordián I. alebo Gordian (us) I. alebo Marcus Antonius Gordianus Sempronianus (* cca 157 – † apríl 238) bol rímsky cisár, ktorý vládol spolu so svojim synom Gordiánom II. krátkodobo v januári 238 po Kr.
Jeho pôvod nie je celkom ujasnený. Gordián bol po matke pravdepodobne potomkom rímskeho rodu Semproniovcov, ku ktorému patrili aj Tiberius Gracchus a Gaius Gracchus. Je možné, že mal aj grécky pôvod, z mesta Gordios v Malej Ázií. O jeho otcovi sa veľa nevie, bol to rímsky senátor.
Ako panovníka ho možno považovať za pravý opak dovtedajšieho cisára Maximina Thráka, ktorého na trón dosadila pred tromi rokmi armáda. Kým Maximinus bol zhruba päťdesiatpäťročný, vojenskej povahy a neurodzeného pôvodu, Gordianus mal už takmer osemdesiat rokov a jeho úradná kariéra bola príkladná – najprv pôsobil ako kvestor, potom ako edil a prétor, nasledoval konzulát (v rokoch 220 – 222) a neskôr funkcia prokonzula Afriky (237).
Vzbura v severoafrickom Thysdru, ktorá prokonzula Gordiana vyniesla na krátke obdobie k moci, súvisela s všeobecným odporom voči režimu, ktorý panoval. Aj keď je pravdepodobné, že sa Maximinove krutosti a výstrelky zveličovali (a zveličujú), dôležité je, že nespokojnosť naozaj panovala – dokazuje to rýchlosť, s akou senát Gordiana a jeho syna Gordiana II. uznal na tróne. Je tiež zrejmé, že to bola veľká improvizácia. Obaja vzbúrenci nemali po ruke dosť vojenských jednotiek a stačil rýchly zásah numidského legáta Capelliana, Maximinovho straníka, aby sa revolta zrútila ako domček z kariet. Gordiana II. stál boj s Capellianovými vojakmi život, a keď sa o tom dozvedel starý Gordianus, obesil sa. Od okamihu proklamácie uplynulo presne dvadsať dní.
Gordianova uzurpácia sa niekedy vysvetľuje ako prejav odporu severoafrických veľkostatkárov proti Maximinovmu režimu. Je to možné, urodzené kruhy cisára radi určite nemali. Nemožno tiež prehliadnuť, že udalosti zásadne otriasli Maximinovu pozíciu a destabilizovali pomery v rímskej ríši na dlhšiu dobu. Najviditeľnejším výsledkom thysderskej rebélie bola potom voľba Gordianovho vnuka Marka Antonia Gordiana toho istého roku za cisára, ktorý sa na rímskom tróne udržal až do roku 244.

</doc>
<doc id="87521" url="https://sk.wikipedia.org/wiki?curid=87521" title="Letuchovité">
Letuchovité

Letuchovité alebo poletuchovité ("Cynocephalidae, Galeopithecidae, Colugidae, Galeopteridae") sú jediná recentná čeľaď z radu letuchy (lat. Dermoptera) v širšom zmysle. U niektorých autorov je táto čeľaď jedinou čeľaďou radu (a je teda zhodná s radom) letuchy (lat. Dermoptera) v užšom zmysle.
Domorodé označenie letuchy indomalajskej je „kolugo“. 
Charakteristika.
Príbuzenské vzťahy letuchovitých sú opísané v článku letuchy. 
Letuchovité dosahujú veľkosť mačky, majú veľké oči, končistý nos, silné pazúry na lezenie. Oči sú namierené dopredu, zabezpečujú dokonalé priestorové videnie a orientáciu v priestore. 
Sú to nočné živočíchy, deň prespia v dutinách, pritlačené na kmeň alebo zavesené na vetvách..
Charakteristickým znakom je kožná široká blana (patagium) lemujúca celé telo od krku po koniec chvosta. Je natiahnutá aj medzi prstami. Roztiahnuté patagium letuchám umožňuje plachtiť do pomerne veľkej vzdialenosti (aj 130 m so stratou výšky iba 10 m) zo stromu na strom. Patagium roztiahnu po skoku zo stromu tak, že roztiahnu nohy a ruky. Smer letu sa mení pomocou svaloviny v kožnom leme. Patagium je pokryté hnedastou alebo sivou srsťou s nepravidelnými škvrnami a pre nehybné letuchy pritlačené k vetvám je výborným krycím zafarbením. Na rozdiel od netopiera letucha nelieta, iba plachtí. 
Bývajú v dažďových lesoch juhovýchodnej Ázie. Žijú samotársky, prípadne v malých voľných skupinách. Rodia jediné mláďa zavesené na matke (aj počas plachtenia).
Sú bylinožravé, živia sa lístím, púčikmi, výhonkami, kvetmi a plodmi. 
Systém.
Letuchovité:
Pozor na zámenu s češtinou, kde sa ako poletucha označuje to, čo sa v slovenčine označuje ako poletuška.

</doc>
<doc id="87523" url="https://sk.wikipedia.org/wiki?curid=87523" title="Letucha">
Letucha

Letucha (iné názvy: poletucha; zastarano: "letúška"; ľudovo: kolugo, lietajúci lemur) môže byť:

</doc>
<doc id="87524" url="https://sk.wikipedia.org/wiki?curid=87524" title="Cynocephalidae">
Cynocephalidae



</doc>
<doc id="87525" url="https://sk.wikipedia.org/wiki?curid=87525" title="Cynocephalus">
Cynocephalus



</doc>
<doc id="87526" url="https://sk.wikipedia.org/wiki?curid=87526" title="Lagomorpha">
Lagomorpha



</doc>
<doc id="87527" url="https://sk.wikipedia.org/wiki?curid=87527" title="Rastlinožravec">
Rastlinožravec



</doc>
<doc id="87531" url="https://sk.wikipedia.org/wiki?curid=87531" title="Spojenie chrbtice">
Spojenie chrbtice

Spojenia chrbtice sú miesta, kde sa vzájomne spájajú jednotlivé kosti chrbtice viac či menej pohyblivo.
Stavce sa vzájomne spájajú 3 rôznymi spôsobmi:

</doc>
<doc id="87532" url="https://sk.wikipedia.org/wiki?curid=87532" title="Anténky">
Anténky

Anténky je zábavná párty hra, vyžadujúca postreh a synchronizáciu zúčastnených hráčov.
Pravidlá.
Hráči stoja v kruhu, prvý z nich "vysielač" ukáže na jedného z hráčov v kruhu "prijímač" a povie „Ö“, 
"prijímač" potvrdí príjem tak, že si dlane priloží k ušiam a povie „Ö“, jeho susedia "overovači signálu" si priložia dlaň k opačnému uchu od "prijímača", naklonia sa bokom k nemu a povedia „Ö“.
Ak všetko prebehlo v poriadku, "prijímač" sa stáva "vysielačom" a znovu vyšle signál na niektorého z hráčov. Ak sa niekto pomýli, vypadáva. Hra končí, ak zostanú v kruhu iba dvaja hráči alebo jeden hráč. Takticky môže "vysielač" ukázať aj sám na seba, čím sa znovu stane "prijímačom" a "potvrdzovači signálu" často nezareagujú. Pre nezainteresovaného diváka vyzerajú hráči, ako partia bláznov.

</doc>
<doc id="87533" url="https://sk.wikipedia.org/wiki?curid=87533" title="Medzistavcová symfýza">
Medzistavcová symfýza

Medzistavcová symfýza (lat. "symphysis intervertebralis") je spojenie tiel stavcov typu synchondrózy. Toto spojenie je vytvorené medzi stavcami pohyblivej časti chrbtice. Jeho základom je "medzistavcová platnička" (intervertebrálny disk, lat. discus intervertebralis).
Medzistavcová platnička.
Platničiek je v chrbtici človeka 23 - prvá je medzi stavcami C2 a C3, posledná medzi L5 a S1. Platničky tvoria celkovo približne 20% výšky chrbtice.
Každá platnička má okraje, ktoré naliehajú na spodnú plochu vyššieho a hornú plochu nižšieho stavca, z hyalínnej chrupavky, ktorá je zrastená s kosťou ich tiel. Vlastnú hmotu platničky tvorí väzivová chrupavka, ktorá po obvode postupne prechádza do hustého fibrózneho väziva.
Okrem miest umožňujúcich vzájomný pohyb, slúžia platničky aj ako pružné vložky tlmiace otrasy.
Unkovertebrálny kĺb.
Horné plochy tiel krčných stavcov majú konkávny, dolné konvexný miskovitý tvar, pričom ich prominujúci vonkajší okraj sa označuje ako "uncus corporis". V medzistavcových platničkách sa pri tomto okraji môžu obojstranne vytvárať dutiny vyplnené synoviálnou tekutinou, ktoré sa označujú ako "unkovertebrálne kĺby".

</doc>
<doc id="87534" url="https://sk.wikipedia.org/wiki?curid=87534" title="Medzistavcová platnička">
Medzistavcová platnička



</doc>
<doc id="87535" url="https://sk.wikipedia.org/wiki?curid=87535" title="Intervertebrálny disk">
Intervertebrálny disk



</doc>
<doc id="87536" url="https://sk.wikipedia.org/wiki?curid=87536" title="Anténa">
Anténa

Anténa je zariadenie na príjem a/alebo vysielanie elektromagnetických vĺn (najmä v pásme rádiových vĺn alebo mikrovĺn) cez prirodzené médiá (vzduch, zem, voda atď.). Je to sústava vodičov, pomocou ktorej sa mení energia elektromagnetického žiarenia na vysokofrekvenčný elektrický prúd (prijímacia anténa) alebo naopak (vysielacia anténa).
Antény v rádioastronómii.
Antény rádioastronomických prístrojov sa obyčajne konštruujú tak, aby prednostne prijímali (resp. vysielali) žiarenie v určitom smere (smerová anténa); na niektoré ciele sa používajú aj všesmerové antény. Tvar a rozmery antény závisia od používanej vlnovej dĺžky a cieľa použitia. Elementárnym prípadom antény je bodový žiarič so všesmerovou charakteristikou alebo Herzov dipól s dĺžkou l « λ a s vyžarovacou charakteristikou, s toroidálnym tvarom. V rádioastronómii sa často používa polvlnový dipól, žiarič s rozmermi 1/2 pracovnej vlnovej dĺžky. V porovnaní s Herzovým dipólom má 1,64-násobný smerový účinok. Koeficient smerovosti antény polvlnového dipólu G = 1,64. Smerovosť antény sa zvyšuje použitím sústavy polvlnových dipólov. Smerový účinok alebo zisk antény sa dosahuje aj umiestením pasívnych vodičov za dipól (reflektor) a pred dipól (direktor) na anténový systém Yagi. Pri sústavách dipólov sa ako reflektor používa rovinná alebo parabolická vodivá sieť. Najcharakteristickejším rádioastronomickým prístrojom je rádioteleskop, ktorého anténa tvorí dipól s parabolickým reflektorom. Reflektor je fixovaný vo výške a azimute alebo je pohyblivý v jednom alebo obidvoch smeroch na sledovanie zdroja žiarenia na oblohe. Kovový výplet reflektora antény musí mať v porovnaní s pracovnou vlnovou dĺžkou prístroja relatívne malú vzdialenosť uzlov. Vzhľadom na deformácie materiálu sú veľké nároky na presnosť parabolickej plochy reflektora pri použití centimetrových alebo ešte kratších vĺn.
Delenie.
Delenie podľa funkcie:
Delenie podľa konštrukcie:
Kvalita antény sa udáva ako tzv. zisk antény.

</doc>
<doc id="87545" url="https://sk.wikipedia.org/wiki?curid=87545" title="Malá Strana">
Malá Strana

Malá Strana (pôvodne Menšie mesto Pražské) je historické mesto, mestská štvrť a katastrálne územie rozkladajúce sa v centre Prahy na ľavom brehu Vltavy. Je to jedna z najstarších a najpôsobivejších častí Prahy. Malostranské katastrálne územie má rozlohu 137,28 ha a z 96% sa nachádza na území mestskej časti Praha 1 (zvyšné 4% – niekoľko blokov domov v blízkosti ulice Vítězná – na území Prahy 5).
Dejiny.
Táto oblasť bola, vďaka svojej pozícii v podhradí sídla českých kniežat, osídlená už v 10. storočí a na mesto bola povýšená v roku 1257 Přemyslom Otakarom II. 
Na Malej Strane žilo mnoho význačných umelcov, vedcov i politikov (Jan Werich, Jozef Dobrovský, Joachim Barrande a i.), ďalší z rodákov – Jan Neruda – jej dokonca zasvätil svoje známe "Malostranské poviedky", ktoré farbisto opisujú život v tejto štvrti v 19. storočí.
Charakter štvrte.
Malá Strana obsahuje veľké množstvo pozoruhodných stavieb i ďalších zaujímavých miest – napr. oblasť Kampy s riečkou Čertovkou, Malostranské námestie s kostolom sv. Mikuláša, Maltézske námestie, Újezd s lanovou dráhou na Petřín, Štefánikovu hvezdáreň a Petřínsku rozhľadňu či veľký komplex záhrad (Kinského záhrada, Petřínske sady, Schönbornská záhrada, a i.). Práve vďaka nim a vrchu Petřín, ktorý ich zviditeľňuje, pôsobí Malá Strana ako zelená oáza uprostred mesta.
Na Malej Strane v súčasnosti sídli Parlament ČR – Poslanecká snemovňa, Senát, pre mimopražských poslancov potom poslanecká ubytovňa. Z ministerstiev tu môžeme nájsť napríklad Ministerstvo financií ČR, a súvisiace budovy využívané politickými stranami, veľvyslanectvami a tiež hotely s reštauráciami. Z kedysi veľmi osobitej štvrte sa tak rýchlo vytráca pôvodný, toľko cenený genius loci.
Doprava.
Električky.
Malou Stranou vedie jedna z pražských ľavobrežných vetiev povrchovej Mestskej hromadnej dopravy v podobe električkovej trate vedúcej Štefánikovou ulicou a Újezdom až na Malostranské námestie. Ďalej pokračuje k stanici metra Malostranská, ktorá je umiestená až na Klárove, teda v blízkosti Strakovej akadémie (sídla úradu vlády ČR).
Lanovka.
Na malostranskom Újezde má dolnú stanicu pozemná lanová dráha na Petřín. 
Automobilová doprava.
Úrad Prahy 1 sa bráni vjazdu nákladných automobilov do historického jadra Malej Strany; z dôvodu malej prejazdnosti je i osobná automobilová doprava slabšia. Na rozhraní Malej Strany a Smíchova ale vedie Kartouzskou ulicou privádzač k Strahovskému tunelu.

</doc>
<doc id="87547" url="https://sk.wikipedia.org/wiki?curid=87547" title="Malostranské mostné veže">
Malostranské mostné veže

Malostranské mostné veže sú dve koncové veže na malostranskej strane Karlovho mosta v Prahe, pôvodne postavené v románskom slohu.
Nižšia mostná veža.
Nazýva sa tiež Juditina veža. Pochádza zo začiatku 12. storočia a jej základy sú postavené v románskom slohu. Hoci je pomenovaná podľa Judity a viazala sa pravdepodobne k Juditinmu mostu, je zrejme staršia ako bol Juditin most. Postavená je z kameňa – opuky – a bola súčasťou opevnenia. Nachádzajú sa na nej zreteľné stopy renesančnej úpravy z roku 1591, kedy vznikli štíty a strecha, ale i rustiková omietka a tvar okien a portálu. V 15. storočí slúžila ako väznica pre najťažších zločincov, od konca 16. storočia až do roku 1784 slúžila ako colný úrad, potom vystriedala viacero majiteľov, až sa v roku 1893 dostala do majetku mesta. 
V pivnici veže sa zachovali unikátne rytiny z 13. storočia, medzi ktorými sa nachádza i množstvo šľachtických erbov. Vežu tvorí prízemie a tri poschodia, z ktorých každé má jednu miestnosť a sú spojené dreveným schodiskom. Na prvom poschodí možno nájsť neskororománsky reliéf, ktorý zdobil východné priečelie veže a až do 16. storočia bol vidieť z mosta, no znovuobjavený bol až koncom 19. storočia. Na štíte sú vyobrazené dve postavy – jedna sediaca a druhá kľačiaca, o ich identite a pôvode sa vedú spory.
Colnica.
K veži je pristavený malý domček, tzv. colnica. Vstup do veže je z chodby domu. Tento domček okrem colnice slúžil aj ako sídlo úradu mostu pražského a solný úrad cisársky.
Vyššia mostná veža.
Vznikla po roku 1464 na príkaz Jiřího z Poděbrad na mieste pôvodnej románskej veže. Svojou podobou sa viaže k Staromestskej mostnej veži, ktorú postavil Petr Parléř, a je najmladšou súčasťou Karlovho mosta. Je postavená z pieskovcových kvádrov, má hranolový tvar, na stranách k mostu a Malej Strane je prizdobená výklenkami s baldachýnovitými strieškami, ktoré mali slúžiť ako výklenky na sochy, no pravdepodobne tam nikdy žiadne neboli. Veža bola v rokoch 1874 – 1879 dôkladne zreštaurovaná do dnešnej podoby, prestavbu realizoval Jozef Mocker. Pôvodne slúžila ako hlásna veža a skladisko, v súčasnosti je prístupná verejnosti.
Brána.
Medzi oboma vežami sa nachádza brána, ktorá vznikla v roku 1411 na mieste staršej brány postavenej v románskom slohu, a vďaka nej sa vchádza na Malú Stranu (tvorí vstup na Mosteckú ulicu). Začína sa v mieste, kde končí schodisko nižšej mostnej veže, kde je vchod na oblúk brány. Tadiaľ sa dalo dostať priamo do vyššej mostnej veže. Brána má tvar dvoch gotických rovnobežných arkád a na hornom okraji je ozdobená cimburím. V klenbe brány sa nachádzajú znaky území Václava IV. - luxemburský lev, český lev a moravská orlica, ďalej je tu erb Starého Mesta, vratislavská orlica, dolnolužický znak a pod nimi malostranský erb.

</doc>
<doc id="87548" url="https://sk.wikipedia.org/wiki?curid=87548" title="Gordián II.">
Gordián II.

Gordianus II. (* okolo 192 – † 12. apríl 238, Thysdrus pri Kartágu), vl. menom Marcus Antonius Gordianus Sempronianus, ako cisár Imp. Caesar Marcus Antonius Gordianus Sempronianus Romanus Africanus Augustus, bol rímsky cisár, vládnuci necelé tri týždne na začiatku roka 238. 
V čase svojho zvolenia zastával post správcu provincie Africa Proconsularis. Jeho vymenovanie bolo následkom nesúhlasu s despotickou vládou dovtedajšieho cisára Maximina Thraxa. Bezprostrednou príčinou bolo cisárom plánované zvýšenie daní, najmä u majetných občanov obávajúcich sa majetkových strát. Tí otvorene požadovali na čele krajiny cisára, ochotného spolupracovať pri správe impéria.
Prvým otvoreným prejavom proti Maximinovej vláde bolo povstanie v Afrike. Po zabití cisárovho vyslanca 22. marca 238 bol za nového cisára vyhlásený Gordianus I., ktorého spoluvládcom sa stal jeho syn Gordianus II. Onedlho ho v tejto funkcii uznala veľká časť ríše (okrem oblastí verných dovtedajšiemu cisárovi Maximinovi Thraxovi).
Thraxovou odpoveďou bolo vyslanie vojenskej jednotky na čele s Capelianom, legátom v Numídii, veliteľom jednej z najlepších rímskych légií. Gordianovci mohli postaviť iba málopočetnú a slabo vyzbrojenú jednotku. Bitka, ktorá sa odohrala 12.4.238 neďaleko Kartága tak pre nich dopadla katastrofálne. Gordianus II. v nej padol a jeho otec spáchal samovraždu.
Po smrti bola jeho pamiatka na krátky čas „vymazaná“ ("damnatio memoriae"), počas panovania Gordiana III. však nasledovala konsekrácia spolu s otcom. V čase svojej proklamácie bol Gordianus II. bezdetný slobodný muž, ktorý mal takmer štyridsaťsedem rokov.

</doc>
<doc id="87549" url="https://sk.wikipedia.org/wiki?curid=87549" title="Unkovertebrálny kĺb">
Unkovertebrálny kĺb



</doc>
<doc id="87550" url="https://sk.wikipedia.org/wiki?curid=87550" title="Hostilianus">
Hostilianus

Hostilian(us) alebo Gaius Valens Hostilianus Messius Quintus (* † 251) bol rímsky cisár, ktorý vládol roku 251 ako spoluvládca Treboniana Galla. Jeho otcom bol cisár Decius (249 – 251), matkou Herennia Cupressenia Etruscilla. Hostilianus mal staršieho brata Herennia Decia a možno aj sestru (údajnu manželku neskoršieho cisára Volusiana).
Hodnosť "Caesara" udelil Hostilianovi, ktorého rok a miesto narodenia je neznáme, jeho otec Decius asi v septembri roku 250. Podľa portrétov na minciach bol princ v tom čase pravdepodobne neplnoletý. Po Deciovej smrti v bitke pri Abritte (jún 251) nový cisár Trebonianus Gallus Hostiliana adoptoval a súčasne povýšil na "Augusta", mladý panovník však už po niekoľkých mesiacoch zomrel, pravdepodobne na mor, aj keď nemožno vylúčiť ani politickú vraždu.

</doc>
<doc id="87551" url="https://sk.wikipedia.org/wiki?curid=87551" title="Spojenia chrbtice">
Spojenia chrbtice



</doc>
<doc id="87552" url="https://sk.wikipedia.org/wiki?curid=87552" title="Antoninián">
Antoninián

Antoninián () je názov rímskej striebornej mince razenej v 3. storočí po Kr. Zaviedol ju roku 215 cisár Caracalla (jeho vladárske meno bolo Marcus Aurelius Antoninus) a jej hodnota zodpovedala dvojdenáru, aj keď váha bola nižšia. Na averze bola vždy zobrazená hlava cisára alebo cisárovnej, reverz nemal jednotnú podobu. V rokoch 222 – 238 neboli antoniniány prechodne razené, ale už za cisára Philippa Araba (244 – 249) sa z nich stalo hlavné platidlo ríše. Podiel striebra, zo začiatku dosahujúci 40 %, postupne klesal a nakoniec obsahoval len 2 %. Počas menovej reformy za Diocleciána (284 – 305) boli znehodnotené antoninány stiahnuté z obehu a roku 293 nahradené follisami.

</doc>
<doc id="87554" url="https://sk.wikipedia.org/wiki?curid=87554" title="Trebonianus Gallus">
Trebonianus Gallus

Gaius Vibius Trebonianus Gallus, narodený okolo roku 206 v Perusii, bol rímsky cisár, ktorý vládol v rokoch 251 – 253 po Kr. Jeho otcom bol pravdepodobne C. Vibius Veldumnianus doložený nápisovo, meno matky je neznáme.
Kým sa dostal k moci, prešiel Gallus klasickou kariérou príslušníka vyšších vrstiev, od prijatia do senátu až po konzulát, ktorý zastával niekedy okolo roku 245. Potom, ako sa roku 250 stal legátom oboch Moesií, bojoval s gótskym kráľom Knivom pri meste Novae na Balkáne a tam sa k nemu pripojil cisár Decius po svojej porážke pri Beroie. Cisár chcel na jar roku 251 skrížiť Gótom ústupovú cestu cez Dunaj, utrpel však porážku pri Abritte a spolu so svojím synom padol. V polovici júna vojsko zvolilo Treboniana Galla za Augusta a jeho synovi Volusianovi udelilo titul Caesara.
Prvým opatrením nového cisára bola dohoda s Gótmi – Rimania im ponechali všetku korisť a zaviazali sa platiť ročný tribút. Ďalší problém predstavoval Deciov mladší syn Hostilianus, ktorý sa v čase vojny s Gótmi zdržiaval v Ríme. Gallus vyriešil chúlostivú situáciu tak, že Hostiliana adoptoval a udelil mu titul Augusta, čím ho formálne postavil na svoju úroveň. Hostilianus však onedlho zomrel, vraj na mor.
Hneď ako Gallus usporiadal pomery na Balkáne, ponáhľal sa do Ríma, kde sa potom zdržiaval až takmer do konca svojej krátkej vlády. Z tej doby sú prakticky známe len dve význačné udalosti – ustanovenie Caesara Volusiana za Augusta na jeseň roku 251 a vypuknutie morovej epidémie, ktorá zdecimovala značnú časť ríše. Na odvrátenie moru prinášali občania smierne obety bohom. Keďže kresťania sa zdráhali robiť podobne, stali sa prenasledovaní. Napriek tomu, že toto prenasledovanie sa veľmi nerozšírilo, predsa až dvaja pápeži – Kornelius a Lucius – boli za svoje presvedčenie popravení.
Až o posledných mesiacoch Gallovho panovania máme k dispozícii viac faktických informácií. Asi v máji 253 vtrhli do impéria Peržania vedení rímskym prebehlíkom Mariadom a vydrancovali celý rad sýrskych miest vrátane legendárnej Antiochie nad Orontom. Ich plieniace oddiely zastavil až pred Emesou kňaz boha Baala Sampsigeramos, ktorý sa pod menom Uranius Antoninus vyhlásil za cisára.
Gallus však v tej dobe nemal čas, aby pomýšľal na trestnú výpravu proti Peržanom alebo vyriešil situáciu so Sampsigeramom. Na jar roku 253 porazil moesijský legát Aemilianus silný oddiel Gótov, nadšení vojaci ho vyhlásili za cisára a začala občianska vojna. Gallus ešte stihol poslať do zaalpských oblastí Licinia Valeriana, aby odtiaľ priviedol posily, keď prišla správa, že Aemilianus je už v Itálii. Nezostávalo nič iné, než bojovať so silami, ktoré boli momentálne po ruke. Gallovým vojakom sa od začiatku do bitky veľmi nechcelo, a hneď ako neďaleko Interamny zistili, že protivník má značnú prevahu, zabili cisára aj so synom a prešli k Aemilianovi (august 253). Po krátkom období, kedy boli po celej ríši ničené Gallove sochy a nápisy, nasledovala za Valerianovej vlády konsekrácia Volusiana a zrejme aj Galla.

</doc>
<doc id="87557" url="https://sk.wikipedia.org/wiki?curid=87557" title="Vládcovia Slovenska">
Vládcovia Slovenska



</doc>
<doc id="87559" url="https://sk.wikipedia.org/wiki?curid=87559" title="Röntgenová astronómia">
Röntgenová astronómia

Röntgenová astronómia alebo X-astronómia je odvetvie astronómie, ktoré sa zaoberá štúdiom röntgenového žiarenia nebeských telies. Röntgenové žiarenie pohlcuje zemská atmosféra, teda prístroje na detekciu röntgenového žiarenia musia byť umiestnené vo vysokých výškach, napríklad na balónoch. V súčasnosti je X-astronómia súčasťou kozmického výskumu a detektory sú umiestnené na umelých družiciach.

</doc>
<doc id="87560" url="https://sk.wikipedia.org/wiki?curid=87560" title="Rontgenová astronómia">
Rontgenová astronómia



</doc>
<doc id="87566" url="https://sk.wikipedia.org/wiki?curid=87566" title="Karol IV. (Svätá rímska ríša)">
Karol IV. (Svätá rímska ríša)

Karol IV. Luxemburský (* 14. máj 1316, Praha – † 29. november 1378, Praha), bol luxemburský gróf (13461353), moravský markgróf (13331349), rímsky kráľ (korunovaný 26. novembra 1346 v Bonne a 25. júla 1349 v Aachene), český kráľ (od 26. augusta 1346, korunovaný 1. septembra a 2. septembra 1347 v Prahe), lombardský kráľ (korunovaný 6. januára 1355 v Miláne), rímskonemecký cisár (korunovaný 5. apríla 1355 v Ríme) a arelatský kráľ (korunovaný 4. či 18. júna 1365 v Arles).
Detstvo a mladosť.
Narodil sa ako najstarší syn (pokrstený 30. mája 1316 menom Václav) českého a poľského kráľa Jána Luxemburského a českej kráľovnej Elišky Přemyslovny.
Už od útleho detstva bol jeho život vystavený strádaniu a príkoriam. Dva mesiace po synovom krste sa musel jeho otec zúčastniť vojenského ťaženia na pomoc rímskemu kráľovi Henrichovi VII. Po jeho odchode ho matka, v obave o synovu bezpečnosť, zverila do ochrany svojho prívrženca Viléma Zajíca z Valdeku na hrade Křivoklát.
Pod vplyvom lží a intríg vedených proti jeho matke ho jeho otec v treťom roku Václavovho života (spolu so súrodencami) Eliške odňal a držal ho na hrade Loket a neskôr na Křivokláte. Tu, strážený, bol nútený žiť niekoľko rokov.
Ako sedemročného ho dal otec odviezť na dvor francúzskeho kráľa Karola IV. Pekného jednak na výchovu, jednak – a to hlavne – aby bol vzdialený z krajiny a nemohol by tak prípadne byť zvolený domácimi veľmožmi za vzdorokráľa. Svoju matku Václav viac nikdy nevidel.
Počas svojho francúzskeho pobytu prijal 15. mája 1323 sviatosť birmovania. Podľa starobylej obyčaje si za svoje birmovné meno zvolil meno svojho kmotra, kráľa Karola IV. Od toho času používal výlučne meno Karol. V neskoršom veku mu pripisoval mimoriadny symbolický význam spočívajúci v tom, že obe svoje mená, krstné Václav i birmovné Karol, spájal so splynutím oboch tradícií, tvoriacich základ jeho politiky, českej svätováclavskej a francúzskej tradície Karola Veľkého.
V prvom roku svojho pobytu vo Francúzsku býval Karol na hrade v Saint-Germain-en-Laye pri Paríži, ktorý bol častým vidieckym sídlom francúzskych kráľov. Karol IV. Pekný mu určil za vychovávateľa učeného klerika Jána z Viviers. Vo vlastnom životopise spomínal Karol po rokoch na dobu strávenú pri dvore kráľovského strýka vo Francúzsku ako na šťastný úsek svojho života. Od roku 1325 sa vzdelával priamo na kráľovskom dvore až do kráľovej smrti 1. februára 1328.
Karolovou smrťou skončilo pre mladého princa obdobie blahobytu. Novým kráľom sa stal Filip VI. z Valois, ktorý napriek tomu, že bol princovým príbuzným (bol nevlastným bratom Karolovej manželky Blanky z Valois) neprechovával k českému princovi vrelý vzťah. Odoprel mu naďalej veľkoryso prispievať na pobyt pri dvore. Karol bol nútený starať sa o seba viac sám. Riešenie videl v intenzívnom vzdelávaní na parížskej univerzite Sorbonne. V rokoch strávených štúdiom na preslávenej škole treba hľadať zrod základných rysov Karolovho bystrého politického uvažovania. Predovšetkým roky strávené vo Francúzsku a jeho kultúrnom prostredí zanechali na Karolovej osobnosti nezmazateľnú stopu prejavujúcu sa počas celého ďalšieho života.
O dĺžke Karolovho štúdia na parížskej univerzite sa záznamy rôznia. Dôležité však je, že hlavným zmyslom nielen samotného štúdia na univerzite, ale i celého francúzskeho pobytu bola Karolova príprava k štátnickému poslaniu. K tomu smerovali i mnohé Karolove stretnutia a diplomatické rokovania s významnými osobnosťami francúzskeho politického a duchovného života.
Zvlášť zblíženie s jednou osobnosťou malo na Karolov ďalší život mimoriadny význam. Bol ním jeden z radcov francúzskeho kráľa, opát benediktínskeho kláštora vo Fécamp, Pierre Roger des Rosières. Uhladený a vzdelaný prelát s diplomatickým nadaním sa čoskoro stal Karolovým oddaným priateľom a otcovským radcom.
V roku 1330 Ján Luxemburský odvolal svojho syna z Francúzska do Luxemburska, kde ho mal zastupovať pri správe grófstva a súčasne získavať prvé skúsenosti v praktickej politike. Po takmer ročnom pobyte ho otec povolal do Talianska. Potreboval tu svojho správcu novozískaných signorií v Lombardii, Emilii a Toskánsku, ktorými chcel doplniť rodové panstvo Luxemburgovcov a zvýšiť svoje mocenské postavenie v Európe. Týmto činom uviedol Karola na mocenské kolbisko. 
Karolovo talianske správcovstvo sa často pod vplyvom okolností menilo na vojvodcovstvo. Odpor proti luxemburskej moci vrcholil v množiacich sa sprisahaniach a rebéliách (napr. povstanie v Miláne na čele s predákom milánskej signorie vojvodom Azzone Viscontim). Pod vplyvom daných okolností prišiel Ján Luxemburský k presvedčeniu o neudržateľnosti severotalianskeho panstva. Karol sa v roku 1333 rozhodol pre návrat do Čiech, uvedomiac si mimoriadny význam českého kráľovstva pre rodové záujmy Luxemburgovcov.
Pobyt pri kráľovskom dvore a účasť na otcových vojnových ťaženiach a jednaniach v ríši a v Taliansku boli nanajvýš vhodnou prípravou pre budúcu dráhu vladára. Vzdelaním, ktoré v Paríži dostal a ktoré si neustálym štúdiom prehlboval, ďaleko prevyšoval európskych panovníkov. Slovom a písmom ovládal latinčinu, nemčinu, francúzštinu, taliančinu a češtinu, ktorú sa však po rokoch pobytu v cudzine musel znova učiť, než mohol vo vlastnom životopise s hrdosťou vyhlásiť, že vraví svojou rečou opäť ako každý iný Čech. Styky s poprednými osobnosťami parížskej Sorbonny a pápežského dvora v Avignone ho uviedli do základov teologického a filozofického myslenia doby. Vybraná kultúra poklasickej gotiky parížskeho dvora mu bola vzorom, ktorý však dokázal obohacovať s vyhraneným vkusom a poznatkami z ciest po Nemecku a Taliansku.
Návrat do Čiech.
 Po svojom návrate do Čiech ho otec v roku 1334 menoval moravským markgrófom a zveril mu vládu v Čechách ako svojmu nástupcovi. Súčasne tento titul znamenal trvalý a nedeliteľný podiel na vláde kráľa Jána Luxemburského v Čechách. V Karolovom poňatí moci je však badať zásadný rozdiel medzi ním a otcom. Na rozdiel od Jána Luxemburského, pre ktorého české prostredie ostávalo stále cudzie a nevyspytateľné, pociťoval Karol potrebu splynúť s rodnou krajinou a pochopiť ju.
Vo svojom životopise ("Vita Caroli") spomína Karol na svoj príchod na Pražský hrad, na spustošený palác svojho pradeda Přemysla Otakara II., ktorý ani nebol vhodný na bývanie. Po krátkom pobyte v meste presídlil Karol do domu hradného grófa na Hrade a začal prestavbu kráľovského paláca. Je očividné, že vzorom mu bol palác francúzskych kráľov Ile de la Cité v Paríži, kde istý čas vyrastal. Počas prvých mesiacov roku 1334 sa hrad stal aspoň čiastočne obývateľným a upraveným natoľko, že mohol z Luxemburska pozvať svoju mladú manželku Blanku z Valois i s prvorodenou dcérou Margarétou.
Predovšetkým však Karol usiloval o nápravu pomerov v krajine, odstraňoval následky otcovej rozmarnosti, vyplácal korunné majetky dané otcom do zálohy. Činnosť mladého markgrófa nebola po vôli tým, ktorí ťažili z dobrodružnej a ľahkomyseľnej povahy jeho otca. Často kvôli tomu dochádzalo medzi nimi k roztržkám, ktoré viedli dokonca k tomu, že Ján i pod vplyvom krivých obvinení na čas zbavil svojho syna vlády. Karol opustil Čechy a utiahol sa k svojmu bratovi Jánovi Henrichovi do Tirolska. Do Čiech sa vrátil až v roku 1338. V posledných rokoch Jánovho panovania bol Karol už opäť vladárom a zúčastnil sa i otcových vojenských ťažení.
Reorganizácia krajiny.
Ešte v roku 1344 začal Karol práce na systematickom budovaní novokoncipovaného českého štátu. Jedným z prvých zámerov, ktorý sa mu podaril zrealizovať, bolo vymanenie Čiech z cirkevnej právomoci ríšskeho episkopátu. Prakticky od vzniku pražského biskupstva v roku 973 bola problémom jeho podriadenosť mainzskému arcibiskupovi, čo viedlo k pokusom o rozdelenie a oslabovanie panovníckej moci a obmedzovanie suverenity českého panovníka. 
Šťastnou zhodou náhod 7. mája 1342 na Petrov stolec pod menom Klement VI. zasadol kardinál Pierre Roger des Rosières. Karol sa s novým pápežom dohodli na povýšení pražského biskupstva na arcibiskupstvo. Týmto aktom bola predovšetkým posilnená prestíž kráľovskej moci.
K zriadeniu samostatnej cirkevnej provincie prišlo bulou Klementa VI. z 30. apríla 1344. Bula obsahovala i klauzuly o zriadení olomouckého a litomyšlského biskupstva. Vznik novej, samostatnej českej cirkevnej provincie bol Karolovým prvým veľkým politickým úspechom na jeho ceste k moci v českých krajinách. S ohľadom na osudy přemyslovských kráľov, otcove vnútropolitické neúspechy i vlastné skúsenosti bolo Karolovi jasné, že proti odstredivej sile českej šľachty, ktorá nemienila trpieť silnú panovníkovu moc, musí vo vnútri krajiny hľadať silného spojenca, ktorým mohla byť jedine cirkev.
Druhou bulou, vydanou ešte ten istý deň, pápež povýšil biskupa Arnošta z Pardubíc na arcibiskupa. Posledným aktom bolo 5. mája 1344 udelené právo českých arcibiskupov korunovať českých kráľov. 
22. novembra 1344 bol Arnošt z Pardubíc slávnostne uvedený do úradu.
Zvláštnou bulou potom v roku 1346 upravil pápež pomery českej kráľovskej koruny, najmä jej neodcudziteľnosť, a potvrdil korunovačný poriadok českých kráľov.
Rímsky kráľ.
Od začiatku štyridsiatych rokov 14. storočia bol Karol favoritom pápežskej kúrie na hodnosť rímskeho panovníka proti Ľudovítovi IV. Bavorskému.
Cisár Ľudovít Bavorský sa totiž svojou protipápežskou a protiluxemburskou politikou dostával do konfliktov s pápežskou kúriou v Avignone i českým kráľom. Pápež Klement VI. stojaci za záujmami Luxemburgovcov začal dôrazne požadovať zosadenie Ľudovíta z cisárskeho trónu. Vzťahy sa vyhrocovali a dospeli do štádia, kedy pápež dal v apríli 1346 cisára i celý rod Wittelsbachovcov do kliatby a vyzval ríšskych kurfirstov, aby sa od Ľudovíta Bavorského odvrátili. Súčasne navrhol za nového rímskeho kráľa moravského markgrófa Karola. Vstupom do zápasu o rímsku korunu prenikol Karol prvý raz výrazne do celoeurópskeho politického diania. Dejiny českého štátu sa od tej chvíle viac ako pred tým stali neoddeliteľnou súčasťou stredoeurópskych a neskôr i európskych dejín.
11. júla 1346 sa v meste Rhens na Rýne konalo zasadnutie kurfirstov. Hlasmi piatich z nich bol Karol zvolený za nového rímskeho kráľa. Korunovácia sa konala 26. novembra v Bonne, lebo tradičné korunovačné mestá Aachen a Kolín nad Rýnom ostávali zatiaľ na strane cisára Ľudovíta Bavorského. Karolova korunovácia v Aachene bola možná 25. júla 1349.
Český kráľ.
Dôležitým medzníkom v Karolovom živote bol 26. august 1346. V tento deň spolu s otcom na čele svojich vojenských oddielov obhajovali záujmy francúzskeho kráľa Filipa VI. vo vojne proti Angličanom. Pri dedine Kreščak (Crécy, dnes Crécy-en-Ponthieu) na severe Francúzska sa v podvečerných hodinách strhla bitka, v ktorej bolo zle vedené francúzske vojsko porazené. V boji zahynul výkvet francúzskeho rytierstva a šľachty; svoju smrť tu našiel i český kráľ Ján Luxemburský. Karol bol ľahko ranený.
V súlade s poslednou vôľou kráľa Jána z roku 1340 i s rozhodnutím českého snemu sa Karol stal po otcovej smrti novým českým kráľom.
Karolova úspešná voľba rímskym kráľom a jeho následný nástup na český trón ho postavili pred neľahkú úlohu – predovšetkým musel dosiahnuť plné uznanie v ríši proti žijúcemu cisárovi Ľudovítovi Bavorskému – teda úlohu protikráľa. Prvým krokom na uskutočnenie tohto cieľa bolo všestranné upevnenie vlastnej moci. Predchádzala mu slávnostná korunovácia českým kráľom 2. septembra 1347 na Pražskom hrade, ktorú vykonal po prvý raz v dejinách českého štátu, český metropolita Arnošt z Pardubíc. V korunovácii videl Karol nielen dovŕšenie svojho úsilia o potvrdenie svojej zvrchovanej moci, ale i nástup k svojmu plnému uznaniu v ríši. Skôr ako prišlo k rozhodujúcemu mocenskému stretu, cisár Ľudovít Bavorský na poľovačke 14. októbra 1347 tragicky zahynul. Smrť Karolovho rivala znamenala koniec jeho problémom s uznaním v ríši. Situáciu sa ešte snažil zvrátiť cisárov najstarší syn Ľudovít, ktorý tým, že nemal najmenšie vyhliadky na vlastnú kandidatúru, snažil sa postaviť voči Karolovi konkurenta. Podarilo sa mu zaistiť zvolenie anglického kráľa Eduarda III. Eduard realisticky zvážiac svoje vyhliadky však čoskoro na ríšsky trón rezignoval a dokonca 24. 6. 1348 uzavrel s Karolom spojenectvo. Wittelsbachovská strana sa však nevzdávala a ďalšieho protikandidáta našla v bezvýznamnom vojvodovi Günterovi zo Schwarzburgu. V januári 1349 dosiahla i jeho zvolenie. Karolovou reakciou bolo zvolanie ríšskych kurfirstov do Kolína nad Rýnom, kde vyhlásil, že iba jeho hodnosť rímskeho kráľa je legitímna. Napriek tomu bol presvedčený, že o svojom nároku bude musieť rozhodnúť silou.
Súčasne Karol oslabil svojich protivníkov novým dynastickým sobášom. Po náhlej smrti svojej prvej manželky Blanky z Valois (1. 8. 1348) sa nečakane oženil s dcérou rýnskeho falcgrófa Rudolfa Annou, pochádzajúcou z vedľajšej vetvy wittelsbachovskej dynastie.
K samotnému boju však nedošlo, pretože Günter zo Schwarzburgu v tomto roku pri vojnových prípravách nečakane zomrel. Boj o ríšu bol s konečnou platnosťou rozhodnutý a Karol mohol byť odteraz uznávaný ako jediný rímsky panovník. Potvrdenie víťazstva spečatil svojou druhou korunováciou v tradičnom korunovačnom meste Aachen 25. júla 1349.
Rímskym cisárom.
26. marca 1348 sa začalo spoločné zasadanie ríšskeho a českého snemu – prvý generálny snem. Pod vedením Karola IV. 7. apríla 1348 prijal viacero zásadných rozhodnutí. Boli potvrdené privilégiá Českého kráľovstva, ako „obzvlášť vznešeného článku Ríše rímskej“, v origináli "ipsum regnum Boemie Romani regni membrum fore nobilius".
Prvý raz bol použitý pojem „krajiny Českej koruny“, čím bolo odstránené staré chápanie krajiny ako osobného majetku panovníka. V budúcnosti mala krajina kráľa, nielen kráľ krajinu. Ku krajinám Českej koruny patrilo České kráľovstvo, Moravské markgrófstvo, Olomoucké biskupstvo, Opavské vojvodstvo, aj sliezske kniežatstvá a Horná Lužica; od roku 1368 Dolná Lužica a od roku 1373 Brandenbursko. 
7. apríla 1348 Karol vydal zakladaciu listinu vysokého učenia ("studium generale") v Prahe (Karlovej univerzity), prvej univerzity v zaalpskej oblasti strednej Európy (súhlas s jej zriadením udelil Karolovi pápež Klement VI. bulou vydanou v Avignone ešte 26. 1. 1347).
Začiatok päťdesiatych rokov sa pre Karola niesol v znamení osobných kríz. 28. 12. 1351 mu zomrel ani nie dvojročný prvorodený syn Václav a 2. 2. 1353 i jeho matka, Karolova druhá manželka Anna Falcká. Jej smrťou sa Karol ocitol pred nutnosťou postarať sa o nový sobáš. Jeho voľba bola jedným z neočakávaných politických ťahov. Karolovou treťou manželkou sa 27. 5. 1353 stala dcéra svídnického vojvodu Henricha II. a jeho manželky Kataríny, Anna. Fakt, že s ňou Karol počítal ako s nevestou pre svojho prvorodeného syna dosvedčuje jeho zámer s rozširovaním rodových území prostredníctvom dynastických sobášov. Tento sobáš prispel okrem územného zisku (Svídnicko a sliezske krajiny) i k novému zblíženiu s uhorským kráľom Ľudovítom I. Veľkým z Anjou (dvojnásobný príbuzenský vzťah – dcéra Margaréta bola Ľudovítovou manželkou a matka Anny Svídnickej bola Ľudovítovou sestrou).
Tri mesiace (6. január 1355) pred svojou cisárskou korunováciou bol v Miláne korunovaný lombardskou kráľovskou korunou. Na deň svojej cisárskej korunovácie, 5. apríla 1355, v svätopeterskej bazilike prijal z rúk pápežského legáta kardinála Pierra de Colombiers cisársku korunu a hold predstaviteľov rímskej ríše. Spolu s Karolom bola korunovaná i jeho manželka Anna Svídnická. Nový cisár vykonal predpísané sľuby a rozjasanými ulicami Ríma prišiel k Lateránskej bazilike na slávnostnú hostinu.
V súvislosti s Karolovou cisárskou korunováciou je dôležité si uvedomiť, že prvý raz v dejinách českého štátu potomok slávneho rodu Přemyslovcov stál na najvyššom a najuctievanejšom spoločenskom stupni. Až od tohto okamihu sa Karol oficiálne nazýval Karolom Štvrtým ("Karolus Quartus divina favente clemencia, Romanorum imperator semper augustus et Boemie rex."), čím sa prihlásil za pokračovateľa a dediča diela Karola Veľkého, prvého cisára obnovenej rímskej ríše.
Karol IV. dosiahol touto korunováciou skutočný vrchol svojich štátnických túžob. Obdivuhodná politická taktika, v ktorej víťazstvá dosahoval najmä silou ducha, dosiahla zaslúžený triumf.
Obdobie po prijatí cisárskeho titulu znamenalo pre cisára upevňovanie si svojej moci, ktorú musel neraz obhajovať i tvrdou rukou (napr. potlačený pokus o odboj Rožmberkovcov), a súčasne prípravu právnych zásad, podľa ktorých sa mala v budúcnosti riadiť voľba rímskeho kráľa. Na jeseň 1355 tak vznikol prvý ucelený ríšsky ústavný zákon, ktorý určil spôsob voľby rímskeho panovníka zborom siedmich ríšskych kurfirstov, jediných oprávnených voličov. Návrh zákonníka, obsahujúceho dvadsaťtri článkov, bol schválený na norimberskom ríšskom sneme 10. januára 1356. Ostávajúcich sedem článkov nadobudlo platnosť na nasledujúcom sneme v Métach, 25. 12. 1356. Kodifikácia základných ríšskych štátoprávnych noriem, ktoré Karol nazval jednoducho "Naša cisárska kniha", bola od roku 1400 pomenovaná podľa cisárskej pečate "Zlatá bula Karola IV. z roku 1356". Ustanovenia tohto právneho kódexu, patriaceho k najvýznamnejším ríšskym listinám v období neskorého stredoveku, ostali v platnosti až do konca existencie Svätej rímskej ríše v roku 1806.
Ďalším prelomovým obdobím pre Karola IV. bol rok 1362. 11. júla pri pôrode tretieho dieťaťa zomrela jeho tretia manželka. Zanechala mu dve deti, štvorročnú Elišku a ročného Václava (budúceho kráľa Václava IV.). Pokiaľ sobáš s Annou Svídnickou predznamenal Karolovou politiku rozširovania zväzkov krajín patriacich Českej korune, potom štvrté manželstvo bolo jej dôsledným pokračovaním. Štyridsaťsedemročný cisár si 21. mája 1363 v Krakove vzal za manželku iba šestnásťročnú dcéru pomoranského vojvodu Bogislava Alžbetu (Elišku). Necelý mesiac po svadbe, 18. júna, bola Alžbeta v Prahe korunovaná českou kráľovnou, keď tri dni predtým bol českým panovníkom korunovaný i jeho syn Václav.
Druhá rímska jazda.
28. októbra 1362 zasadol na Petrov stolec pod menom Urban V. opát benediktínskeho kláštora sv. Viktora v Marseille Guillaume de Grimoard. Od svojho zvolenia nadviazal s rímskym cisárom priateľské vzťahy. Karol IV. už na jeho predchodcu Inocenta VI. naliehal, aby preniesol svoje sídlo opäť do Ríma. Inocentov sľub, že presídli z Avignonu do Ríma, zmarila pápežova smrť. Nový pápež rovnako prisľúbil preniesť pápežskú kúriu, len čo tomu dovolia podmienky (stavebné úpravy v Ríme a zabezpečenie bezpečnosti pápežovho sprievodu i samotného sídla). Zároveň žiadal cisára aby rázne zakročil proti tlupám žoldnierov, ktoré sužovali Francúzsko a Taliansko a bránili pápežovi vrátiť sa podľa cisárovho priania z Avignonu do Ríma. Na ríšskom sneme, konanom koncom augusta 1366 v Kolíne nad Mohanom bolo rozhodnuté, že cisár podnikne rímsku jazdu so silným vojskom s cieľom zaistiť pápežovi bezpečnú cestu do Ríma. 21. októbra 1368 Urban V. prišiel do Ríma a cisár Karol IV. ho slávnostne uviedol do svätopeterského chrámu. Karolov plán na opätovné ustanovenie Ríma ako sídla hlavy rímskokatolíckej cirkvi a tým zmenšenie pápežovej závislosti na Francúzsku k upevneniu vlastného postavenia v Taliansku, však nevyšiel. Z dôvodu pretrvávajúcich nepokojov v krajine sa pápež rozhodol začiatkom júna 1370 pre opustenie Ríma. Karolov neúspech tohto kroku dovŕšila pápežova smrť v decembri toho roku.
Na sklonku života.
Posledných desať rokov Karolovho života sa nieslo v znamení úsilia o dokončenie konsolidácie českého štátu a zabezpečenie dovtedajších luxemburských dŕžav a rímskeho cisárstva do budúcna s prihliadnutím na otázky nástupníctva a určenie dedičských podielov. V záujme naplnenia týchto cieľov, najmä s ohľadom na zachovanie integrity štátnych a rodových dŕžav, Karol opäť zasiahol diplomatickou cestou. Napäté vzťahy s bavorskými Wittelsbachovcami sa rozhodol zmierniť sobášom svojho syna, mladého kráľa Václava IV. s dcérou bavorského vojvodu Albrechta I., Johannou.
Ďalší cieľ, ktorý si Karol vytýčil, bolo získanie ríšskych kurfirstov pre myšlienku voľby Václava IV. rímskym kráľom. Po siahodlhých jednaniach sprevádzaných viacerými ústupkami a sľubovanými privilégiami zo strany cisára jednotlivým kurfirstom, sa mu tento cieľ podarilo naplniť, keď 10. 6. 1376 bol vo Frankfurte nad Mohanom Václav zvolený a 6. 7. 1376 v katedrále v Aachene korunovaný rímskou kráľovskou korunou.
Poslednou jeho starosťou bolo vyriešiť dedičskú postupnosť, ktorá by zamedzovala nepredvídaným komplikáciám a sporom vnútri rodu. 21. 12. 1376 vydal nástupnícky poriadok (politický závet), v ktorej bolo jasne formulované rozdelenie dedičských práv medzi troch Karolových synov (Václava, Žigmunda a Jána).
Karol IV. zomrel vo večerných hodinách 29. 11. 1378.
Rodinné pomery.
Karol IV. bol celkom ženatý štyrikrát. Jeho prvou manželkou sa 15. mája 1323 (ešte počas jeho francúzskeho pobytu) stala Blanka z Valois, s ktorou mal dve dcéry:
Druhou manželkou sa 4. alebo 11. marca 1349 stala Anna Falcká, s ktorou mal iba jedného syna:
Tretí raz sa oženil 27. mája 1353 s Annou Svídnickou. Narodili sa im tri deti (pri pôrode tretieho dieťaťa – syna – Anna zomrela):
Jeho poslednou manželkou sa 21. mája 1363 stala Alžbeta (Eliška) Pomoranská, s ktorou mal šesť detí:
∞ Richard II. Plantagenet, anglický kráľ (jeho prvá manželka)
Hodnotenie doby Karola IV..
Karol IV. Luxemburský bol najvýznamnejším európskym panovníkom vrcholného stredoveku. Jeho nástupom na český trón sa začali písať najsvetlejšie dejiny Českého kráľovstva. Obdobie vlády Karola IV. povznieslo český štát na vrchol politického, sociálneho a kultúrneho života. Praha sa v druhej polovici 14. storočia stala najväčším mestom ríše a radila sa k najľudnatejším metropolám súdobej Európy (v roku 1378 žilo v meste 40 000 obyvateľov).
Doba Karolovho panovania bola súčasne vyvrcholením stáročného vývoja českého feudálneho štátu. Gotika zdomácnená v českom prostredí a premenená do neopakovateľnej podoby, ovplyvnila a obohatila slohový vývoj okolitých i vzdialenejších území. Praha sa stala hlavným mestom ríše a Pražský hrad, veľkoryso obnovovaný a budovaný, bol najskvelejšou rezidenciou svojej doby. Už Karolovi súčasníci oceňovali jeho význam pre krajinu – v pohrebnej reči v deň jeho pohrebu – 16. decembra 1378 – bol cisár Karol IV. prvý raz nazvaný „Otcom vlasti“. Takto ho nazval jeho priateľ Vojtech Raňkov, profesor na francúzskej Sorbonne. 
Medzi jeho najväčšie zásluhy patrí:
Karol IV. je pochovaný v kráľovskej hrobke, ktorú dal sám postaviť v Katedrále sv. Víta na Pražskom hrade. Podľa viacerých zdrojov Karol IV. nezaložil hrobku, v ktorej je v súčasnosti pochovaný. Tá je až neskoršia, pôvodná hrobka sa nachádzala v priestore medzi dnešným oltárom a oltárnym stolom (p. napr. National Geographic, leto 2005).
Literárna činnosť.
Karol IV. bol známy aj svojou literárnou činnosťou; všetky diela písal v latinčine, do češtiny boli preložené ešte počas jeho života.
Okrem toho napísal ešte niekoľko právnických a teologických spisov.

</doc>
<doc id="87567" url="https://sk.wikipedia.org/wiki?curid=87567" title="Gama astronómia">
Gama astronómia

Gama astronómia alebo astronómia gama žiarenia je odvetvie astronómie, ktoré sa zaoberá štúdiom vesmíru prostredníctvom gama žiarenia.
Predtým, ako bolo možné experimentálne zistiť prítomnosť gama žiarenia emitovaného z kozmických zdrojov, vedci vedeli, že toto žiarenie vo vesmíre existuje. Práce Feenberga a Primakova z roku 1948, Hayakawu a Hutchinsona z roku 1952 a hlavne Morrisona z roku 1958 viedli k záveru, že množstvo prírodných procesov, ktoré sa odohráva vo vesmíre, má za následok emisiu gama žiarenia. Medzi tieto procesy patrí napríklad interakcia kozmického žiarenia s medzihviezdnym plynom, výbuchy supernov a interakcie energetických elektrónov s magnetickým poľom. Avšak až do 60. rokov 20. storočia nebolo možné gama žiarenie zachytiť.

</doc>
<doc id="87568" url="https://sk.wikipedia.org/wiki?curid=87568" title="Medzihviezdny plyn">
Medzihviezdny plyn



</doc>
<doc id="87571" url="https://sk.wikipedia.org/wiki?curid=87571" title="Peter Parler">
Peter Parler

Peter Parler alebo po česky Petr Parléř (* 1332 alebo 1333, Kolín nad Rýnom alebo Švábsky Gmünd – † 13. júl 1399, Praha) bol architekt, staviteľ, kamenár, sochár a rezbár švábskeho pôvodu (Nemecko) pôsobiaci v Česku; najvýznamnejší predstaviteľ rodiny Parlerovcov.
Pôsobenie v Prahe.
V roku 1356 ho povolal Karol IV. do Prahy, aby po smrti Mateja z Arrasu pokračoval v stavbe katedrály sv. Víta. Pôvodné plány prepracoval, postavil chór katedrály, ktorú preklenul krížovou klenbou, kaplnku sv. Václava, sakristiu a vežu. Po jeho smrti viedol stavbu jeho syn Ján. Okrem katedrály projektoval a podieľal sa na stavbe ďalších pamiatok. Bol to predovšetkým kamenný most cez Vltavu (neskôr nazvaný Karlov most), Staromestská mostná veža a kaplnka Všetkých svätých na Pražskom hrade; mimo Prahy potom Kostol svätého Bartolomeja v Kolíne a Chrám svätej Barbory v Kutnej Hore.
Stavebná huta.
Parler stál na čele významnej pražskej stavebnej hute, ktorú založil Matej z Arrasu. O jej ďalší rozvoj sa zaslúžili jeho potomkovia. Huta pôsobila v celom Česku a zanikla v období husitských vojen.

</doc>
<doc id="87572" url="https://sk.wikipedia.org/wiki?curid=87572" title="Potápačský zvon">
Potápačský zvon

Potápačský zvon je odspodu otvorená vodotesná nádoba naplnená dýchacím plynom, ktorá slúži na pobyt a prácu pod vodou.
História.
V svojej najjednoduchšej podobe ide o najstaršie známe zariadenie na pobyt pod vodou. Opísal ho už Aristoteles v 4. storočí pred Kr.. 
V roku 1535 Guglielmo de Lorena vyrobil a použil zariadenie podobné moderným zvonom. V roku 1628 bol potápačský zvon využitý na vyzdvihnutie diel švédskej vojenskej lode Vasa krátko po jej potopení.
V roku 1690 navrhol Edmund Halley zvon modernej konštrukcie vybavený oknami na výskum morského dna. Vzduch sa mal dopravovať do zvona v zaťažených sudoch.
Moderné použitie.
Na princípe potápačského zvona sa budujú pokusné podmorské obydlia.

</doc>
