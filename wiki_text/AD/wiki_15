<doc id="710891" url="https://sk.wikipedia.org/wiki?curid=710891" title="Trickster (hudobník)">
Trickster (hudobník)

Trickster (skutočné meno: Jürgen Pichler) je rakúsky hudobník žijúci v Spojenom kráľovstve, známy svojím eklektickým hudobným štýlom.
Hudobná kariéra.
Spevák Trickster debutoval v novembri 2022 zo singlom „Thank Fuck It's Christmas“, v ktorom vystúpil spolu s Kráľovským filharmonickým orchestrom so skladbou plnou pikantných nadávok, ktoré odrážali napätie a stres toho roku. Texty piesne napísal Guy Chambers (skladateľ a producent piesní Robbieho Williamsa) v spolupráci s komikom Steveom Furstom a Tricksterom. Pieseň bola opísaná ako „jediná vianočná pieseň, ktorá mohla vzniknúť v roku 2022”, pričom texty kritizovali problematické faktory tohto roku, ako sú aktivity britskej vlády, kríza nákladov na život, pandémie a ultrabohatí snažiaci sa presťahovať na Mars.
Tiež bola vydaná čistá verzia s názvom „Praise Be It’s Christmas“ a oba videoklipy sa stali virálnymi s niekoľkými miliónmi zhliadnutí na YouTube. Jeden z hudobných videoklipov režíroval Phil Griffin (známy svojou prácou s Amy Winehouse, Dianou Rossovou, Paulom McCartneym) a druhý, natočený vo švajčiarskych Alpách, režíroval Norbert Blecha ("Rekviem za Dominika", "Vlčia láska"). 
Peniaze získané z oboch piesní Trickster venoval charitatívnym organizáciám zaoberajúcim sa starostlivosťou o deti a sociálnym hladom. Pod heslom „skutočná zmena nie je vtip” Trickster a jeho tím distribuovali potraviny niekoľkým potravinovým bankám v Spojenom kráľovstve. Potravinová banka v juhozápadnom Belfaste, v jednej z najchudobnejších oblastí, dostala vďaka tejto kampani výraznú podporu (takmer ju však prehliadli, pretože si najprv mysleli, že ide o žart, vzhľadom na nečakanú sumu smerujúcu do tejto pomerne nepodporovanej oblasti krajiny). Ther spevák vysvetlil svoju pozornosť venovanú detailom, ako je napríklad výživová hodnota potravín, vlastnými skúsenosťami z detstva s nedostatočnou výživou.
V týchto hudobných videoklipoch bola Tricksterova skutočná identita ukrytá pomocou animácie, čo vyvolalo špekulácie o tom, kto by to mohol byť. Niektorí sa zamýšľali, či nejde o spoluautora textov Stevea Fursta alebo o nejakú známu osobnosť, s ktorou Guy Chambers predtým pracoval, alebo o nejaké vyblednuté niekdajšie známe meno, s ktorým bolo treba urovnať účty.
V máji 2023 Trickster vydal singel „Still Kicking“, inšpirovaný autonehodou, ktorú prežil v roku 2017 na juhu Francúzska, s hudobnosťou popísanou ako čerpajúcou z alternatívneho rocku konca 90. rokov, americkej hudby a filmových zvukových kulís. Skladbu produkovali Guy Chambers, Richard Flack a Trickster. Hudobné video predstavuje speváka bez animácie, ktorá by zakrývala jeho tvár a spolu s príbehom za piesňou sa v tlači objavili ďalšie informácie, ktoré spomínali, že je rakúšanom žijúcim v Spojenom kráľovstve.
V novembri 2023 Trickster vydal "„Silent Night” vs „Santa Claus Is Coming To Town”", mash-up dvoch vianočných klasík predstavuje vokálnu skupinu The Swingles. Pri tejto príležitosti médiá tiež spomenuli skutočné meno tohto speváka, Jürgen Pichler (majiteľ značky Trickster). Bol už známy ako producent rôznych kapiel a hudobníkov (napríklad rakúskej skupiny Hunger) a ako autor piesní (napríklad "Olé Hola" Patricka Lindnera). Podporoval aj charitatívne pracovné iniciatívy, ako napríklad „Stoppt die Welpenmafia” v Rakúsku.
23. apríla 2024 (na deň svätého Juraja) uviedol Trickster svoju verziu britskej hymny God Save the King, ktorú nahral spolu s Kráľovským filharmonickým orchestrom v Abbey Road Studios. Uviedol, že túto verziu chcel vytvoriť, aby vyjadril svoju lásku k Spojenému kráľovstvu. Skladba bola prvou, ktorú pre kráľa Karola nahral cudzinec. Vo fáze výroby, keď sa vracal z Portugalska ako druhý pilot vrtuľníka, musel kvôli technickým problémom núdzovo pristáť na farme v severozápadnom Španielsku.
V máji 2024 oznámil Trickster na festivale v Cannes projekt dobrodružného thrilleru s názvom “Travel Agents” (producent: Norbert Blecha), voľne založeného na jeho životnom príbehu, s rozpočtom 85 miliónov libier. Bude pôsobiť ako výkonný producent a sám si vo filme aj zahrá. Spolupracuje tiež s Guyom Chambersom pri tvorbe filmového soundtracku. Pôvodne bola hlavná úloha vo filme udelená Gérardovi Depardieu, čo by znamenalo jeho návrat po trojročnej prestávke (určenej jeho zatknutím po obvinení zo sexuálneho obťažovania). Vzhľadom na kontroverziu, ktorú toto obsadenie čoskoro vyvolalo, však producenti svoje rozhodnutie prehodnotili a túto voľbu stiahli.

</doc>
<doc id="710892" url="https://sk.wikipedia.org/wiki?curid=710892" title="Turistická značkovaná trasa číslo 5116">
Turistická značkovaná trasa číslo 5116

 Turistická značkovaná trasa číslo 5116 je zelená trasa v Bielych Karpatoch, ktorá vedie z Poriadia do Javorníka nad Veličkou. Dĺžka trasy je 10,3 km. Turistická trasa je v správe Klubu slovenských turistov. 

</doc>
<doc id="710894" url="https://sk.wikipedia.org/wiki?curid=710894" title="Ďurkovec">
Ďurkovec

Ďurkovec môže byť:

</doc>
<doc id="710896" url="https://sk.wikipedia.org/wiki?curid=710896" title="Vytoč môjho agenta">
Vytoč môjho agenta

Vytoč môjho agenta je slovenský komediálny seriál TV JOJ. Ide o adaptáciu francúzskeho seriálu "Call My Agent!" z roku 2015 vysielanej v televízii France 2. Seriál sa vysielal od 20. marca. Hlavnú postavu stvárni Tomáš Maštalír.

</doc>
<doc id="710898" url="https://sk.wikipedia.org/wiki?curid=710898" title="Poludnie proti Putinovi">
Poludnie proti Putinovi

Poludnie proti Putinovi () je pokojná protestná akcia plánovaná na posledný deň ruských prezidentských volieb v roku 2024, teda na 12. hodinu dňa 17. marca. Ruskí občania, ktorí nepodporujú Vladimíra Putina, sa počas nej majú dostaviť naraz do volebných miestností. Voliť môžu kohokoľvek okrem Putina, alebo pokiaľ v režimom riadených voľbách nevidia zmysel, volebný lístok znehodnotiť alebo nehlasovať vôbec.
Výzva k tejto akcii bola posledným politickým vyhlásením opozičného politika Alexeja Navaľného, než zomrel vo februári 2024 vo väzení. Denník Novaja Gazeta akciu označil za „politický testament Navaľného“.
Pozadie.
Autorom akcie "Poludnie proti Putinovi" je politik Maxim Reznik. Alexej Navaľnyj vo februári vyzval Rusov, aby sa tejto akcie zúčastnili. Podľa ekonóma Sergeja Gurijeva nebudú v prezidentských voľbách žiadni kandidáti, ktorí by boli lepší alebo horší, ale iba jeden veľmi zlý kandidát.
Akciu podporili okrem iného podnikateľ Michail Chodorkovskij, politik Dmitrij Gudkov, väznený politik Vladimir Vladimirovič Kara-Murza, ekonóm Sergej Gurijev, politik Leonid Gozman, politička a aktivistka Ljubov Sobolová, politologička Jekaterina Schulmannová, publicista Viktor Šenderovič, novinár Lev Ponomarjov.
Alexej Navaľnyj opísal akciu ako bezpečný a legálny spôsob, ako vyjadriť svoj protest. Neexistuje podľa neho spôsob, ako takúto akciu zastaviť. "„Bude to celonárodný protest proti Putinovi, blízko miesta, kde žijete. Môže naň prísť každý, kdekoľvek. Budú sa ho môcť zúčastniť milióny ľudí. A desiatky miliónov ľudí toho budú môcť byť svedkami,“" uviedol Navaľnyj. Účasť na poludnie je podľa neho tradične vysoká, takže je „jednoducho nemožné“ rozpoznať, kto prišiel hlasovať proti Putinovi.
Akcia s názvom "Poludnie proti Putinovi" má byť podľa Navaľného aj vyjadrením nesúhlasu s elektronickým hlasovaním, ktoré režimu umožní ľahšie falšovanie výsledkov.
"„Putin zariadi akýkoľvek výsledok, ktorý sa mu páči, aj 80 či 180 percent. My stále môžeme tieto takzvané voľby využiť proti nemu... Musíme využiť deň volieb na to, aby sme ukázali, že existujeme, že je nás veľa, že sme skutoční ľudia a sme proti Putinovi,"" povedela vdova Julija Navaľná.
Dňa 28. februára pripravil ľudskoprávny aktivista Lev Ponomarjov a jeho kolegovia manifest občianskeho hnutia „Mier. Pokrok. Ľudské práva“. Manifest okrem iného vyzýva k tomu, aby bola účasť na akcii "Poludnia proti Putinovi" naozaj vysoká: "Iba masová účasť dáva šancu ovplyvniť situáciu. Zabezpečme teda, aby celé Rusko stálo v rade pri volebných miestnostiach a celý svet to videl."

</doc>
<doc id="710901" url="https://sk.wikipedia.org/wiki?curid=710901" title="Pichliač bezbyľový">
Pichliač bezbyľový

 
Pichliač bezbyľový () je trváca bylina z čeľade astrovité ("Asteraceae"). Prirodzený areál jeho rozšírenia zahŕňa mierne oblasti Európy.
Opis.
Pichliač bezbyľový je trváca bylina bez byle alebo len s veľmi krátkou byľou, ktorá zvyčajne nesie iba jeden kvetný úbor.
Krátkostopkaté listy sú v bohatej prízemnej ružici, v obryse sú podlhovasto kopijovité a perovito strihané. Čepele sú na líci holé, na rube krátko chlpaté.
Purpurové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, slúžiaci na rozširovanie semien vetrom. Semenník je spodný a plodom je nažka. Zákrov pozostáva z listeňov, ktoré sú pritlačené, tupé, holé, fialové, niekedy krátko ostníkaté. Úbory s priemerom do 5 cm sú v strede ružice sediace alebo na konci konárikov jednotlivé.
Rozšírenie.
Areál rozšírenia pichliača bezbyľového zahŕňa Európu od Španielska cez Francúzsko, Nemecko až po Švédsko a Nórsko. Východná hranica areálu prechádza od Rumunska cez Slovensko, Poľsko a pobaltské štáty.
Na Slovensku sa vyskytuje roztrúsene od Bielych Karpát po Veľkú Fatru.
Ekológia.
Pichliač bezbyľový rastie na lúkach, pasienkoch, medziach, okrajoch lesov a na lesných čistinkách. Obľubuje výhrevné, vysychavé, často vápenaté, humózne, kamenité i hlinité pôdy. Kvitne od júla do septembra.
Poddruhy.
V rámci druhu sú akceptované tieto poddruhy:

</doc>
<doc id="710902" url="https://sk.wikipedia.org/wiki?curid=710902" title="Ceny Františka Filipovského">
Ceny Františka Filipovského

Ceny Františka Filipovského sú české dabingové ceny, ktoré sú každoročne udeľované v Přelouči, rodnom meste Františka Filipovského, najlepším tvorcom dabingu. Podľa usporiadateľov majú ceny zlepšiť kvalitu a prestíž českého dabingu a mali by byť stimulom pre prácu tých, ktorí sa na tejto umeleckej disciplíne podieľajú. Ceny sa udeľujú od roku 1994 každoročne tretiu septembrovú sobotu. V roku 2023 sa konal 30. ročník udeľovania cien.
Kategórie cien.
Celoživotné dielo.
Cena za celoživotné majstrovstvá v dabingu:
Mužský herecký výkon.
Cena za najlepší mužský herecký výkon:
Ženský herecký výkon.
Cena za najlepší ženský herecký výkon:
Celoživotná dabingová tvorba.
Cena za celoživotnú mimoriadnu dabingovú tvorbu:
Cena divákov.
Cena divákov za najlepší výkon alebo dielo v dabingu:

</doc>
<doc id="710903" url="https://sk.wikipedia.org/wiki?curid=710903" title="Čierťaž (vrch v Bukovských vrchoch)">
Čierťaž (vrch v Bukovských vrchoch)

Čierťaž (; ) je vrch v Bukovských vrchoch, krajinnom celku Polonín. Leží na slovensko-poľskej hranici nad obcou Nová Sedlica, približne východne od Sniny. 
Poloha.
Nachádza sa v severovýchodnej časti Bukovských vrchov, v geomorfologickom podcelku Bukovce. Južná slovenská časť hrebeňa leží v Prešovskom kraji, v okrese Snina a na katastrálnom území obce Nová Sedlica, severná poľská zasahuje do Podkarpatského vojvodstva, powiatu Lesko a gminy Cisna. Najbližším sídlom je južne situovaná Nová Sedlica, juhozápadne sa nachádza Zboj a Ruský Potok, západne Runina, severne Wetlina a juhovýchodne Stužycja. Slovenská časť patrí do Národného parku Poloniny, poľská je súčasťou Bieščadského národného parku. Na vrchol zasahujú hranice prírodnej rezervácie Borsukov vrch a národnej prírodnej rezervácie Stužica.
Opis.
Čierťaž leží v hraničnom hrebeni na severovýchodnom okraji Bukovských vrchov, medzi Čelom () a Kamennou lúkou (). Západným smerom sa nachádza Paportna (), Jarabá skala (), Čelo (), Borsukov vrch () a Minčol (), južným Veľký Bukovec (), Kýčera (), Vyšná Brackaňa (), Kýčera (), Príkry () a Stinská (), východným Kalnica (), Kremenec (), Kamenná lúka (), Hrúbky (), Wielka Rawka () a Mala Rawka () a severným Dil Szelesisty (), Hnatowe Berdo (), Smerek (), Szipowaty () a Jawornik (). Voda z juhozápadných svahov odteká Zbojským potokom do Uličky v povodí Uhu, juhovýchodné odvodňuje rovnako do Uhu Stužická rieka a severné potok Beskidnik do rieky Wetlina v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov, blízke vrchy poľských Bieščad a ukrajinských Karpát a Vihorlatské vrchy.

</doc>
<doc id="710931" url="https://sk.wikipedia.org/wiki?curid=710931" title="Sedlo pod Ďurkovcom">
Sedlo pod Ďurkovcom

 
Sedlo pod Ďurkovcom () je priesmyk v severnom hrebeni Bukovských vrchov, súčasť slovensko-poľskej štátnej hranice. 
Poloha.
Nachádza sa v geomorfologickom podcelku Bukovce, medzi vrchmi Ďurkovec () na východe a Pľaša () na severozápade. V južnej, slovenskej časti patrí do Národného parku Poloniny a národnej prírodnej rezervácie Pľaša s najvyšším 5. stupňom ochrany, v severnej, poľskej do Ciśniańsko-Wetlińskiego Parku Krajobrazowego.
Južné svahy ležia v Prešovskom kraji, okrese Snina a na katastrálnom území obce Runina, severovýchodné zasahujú do poľského Podkarpatského vojvodstva, powiatu Lesko a gminy Cisna. Najbližším sídlom je južne situovaná Runina.
Priesmykom vedie od Duklianskeho priesmyku Východokarpatská magistrála, kopírujúca pohraničný hrebeň cez Kruhliak (), Pľašu () a Jarabú skalu () na Kremenec (). Južne orientované svahy odvodňujú prítoky Uličky do rieky Uh, severné potok Chomów do Wetliny v povodí Visly.

</doc>
<doc id="710933" url="https://sk.wikipedia.org/wiki?curid=710933" title="Santa Bárbara (Vila do Porto)">
Santa Bárbara (Vila do Porto)

Santa Bárbara je obec (freguesia) v okrese (concelho) Vila do Porto, nachádzajúca sa na ostrove Santa Maria, v Azorskom súostroví.
Geografia.
Nachádza sa v údolí v severovýchodnej časti ostrova Santa Maria. Na severe a východe hraničí s Atlantickým oceánom, na juhovýchode s obcou Santo Espírito, na juhozápade s obcou Almagreira a na západe s obcou São Pedro.
Obec je rozdelená do niekoľkých miestnych častí: "Termo da Igreja" – centrum obce, "Norte", "Lagos", "Lagoínhas", "Feteiras", "Pocilgas", "Pico do Penedo", "Poço Grande", "Boa Vista", "Forno", "Barreiro", "Fajã de São Lourenço", "Arrebentão", "Tagarete", "Eira Alta" a "Ribeira do Amaro".
Nezameniteľný krajinný ráz obce prispel k priestorovému rozptýleniu obydlí obklopujúcimi celé údolie. K tomu typická architektúra domov s typickými komínmi a s bielymi fasádami v kombinácii s vonkajším lemovaním okien a dverí modrou "anil" farbou, prispieva k tomu, že obec je považovaná za najmalebnejšiu lokalitu nielen na ostrove Santa Maria, ale aj v rámci celých Azorských ostrovov.
Povrch.
Oblasť pozostáva z geologického čadičového kameňa a škváry, premenených tlakmi a zvetrávaním. V miestnej časti "Arrebentão" sa nachádza bývalý lom "Poço da Pedreira" , kde boli tieto ložiská odkopávané a používané na stavbu domov, čo vysvetľujú vertikálne svahy lomu. Z geologického pohľadu a úrovne zmien sú pyroklastické usadeniny konsolidované a nadobudli červenú farbu, z čoho bol odvodený aj názov lokality: "Pico Vermelho".
Vodstvo.
Prírodná krajina je mimoriadne krásna a vyznačuje sa horami a hlbokými údoliami, na dne ktorých tečú riečky a potoky. Medzi najvýznamnejšie patria : "Ribeira de Santa Barbara" zbierajúca vody zo všetkých prítokov zo severovýchodnej časti pohoria Pico Alto transformujúca sa neskôr na "Ribeira do Amaro" a vytvárajúca asi 40 m vysoký vodopád "Cascata do Tagarete", či "Ribeira do Salto" ukončená asi 25 m vysokým vodopádom "Cascata CaiÁgua" na východnej strane ostrova. 
Dejiny.
Osídlovanie oblasti začalo v 16. storočí o čom svedčí aj skutočnosť, že sa záliv "São Lourenço" objavil na Mape Azorských ostrovov "AÇORES INSULAE" z roku 1584 a bol identifikovaný ako "La Prainha", neskôr označovaný ako "Villa da Prainha". 
Osadníci pochádzali z vidieckych oblastí "Algarve" a "Alentejo" z Portugalskej pevniny čo sa prejavilo na topologických vplyvoch vo vidieckych domoch a dedinách regiónu.
Opis obce zverejnený v "Álbum Açoriano" z roku 1903 ju označoval ako najchudobnejšiu na ostrove, pričom jej obyvatelia sa venovali pestovaniu pšenice, zemiakov a chovu dobytka 
V roku 1965 bola zahájená v miestnej časti "Norte" prevádzka vojenskej základne LORAN (LOng RAnge Navigation), ktorá bola súčasťou reťazca NATO-D a fungovala ako stĺp pre Atlantický oceán a koordinovala diaľkovú navigáciu so stanicami na ostrovoch Flores a Porto Santo.
Vo svojej dobe bol komplex postavený a prevádzkovaný francúzskou armádou, ktorá vybudovala komunitu, ktorá zahŕňala nielen prevádzkové zariadenia, ale aj rezidencie a domy pre svojich funkcionárov, vrátane ulíc, športovísk a zelených plôch.
Prevádzka bola ukončená 31. decembra 1977 a od roku 1980 bol komplex uzatvorený. Od tej doby je opustený a chátra.
Demografia.
Výrazný krajinný reliéf s hlbokými údoliami viedol ku vzniku izolovaných osídlení miestneho obyvateľstva s počtom do 100 obyvateľov, rozdelených v súčasnosti do miestnych častí nachádzajúcich sa pozdĺž regionálnej cesty E.R. 1-1ª, ktorá obklopuje ostrov.
Populačný vývoj.
Populačný vývoj v obci Santa Bárbara 
Ekonomika a infraštruktúra.
Primárnym zdrojom príjmov miestneho obyvateľstva je poľnohospodárstvo, doplnené rybolovom, obchodom a cestovným ruchom.
Obec, ktorá je známa svojou typickou architektúrov domov rozptýlených po celomm údolí, je prezývaná aj tiež ako "„Freguesia Presépio“" (Betlehémska obec), čo z nej robí vyhľadávaný cieľ turistov. 
Turistickým centrom obce je záliv "São Lourenço" nachádzajúci sa na východnom pobreží. Patrí medzi najkrajšie zátoky celého súostrovia s vinicami tiahnucími sa po svahoch od vrchu až k oceánu, vytvárajúce dojem amfiteátra tvoriaceho ochranú bariéru pred vetrom a zároveň zabezpečujúceho prirodzené dohrievanie viniča. 
Práve miestna mikroklíma zálivu prispela k rozvoju vinárskeho priemyslu na ostrove.

</doc>
<doc id="710939" url="https://sk.wikipedia.org/wiki?curid=710939" title="Joannes Antonius Scopoli">
Joannes Antonius Scopoli



</doc>
<doc id="710940" url="https://sk.wikipedia.org/wiki?curid=710940" title="Ioannes Antonius Scopoli">
Ioannes Antonius Scopoli



</doc>
<doc id="710941" url="https://sk.wikipedia.org/wiki?curid=710941" title="Ján Anton Skopoli">
Ján Anton Skopoli



</doc>
<doc id="710948" url="https://sk.wikipedia.org/wiki?curid=710948" title="Pastovník">
Pastovník

Pastovník je potok v geomorfologickom celku Čergov v regióne Šariš v Prešovskom kraji v okrese Bardejov. Je pravostranným prítokom vodného toku Sekčov v povodí Torysy. Má dĺžku .
Prameň.
Pramení v na severovýchodnom svahu vrchu Čergov s v geomorfologickom celku Čergov v lesnom extraviláne v juhozápadnom rohu územia obce Hertník v okrese Bardejov v Prešovskom kraji. 
Opis toku.
Od prameňa tečie severovýchodným smerom cez lesný extravilán obce Hertník, ľavým brehom obmýva úpätie lesa Úzka, v priberá bezmenný ľavostranný prítok v suchom období bez vody, v priberá ľavostranný prítok Košiar, ľavým brehom obmýva úpätie lesa Črchľa. Pravým brehom obmýva les Soľnisko, v priberá ľavostranný prítok pritekajúci z lesa Ráztoky v suchom období bez vody, pravým brehom obmýva les Kútiky a les Barce. V vyteká z lesa do intravilánu Hertníka a zároveň mení smer na východ, preteká cez intravilán a opúšťa ho v , v extraviláne Hertníka pravým brehom obmýva pole Obišiare a ľavým brehom obmýva pole Pastovník, v poli Vyšný mlyn vteká do poľnohospodárskeho extravilánu obce Bartošovce. Mení smer na juhovýchod, ľavým brehom obmýva pole Stavenčík a pole Záhumnie, vteká do intravilánu Bartošoviec a v jeho strede ústi do vodného toku Sekčov ako jeho pravostranný prítok. Vodný tok Sekčov ďalej ústi do Torysy. Pramení a preteká na území obce Hertník, ďalej preteká a ústi na území obce Bartošovce v okrese Bardejov v Prešovskom kraji. Má jeden dôležitejší prítok: Košiar.
Pôvod názvu.
Názov vodného toku má pôvod v názve poľa "Pastovník" v obci Hertník, na obvode ktorého potok tečie. Názov poľa bol bez zmeny prenesený na pomenovanie potoka v podobe jednoslovného hydronyma "Pastovník" ako súčasť početnej skupiny názvov v slovenskej toponymii, najmä hydronymii. Názov poľa "Pastovník" bol motivovaný svojou lokalizáciou v teréne, v ktorom bola v čase pomenovacieho procesu "pastva, pastviny (miesto, kde sa pásol dobytok, prípadne, kde boli ubytovaní pastieri)". Hydronymum Pastovník bolo štandardizované v roku 1992. V súčasnej slovenskej štandardizovanej hydronymii hydronymum Pastovník je jedinečným názvom (marec 2024). 

</doc>
<doc id="710949" url="https://sk.wikipedia.org/wiki?curid=710949" title="Ľuboš Machaj">
Ľuboš Machaj

Mgr. Ľuboš Machaj (* 29. apríl 1954, Bratislava) je slovenský rozhlasový a televízny dramaturg a manažér. Od augusta 2022 do júna 2024 pôsobil ako riaditeľ RTVS.
Životopis.
V roku 1978 absolvoval štúdium odboru estetická výchova – slovenský jazyk na Filozofickej fakulte Univerzity Komenského v Bratislave.
V rokoch 19781990 pracoval v Československom rozhlase v Bratislave, najprv ako dramaturg v Hlavnej redakcii hier pre deti a mládež, neskôr ako redaktor a moderátor relácie "Pozor, zákruta!" a od roku 1984 znova ako dramaturg rozprávkových rozhlasových hier, ktorých dramatizoval viac než 100 a viaceré získali rôzne ocenenia.
V rokoch 19901993 pôsobil ako riaditeľ Medzinárodného domu umenia pre deti Bibiana. V roku 1993 sa stal spolumajiteľom Rádia Twist, v ktorom zároveň 10 rokov pôsobil ako programový riaditeľ (medzi akcionármi boli aj rodinné väzby, sestra Andreja Hryca Bohdana Machajová bola vtedajšia manželka Ľuboša Machaja).
V rokoch 20032006 bol dramaturgom a neskôr šéfdramaturgom druhého programu v Slovenskej televízii (STV) odkiaľ prešiel na pozíciu riaditeľa sekcie programu Slovenského rozhlasu (SRo). Po zlúčení STV a SRo do Rozhlasu a televízie Slovenska (RTVS) v januári 2011 bol do septembra riaditeľom sekcie programu v televíznej časti. Následne do roku 2013 opäť programovým riaditeľom v rozhlasovej časti. Od roku 2011 spolupracoval aj na príprave programov, napr. "Čo sa stalo" s Robertom Rothom, "Bola raz jedna povesť" alebo "SK Dejiny".
30. júna 2022 ho poslanci Národnej rady SR zvolili do funkcie generálneho riaditeľa RTVS s päťročným funkčným obdobím od 2. augusta 2022.
Po zmene z RTVS na STVR 1. júla 2024 bol odvolaný a dočasne ho nahradil Igor Slanina, ktorý bol za Jaroslava Rezníka obchodným riaditeľom RTVS.

</doc>
<doc id="710950" url="https://sk.wikipedia.org/wiki?curid=710950" title="Moja malá princezná">
Moja malá princezná

Moja malá princezná () je turecký dramatický seriál, v ktorom hlavné postavy stvárňujú herec Buğra Gülsoy a herečky Leyla Lydia Tuğutlu a Beren Gökyıldız. Na Slovensku seriál vysielala TV Doma od 7. januára 2020 do 26. marca 2020 od pondelka do štvrtka o 20:30 v dvoch častiach za sebou. Následne TV Doma seriál reprízovala od 1. augusta 2022 do 4. októbra 2022.
Dej.
Keď sa jedného dňa vráti malá Öykü ("Beren Gökyıldız") domov zo školy, dom nájde úplne prázdny. Jediné, čo v ňom zostalo, je taška s Öyküinými vecami a list na rozlúčku od jej tety Zeynep ("Elif Verit"), v ktorom spomenie Öyküinho otca Demira ("Buğra Gülsoy"), ktorého má vyhľadať. Malá Öykü nemá inú možnosť, a tak začne hľadať Demira Göktürka. Keď sa ich cesty skrížia, Demir neverí tomu, že má dcéru a Öykü nemôže uveriť tomu, že má za otca takého zlého človeka, ktorý je navyše zlodejom. Demir sa však čoskoro dostane do veľkých problémov a jediným riešením, aby sa nedostal do väzenia, je, že sa právoplatne stane Öyküiným otcom a zákonným zástupcom a bude sa musieť o ňu riadne starať. Medzitým sa Demir a Öykü stretávajú s mladou a krásnou veterinárkou Candan ("Leyla Lydia Tuğutlu"), ktorá Demirovi ihneď padne do oka a Öykü si ju taktiež veľmi obľúbi. Vyzerá to tak, že práve vďaka nej si Demir s Öykü k sebe konečne nájdu cestu...

</doc>
<doc id="710958" url="https://sk.wikipedia.org/wiki?curid=710958" title="Rebríček FIDE">
Rebríček FIDE

Rebríček FIDE je poradie šachistov na základe ich ELO ratingu. Tento rebríček spravuje a každý mesiac aktualizuje Medzinárodná šachová federácia (FIDE).

</doc>
<doc id="710966" url="https://sk.wikipedia.org/wiki?curid=710966" title="Mark Rutte">
Mark Rutte

Mark Rutte (* 14. február 1967, Haag) je holandský politik, generálny tajomník NATO a bývalý predseda vlády Holandska. V rokoch 2006 až 2023 bol tiež lídrom Ľudovej strany pre slobodu a demokraciu (VVD).
Po tom, čo sa Rutte vydal na cestu obchodného manažmentu v spoločnosti Unilever, vstúpil v roku 2002 do národnej politiky ako člen kabinetu Jana Petra Balkenendeho. Rutte vyhral v roku 2006 voľby na predsedu VVD a doviedol stranu k víťazstvu vo všeobecných voľbách v roku 2010. Po dlhých koaličných rokovaniach sa stal premiérom Holandska. Bol po 92 rokoch prvým liberálom, ktorý bol vymenovaný za premiéra.
Bezvýchodisková situácia pri rokovaniach o rozpočte viedla v apríli 2012 k skorému pádu jeho prvej vlády, ale víťazstvo VVD v následných voľbách umožnilo Ruttemu vrátiť sa do pozície premiéra. Rutte zložil koalíciu medzi VVD a Stranou práce (PvdA), ktorá sa stala prvým kabinetom od roku 1998, ktorý prežil celé štvorročné funkčné obdobie. Hoci VVD stratila kreslá vo všeobecných voľbách v roku 2017, zostala najväčšou stranou. Po rekordne dlhom období formovania vlády bol Rutte menovaný do čela novej koalície medzi VVD, Kresťanskodemokratickou výzvou (CDA), Demokratmi 66 (D66) a Kresťanskou úniou (CU).
Hoci Rutte a jeho kabinet odstúpili v reakcii na škandál s dotáciami na starostlivosť o deti. VVD vyhralo všeobecné voľby v roku 2021. Rutte začal svoje štvrté funkčné obdobie v roku 2022 po ďalšom rekordne dlhom období formovania vlády. 7. júla 2023 oznámil demisiu svojej vlády po tom, ako sa jeho koalícia nedokázala dohodnúť na tom, ako zvládnuť narastajúcu migráciu. Jeho vláda odvtedy prevzala úlohu dočasnej správy, kým nebude zostavený nový kabinet. Vzhľadom na jeho schopnosť vyjsť z politických škandálov s nepoškodenou povesťou, Rutte bol označovaný ako "Teflon Mark". 1. októbra 2024 vo funkcií generálneho tajomníka Organizácie Severoatlanticke zmluvy nahradil Jensa Stoltenberga.
Raný život.
Rutte sa narodil v Haagu v provincii Južný Holland do holandskej reformovanej rodiny. Je najmladším dieťaťom obchodníka Izaäka Rutteho (* 5. október 1909 – † 22. apríl 1988) a jeho druhej manželky, sekretárky Herminy Cornelie Dillingovej (* 13. november 1923 – † 13. máj 2020). Izaäk Rutte pracoval pre obchodnú spoločnosť; najprv ako importér do Holandskej východnej Indie, neskôr ako riaditeľ v Holandsku. Jeho druhá manželka bola sestrou jeho prvej manželky, Petronelly Hermanny Dilling (* 17. marec 1910 – † 20. júl 1945), ktorá zomrela, keď boli spolu s Izaäkom internovaní v Tjidengu, zajateckom tábore v Batávii (dnes Jakarte), počas druhej svetovej vojny. Rutte má sedem súrodencov v dôsledku dvoch manželstiev svojho otca. Jeden z jeho starších bratov zomrel na AIDS v 80. rokoch. Rutte neskôr opísal smrť svojho brata a otca ako udalosti, ktoré zmenili smerovanie jeho života.
Rutte navštevoval Maerlant Lyceum od roku 1979 do roku 1985 so špecializáciou na umenie. Hoci jeho pôvodným cieľom bolo navštevovať konzervatórium a stať sa koncertným klaviristom, namiesto toho išiel študovať históriu na univerzitu v Leidene, kde v roku 1992 získal magisterský titul. Rutte svoje štúdium spojil s pozíciou v správnej rade mládežníckej organizácie VVD Sloboda a demokracia, ktorej bol predsedom v rokoch 1988 až 1991.
Po vyštudovaní vstúpil Rutte do sveta obchodu, kde pracoval ako manažér pre Unilever a jeho potravinársku dcérsku spoločnosť Calvé. Do roku 1997 bol Rutte súčasťou oddelenia personálneho manažérstva spoločnosti Unilever a hral vedúcu úlohu v niekoľkých reorganizáciách. V rokoch 1997 až 2000 bol Rutte personálnym manažérom Van den Bergh Nederland, inej dcérskej spoločnosti Unilever. V roku 2000 sa Rutte stal členom Corporate Human Resources Group a v roku 2002 sa stal manažérom ľudských zdrojov pre IgloMora Groep, ďalšiu dcérsku spoločnosť Unilever.
V rokoch 1993 až 1997 bol Rutte členom národnej rady VVD, pôsobil ako člen kandidátskej komisie VVD pre všeobecné voľby v roku 2002. V roku 2003 bol Mark Rutte zvolený za poslanca parlamentu.
Politická kariéra.
Rutte pôsobil ako štátny tajomník (t.j. námestník ministra) na ministerstve sociálnych vecí a zamestnanosti od 22. júla 2002 do 17. júna 2004 v prvom a druhom Balkenendeho kabinete. Rutte bol zodpovedný za oblasti ako napr. "bijstand" (mestské blaho) a "arbeidsomstandigheden" (bezpečnosť a ochrana zdravia pri práci). Po voľbách v roku 2003 bol Rutte krátko aj členom Snemovne reprezentantov, od 30. januára do 27. mája 2003.
V roku 2003 ako štátny tajomník Rutte odporučil obciam, aby výnimočne kontrolovali somálskych obyvateľov kvôli podvodom v oblasti sociálnej pomoci po tom, čo sa zistilo, že niektorí Somálčania pracujúci v Anglicku poberajú dávky sociálnej pomoci v Holandsku. Somálčana, ktorý mal nárok na dávky, zastavili sociálni vyšetrovatelia a preverili, či nedošlo k podvodu na základe jeho vonkajších charakteristík, pričom vyšetrovateľom odmietol prístup do svojho domu. Mestský úrad (College van burgemeester en wethouders) Haarlemu sa rozhodol odobrať mužovi právo na sociálne dávky. Ten s tým nesúhlasil a jeho odvolaniu správny sudca vyhovel. Súd rozhodol, že „vyšetrovanie zamerané výlučne na osoby somálskeho pôvodu je diskriminačné“ a v rozpore s ústavou, pretože toto rozlišovanie je „diskriminácia na základe rasy“. Rutte kritiku odmietol a uviedol, že potom bude potrebná zmena zákona, aby bolo možné bojovať proti cieleným podvodom.
Rutte neskôr pôsobil od 17. júna 2004 do 27. júna 2006 ako štátny tajomník pre vysoké školstvo a vedu na ministerstve školstva, kultúry a vedy, pričom nahradil Annette Nijsovú v druhom Balkenendeho kabinete. Rutte vo funkcii prejavil osobitný záujem o zvýšenie konkurencieschopnosti holandského vysokoškolského systému na medzinárodnej úrovni tým, že sa snažil, aby bol viac orientovaný na trh (zlepšenie postavenia študentov ako spotrebiteľov na trhu vzdelávania). Rutteho nahradil bývalý člen Haagu Bruno Bruins. Predtým, ako Bruins mohol zložiť prísahu do úradu, padla druhá Balkenendeho vláda. V následne vytvorenom treťom Balkenendeho kabinete Bruins nahradil Rutteho vo funkcii štátneho tajomníka.
Rutte odstúpil zo svojej funkcie vo vláde v júni 2006, aby sa vrátil do Snemovne reprezentantov, kde sa čoskoro stal parlamentným lídrom VVD. Rutte sa stal dôležitou osobnosťou vo vedení VVD; bol manažérom kampane pre komunálne voľby v roku 2006.
Voľby na predsedu VVD.
Po odstúpení Joziasa van Aartsena, pod ktorého vedením VVD prehrala v holandských komunálnych voľbách v roku 2006, strana usporiadala interné voľby na nového vedúceho kandidáta, v ktorých Rutte súperil s Ritou Verdonkovou a Jelleke Veenendaalovou. 31. mája 2006 bolo oznámené, že Mark Rutte bude ďalším "lijsttrekkerom" (vedúcim kandidátom) VVD. Volilo ho 51,5 % členov strany. Rutteho kandidatúru podporilo vedenie VVD vrátane straníckeho predstavenstva a mnoho prominentných politikov ako Frank de Grave, bývalý minister obrany Ivo Opstelten, starosta Rotterdamu a Ed Nijpels, frízsky komisár kráľovnej. Podporila ho aj Mládežnícka organizácia Sloboda a demokracia, mládežnícka organizácia VVD, ktorej bol predsedom. Počas volieb sľúbil „urobiť z Ľudovej strany pre slobodu a demokraciu stranu pre všetkých a nielen pre elitu“. Jeho mladistvý vzhľad je prirovnávaný k úspešnému bývalému vodcovi strany práce Wouterovi Bosovi.
Rutte povedal, že strana Kresťanskodemokratická výzva (CDA) je skupinou, s ktorou "Ľudová strana pre slobodu a demokraciu môže spolupracovať". Uviedol tiež, že s myšlienkami sociálneho zabezpečenia od strany práce, ktoré označil za príliš socialistické, je nepravdepodobné, že by VVD s ňou po voľbách spolupracovalo alebo vytvorilo koalíciu.
Všeobecné voľby v roku 2006.
Vo všeobecných voľbách v roku 2006 sa kampaň VVD s Ruttem ako lídrom nezačala dobre; dostal kritiku z vlastnej strany. Rutte bol údajne zatienený členmi svojej vlastnej strany Ritou Verdonkovou a Gerritom Zalmom, rovnako ako nebol schopný preniknúť medzi Woutera Bosa a Jana Petra Balkenendeho, ktorí boli všeobecne vnímaní ako hlavní kandidáti na budúceho premiéra. 27. novembra sa zistilo, že Rita Verdonková, ktorá vo všeobecnosti zastávala populistickejší pohľad na politiku, dokázala získať viac hlasov ako Mark Rutte; získal 553 200 hlasov proti Verdonkovým 620 555. Po opakovanej kritike zo strany Verdonkovej na politiku VVD ju Rutte 13. septembra 2007 vylúčil z parlamentnej frakcie strany.
Všeobecné voľby v roku 2010.
Vo všeobecných voľbách v roku 2010 bol Rutte opäť "lijsttrekkerom" za VVD. Strana získala 31 kresiel a stala sa tak vôbec prvýkrát najväčšou stranou v Snemovni reprezentantov. Nasledovalo dlhé obdobie rokovania. Snahy o vytvorenie širokospektrálnej koalície medzi VVD, CDA a PvdA zlyhali. Namiesto toho sa javila ako jediná možnosť stredopravá koalícia liberálov a kresťanských demokratov (CDA) s vonkajšou podporou Strany pre slobodu (PVV), ktorú vedie Geert Wilders.
Predseda vlády Holandska.
Prvé obdobie.
Po zabezpečení podpory koalície medzi VVD a CDA bol Rutte 8. októbra 2010 vymenovaný za formátora; Rutte oznámil svoj budúci kabinet, s Maximom Verhagenom z CDA ako podpredsedom vlády. 14. októbra kráľovná Beatrix formálne pozvala Rutteho, aby vytvoril vládu, a neskôr v ten deň Rutte predložil parlamentu svoj prvý kabinet. Vláda bola schválená vo funkcii väčšinou jedného hlasu a Rutte zložil prísahu ako predseda holandskej vlády, čím sa stal prvým liberálom v tejto funkcii od čias Pietera Corta van der Lindena v roku 1918. Stal sa tiež druhým najmladším premiérom v holandskej histórii po Ruudovi Lubbersovi.
Po víťazstve v provinčných voľbách v roku 2011 si VVD zabezpečilo postavenie vedúcej strany vo vláde. V marci 2012, v snahe splniť požiadavky Európskej únie na zníženie štátneho deficitu, začal Rutte so svojimi koaličnými partnermi rokovať o rozpočte, ktorý by znížil výdavky o 16 miliárd eur. Líder PVV Geert Wilders však 21. apríla stiahol formálnu podporu svojej strany vláde, odvolávajúc sa na to, že by navrhovaný rozpočet poškodil hospodársky rast. To viedlo k skorému kolapsu vlády. Rutte podal svoju rezignáciu kráľovnej Beatrix23. apríla. Jeho prvá vláda trvala 558 dní, čím sa stala jedným z najkratších holandských kabinetov od druhej svetovej vojny.
Druhé obdobie.
Pred všeobecnými voľbami v roku 2012 bol Rutte po tretíkrát vymenovaný za lijsttrekkera (vedúceho kandidáta) VVD. Vo voľbách v septembri získala VVD ďalších 10 kresiel a zostala najväčšou stranou v Snemovni reprezentantov; CDA a PVV zaznamenali výrazný pokles počtu kresiel. VVD rýchlo vyjednalo koaličnú dohodu so stranou práce (PvdA) a 5. novembra 2012 bol druhý Rutteho kabinet potvrdený hlasovaním v parlamente.
V roku 2014 sa v Haagu konalo mimoriadne stretnutie G7 po zostrelení letu Malaysia Airlines 17 na Ukrajine so 193 holandskými občanmi na palube. Počas komunálnych volieb v roku 2014 skončila VVD na treťom mieste za miestnymi stranami a CDA a vo voľbách do Európskeho parlamentu v tom istom roku skončila štvrtá. V holandských provinčných voľbách v roku 2015 však VVD zostala najväčšou stranou v zákonodarných zboroch provincií s približne 15 % hlasov, ale stratila 23 kresiel.
V apríli 2016 bol Rutte vymenovaný generálnym tajomníkom Organizácie Spojených národov Pan Ki-munom a prezidentom skupiny Svetovej banky Jim Kim Yongom do Panelu na vysokej úrovni pre vodu. Spoločný panel Skupiny OSN a Svetovej banky, ktorému spolupredsedajú prezidentka Maurícia Ameenah Gurib a mexický prezident Enrique Peña Nieto, bol vytvorený s cieľom urýchliť implementáciu Cieľa udržateľného rozvoja 6 (SDG 6). V tom mesiaci sa v Holandsku uskutočnilo aj referendum o dohode o pridružení medzi Ukrajinou a Európskou úniou, ktoré skončilo zamietnutím. V novembri 2016 Snemovňa reprezentantov schválila 132 hlasmi proti 18 zákaz islamskej burky v niektorých verejných priestoroch vrátane škôl a nemocníc, čo je návrh zákona podporovaný VVD.
Druhý Rutteho kabinet dokončil svoje celé štvorročné funkčné obdobie bez toho, aby sa rozpadol alebo mu bola vyslovená nedôvera, čím sa stal prvým kabinetom, ktorý tak urobil od prvého Kokovho kabinetu v rokoch 1994 až 1998.
Tretie obdobie.
VVD išla do všeobecných volieb v roku 2017 podľa väčšiny prieskumov verejnej mienky s malým náskokom pred PVV. Podľa podobných prieskumov sa Ruttemu podarilo dobre zvládnuť holandsko-turecký diplomatický incident z roku 2017. Zatiaľ čo VVD stratila vo všeobecných voľbách 8 kresiel, PvdA stratila 29 a tieto kreslá boli rozdelené medzi niekoľko ďalších strán, čím VVD zostala najväčšiou stranou v parlamente tretie voľby po sebe. Po koaličných diskusiách Rutte vyjednal veľkú koalíciu s CDA, D66 a CU; 26. októbra 2017 predstavil svoj tretí kabinet a zložil prísahu ako predseda vlády na tretie funkčné obdobie. 225 dní medzi všeobecnými voľbami a ustanovením vlády bolo najdlhším takýmto obdobím v holandskej histórii.
Plán koaličnej zmluvy zrušiť 15 % daň z dividendu (poskytujúcej štátu 1,4 miliardy eur ročne) sa ukázal ako veľmi nepopulárny, keďže nebol spomenutý v programe žiadnej strany a neskôr sa ukázalo, že veľké holandské spoločnosti ako Shell a Unilever tajne lobovali za toto opatrenie.
V júli 2018 sa Rutte stal témou medzinárodných správ kvôli tomu, čo sa považovalo za „typickú holandskú otupenosť“, keď prerušil a výslovne protirečil americkému prezidentovi Donaldovi Trumpovi počas stretnutia s novinármi v Oválnej pracovni v Bieleho domu.
Rutteho tretia vláda poskytla materiály povstaleckej skupine Levantský front v Sýrii. V septembri 2018 holandská prokuratúra vyhlásila Levantský front za „zločineckú organizáciu s teroristickým úmyslom“, pričom ho opísala ako „salafistickú a džihádistickú“ skupinu, ktorá „sa usiluje o vytvorenie kalifátu“.
Dňa 21. marca 2018 sa konalo referendum o zákone o spravodajských a bezpečnostných službách, ktoré bolo odmietnuté. V provinčných voľbách v roku 2019 utrpelo Rutteho VVD porážku po víťazstve novej pravicovo-populistickej strany Fórum pre demokraciu (FvD).
Počas parlamentnej debaty 9. septembra 2020 Rutte navrhol, že EÚ by mohla byť rozpustená a znovu sformovaná bez Poľska a Maďarska, keďže si myslí, že vlády týchto krajín rozkladajú právny štát.
Dňa 15. januára 2021 tretí Rutteho kabinet kolektívne odstúpil po zverejnení vyšetrovania okolo škandálu s dotáciami na starostlivosť o deti v Holandsku. Rutte ponúkol kráľovi svoju rezignáciu a prijal zodpovednosť za škandál.
Štvrté obdobie.
Po holandských všeobecných voľbách v roku 2021 mala Rutteho strana VVD 34 zo 150 kresiel a očakávalo sa, že vytvorí novú koaličnú vládu. Po tom, čo zostal dočasným predsedom vlády počas najdlhšieho procesu formovania vlády v holandskej histórii, 15. decembra 2021 predložil koaličnú dohodu s D66, CDA a CU, teda rovnakú kombináciu ako jeho predchádzajúca vláda.
Škandálom počas jeho štvrtého funkčného obdobia bolo zistenie, že v rozpore s archívnym zákonom si roky vymazával väčšinu SMS správ z telefónu, pričom osobne posudzoval, ktoré správy sa majú archivovať a ktoré vymazávať. Jeho ospravedlnenie bolo, že pamäť jeho telefónu sa zaplnila príliš rýchlo. Ostatní ministri to nepovažovali za hodnoverné ospravedlnenie. Bolo to tiež v rozpore s jeho predvolebným sľubom a koaličnými dohodami, v ktorých sa uvádzalo, že chcú obnoviť vieru ľudí v politiku, vytvoriť novú kultúru vládnutia, „zlepšiť informácie poskytované [druhej] komore“, a že archívny zákon bude modernizovaný a že informácie budú rýchlejšie dostupné.
Od vzniku koaličnej vlády existovali v jeho štvorkoalícii rôzne postoje k imigračnej politike. VVD a CDA podporovali obmedzenia imigrácie, zatiaľ čo D66 a CU boli proti. 7. júla 2023 sa strany poslednýkrát nedohodli a jednomyseľne sa rozhodli, že nemôžu zostať spolu v koalícii. Rutte okamžite ponúkol demisiu svojej vlády. Kráľ požiadal, aby premiér a jeho vláda naďalej vykonávali svoje povinnosti vo forme dočasnej správy.
Dňa 10. júla 2023 Rutte oznámil svoj odchod ako politický vodca VVD, a že opustí politiku po nástupe novej vlády.
V októbri 2023 odsúdil útok Hamasu na Izrael a vyjadril svoju podporu Izraelu a jeho právu na sebaobranu. Dňa 23. októbra 2023 Rutte navštívil Izrael, aby vyjadril solidaritu s touto krajinou. V Jeruzaleme sa stretol s izraelským premiérom Benjaminom Netanjahuom. Odmietol výzvy na prímerie vo vojne medzi Izraelom a Hamasom, ale podporil „humanitárne prestávky“ s cieľom poskytnúť pomoc civilistom v pásme Gazy.
Predčasné všeobecné voľby sa konali 22. novembra 2023. Rutte sa neskôr stal kandidátom na nástupcu Jensa Stoltenberga vo funkcii generálneho tajomníka NATO a jeho kandidatúra získala verejnú podporu od vlád Spojených štátov, Spojeného kráľovstva, Nemecka a Francúzska vo februári 2024. Maďarský minister zahraničných vecí Péter Szijjártó následne vyhlásil, že je proti Rutteho kandidatúre s odvolaním sa na jeho minulé vyvíjanie tlaku na krajinu.
Dňa 26. februára 2024 Rutte odcestoval do Paríža, kde Emmanuel Macron usporiadal mimoriadny summit o situácii na Ukrajine, keďže kvôli nedostatku munície utrpeli ukrajinci stratu Avdijivky. Český premiér Petr Fiala navrhol nakúpiť 500 000 kusov delostreleckej munície pre jednotky Volodymyra Zelenského. Česká vláda tento návrh podala už druhýkrát v priebehu jedného mesiaca. Francúzi predtým vetovali myšlienku nákupu munície zo zahraničných zdrojov. Rutteho vláda v ten deň v Paríži prostredníctvom neho oznámila, že na tento účel poskytne 100 miliónov eur. Dňa 1. marca Rutte zvýšil záväzok na 250 miliónov eur pre Fialov podnik, keď išiel do Charkova, aby so Zelenským navštívil stanicu metra, ktorá bola prebudovaná na základnú školu. Tam podpísali dvojstrannú bezpečnostnú dohodu medzi Holandskom a Ukrajinou.
Generálny tajomník NATO.
Rutte vyhlásil svoju kandidatúru na post generálneho tajomníka NATO v októbri 2023 napriek predošlému vyhláseniu, že sa chcel zamerať na vyučovanie na strednej škole po uplynutí jeho premiérskeho mandátu. Jeho ponuka získala vo februári 2024 verejnú podporu vlád Spojených státov, Spojeného kráľovstva, Nemecka a Francúzska. Ruttemu sa podarilo v nasledujúcich mesiacoch prekonať posledné prekážky v podobe Turecka, Maďarska, Slovenska a Rumunska, pričom sa jeho jediný protikandidát, rumunský prezident Klaus Iohannis, vzdal kandidatúry tesne pred oficiálnym vymenovaním 26. júna 2024.
Rutte bol vymenovaný za nástupcu Jensa Stoltenberga v júni 2024. Oficiálne sa funkcie generálneho tajomníka ujal 1. októbra 2024, kedy mu Stoltenberg oficiálne odovzdal post na ceremónii v sídle NATO v Bruseli.
Osobný život.
Rutte je slobodný. Je členom holandskej protestantskej cirkvi. V roku 2021 Rutte stále vyučoval spoločenské vedy dve hodiny týždenne na Johan de Witt College, strednej škole v Haagu. Rutte je známy tým, že je veľkým fanúšikom písania Roberta Cara, najmä jeho knihy o Robertovi Mosesovi z roku 1974, "The Power Broker". Jazdí na aute Saab 9-3. Niekoľko desaťročí žil v byte v Benoordenhoute, mestskej štvrti Haagu.

</doc>
<doc id="710971" url="https://sk.wikipedia.org/wiki?curid=710971" title="Turistická značkovaná trasa číslo 8125">
Turistická značkovaná trasa číslo 8125

 Turistická značkovaná trasa číslo 8125 je žltá trasa v Bielych Karpatoch, ktorá vedie z Myjavy k Líščí boudě cez Kamenné vráta. Dĺžka trasy je 11,4 km. Turistická trasa je v správe Klubu slovenských turistov.

</doc>
<doc id="710981" url="https://sk.wikipedia.org/wiki?curid=710981" title="GMM Grammy">
GMM Grammy

GMM Grammy () je thajský zábavný a mediálny konglomerát založený v roku 1983. Sídlo spoločnosti je v Bangkoku.

</doc>
<doc id="710982" url="https://sk.wikipedia.org/wiki?curid=710982" title="Ľubo Machaj">
Ľubo Machaj



</doc>
<doc id="710983" url="https://sk.wikipedia.org/wiki?curid=710983" title="Ľubomír Machaj">
Ľubomír Machaj



</doc>
<doc id="710984" url="https://sk.wikipedia.org/wiki?curid=710984" title="Petra Dubayová">
Petra Dubayová

Petra Dubayová (* 27. júl 1998, Sereď) je slovenská divadelná, televízna a filmová herečka, speváčka a poetka.
Životopis.
Do roku 2013 navštevovala Základnú školu P. O. Hviezdoslava a Základnú umeleckú školu Jána Fischera Kvetoňa, kde absolvovala hudobnú teóriu a spev. Je absolventkou štúdia hudobno-dramatického umenia na Štátnom konzervatóriu v Bratislave. Už počas štúdia, v roku 2014, prvýkrát účinkovala v televízii v druhej epizóde seriálu RTVS "Superhrdinovia".
Dňa 6. decembra 2016 si zahrala hlavnú postavu vo svojej prvej divadelnej hre, muzikáli Jána Ďurovčíka "Šľahačková princezná", v Divadle Nová scéna. V roku 2017 sa začala venovať činohre pre mladých a dostala rolu Lilly Cahillovej v muzikáli "Punk Rock".
Od roku 2019 študuje na Vysokej škole múzických umení. Účinkovala tiež v troch filmoch a hosťuje v Slovenskom národnom divadle.
Od roku 2023 hrá postavu predavačky a speváčky Evy Dušekovej v seriáli "Dunaj, k vašim službám". Tiež sa objavuje na koncertoch a predstaveniach pre deti so Spievankovom ako Píšťalka a účinkuje v divadelných dielňach "Nová scénička" v Štúdiu Olympia. V roku 2024 bola aj súťažiacou v 9. sérii relácie "Let's Dance".
Poézia.
Dubayová nemá hudobnú skupinu ani vlastný repertoár. Kedysi však písala poéziu a niektoré básne sú tiež zhudobnené.
Osobný život.
Má o šesť rokov mladšiu sestru Dominiku, ktorá je jej ľudským idolom. V období 2017 až 2024 tvorila pár so svojim hereckým kolegom Vladislavom Plevčíkom, následne začala tvoriť pár s Jakubom Jablonským, s ktorým sa jej v auguste 2025 narodilo dieťa. Dubayová je vegetariánka.

</doc>
<doc id="710986" url="https://sk.wikipedia.org/wiki?curid=710986" title="Pichliač bezbyľový pravý">
Pichliač bezbyľový pravý

 
Pichliač bezbyľový pravý () je takmer bezbyľová trváca bylina z čeľade astrovité ("Asteraceae"). Prirodzený areál jeho rozšírenia zahŕňa mierne oblasti Európy.
Opis.
Pichliač bezbyľový pravý je trváca bylina s byľami vysokými len jeden až dvadsať centimetrov, ktoré nesú iba jeden, zriedka dva kvetné úbory.
Krátkostopkaté listy sú v bohatej prízemnej ružici, v obryse podlhovasto kopijovité, perovito strihané, diely sú sprehýbané, vajcovito, ostnato dvoj až päťzubé. Pokiaľ sú aj byľové listy, tak tie sú podobné ale menšie. Čepele sú na líci holé, na rube páperisté, ostne sú tenké, dlhé 2 až 5 mm.
Purpurové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, slúžiaci na rozširovanie semien vetrom. Semenník je spodný a plodom je nažka veľká 3 až 4 mm. Vajcovitý zákrov pozostáva z listeňov, ktoré sú pritlačené, vnútorné sú čiarkovito kopijovité, končisté, vonkajšie s ostníkmi do 1 mm. Úbory sú v strede ružice sediace alebo na konci konárikov jednotlivé s priemerom do 5 cm, s jedným až tromi podpornými listami.
Rozšírenie.
Areál rozšírenia pichliača bezbyľového pravého zahŕňa Európu od Španielska cez Francúzsko, Nemecko až po Švédsko a Nórsko. Východná hranica areálu prechádza od Rumunska cez Slovensko, Poľsko a pobaltské štáty.
Na Slovensku sa vyskytuje roztrúsene od Bielych Karpát po Veľkú Fatru.
Ekológia.
Pichliač bezbyľový pravý rastie na lúkach, pasienkoch, medziach, okrajoch lesov a na lesných čistinkách. Obľubuje výhrevné, vysychavé, často vápenaté, humózne, kamenité i hlinité pôdy. Kvitne od júla do septembra.

</doc>
<doc id="710987" url="https://sk.wikipedia.org/wiki?curid=710987" title="Cirsium acaulon subsp. acaulon">
Cirsium acaulon subsp. acaulon



</doc>
<doc id="710988" url="https://sk.wikipedia.org/wiki?curid=710988" title="Hrúbky (vrch v Bukovských vrchoch)">
Hrúbky (vrch v Bukovských vrchoch)

Hrúbky (; ) sú vrch v Bukovských vrchoch, krajinnom celku Polonín. Leží na slovensko-poľskej hranici nad obcou Nová Sedlica, približne východne od Sniny. 
Poloha.
Nachádza sa v severovýchodnej časti Bukovských vrchov, v geomorfologickom podcelku Bukovce. Južná slovenská časť hrebeňa leží v Prešovskom kraji, v okrese Snina a na katastrálnom území obce Nová Sedlica, severná poľská zasahuje do Podkarpatského vojvodstva, powiatu Lesko a gminy Cisna. Najbližším sídlom je južne situovaná Nová Sedlica, juhozápadne sa nachádza Zboj a Ruský Potok, západne Runina, severne Wetlina a juhovýchodne Stužycja. Slovenská časť patrí do Národného parku Poloniny a národnej prírodnej rezervácie Stužica, poľská je súčasťou Bieščadského národného parku.
Opis.
Hrúbky ležia v hraničnom hrebeni na severovýchodnom okraji Bukovských vrchov, medzi Čierťažou () a Kamennou lúkou (). Západným smerom sa nachádza Jawornik (), Szipowaty (), Paportna (), Jarabá skala (), Čelo (), Borsukov vrch (), Kýčera (), Minčol () a Veľký Bukovec (), južným Vyšná Brackaňa (), Príkry (), Stinská () a Packova Kýčera (), východným Kalnica (), Kremenec (), Kamenná lúka (), Wielka Rawka () a Mala Rawka () a severným Dil Szelesisty (), Roh (), Hnatowe Berdo () a Smerek (). Voda z južných častí hrebeňa odteká Stužickou riekou do Uhu, severné svahy odvodňuje Górna Solinka do rieky Wetlina v povodí Visly. Vrcholom vedie značená Východokarpatská magistrála. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov, Vihorlatské a Slanské vrchy, blízke vrchy poľských Bieščad a ukrajinských Karpát.

</doc>
<doc id="710989" url="https://sk.wikipedia.org/wiki?curid=710989" title="Playlist">
Playlist

Playlist, štylizované ako PLAYLI5T, je piaty sólový štúdiový album rapera Majka Spirita, ktorý vyšiel 5. mája 2023 iba v online forme na streamovacích platformách.
Na albume hosťujú mená ako Ben Cristovao, Ego, Radikal Chef, Matej Straka, Alan Murin, Kali, Ronie, Yael, Dominika Mirgová a mnohých ďalších, pričom podobne dlhý je aj zoznam producentov.
Album debutoval na 3. mieste v rebríčku SK - ALBUMS - TOP 100.

</doc>
<doc id="710997" url="https://sk.wikipedia.org/wiki?curid=710997" title="Sedlo pod Čierťažou">
Sedlo pod Čierťažou

 
Sedlo pod Čierťažou () je priesmyk v hrebeni Bukovských vrchov, súčasť slovensko-poľskej štátnej hranice. 
Poloha.
Nachádza sa v geomorfologickom podcelku Bukovce, medzi vrchmi Čierťaž () na severovýchode a Borsukov vrch () na západe. Juhovýchodná slovenská časť patrí do Národného parku Poloniny a prírodnej rezervácie Borsukov vrch, severozápadná patrí do poľského Bieščadského národného parku.
Slovenská časť patrí do Prešovského kraja, okresu Snina a katastrálneho územia obce Nová Sedlica, severozápadné zasahujú do poľského Podkarpatského vojvodstva, powiatu Lesko a gminy Cisna. Najbližším sídlom je južne situovaná Nová Sedlica.
Priesmykom vedie od Duklianskeho priesmyku Východokarpatská magistrála, kopírujúca pohraničný hrebeň cez Kruhliak (), Pľašu () a Jarabú skalu () na Kremenec (). Juhovýchodné svahy odvodňujú prítoky Zbojského potoka do Uličky v povodí rieky Uh, vodu zo severných potok Beskidnik do Wetliny v povodí Visly.

</doc>
<doc id="710998" url="https://sk.wikipedia.org/wiki?curid=710998" title="Nie sú ľudia">
Nie sú ľudia

Nie sú ľudia je názov štúdiového albumu, ktorý v roku 2022 vydala hudobná skupina Ventil SK v hudobnom vydavateľstve Musica s.r.o.
Tento album vznikol pod taktovkou producenta Dušana Giertla, pôvodného člena skupiny Ventil RG ako pocta autorovi hudby a pôvodnému spevákovi, gitaristovi Milanovi Tomčalovi a významnému slovenskému textárovi Danielovi Mikletičovi, dvornému textárovi skupiny Ventil RG.
Krstnými otcami albumu sa stali známi slovenskí hudobníci Jožo Ráž a Ján Baláž.
Výroba albumu.
hostia

</doc>
<doc id="710999" url="https://sk.wikipedia.org/wiki?curid=710999" title="Karol Kalchbrenner">
Karol Kalchbrenner

Karol Kalchbrenner (, ) (* 5. máj 1807, Pöttelsdorf† 6. jún 1886, Spišské Vlachy) bol rakúsko-uhorský botanik, mykológ a evanjelický kňaz.
Životopis.
Stredoškolské štúdiá absolvoval v Győri, Pešti, Banskej Štiavnici, Bratislave a Šoproni. Po ukončení štúdia evanjelickej teológie v Šoproni a Halle, kde medzi jeho spolužiakov patril aj Oswald Heer, sa stal v roku 1931 pomocným kňazom u svojho otca v Pešti a následne od roku 1932 pôsobil ako evanjelický kňaz v obci Spišské Vlachy. Vo voľnom čase sa venoval štúdiu gréckych a rímskych autorov, ako aj žánrovej maľbe. V roku 1839 sa kvôli problémom so zrakom vzdáva maľovania. Namiesto neho sa začína zaujímať o záhradkárstvo, ktoré sa od roku 1847 mení na vášeň pre botaniku. V roku 1858 je zvolený za diakona a v roku 1870 za arcidiakona 13 spišských miest. V roku 1881 odchádza na dôchodok.
Vedecká činnosť.
V roku 1847 začína mapovať semenné rastliny spišskej župy. Na popud Fridricha Augusta Hazslinszkého následne prechádza od floristiky k mykológii. Zo samouka sa stal medzinárodne uznávaným mykológom; bol v styku s najväčšími menami svetovej mykológie, akými boli Švéd Elias Magnus Fries, Angličania Miles Joseph Berkeley a Mordecai Cubitt Cooke, Škót Andrew Murray, Francúz Casimir Roumeguère, Rakúšan Ludwig Heufler von Hohenbühel, Nemci Gottlob Ludwig Rabenhorst, Leopold Fuckel, Felix von Thümen a v Austrálii žijúci Ferdinand von Mueller, Talian Giacopo Bresàdola, Juhoafričania Leopold Richard Baur, John Medley Wood a Peter Mac Owen a ďalší.
Medzi jeho najvýznamnejšie počiny patrilo vydanie 60 článkov a opisov viac než 400 húb z Európy, Ázie, Austrálie a Južnej Ameriky. Bol autorom a ilustrátorom diela "Icones Selectae Hymenomycetum Hungariae", ktoré obsahovalo 1334 druhov mykoflóry. Kalchbrennerove opisy vyšli v Muellerovom diele "Fragmenta Phytographiae Australiae". Viaceré z jeho článkov, vrátane popisu nových druhov húb a opisu rodu Agaricus v západnej Austrálii, boli v rokoch 1882 a 1883 vydané v Zborníku Linného spoločnosti Nového Južného Walesu.
Bol prijatý za plnoprávneho člena Uhorskej akadémie vied a za dopisovateľa Linného spoločnosti Nového Južného Walesu. Bohužiaľ, väčšina jeho rozsiahlych zbierok bola zničená a iba zlomok sa zachoval dodnes v zbierkach Slovenského národného múzea.
Nové taxóny.
Bol autorom množstva prvých opisov nových druhov húb, pričom štandardnou autorskou skratkou, ktorá sa využíva pri citáciách botanických názvov vytvorených a publikovaných zo strany tohto autora, je "Kalchbr." Medzi najznámejšie patria:
Na jeho počesť bolo prívlastkom „kalchbrenneri“, resp. „kalchbrenneriana“ pomenovaných 39 druhov, 1 poddruh, 1 varieta a 1 forma húb. V roku 2002 bol po ňom pomenovaný novovytvorený rod húb "Kalchbrenneriella".

</doc>
<doc id="711007" url="https://sk.wikipedia.org/wiki?curid=711007" title="Fernando Collor de Mello">
Fernando Collor de Mello

Fernando Affonso Collor de Mello (* 12. august 1949, Rio de Janeiro, Brazília) je brazílsky politik, ktorý pôsobil ako 32. prezident Brazílie od roku 1990 až po rok 1992, kedy rezignoval po neúspešnom pokuse zastaviť proces svojej obžaloby brazílskym senátom. Collor bol prvým demokraticky zvoleným brazílskym prezidentom po skončení brazílskej vojenskej diktatúry. Stal sa najmladším prezidentom v brazílskej histórii, do úradu nastúpil vo veku 40 rokov. Po jeho odstúpení z prezidentského úradu pokračoval proces obžaloby pre obvinenia z korupcie. Senát uznal Collora za vinného a diskvalifikoval ho z výkonu volenej funkcie na osem rokov (1992 – 2000). Neskôr bol obvinenia zbavený v jeho súdnom procese pred brazílskym Najvyšším federálnym súdom pre nedostatok platných dôkazov.
Fernando Collor sa narodil do politickej rodiny. Je synom bývalého senátora Arnona Affonsa de Fariasa Mella a Ledy Collorovej (dcéry bývalého ministra práce Lindolfa Collora). „Collor“ je portugalská adaptácia nemeckého priezviska Köhler od jeho starého otca z matkinej strany Lindolfa Leopolda Boeckela Collora.
Collor neskôr pôsobil ako senátor za Alagoas od februára 2007 do februára 2023. Prvýkrát vyhral voľby v roku 2006 a znovu bol zvolený v roku 2014. V auguste 2017 bol Collor obvinený brazílskym Najvyšším federálnym súdom, že v rokoch 2010 až 2014 dostal úplatky vo výške približne 9 miliónov USD od dcérskej spoločnosti Petrobras BR Distributor.
Skorá kariéra.
Collor sa stal prezidentom brazílskeho futbalového klubu Centro Sportivo Alagoano (CSA) v roku 1976. Po vstupe do politiky bol v roku 1979 vymenovaný za starostu hlavného mesta štátu Alagoas Maceió (Aliancia Národnej Obnovy), v roku 1982 bol zvolený za federálneho poslanca (Sociálnodemokratická strana) a nakoniec bol zvolený za guvernéra samotného malého severovýchodného štátu Alagoas (Brazílske demokratické hnutie) v roku 1986.
Počas svojho pôsobenia vo funkcii guvernéra vzbudil publicitu tým, že údajne bojoval proti vysokým platom pre štátnych zamestnancov, ktorých označil za "marajás" ("maharadžov") (prirovnal ich k bývalým kniežatám Indie, ktorí dostali od vlády štipendium ako kompenzáciu za to, že sa vzdali svojich pozemkov). Je sporné, do akej miery jeho politika znížila verejné výdavky, ale politická pozícia ho určite urobila populárnym v krajine. To pomohlo naštartovať jeho politickú kariéru, pomocou televíznych vystúpení v celoštátnom vysielaní (na guvernéra z takého malého štátu dosť nezvyčajné).
Prezident Brazílie (1990 – 1992).
V roku 1989 Collor porazil s 35 miliónmi hlasov Luiza Inácia Lulu da Silvu v kontroverznom dvojkolovom prezidentskom súboji. V decembri 1989, niekoľko dní pred druhým kolom, sa podnikateľ Abílio Diniz stal obeťou senzačného politického únosu. Tento čin sa považuje za pokus sabotovať šance Lulu na víťazstvo spojením únosu s politickou ľavicou. V tom čase brazílske zákony zakazovali akejkoľvek strane osloviť médiá počas obdobia tesne pred dňom volieb. Lulova strana tak nemala možnosť objasniť obvinenia, že strana (PT) bola zapletená do únosu. Collor zvíťazil v štáte São Paulo proti mnohým významným politickým osobnostiam. Ako prvý brazílsky prezident zvolený voľbou ľudu po 29 rokoch, Collor strávil prvé roky svojho prezidentovania bojom s infláciou, ktorá občas dosahovala 25 % mesačne.
Hneď v deň, keď sa ujal úradu, spustil Collor "Plano Collor" (Collorov plán), ktorý implementovala jeho ministerka financií Zélia Cardoso de Mello (nepríbuzná Collorovi). Plán sa pokúšal znížiť peňažnú zásobu násilnou konverziou veľkých častí spotrebiteľských bankových účtov na bezhotovostné vládne dlhopisy, pričom súčasne zvyšoval tlačenie peňažných poukážok, čo bolo protiváhou v boji proti hyperinflácii.
Voľný obchod, privatizácia a štátne reformy.
Počas pôsobenia Zélie ako brazílskej ministerky financií prešla krajina obdobím veľkých zmien, ktoré sa vyznačovali tým, čo časopis "ISTOÉ" nazval „bezprecedentnou revolúciou“ na mnohých úrovniach verejnej správy: „privatizácia, otvorenie trhu voľnému obchodu, podpora priemyselnej modernizácie, dočasná kontrola hyperinflácie a zníženie verejného dlhu."
Mesiac pred nástupom Collora k moci bola hyperinflácia na úrovni 90 percent za mesiac a stúpala. Všetky účty nad 50 000 cruzeiros (v tom čase asi 500 USD) boli na niekoľko týždňov zmrazené. Collor navrhol tiež zmrazenie miezd a cien, ako aj výrazné zníženie vládnych výdavkov. Opatrenia ľudia prijali bez nadšenia, hoci mnohí sa domnievali, že na zabitie hyperinflácie sú potrebné radikálne opatrenia. V priebehu niekoľkých mesiacov sa však inflácia obnovila a nakoniec dosiahla sadzby 10 percent mesačne.
Počas svojej vlády bol Collor obvinený z prehliadania schémy kupovania vplyvu. Obvinenia zavážili vládu a priviedli Collora a jeho tím k inštitucionálnej kríze vedúcej k strate dôveryhodnosti medzi ľuďmi, ktorá sa dostala až k ministerke financií Zélii.
Táto politická kríza mala negatívne dôsledky na jeho schopnosť vykonávať svoju politiku a reformy. "Plano Collor I" pod vedením Zélie bol obnovený implementáciou "Plano Collor II"; strata prestíže vlády však spôsobila, že tento nadväzujúci plán bol krátkodobý a do značnej miery neúčinný. Neúspech Zélie a "Plano Collor I" viedol k ich nahradeniu Marcíliom Marquesom Moreirom a jeho "Plano Collor II". Moreirov plán sa snažil napraviť niektoré aspekty prvého plánu, ale už bolo neskoro. Collorova administratíva bola paralyzovaná rýchlym zhoršovaním jeho imidžu v dôsledku série obvinení z korupcie.
Počas Plano Collor sa ročná inflácia najprv znížila z 30 000 percent v roku 1990 (Collorov prvý rok vo vláde) na 400 percent v roku 1991, ale potom sa v roku 1992 (keď odišiel z úradu) vyšplhala späť na 1 020 percent. Inflácia ďalej rástla na 2 294 percent v roku 1994 (dva roky po jeho odchode z funkcie). Hoci Zélia neskôr uznala, že Plano Collor neukončil infláciu, uviedla tiež: „Je tiež možné jasne vidieť, že za veľmi ťažkých podmienok sme podporovali vyrovnávanie štátneho dlhu – a to spolu s komerčným otvorením vytvoril základ pre realizáciu Plano Real."
Časti Collorovho programu voľného obchodu a privatizácie nasledovali jeho nástupcovia: Itamar Franco (Collorov viceprezident), Fernando Henrique Cardoso (člen Francovho kabinetu) a Lula da Silva. Collorova administratíva sprivatizovala 15 rôznych spoločností a začala proces privatizácie niekoľkých ďalších, ako napríklad Embraer, Telebras a Companhia Vale do Rio Doce. Niektorí členovia Collorovej vlády boli tiež súčasťou neskoršej Cardosovej administratívy v rôznych alebo podobných funkciách.
Luiz Carlos Bresser-Pereira, minister v predchádzajúcej administratíve prezidenta Josého Sarneya a nasledujúcich vlád Fernanda Henriqueho Cardosa, uviedol, že „Collor zmenil politickú agendu v krajine, pretože zaviedol odvážne a veľmi potrebné reformy a presadzoval fiškálne úpravy. Aj keď boli urobené podobné pokusy od roku 1987, bolo to práve počas Collorovej vlády, kedy boli staré etatistické myšlienky konfrontované a bojovalo sa proti ním odvážnym programom ekonomických reforiem zameraných na voľný obchod a privatizáciu." Podľa Philippa Fauchera, profesora politických vied na McGill University, kombinácia politickej krízy a hyperinflácie naďalej znižovala Collorovu dôveryhodnosť a v tomto politickom vákuu prebiehal proces impeachmentu, ktorý urýchlili obvinenia Pedra Collora (Collorovho brata) a iné sociálne a politické sektory, ktoré si mysleli, že im jeho politika poškodí.
Ocenenia.
V roku 1991 UNICEF vybral tri zdravotné programy: komunitní agenti, laické pôrodné asistentky a eradikácia osýpok ako najlepšie na svete. Tieto programy boli propagované počas Collorovej administratívy. Do roku 1989 bol brazílsky záznam o očkovaní považovaný za najhorší v Južnej Amerike. Počas Collorovej vlády získal brazílsky očkovací program cenu OSN ako najlepší v Južnej Amerike. Collorov projekt "Minha Gente" ("Moji Ľudia") získal v roku 1993 cenu OSN "Project Model for the Humanity".
Obvinenia z korupcie a odvolanie.
V máji 1992 ho jeho brat Pedro Collor obvinil, že prehliadal schému obchodovania s vplyvom, ktorú viedol pokladník jeho kampane Paulo César Farias. Federálna polícia a federálna prokuratúra začali vyšetrovanie. 1. júla 1992 sa v Kongrese vytvorila Spoločná parlamentná vyšetrovacia komisia zložená zo senátorov a členov Poslaneckej snemovne, aby vyšetrila obvinenie a preskúmala dôkazy, ktoré odhalila polícia a federálni prokurátori. Senátor Amir Lando bol vybraný za hovorcu vyšetrovacej komisie, ktorej predsedal kongresman Benito Gama. Farias, Pedro Collor, vládni úradníci a ďalší boli predvolaní a predniesli pred ním výpovede. O niekoľko týždňov neskôr, keď vyšetrovanie napredovalo a bolo pod paľbou, Collor požiadal v národnej televízii o podporu ľudí, aby vyšli na ulicu a protestovali proti „pučistickým“ silám. 11. augusta 1992 tisíce študentov organizovaných Národným študentským zväzom (União Nacional dos Estudantes – UNE) protestovali na ulici proti Collorovi. Ich tváre, často namaľované zmesou farieb vlajky a protestnej čiernej, viedli k tomu, že ich nazývajú „"Caras-pintadas"“ („"Pomaľované tváre"“).
26. augusta 1992 bolo schválené konečné vyšetrovanie Kongresu v pomere 16 ku 5. Správa dospela k záveru, že existujú dôkazy o tom, že Fernando Collor mal osobné výdavky zaplatené z peňazí, ktoré získal Paulo César Farias prostredníctvom svojho systému kupovania vplyvu.
V dôsledku toho petícia do Poslaneckej snemovne od občanov Barbosu Limu Sobrinha a Marcela Lavenèreho Machada, respektíve vtedajšieho predsedu Brazílskej tlačovej asociácie a vtedajšieho predsedu Brazílskej advokátskej komory, ktorí formálne obvinili Collora zo "zločinov zodpovednosti" (brazílsky ekvivalent „vysokých trestných činov a priestupkov“, ako je zneužitie právomoci), oprávňujúcich odvolanie z funkcie podľa ústavných a právnych noriem pre impeachment (odvolanie). V Brazílii musí formálnu petíciu za odvolanie prezidenta podať jeden alebo viacerí súkromní občania, nie korporácie alebo verejné inštitúcie.
Formálnou petíciou podanou 1. septembra 1992 sa začalo konanie o obžalobe a odvolaní. Poslanecká snemovňa zriadila 3. septembra 1992 osobitný výbor na preskúmanie petície za impeachment. Dňa 24. septembra 1992 výbor hlasoval (32 hlasov za, 1 hlas proti, 1 sa zdržal hlasovania) za schválenie petície za impeachment a odporučil, aby celá Poslanecká snemovňa prijala obvinenia z impeachmentu. Podľa ústavy Brazílie proces obžaloby vyžadoval, aby dve tretiny Poslaneckej snemovne hlasovali, aby bolo možné poslať obvinenia Senátu. Dňa 29. septembra 1992 bol Collor odvolaný Poslaneckou snemovňou, pričom súhlasili viac ako dve tretiny jej členov. V rozhodujúcom hlasovaní hlasovalo za 441 poslancov a 38 poslancov bolo proti uzneseniu o vznesení obvinenia.
Dňa 30. septembra 1992 bola obžaloba formálne zaslaná z Poslaneckej snemovne do Senátu a v hornej komore sa začalo konanie o impeachmente. Senát vytvoril výbor, ktorý preskúmal spis a zistil, či boli dodržané všetky zákonné formality. Výbor vydal svoju správu, v ktorej uznal, že obvinenia z impeachmentu boli vznesené v súlade s ústavou a zákonmi, a navrhol, aby sa Senát zorganizoval na impeachment, ktorý by viedol proces s prezidentom. 1. októbra 1992 bola táto správa prednesená na pôde Senátu a celý Senát odhlasoval jej prijatie a pokračovanie. V ten deň bol vtedajší predseda federálneho najvyššieho súdu sudca Sydney Sanches informovaný o začatí súdneho procesu v Senáte a začal tomuto procesu predsedať. Dňa 2. októbra 1992 dostal Collor formálne predvolanie od brazílskeho senátu, v ktorom ho informovali, že senát prijal správu a že je teraz obžalovaným v procese odvolania. Podľa ústavy Brazílie boli po prijatí tohto predvolania Collorovi pozastavené prezidentské právomoci na 180 dní a viceprezident Itamar Franco sa stal úradujúcim prezidentom. Senát zaslal úradné oznámenie aj kancelárii podpredsedu, aby ho formálne oboznámil s pozastavením výkonu funkcie prezidenta a oznámil mu, že je teraz úradujúcim predsedom.
Ku koncu decembra bolo zrejmé, že Collora senát odsúdi a odvolá z funkcie. V nádeji, že to odvráti, Collor odstúpil 29. decembra 1992, v posledný deň konania. Collorov abdikačný list prečítal jeho právny zástupca na pôde Senátu a proces o impeachmente bol odročený, aby sa Kongres mohol stretnúť na spoločnom zasadnutí, najprv formálne vziať na vedomie rezignáciu a vyhlásiť úrad prezidenta za uvoľnený a potom ustanoviť Franca do funkcie.
Po inaugurácii Franca však Senát opäť zasadal ako odvolávací súd, ktorému predsedal predseda Najvyššieho súdu. Collorovi právnici tvrdili, že po Collorovej rezignácii nemôže proces obžaloby pokračovať a mal by sa uzavrieť bez rozhodnutia vo veci samej. Advokáti, ktorí argumentovali za Collorovo odvolanie, však tvrdili, že proces by mal pokračovať, aby sa určilo, či obžalovanému bude alebo nebude hroziť ústavný trest pozastavenia politických práv na osem rokov. Senát odhlasoval pokračovanie procesu. Rozhodol, že hoci možný trest odvolania z funkcie bol sporný, rozhodnutie o vine alebo nevine bývalého prezidenta je stále relevantné, pretože odsúdenie za obvinenie z obžaloby by so sebou viedlo k zákazu vykonávať verejnú funkciu na osem rokov. Senát konštatoval, že keďže súdny proces už začal, obžalovaný nemohol využiť svoje právo vzdať sa prezidentského úradu ako prostriedok na vyhnutie sa rozhodnutiu.
Neskôr, v skorých ranných hodinách 30. decembra 1992, Senát potrebnou dvojtretinovou väčšinou uznal bývalého prezidenta vinným z obvinení z impeachmentu. Z 81 členov senátu sa na záverečnom hlasovaní zúčastnilo 79: 76 senátorov hlasovalo za odsúdenie bývalého prezidenta a 3 za oslobodenie spod obžaloby. Trest odvolania z funkcie nebol uložený, keďže Collor už rezignoval, ale v dôsledku jeho odsúdenia senát zakázal Collorovi vykonávať verejnú funkciu na osem rokov. Po hlasovaní Senát vydal formálne písomné stanovisko, v ktorom zhrnul závery a príkazy vyplývajúce z rozsudku, ako to vyžaduje brazílsky zákon. Formálny písomný rozsudok senátu o odvolávacom procese, ktorý obsahuje odsúdenie bývalého prezidenta a zbavenie verejnej funkcie na osem rokov, podpísaný predsedom Najvyššieho súdu a senátormi 30. decembra 1992, bol uverejnený v "Diário Oficial da União" (oficiálny vestník brazílskej federálnej vlády) 31. decembra 1992.
V roku 1993 Collor napadol pred brazílskym najvyšším súdom rozhodnutie senátu pokračovať v procese po jeho rezignácii, ale Najvyšší súd rozhodol, že žaloba senátu bola platná.
V roku 1994 Najvyšší súd súdil bežné trestné obvinenia vyplývajúce z korupčnej aféry Farias; obyčajné trestné obvinenie predložila brazílska federálna prokuratúra ("Ministério Público Federal"). Najvyšší súd mal pôvodnú jurisdikciu podľa brazílskej ústavy, pretože Collor bol jedným z obžalovaných a v obvineniach sa spomínali zločiny spáchané prezidentom počas výkonu funkcie. V prípade dokázania viny bývalého prezidenta by hrozilo väzenie. Collor však nebol uznaný vinným. Najvyšší federálny súd zamietol obvinenia z korupcie, ktoré boli proti nemu vznesené, s odvolaním sa na nedostatok dôkazov spájajúcich Collora s Fariasovou schémou obchodovania s vplyvom. Kľúčový dôkaz, osobný počítač Paula Césara Fariasa, bol vyhlásený za neprípustný, pretože bol získaný počas nezákonnej policajnej prehliadky vykonanej bez povolenia. Ostatné dôkazy, ktoré boli zhromaždené len kvôli informáciám, ktoré boli prvýkrát extrahované zo súborov uložených vo Fariasovom počítači, boli tiež neplatné, pretože Collorova obhajoba sa úspešne odvolávala na doktrínu "ovocia jedovatých stromov" (právna metafora pre protizákonne získané dôkazy) pred brazílskym najvyšším súdom. Zo záznamu boli vyčiarknuté aj dôkazy, ktoré boli získané len kvôli nezákonne získaným informáciám.
Po jeho oslobodení v trestnom procese sa Collor opäť pokúsil zrušiť pozastavenie jeho politických práv uložených Senátom, no neúspešne, keďže Najvyšší súd rozhodol, že súdne konanie vo veci bežných trestných obvinení a politické pojednávanie o obvineniach z impeachmentu boli nezávislé sféry. Collor tak získal svoje politické práva späť až v roku 2000, po uplynutí osemročnej diskvalifikácie uloženej brazílskym senátom.
Collorova verzia impeachmentu.
Niekoľko rokov po svojom odvolaní z funkcie udržiaval Collor webovú stránku, ktorá bola odvtedy zmazaná. Pri diskusii o udalostiach okolo obvinení z korupcie bývalá internetová stránka uviedla: "Po dva a pol roku najintenzívnejšieho vyšetrovania v brazílskej histórii ho Najvyšší súd Brazílie vyhlásil za nevinného vo všetkých obvineniach. Dnes je jediným politikom v Brazílii, ktorý má oficiálne čistý záznam potvrdený vyšetrovaním všetkými záujmami a sektormi opozičnej vlády. Okrem toho prezident Fernando Collor podpísal pôvodný dokument, ktorý povolil vyšetrovanie.“
Po prezidentúre.
V roku 2000 sa Collor pripojil k Brazílskej strane obnovy a práce (PRTB) a kandidoval na starostu São Paula. Volebné orgány vyhlásili jeho kandidatúru za neplatnú, keďže jeho politické práva boli v lehote na podanie stále pozastavené. V roku 2002, keď už boli obnovené jeho politické práva, kandidoval za guvernéra Alagoasu, ale prehral s úradujúcim guvernérom Ronaldom Lessom, ktorý sa usiloval o znovuzvolenie.
V roku 2006 bol Collor zvolený do federálneho senátu reprezentujúc jeho štát Alagoas so ziskom 44,03 % hlasov, pričom opäť kandidoval proti Lessovi. Nasledujúci rok opustil PRTB a prešiel do Brazílskej strany práce (PTB). Collor je od marca 2009 predsedom senátnej komisie pre infraštruktúru. Collor opäť kandidoval na guvernéra Alagoasu v roku 2010. Voľby však prehral, skončil tesne tretí za Lessom a úradujúcim Teotoniom Vilelom Filhom, čím bol vyradený z druhého kola. Pre Collora to bola druhá volebná prehra.
V roku 2014 bol Collor opätovne zvolený do Senátu so ziskom 55 % hlasov.
Dňa 20. augusta 2015 bol Collor obvinený brazílskym generálnym prokurátorom z korupcie v súvislosti s vývojom operácie autoumyváreň. Podrobnosti o obvinení boli držané pod pokrievkou, aby neohrozili vyšetrovanie.
V roku 2016 Collor opustil PTB a vstúpil do Kresťanskej strany práce (PTC), malej kresťansko-demokratickej strany, ktorá v tom čase nemala v Kongrese žiadnych zástupcov. Collor tiež hlasoval za obžalobu Dilmy Rousseffovej ako senátor.
V roku 2019 Collor opustil PTC a vstúpil do Republikánskej strany sociálneho poriadku (PROS).
V roku 2022 Collor opustil PROS a znovu sa pripojil k Brazílskej labouristickej strane. Aj v roku 2022 sa Collor uchádzal o miesto guvernéra Alagoasu, umiestnil sa na treťom mieste a nepostúpil do druhého kola. Collor získal 14,57 % hlasov.
V roku 2023 brazílsky najvyšší federálny súd odsúdil Collora za obvinenia z prania špinavých peňazí a korupcie. Bol obvinený z prijatia úplatkov vo výške 30 miliónov R$ od spoločnosti Petrobras.

</doc>
<doc id="711017" url="https://sk.wikipedia.org/wiki?curid=711017" title="Pavel Polanský">
Pavel Polanský



</doc>
<doc id="711018" url="https://sk.wikipedia.org/wiki?curid=711018" title="Zdenka Pešlová">
Zdenka Pešlová



</doc>
<doc id="711021" url="https://sk.wikipedia.org/wiki?curid=711021" title="Milan Munclinger">
Milan Munclinger

Milan Munclinger (* 3. júl 1923, Košice – † 30. marec 1986, Praha) bol český flautista, dirigent, skladateľ, muzikológ a hudobný novinár.
Životopis.
Pochádzal z umeleckej rodiny. Jeho otec Jozef František Munclinger bol významným spevákom a režisérom opery, jeho matka bola zakladajúcim členom Slovenského národného divadla v Bratislave. Jeho strýko Tibor Honty bol známy český fotograf.
Milan Munclinger študoval na Pražskom konzervatóriu, následne na Akadémii muzických umení v Prahe flautu a potom hudobnú vedu, estetiku, filozofiu a orientalistiku na Karlovej univerzite. V rokoch 1946 až 1948 bol jedným z asistentov Václava Talicha v Českom komornom orchestri a taktiež spolupracoval z jeho komornými súbormi.
Umelecká, organizačná a vedecká činnosť.
V tej istej dobe začal študovať aj starú hudbu a jej interpretáciu. V roku 1951 založil spolu so svojou manželkou čembalistkou Viktóriou Švihlíkovou komorný súbor "Ars rediviva", ktorý zohral dôležitú úlohu v znovuobjavení barokovej hudby. Preložil Dolmetschovu knihu s názvom "The Interpretation of the Music of the 17th and 18th Centuries Revealed by Contemporary Evidence" a niektoré ďalšie pramene o historicky poučnej interpretácii, publikoval a predstavil niekoľko piesní z českých a nemeckých archívov (ako editor pracoval hlavne pre hudobné vydavateľstvá ako Supraphon, Bärenreiter Kassel a IMC New York).
Stal sa spoluzakladateľom českej "Společnosti pro starou hudbu", vystupoval na medzinárodných sympóziách v štátoch ako Česko-Slovensko, Nemecko, Rakúsko a Francúzsko. Tie boli venované editácii a interpretácii klasicistických skladieb. Bol porotcom interpretačných súťaží (napríklad "Concours de flûte" Jean-Pierre Rampal v Paríži, 1980 a 1983), ale aj lektorom interpretačných kurzov v Bayreuthe. Pravidelne vyučoval na "Académie Internationale d'Été Jean-Pierre Rampala" v Nice.
Venoval sa aj džezovej improvizácii, objavoval pre české publikum moderných autorov, napríklad francúzskeho skladateľa André Joliveta. Založil súbory "Munclingerovo dechové kvarteto" a "Aulos". Učil na Pražskom konzervatóriu, patril k zakladateľom neziskovej organizácie "Hudební mládež".
Spolupráca s Jean-Pierre Rampalom.
Ako dirigent spolupracoval s Orchestrom česko-slovenského rozhlasu, Pražským komorným orchestrom, Komorným orchestrom Bohuslava Martinů, ale aj s "Musici de Praga". Podielal sa na edícii "Musica Antiqua Bohemica", ocenenej cenou "Grand Prix du disque de l'Académie Charles Cros". Jeho realizácia a naštudovanie Bendovho a Richerovho flautového koncertu bola zároveň jednou z prvých nahrávok uskutočnených spoločne s francúzskym flautistom Jean-Pierre Rampalom (1955), s ktorým ho neskôr spájalo celoživotné priateľstvo, ktorému pripísal niektoré svoje práce (napríklad rekonštrukciu Bachových koncertov BWV 1055, 1056 a 1059, v roku 1983 nahrávka pre CBS Masterworks). Rampal píše o Munclingerovi v spomienkovej knihe s názvom "Musique, ma vie". Jeho pamiatke venoval svoje interpretáce hudby Carla Philippa Emanuela Bacha.

</doc>
<doc id="711023" url="https://sk.wikipedia.org/wiki?curid=711023" title="Pichliač lepkavý">
Pichliač lepkavý

 
Pichliač lepkavý () je trváca bylina z čeľade astrovité ("Asteraceae"). Jeho prirodzený areál zahŕňa Európu od Španielska po Ukrajinu a Bielorusko.
Opis.
Pichliač lepkavý je trváca bylina so šikmým podzemkom, vysoká 60 až 120 cm. Byľ je priama, hore chudobne rozkonárená a lepkavo vlnatá. 
Dolné listy sú husté, od polovice stonky rýchlo sa zmenšujúce. Bylinné sú zúžené do krídlatej a uškatej stopky. Sú podlhovasto elipsovité, perovito strihané, ploché, páperisté, tmavozelené. Segmenty sú v 8 až 12 pároch, podlhovasté až elipsovité, laločnaté alebo zubaté, s ostňami do 2 mm. Horné sú sediace, objímavé a hlboko perovito laločnaté.
Svetložlté, zriedka červenkasté kvety sú usporiadané v súkvetí, ktorým je rúrkokvetý úbor. 
Jednotlivé kvety v úbore sú obojpohlavné, rúrkovité, pravidelné, päťpočetné, dlhé 15 až 20 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 15 až 20 mm, slúžiaci na rozširovanie semien vetrom. Semenník je spodný a plodom je nažka veľká 4 až 5 mm. 
Zákrov je v priemere do 30 mm a pozostáva z listeňov, ktoré sú kopijovité, žliazkaté, s ostnatým odstávajúcim vrcholom. Ovisnuté úbory sú na konci konárikov jednotlivé alebo zoskupené po 2 až 5, na báze s malými podpornými listami.
Rozšírenie.
Areál rozšírenia pichliača lepkavého zahŕňa Európu od Španielska po Ukrajinu a Bielorusko. Zavlečený je vo Veľkej Británii.
Na Slovensku sa vyskytuje od stredného Považia a Babej hory celými vyššími časťami Karpát s výskytom až do výšok 2 000 m n. m. Ďalej na východ až po Bukovské vrchy a Vihorlat a tiež v Slovenskom krase a Slovenskom raji.
Ekológia.
Pichliač lepkavý obsadzuje vhodné stanovištia od od pahorkatín do subalpínskeho stupňa. Zvyčajne rastie na okrajoch lesov, zväčša na trávnatých a skalných svahoch a pozdĺž potokov. Obľubuje vlhké, výživné, vápenaté, humózne pôdy. Kvitne od júla do septembra. 

</doc>
<doc id="711024" url="https://sk.wikipedia.org/wiki?curid=711024" title="Cirsium erisithales">
Cirsium erisithales



</doc>
<doc id="711025" url="https://sk.wikipedia.org/wiki?curid=711025" title="Kalnica (vrch v Bukovských vrchoch)">
Kalnica (vrch v Bukovských vrchoch)

Kalnica () je vrch v Bukovských vrchoch, krajinnom celku Polonín. Leží na slovensko-ukrajinskej hranici nad obcou Nová Sedlica, približne východne od Sniny. 
Poloha.
Nachádza sa vo východnej časti Bukovských vrchov, v geomorfologickom podcelku Bukovce. Severná a západná časť masívu patrí Slovensku a leží v Prešovskom kraji, v okrese Snina a na katastrálnom území obce Nová Sedlica, juhovýchodná je súčasťou ukrajinskej Zakarpatskej oblasti, rajónu Užhorod a obce Stužycja. Najbližším sídlom je juhozápadne situovaná Nová Sedlica a Zboj, západným smerom sa nachádza Ruský Potok a Runina, severne Brzegi Górne, východne Ustrzyki Górne a juhovýchodne Stužycja. Slovenská časť patrí do Národného parku Poloniny a národnej prírodnej rezervácie Stužica, ukrajinská je súčasťou Užanského národného parku.
Opis.
Kalnica leží v rázsoche, vybiehajúcej juhozápadným smerom z Kremenca () na východnom okraji Bukovských vrchov. Vrcholom vedie hranica, ktorá od trojmedzia kopíruje hrebeň, no západne od vrcholu sa stáča na juh k masívu Stinskej (). Severne sa nachádza Kremenec (), Wielka Rawka (), Mala Rawka (), Kamenná lúka () a Hrúbky (), západne Čierťaž (), Borsukov vrch (), Kýčera () a Príkry (), južne Temný vŕšok (), Packova Kýčera (), Stinská () a Kičera () a východne Čeremcha (), Kańczowa () a Wielka Semenowa (). Oblasť patrí do povodia rieky Uh, kde vodu odvádza južne tečúca Stužická rieka a jej prítoky - zo severných a západných svahov Kamenistý potok. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov a Vihorlatské vrchy, no tiež vrchy poľských Bieščad a ukrajinských Karpát.
Prístup.
Na vrchol nevedie značený turistický chodník a nakoľko ide o vonkajšiu Schengenskú hranicu, je v oblasti nežiadúci voľný pohyb. Severne a západne vedie červeno značená Východokarpatská magistrála z obce Nová Sedlica na trojmedzie Kremenec.

</doc>
<doc id="711032" url="https://sk.wikipedia.org/wiki?curid=711032" title="Turistická značkovaná trasa číslo 5117">
Turistická značkovaná trasa číslo 5117

 Turistická značkovaná trasa číslo 5117 je zelená trasa v Myjavskej pahorkatine a Bielych Karpatoch, ktorá vedie z Myjavy do Vrboviec. Dĺžka trasy je 11 km. Turistická trasa je v správe Klubu slovenských turistov. 

</doc>
<doc id="711034" url="https://sk.wikipedia.org/wiki?curid=711034" title="101 (číslo)">
101 (číslo)

Stojeden (101) je prirodzené číslo a prvočíslo predchádzajúce číslu 102 a nasledujúce po čísle 100.
V matematike.
101 je prvočíslo a palindróm.
Vo vede.
101 je atómové číslo mendelévia.
Vo vzdelávaní.
101 vo vzdelávaní je špecifické označenie kurzu pre začiatočníkov, ktorý obsahuje všetky základné princípy a koncepty konkrétnej oblasti, v americkom univerzitnom systéme. 

</doc>
<doc id="711036" url="https://sk.wikipedia.org/wiki?curid=711036" title="Turistická značkovaná trasa číslo 8164">
Turistická značkovaná trasa číslo 8164

 Turistická značkovaná trasa číslo 8164 je krátka žltá trasa v Myjavskej pahorkatine, spájajúca obec Turá Lúka s Turistickou značkovanou trasou číslo 5117. Dĺžka trasy je 3,4 km.

</doc>
<doc id="711037" url="https://sk.wikipedia.org/wiki?curid=711037" title="FbO Florko Košice">
FbO Florko Košice



</doc>
<doc id="711041" url="https://sk.wikipedia.org/wiki?curid=711041" title="Deutsche Schule Kiew">
Deutsche Schule Kiew

Deutsche Schule Kiew (DSK; ) je nemecká medzinárodná škola v Kyjeve na Ukrajine. Založená bola v roku 2008. DSK je certifikovaná Ministerstvom zahraničných vecí Nemecka ako aj ukrajinským školským úradom, je možné získať "Abitur" (maturitu) podľa spolkovej republiky Sasko.
Vzdelávanie.
Škola bola založená v roku 2008 s 28 študentmi. Súčasťou školy je "Grundschule" (základná škola) a "Gymnasium" (gymnázium). Druhý stupeň školy funguje od školského roku 2016/2017.
Pred ruskou inváziou na Ukrajinu na škole študovalo takmer 200 študentov, počas vojny počet klesol na 36. Škola mala zároveň 19 učiteľov, z toho 14 pracovalo na mieste a 5 online. Pivnica budovy je súčasne protileteckým krytom a študenti boli vyškolení pre núdzové opatrenia.
Deutsche Schule Kiew je členom asociácie nemeckých škôl v zahraničí, Weltverband Deutscher Auslandsschulen.

</doc>
<doc id="711042" url="https://sk.wikipedia.org/wiki?curid=711042" title="Claude Carliez">
Claude Carliez

Claude Carliez, rodený Claude Michel Robert Carliez (* 10. január 1925, Nancy† 18. máj 2015, Saint-Mandé) bol francúzsky koordinátor kaskadérov, šermiar, kaskadér, technický poradca, herec a príležitostný režisér.
Medzi rokmi 19502000 koordinoval súboje a kaskadérske kúsky pre množstvo filmov, vrátane tých s Jeanom Maraisom, Jean-Paulom Belmondom, Louisom de Funèsom, Gérardom Depardieuom, Alainom Delonom či Pierrom Richardom. Na svojom konte má viac ako 600 produkcií a okolo 50 rokov skúseností.
V rokoch 1972 až 1984 bol prezidentom zväzu francúzskych kaskadérov (Syndicat des cascadeurs français) a v rokoch 1988 až 2012 prezidentom Francúzskej akadémie zbraní (Académie ďArmes de France).
Životopis.
Kariéra.
Bol synom tanečného odborníka Daniela Carlieza a Marie Desgrey. Vo veku 18 rokov vstúpil do autoritatívnej šermiarskej školy Joinville-le-Pont a absolvoval svoje magisterské štúdio vo veku 21 rokov.
Jeho kariéra sa začala v 50. rokoch 20. storočia keď sa venoval šermiarskemu umeniu vo filmoch, divadle či televízii. Vypracoval sa až v 60. rokoch po boku režiséra André Hunebella a po rokoch sa stal legendou medzi kaskadérmi. V 60., 70., 80. a 90. rokoch koordinoval boje a súboje vo filmoch s najväčšími terajšími francúzskymi filmovými legendami.
Ako koordinátor kaskadérov bol vo vyše ako 200 filmoch a robil k mnohým filmom aj samotného kaskadéra a aj drobné herecké úlohy. Väčšinou fungoval ako sprostredkovateľ kaskád a akčných scén medzi režisérom a hercami. Vyberal si kaskadérsky tím a choreografoval jednotlivé bitky, súboje a iné nebezpečné aktivity na žiadosť režiséra.
Ujal sa aj réžie filmu "Le Paria" (Vydedenec) z roku 1969 s Jeanom Maraisom. Je to francúzsko-španielsky dobrodružný krimi triler.
Jeho profesia ho doviedla aj k pár zahraničným filmom ako James Bond ("Moonraker" a "Vyhliadka na smrť"), "Lúpež po taliansky", "Marseillská zmluva", "Bez šance" alebo "Diabolský plán doktora Fu Manchu".
Iné aktivity.
Po roku 2000 sa venoval výuke šermovanie a bojov. Vo svojej práci aktívne inicioval rozvoj umeleckého šermu.
Vo svojom živote napísal aj jednu knihu "Souvenirs en cascades : a fleurets mouchetés" čo doslovne znamená (Suveníry vo vodopádoch: so škvrnitými fóliami). Kniha bola napísaná spoločne s jeho synom Michelom v roku 2015 a vydatá posmrtne v decembri roku 2016. Tematika knihy sa zameriava na kaskadérske výkony a autorovu históriu.
Osobné.
Claude Carliez zo svojou ženou Eliane Baudet.
Mali spolu syna Michela Carlieza (kaskadér, majster zbraní a herec) a dcéru Marie-Claude Carliez (filmová strihačka).
Zomrel 18. mája 2015 vo svojich 90 rokoch prirodzenou smrťou v Saint-Mandé.
Kaskadérsky tím.
Ako koordinátor za svoju kariéru spolupracoval s viacerými kaskadérmi.

</doc>
<doc id="711047" url="https://sk.wikipedia.org/wiki?curid=711047" title="Grécke číslice">
Grécke číslice

Grécke číslice sú spôsob zápisu čísel pomocou písmen gréckej abecedy. Ide o príklad nepozičnej číselnej sústavy, podobne ako rímske číslice. Tj. hodnota čísla sa získa jednoduchým súčtom hodnôt použitých znakov, a preto je potrebné mať znaky nielen pre jednotky, ale aj desiatky, stovky a ďalšie rady.
V dnešnom Grécku sa používajú pri podobných príležitostiach ako rímske číslice na Slovensku, na bežné použitie sa používajú arabské číslice.
Popis.
Na rozdiel od rímskych číslic, grécke majú znak pre každú jednotku (19), desiatku (1090) a stovku (100900). Keďže má súčasná alfabeta len 24 písmen a pre prvé tri desiatkové rady je potrebných 27 rôznych symbolov, používajú sa aj tri historické písmená: digama (alebo stigma ) pre 6, koppa pre 90, a sampi pre 900. Pre tisícky sa používajú rovnaké symboly ako pre rád jednotiek, ale pred ne sa uvedie tzv. spodný znak pre grécke číslo, kód Unicode U+0375: . Hodnoty jednotlivých znakov sa potom jednoducho sčítajú a tým získame hodnotu celého čísla. Príklady: σμϝʹ = 246 ; ͵βιαʹ = 2011.
Aby sa odlíšili čísla od textu, používali sa rôzne metódy: symbol ʹ (znak pre grécke číslo, kód Unicode U+0374) na konci čísla alebo vodorovná čiara („pruh“) nad písmenami tvoriacimi číslo.
Tabuľka hodnôt znakov.
Dnes sa väčšinou používajú veľké písmená, napr. Filip II. zapíšu Gréci ako "Φίλιππος Βʹ" .

</doc>
<doc id="711049" url="https://sk.wikipedia.org/wiki?curid=711049" title="Karel Souček">
Karel Souček

Karel Souček môže byť:

</doc>
<doc id="711056" url="https://sk.wikipedia.org/wiki?curid=711056" title="Geografia jedla">
Geografia jedla

Geografia jedla je oblasťou humánnej geografie. Zameriava sa na modely výroby a spotreby potravín na miestnej až globálnej úrovni. Sledovanie týchto zložitých modelov pomáha geografom pochopiť nerovnaké vzťahy medzi rozvinutými a rozvojovými krajinami vo vzťahu k inováciám, výrobe, preprave, maloobchodu a spotrebe potravín. Je to tiež téma, ktorá sa čoraz viac dostáva do pozornosti verejnosti. Hnutie za opätovné prepojenie "priestoru" a "miesta" v potravinovom systéme sa rozrastá, na čele ktorého stojí výskum geografov.
Dejiny.
Priestorové rozdiely vo výrobe a spotrebe potravín sa zaznamenávajú už tisícky rokov. Platón sa vyjadril o deštruktívnom charaktere poľnohospodárstva, keď hovoril o erózii pôdy na svahoch hôr v okolí Atén a uviedol: "[V predchádzajúcich rokoch] Atény prinášali oveľa hojnejšie úrody. V porovnaní s tým, čo bolo vtedy, tu zostali len kosti premárneného tela; všetky bohatšie a mäkšie časti pôdy sa rozpadli a z pôdy zostala len kostra". Spoločnosti mimo starovekého Grécka zápasili s tlakom na výživu rozširujúceho sa obyvateľstva. Obyvatelia Veľkonočného ostrova, Mayovia v Strednej Amerike a najnovšie aj obyvatelia Montany zažívajú podobné ťažkosti s produkciou v dôsledku viacerých vzájomne prepojených faktorov súvisiacich s hospodárením s pôdou a zdrojmi. Tieto udalosti boli predmetom rozsiahleho štúdia geografov a ďalších zainteresovaných strán (štúdium potravín sa neobmedzuje len na jednu disciplínu a venuje sa mu obrovské množstvo rôznorodých zdrojov).
Moderní geografi sa spočiatku zameriavali na potraviny ako na ekonomickú aktivitu, najmä z hľadiska poľnohospodárskej geografie. Až v poslednom období sa pozornosť geografov obrátila na potraviny v širšom zmysle: "Vznik agropotravinárskej geografie, ktorá sa snaží skúmať otázky pozdĺž potravinového reťazca alebo v rámci systémov zabezpečovania potravín, čiastočne vyplýva z posilnenia prístupov politickej ekonómie v 80. rokoch 20. storočia".
Prekrývajúce sa oblasti štúdia.
Potravinám sa venuje pozornosť tak z oblasti prírodných, ako aj spoločenských vied, pretože sú mostom medzi prírodným a spoločenským svetom. Niektoré z prvých číselných údajov o produkcii potravín pochádzajú z byrokratických zdrojov spojených so starovekými civilizáciami starovekého Egypta a Rímskej ríše. Vplyv na dokumentovanie potravinových sietí mali aj obchodníci. Raní indickí kupci a obchodníci mapovali polohu obchodných miest spojených s uzlami produkcie potravín.
Výroba potravín.
Výroba potravín bola prvým prvkom potravín, ktorému sa venovala rozsiahla pozornosť geografov v oblasti kultúrnej geografie, najmä v geografii poľnohospodárstva.
Produkcia potravín je celosvetovo nerovnomerná. Dôvodom sú dve hlavné zložky, ktoré sa podieľajú na výrobe potravín a ktoré sú tiež nerovnomerne rozdelené. Týmito zložkami sú environmentálna kapacita oblasti a ľudská kapacita. Environmentálna kapacita je jej schopnosť "prijať určitú činnosť alebo mieru činnosti bez neprijateľného vplyvu". Ovplyvňuje ju klíma, typy pôdy a dostupnosť vody. Ľudská kapacita vo vzťahu k produkcii potravín je veľkosť populácie a množstvo poľnohospodárskych zručností v rámci tejto populácie. Keď sú tieto dve úrovne ideálne a v spolupráci s finančným kapitálom, je možné vytvoriť intenzívnu poľnohospodársku infraštruktúru, čo jasne znázorňuje zelená revolúcia.
Súčasne má na schopnosť krajiny vyrábať potraviny vážny vplyv množstvo ďalších faktorov:
Škodcovia sa stávajú odolnými voči pesticídom alebo pesticídy môžu zabíjať užitočný a potrebný hmyz. Príklady tohto javu sa vyskytujú po celom svete. Tanzánia zažila v roku 2005 obzvlášť hroznú nákazu pásomnicami. Na vrchole infekcie bolo viac ako 1000 lariev na meter štvorcový. V roku 2009 Libéria zažila výnimočný stav, keď začala invázia húseníc afrického pásomníka, čo sa stalo regionálnou potravinovou krízou. Húsenice prešli 65 mestami a 20 000 ľudí muselo opustiť svoje domovy, trhy a farmy. Takéto straty môžu stáť milióny až miliardy v závislosti od veľkosti a trvania a majú vážny vplyv na potravinovú bezpečnosť. FAO vytvorila medzinárodný tím, oddelenie pre rastlinnú výrobu a ochranu, ktorý sa snaží "znížiť závislosť od pesticídov" a "dokázať, že používanie pesticídov sa často dá výrazne znížiť bez toho, aby to ovplyvnilo výnosy alebo zisky poľnohospodárov" v týchto a ďalších ťažko postihnutých oblastiach.

</doc>
<doc id="711059" url="https://sk.wikipedia.org/wiki?curid=711059" title="Pisco sour">
Pisco sour

Pisco sour je alkoholický koktail peruánskeho pôvodu, ktorý je tradičnou súčasťou peruánskej a čílskej kuchyne. Názov nápoja pochádza z "pisca", ktoré je jeho základným likérom, a koktailového výrazu "sour", o kyslej citrusovej šťave a sladidlách. V peruánskom pisco sour sa ako základný likér používa peruánske "pisco" a pridáva sa čerstvo vylisovaná limetková šťava, jednoduchý sirup, ľad, vaječný bielok a Angostura bitters. Čilská verzia je podobná, ale používa čilské "pisco" a limetku Pica a vylučuje horké nápoje a vaječný bielok. Medzi ďalšie varianty koktailu patria tie, ktoré sú vytvorené z ovocia, ako je ananás, alebo rastlín, ako sú listy koky.
Hoci príprava miešaných nápojov na báze pisca možno siaha až do roku 1700, historici a odborníci na nápoje sa zhodujú, že koktail v dnešnej podobe vynašiel začiatkom 20. rokov 20. storočia v Lime, hlavnom meste Peru, americký barman Victor Vaughen Morris. Morris odišiel zo Spojených štátov v roku 1903 pracovať do Cerro de Pasco, mesta v strednom Peru. V roku 1916 otvoril v Lime Morrisov bar a jeho salón sa rýchlo stal obľúbeným miestom pre peruánsku vyššiu vrstvu a anglicky hovoriacich cudzincov. Najstaršie známe zmienky o pisco sour sa nachádzajú v novinových a časopiseckých inzerátoch zo začiatku 20. rokov 20. storočia, ktoré boli uverejnené v Peru a Čile a ktoré sa týkali Morrisa a jeho baru. Pisco sour prešiel niekoľkými zmenami, až kým Mario Bruiget, peruánsky barman pracujúci v Morrisovom bare, nevytvoril v druhej polovici 20. rokov 20. storočia moderný peruánsky recept na koktail pridaním Angostury bitters a vaječných bielkov do zmesi.
Znalci koktailov považujú pisco sour za juhoamerickú klasiku. Čile aj Peru si nárokujú pisco sour ako svoj národný nápoj a obe krajiny si nárokujú vlastníctvo základného nápoja kokteilu - pisca; preto sa pisco sour stal významnou a často diskutovanou témou latinskoamerickej populárnej kultúry. Médiá a známe osobnosti, ktoré sa vyjadrujú k tomuto sporu, často uprednostňujú jednu verziu kokteilu pred druhou, niekedy len preto, aby vyvolali kontroverziu. Niektorí výrobcovia piska poznamenali, že tento spor pomáha podporovať záujem o tento nápoj. Dva druhy pisca a dva varianty štýlu prípravy pisco sour sa líšia výrobou aj chuťou. V Peru sa každoročne oslavuje na počesť tohto kokteilu prvú februárovú sobotu.
Názov.
Termín "sour" sa vzťahuje na miešané nápoje obsahujúce základný alkohol, citrónovú alebo limetkovú šťavu a sladidlo. Pisco označuje základný likér používaný v kokteile. Toto slovo sa používa na alkoholický nápoj, ktorý pochádza z peruánskeho prístavu Pisco. V knihe Latinská Amerika a Karibik historik Olwyn Blouet a politický geograf Brian Blouet opisujú rozvoj vinohradov v ranom koloniálnom Peru a to, ako sa v druhej polovici 16. storočia vytvoril trh s týmto nápojom vďaka dopytu rastúcich baníckych osád v Andách. Následný dopyt po silnejšom nápoji spôsobil, že Pisco a neďaleké mesto Ica založili liehovary "na výrobu vína na brandy" a produkt dostal názov prístavu, odkiaľ sa destiloval a vyvážal.
História.
Pozadie.
Prvá vinná réva sa do Peru dostala krátko po jeho dobytí Španielskom v 16. storočí. Španielski kronikári z tohto obdobia zaznamenali, že prvé vinárstvo v Južnej Amerike sa vyrábalo v "haciende" Marcahuasi v Cuzcu. Najväčšie a najvýznamnejšie vinice 16. a 17. storočia v Amerike boli založené v údolí Ica na juhu stredného Peru. V 40. rokoch 16. storočia Bartolomé de Terrazas a Francisco de Carabantes vysadili vinice v Peru. Carabantes tiež založil vinice v Ica, kde Španieli z Andalúzie a Extremadury priviezli vinič do Čile.
Už v 16. storočí začali španielski osadníci v Čile a Peru vyrábať aguardiente destilované z kvaseného hrozna. Prinajmenšom od roku 1764 sa peruánske aguardiente nazývalo „pisco“ podľa prístavu lodnej dopravy; používanie názvu "pisco" pre aguardiente sa potom rozšírilo do Čile. Právo vyrábať a predávať pisco, ktoré sa stále vyrába v Peru a Čile, je predmetom pokračujúcich sporov medzi oboma krajinami.
Podľa historika Luciana Revoreda príprava piska s limetkou siaha až do 18. storočia. Svoje tvrdenie opiera o zdroj nájdený v časopise "Mercurio Peruano", ktorý podrobne opisuje zákaz aguardiente na limskom námestí "Plaza de toros de Acho", najstaršej býčej aréne v Amerike. V tom čase sa nápoj volal "Punche" (Punč) a predávali ho otroci. Revoredo ďalej tvrdí, že tento nápoj slúžil ako predchodca kalifornského punču pisco, ktorý vynašiel Duncan Nicol v bare Bank Exchange v San Franciscu v Kalifornii. Podľa novinového klipu z roku 1921 od "West Coast Leader", anglicky písaných novín z Peru, salón v red-light štvrti Barbary Coast v San Franciscu bol známy svojimi Pisco sours počas „starých čias pred Volsteadom “. Kulinársky expert Duggan McDonnell sa domnieva, že to pripisuje popularitu (nie pôvod) kokteilu pisco v San Franciscu, ktorý sa datuje ešte pred zemetrasením v roku 1906, ktoré zničilo pobrežie Barbary. Recept na punč na báze pisca, vrátane vaječných bielkov, našiel výskumník Nico Vera v peruánskej kuchárskej knihe Manual de Cocina a la Criolla z roku 1903; McDonnell sa preto domnieva, že "[j]e celkom možné, že "koktail", ktorý sa stal pisco sour ... sa pripravoval primeraný čas v Lime predtým, ako bol zaradený do kuchárskej knihy."
Pôvod.
Pisco sour pochádza z Limy v Peru. Vytvoril ho barman Victor Vaughen Morris, Američan z váženej mormónskej rodiny waleského pôvodu, ktorý sa v roku 1904 presťahoval do Peru, aby pracoval v železničnej spoločnosti v Cerro de Pasco. Američania emigrovali do rušného andského banského centra Cerro de Pasco, vtedy druhého najväčšieho mesta v Peru, za prácou v obchodných podnikoch, ktoré založil magnát Alfred W. McCune Morris, ktorý pracoval ako vedúci kvetinárstva v Salt Lake City, sa zapojil do McCuneovho projektu výstavby vtedy najvyššie položenej železnice na svete a uľahčil mestu vývoz drahých kovov. Počas osláv dokončenia železnice v júli 1904 Morris, poverený dohľadom nad oslavami, spomínal, že po tom, čo takmer 5 000 amerických a peruánskych účastníkov (vrátane miestnych celebrít a hodnostárov) vypilo všetku dostupnú whisky, najprv namiešal pisco do koktailového nápoja.
V roku 1915 sa Morris presťahoval do peruánskeho hlavného mesta Lima so svojou peruánskou manželkou a tromi deťmi. O rok neskôr otvoril saloon - Morrisov bar - ktorý si obľúbila peruánska vyššia trieda aj anglicky hovoriaci cudzinci. Morris, ktorý často experimentoval s novými nápojmi, vyvinul pisco sour ako variant whisky sour. Čílsky historik Gonzalo Vial Correa tiež pripisuje vynález pisco sour Gringovi Morrisovi z peruánskeho baru Morris, ale s tým malým rozdielom, že ho pomenoval William Morris.
Určité nezrovnalosti existujú v presnom dátume, kedy Morris vytvoril populárny koktail. Mixológ Dale DeGroff tvrdí, že nápoj bol vynájdený v roku 1915, ale iné zdroje tvrdia, že sa tak stalo v 20. rokoch 20. storočia. Čílske internetové noviny "El Mercurio Online" konkrétne tvrdia, že historici pripisujú rok 1922 ako rok vynálezu tohto nápoja, a dodávajú, že "jedného večera Morris prekvapil svojich priateľov novým nápojom, ktorý nazval pisco sour, receptúrou, ktorá mieša peruánske pisco s americkým sour" ("v španielčine: "Morris sorprendió a sus amigos con una nueva bebida a la que llamó pisco sour, una fórmula que funde lo peruano del pisco con el 'sour' estadounidense. "").
Pôvodný recept na pisco sour bol jednoduchý koktail. Podľa peruánskeho výskumníka Guillerma Toro-Lira "sa predpokladá, že išlo o surovú zmes pisca s limetkovou šťavou a cukrom, ako to bolo v tých časoch pri whisky sour." Ako sa receptúra koktailu ďalej vyvíjala, z registračnej knihy baru vyplýva, že zákazníci sa vyjadrovali k neustále sa zlepšujúcej chuti nápoja. Modernú peruánsku verziu receptu vyvinul Mario Bruiget, Peruánec z Chincha Alta, ktorý pracoval pod vedením Morrisa od 16. júla 1924. Do Bruigetovho receptu pridal Angostura bitters a vaječné bielky. Novinárka Erica Duecy píše, že Bruigetova inovácia dodala kokteilu "hodvábnu textúru a penovú hlavu".
Morris použil reklamy na propagáciu svojho baru a vynálezu. Najstaršia známa zmienka o pisco sour sa objavila vo vydaní peruánskeho časopisu "Hogar" zo septembra 1920. Ďalšia stará reklama sa objavila vo vydaní peruánskeho časopisu "Mundial" z 22. apríla 1921. V časopise je kyslé pisco nielen opísané ako biely nápoj, ale jeho vynález sa pripisuje „pánovi Morrisovi“. Neskôr, v roku 1924, s pomocou Morrisovho priateľa Nelsona Rounsevella, bar inzeroval svoje umiestnenie a vynález vo Valparaíso v Čile. Reklama bola uverejnená v novinách South Pacific Mail, ktoré vlastnil Rounsevell. V roku 1927 sa Morris' Bar stal známym vďaka svojim koktailom, najmä kyslému pisco. Brad Thomas Parsons píše, že „registrácia v bare Morris bola naplnená veľkou chválou od návštevníkov, ktorí šaleli o značkovom nápoji.“
Medzi významných účastníkov Morrisovho baru patrili spisovatelia Abraham Valdelomar a José María Eguren, dobrodruhovia Richard Halliburton a Dean Ivan Lamb, antropológ Alfred Kroeber a podnikatelia Elmer Faucett a José Lindley. Vo svojich memoároch Lamb spomína na svoju skúsenosť s pisco sour v Morrisovom bare a poznamenáva, že "chutil ako príjemný nealkoholický nápoj" a že sa cítil dezorientovaný po vypití druhého nápoja napriek prísnej námietke barmana, že "jeden zvyčajne stačí".
Konkurencia okolitých barov a zhoršujúci sa zdravotný stav Victora Morrisa časom viedli k úpadku a pádu jeho podniku. Vzhľadom na svoju zhoršujúcu sa kondíciu preniesol Morris väčšinu barmanských prác na svojich zamestnancov. K problémom sa pridali aj neďalekí konkurenti, ako napríklad hotel Bolívar a hotel Lima Country Club, v ktorých sa nachádzali bary, ktoré Morrisovmu baru odoberali klientelu. Toro-Lira navyše zistil, že Morris obvinil štyroch svojich bývalých barmanov z krádeže duševného vlastníctva po tom, ako odišli pracovať do jedného z týchto konkurenčných podnikov. V roku 1929 Morris vyhlásil dobrovoľný bankrot a zatvoril svoj salón. O niekoľko mesiacov neskôr, 11. júna, Victor Vaughen Morris zomrel na cirhózu.
Historik Luis Alberto Sánchez píše, že po tom, čo Morris zavrel svoj bar, niektorí z jeho barmanov odišli pracovať do iných miest. Bruiget začal pracovať ako barman v neďalekom Grand Hoteli Maury, kde naďalej podával svoj recept na pisco sour. Jeho úspech s týmto nápojom viedol k tomu, že miestna limetková ústna tradícia spája hotel Maury ako pôvodný domov pisco sour. Sánchez, ktorý v mladosti tiež navštevoval Morrisov bar, vo svojich spomienkach píše, že dvaja z Morrisových učňov, Leonidas Cisneros Arteta a Augusto Rodríguez, si otvorili vlastné bary.
Keďže iní bývalí učni Morrisa našli prácu inde, rozšírili aj recept na kyslé pisco. Prinajmenšom od roku 1927 sa v Čile začali predávať pisco sours, najmä v Club de la Unión, džentlmenskom klube vysokej triedy v centre Santiaga. Počas tridsiatych rokov 20. storočia sa nápoj dostal do Kalifornie a dostal sa do barov až na sever až do mesta San Francisco. Reštaurátor Victor Jules Bergeron, Jr., si pamätá, ako v roku 1934 podával pisco sours v pôvodnom tiki bare Trader Vic's v Oaklande cestovateľovi, ktorý čítal o kokteile v časopise "Life". Minimálne koncom šesťdesiatych rokov si koktail našiel cestu aj do New Yorku.
Beatriz Jiménez, novinárka zo španielskych novín "El Mundo", uvádza, že v Peru si luxusné hotely v Lime v 40. rokoch 20. storočia osvojili pisco sour ako svoje vlastné. V 40. a 50. rokoch 20. storočia prilákala do Peru pozornosť zahraničia ropná bonanza. Vo svojom sprievodcovi z roku 1943, ktorý propagoval "medziamerické porozumenie" počas druhej svetovej vojny, objaviteľ Earl Parker Hanson píše, že cudzinci žijúci v Peru si obľúbili pisco a "slávne pisco sour". Medzi zahraničnými návštevníkmi Limy boli renomovaní hollywoodski herci, ktorým učarovalo pisco sour. Jiménez spomínal na ústne tradície, podľa ktorých opitú Avu Gardnerovú musel John Wayne odniesť po tom, čo vypila príliš veľa pisco sours. Ernest Hemingway a Orson Welles boli údajne veľkými fanúšikmi tohto nápoja, ktorý označovali ako "ten peruánsky nápoj". Herec Ray Milland vo svojej autobiografii spomína na pitie koktailu vo vládnom paláci v Lime počas Bustamanteho prezidentovania v 40. rokoch 20. storočia, keď ho najprv považoval za "najzaujímavejší nápoj" a potom, po prednesení "brilantného prejavu", ktorého úspech čiastočne pripísal koktailu, ho očarujúco nazval "krásnym pisco sour".
V roku 1969 Sánchez napísal, že v hoteli Maury sa stále podávalo „autentické“ Pisco sour z Morris' Bar. Spoločnosť Pan American World Airways zaradila pisco sour do sekcie tipov na pitie vo svojom sprievodcovi Encyclopedia of Travel z roku 1978 a varoval cestovateľov do Peru, že "pisco sour vyzerá nevinne, ale je silný". Bolívijský novinár Ted Córdova Claure v roku 1984 napísal, že hotel Bolívar je pomníkom dekadencie peruánskej oligarchie (v španielčine: "Este hotel es un monumento a la decadencia de la oligarquía peruana."). Uviedol, že ide o tradičný domov pisco sour, a odporučil ho ako jeden z najlepších hotelov v Lime. V súčasnosti hotel Bolivar naďalej ponúka tento koktail vo svojom bare "El Bolivarcito", zatiaľ čo hotel Country Club Lima ponúka tento nápoj vo svojom salóne "English Bar".
Príprava a varianty.
Pisco sour sa pripravuje tromi rôznymi spôsobmi. Koktail peruánske pisco sour sa pripravuje zmiešaním peruánskeho pisca so šťavou z limetky Key, jednoduchým sirupom, vaječným bielkom, Angostura bitters (na ozdobu) a kockami ľadu. Čílsky kyslý koktail Pisco sa vyrába zmiešaním čílskeho Pisco so šťavou z limón de Pica, práškovým cukrom a kockami ľadu. Daniel Joelson, spisovateľ a kritik, tvrdí, že hlavný rozdiel medzi oboma verziami pisco sour "spočíva v tom, že Peruánci zvyčajne pridávajú vaječné bielky, zatiaľ čo Čilania nie". Verzia od Medzinárodnej barmanskej asociácie, ktorá uvádza pisco sour medzi svojimi "nápojmi novej éry", je podobná peruánskej verzii, ale s tým rozdielom, že namiesto limetkovej šťavy používa citrónovú šťavu a nerozlišuje medzi dvoma rôznymi druhmi pisca.
V kokteiloch sa používa značne odlišné pisco. Podľa odborníka na jedlo a víno Marka Spivaka je rozdiel v spôsobe výroby oboch nápojov: zatiaľ čo "čilské pisco sa vyrába masovo", peruánska verzia "sa vyrába v malých sériách". Historik koktailov Andrew Bohrer sa pri porovnávaní zameriava na chuť a tvrdí, že "v Peru sa pisco vyrába v kotlíkovom destilačnom prístroji, destiluje sa na skúšobný destilát a nestarne; je veľmi podobné grappe. V Čile sa pisco vyrába v kolónke a dozrieva v dreve; je podobné veľmi ľahkému koňaku." Čílsky enológ Patricio Tapia dodáva, že zatiaľ čo čílski výrobcovia pisca zvyčajne miešajú odrody viniča, peruánski výrobcovia majú špecifické druhy pisca, ktoré využívajú aromatické vlastnosti viniča, ako napríklad Yellow Muscat a Italia. Tapia dospel k záveru, že to je dôvod, prečo peruánske fľaše pisca označujú ročník a čílske verzie nie.
V Peru, Bolívii a Čile existujú rôzne varianty pisco sour. V Peru existujú úpravy koktailu s použitím ovocia, ako je "maracuya" (všeobecne známa ako marakuja), "aguaymanto" a jablká, alebo tradičných prísad, ako je list koky. V limskom hoteli Bolivar sa podáva väčšia verzia kokteilu s názvom pisco sour catedral, ktorý bol vymyslený pre uponáhľaných hostí prichádzajúcich z neďalekej katolíckej katedrály. V Čile sa pripravuje ají Sour (s pikantným zeleným čili), mango Sour (s mangovou šťavou) a sour de campo (so zázvorom a medom). V Bolívii je variant Yunqueño (z oblasti Yungas), v ktorom sa limetka nahrádza pomarančovou šťavou.
Koktaily podobné kyslému pisco existujú v Čile a Peru. Čilská piscola sa vyrába zmiešaním pisco s kolou. Koktail Algarrobina, obľúbený v severnom Peru, sa vyrába z piska, kondenzovaného mlieka a šťavy z peruánskeho stromu "algarroba". Medzi ďalšie peruánske koktaily na báze pisco "patria chilcano" (vyrobené z pisco a zázvorového piva ) a "capitán" (vyrobené z pisco a vermútu). Ďalším podobným kokteilom zo Spojených štátov je kalifornský pisco punč, pôvodne pripravovaný z peruánskeho pisca, ananásu a citróna.
Popularita.
Duggan McDonnell opisuje pisco sour ako "najelegantnejší koktail Latinskej Ameriky, spenený, vyvážený, jasný a zároveň bohatý" a dodáva, že "barmani v celej severnej Kalifornii potvrdia, že už pretrepali veľa pisco sour. Je to koktail z vaječného bielka, ktorý si väčšina z nich absolútne obľúbila." Austrálska novinárka Kate Schneiderová píše, že pisco sour "sa stalo takým slávnym, že sa každý rok v prvú februárovú sobotu oslavuje Medzinárodný deň pisco sour a na Facebooku má viac ako 600 000 lajkov". Podľa čílskeho podnikateľa Rolanda Hinrichsa Oyarceho, majiteľa reštaurácie s barom v Španielsku, "pisco sour je veľmi medzinárodné, rovnako ako cebiche, a preto nie sú príliš neznáme" (španielsky: "El pisco sour es bastante internacional, al igual que el cebiche, por lo tanto no son tan desconocidos"). V roku 2003 Peru vytvorilo „ "Día Nacional del Pisco Sour" “ (Národný deň Pisco Sour), oficiálny vládny sviatok, ktorý sa oslavuje prvú februárovú sobotu. Počas stretnutia ekonomických lídrov APEC v roku 2008 Peru propagovalo svoj pisco sour, ktorý sa stretol so širokým ohlasom. Tento koktail bol údajne preferovaným nápojom účastníkov, väčšinou vedúcich predstaviteľov, podnikateľov a delegátov.
Spor o pôvode.
Victor Vaughen Morris je väčšinou historikov považovaný za vynálezcu kyslého kokteilu pisco. Tradičný príbeh o pôvode kokteilu však komplikujú zistenia, ktoré naznačujú opak. Na základe receptu z peruánskej kuchárskej knihy Manual de Cocina a la Criolla z roku 1903 sa výskumník Nico Vera domnieva, že "pôvod Pisco Sour môže byť tradičný kreolský koktail pripravovaný v Lime pred viac ako 100 rokmi". Na základe výstrižku z novinového článku West Coast Leader z roku 1921 McDonnell považuje za možné, že pisco sour skutočne vznikol v San Franciscu, keďže v tomto období mesto zažívalo "rozmach koktailovej kreativity", koktail whiskey sour "bol hojný a všadeprítomný" a "skutočnosť, že pisco bolo v meste vyhlásené za výnimočný alkohol".
Na Morrisovu obranu sa novinár Rick Vecchio domnieva, že "aj keby existovalo niečo veľmi podobné a predošlé" Morrisovmu kokteilu pisco, nemalo by sa pochybovať o tom, že "bol prvý, kto podával, propagoval a zdokonaľoval to, čo je dnes známe ako Pisco Sour". McDonnell sa tiež domnieva, že bez ohľadu na jeho presný pôvod, pisco sour „patrí do Peru“.Podľa kultúrneho publicistu Saxona Bairda stojí Morrisova busta v limskej štvrti Santiago de Surco "ako svedectvo Morrisovho prínosu pre modernú peruánsku kultúru a krajinu, ktorú viac ako polovicu života nazýval svojím domovom".
Napriek tomu medzi Čile a Peru pretrváva spor o pôvode pisco sour. V Čile sa v 80. rokoch minulého storočia rozvinul miestny príbeh, ktorý pripisuje vynález pisco sour Elliotovi Stubbovi, anglickému stewardovi z plachetnice "Sunshine" . Čílsky folklorista a historik Oreste Plath prispel k šíreniu legendy tým, že napísal, že podľa peruánskych novín "El Comercio de Iquique" v roku 1872 Stubb po získaní povolenia na vylodenie otvoril bar vo vtedajšom peruánskom prístave Iquique a vynašiel pisco sour pri experimentovaní s nápojmi. Napriek tomu výskumník Toro-Lira tvrdí, že tento príbeh bol vyvrátený po tom, čo sa zistilo ", že El Comercio de Iquique" v skutočnosti odkazoval na vynález kyslej whisky. Príbeh Elliota Stubba a jeho údajného vynálezu kyslej whisky v Iquique sa nachádza aj v publikácii Univerzity v Cuyo v Argentíne z roku 1962. Elliot Stubb v úryvku z príbehu novín uvádza: „Odteraz ... toto bude môj bojový nápoj, môj obľúbený nápoj a bude sa volať Whisky Sour“ (v španielčine: „ "En adelante dijo Elliot — éste será mi trago de batalla, — mi trago favorito —, y se llamará Whisky Kyslé.""
Niektorí výrobcovia piska sa vyjadrili, že prebiehajúci spor medzi Čile a Peru pomáha podporovať záujem o tento likér a spor o jeho zemepisné označenie.
Americký slávny šéfkuchár Anthony Bourdain upozornil na tento koktail, keď v jednej z epizód svojho programu "No Reservations" na Travel Channel pil pisco sour v čílskom meste Valparaíso a povedal: "Je to dobré, ale... nabudúce si dám pivo." Rozhlasová stanica Radio Programas del Perú uviedla, že Jorge López Sotomayor, čílsky producent epizódy a Bourdainov partner na cestách v Čile, povedal, že Bourdainovi sa pisco sour, ktoré pil vo Valparaíso, zdalo nudné a nestálo za námahu (v španielčine: ""A mí me dijo que el pisco sour lo encontró aburrido y que no valía la pena"."). Lopez dodal, že Bourdain nedávno pricestoval z Peru, kde vypil niekoľko nápojov pisco sour, ktoré podľa neho chutili lepšie ako čílska verzia.
V roku 2010 mexický spevák a skladateľ Aleks Syntek na Twitteri vtipne napísal, že pisco sour je čilské, a po kritických reakciách na svoje tvrdenie sa ospravedlnil a uviedol, že len žartoval. Mexický televízny moderátor a komik Adal Ramones tiež žartoval o pisco sour, o špionážnom škandále Čile-Peru z roku 2009, 17. novembra 2009. Ramones, fanúšik peruánskeho Pisca, sa na otázku o špionáži spýtal, čo Čilania v Peru špehujú, a naznačil, že by to mohlo byť to, ako sa robí pisco sour (v španielčine: "¿Qué quieren espiar los chilenos? ¿Cómo hacer pisco sour?") V roku 2017 britský hudobník Ed Sheeran v rozhovore pre čilskú rozhlasovú stanicu povedal, že pisco sour je "úplne čilské", a vyjadril sa, že dáva prednosť peruánskemu pisco sour.

</doc>
<doc id="711061" url="https://sk.wikipedia.org/wiki?curid=711061" title="N'-Formylkynurenín">
N'-Formylkynurenín



</doc>
<doc id="711062" url="https://sk.wikipedia.org/wiki?curid=711062" title="Jon Cooper">
Jon Cooper

Jonathan D. Cooper (* 23. august 1967, Prince George, Britská Kolumbia, Kanada) je kanadsko-americký právnik a hokejový tréner, od roku 2013 hlavný kouč tímu NHL Tampa Bay Lightning. Cooper je dvojnásobný víťaz Stanleyho poháru, ktorý získal v rokoch 2020 a 2021. V súčasnosti je najdlhšie slúžiacim hlavným trénerom v NHL.
Osobný život.
Narodil sa v kanadskom meste Prince George do rodiny kanadského otca a americkej matky, a preto má dvojité občianstvo. V detstve sa venoval hokeju a lakrosu, ale s obomi športmi skončil počas bakalárskych štúdii na vysokej škole. Po nadobudnutí právnického vzdelania pracoval niekoľko rokov ako verejný obhajca a k trénovaniu hokejového tímu sa dostal celkom náhodou. Sudca v okrsku, kde Cooper pracoval, mal syna v stredoškolskom hokejovom tíme, ktorý hľadal nového hlavného trénera. Muž zákona si spomenul, že jeden z mladých obhajcov sa športu kedysi venoval, a napokon prehovoril Coopera, aby sa o pozíciu uchádzal.
Trénerská kariéra.
Cooper sa trénovaniu začal venovať v roku 1999, kedy nastúpil na lavičku spomínaného stredoškolského tímu, za ktorý nastupoval syn sudcu Brennana. V jedinej sezóne, ktorú strávil v mužstve, doviedol mančaft k prvému titulu po 25 rokoch. O Coopera sa v hokejovom svete okamžite strhol záujem a v roku 2001 prijal pracovnú ponuku v lige NAHL, ktorá patrí medzi najprestížnejšie juniorské hokejové ligy v Spojených štátoch. V lige odkoučoval päť sezón v dvoch rôznych tímoch a zažil veľmi úspešné obdobie, najskôr začínal na poste asistenta, ale neskôr sa stal prvým trénerom a svojich zverencov doviedol k ligovému titulu, ako aj k prvenstvu na celoštátnych majstrovstvách. Získal aj ocenenie pre najlepšieho trénera roka.
V roku 2008 sa presunul do ligy USHL, ešte o niečo prestížnejšej juniorskej súťaže a pokračoval v zbieraní úspechov. Jeho mužstvo vyhralo titul a Cooper aj v tejto lige vyhral ocenenie pre najlepšieho trénera.
Tampa Bay Lightning (2010 – súčasnosť).
Tréner v AHL (2010 – 2013).
V roku 2010 zamestnal Coopera tím Tampa Bay Lightning. Pre kouča to bol prvý kontakt so svetom profesionálneho hokeja. Nastúpil na pozíciu hlavného trénera v Norfolku Admirals, rezervného tímu pôsobiaceho v AHL. V sezóne 2011-12 získal s tímom Calderov pohár pre víťaza ligy a zarovno s titulom mu udelili ocenenie pre najlepšieho lodivoda súťaže. V majstrovskom ročníku navyše pomohol tímu vytvoriť rekord, keď Norfolk vyhral 28 zápasov v rade, a tento zápis je platný naprieč všetkými profesionálnymi športovými ligami v Severnej Amerike.
V priebehu sezóny 2012-13 jeho mužstvo smerovalo za obhajobou ligového titulu, ale ročník v mužstve nedokončil. V marci 2013, keď tímu patrilo prvé miesto v tabuľke, Coopera povýšili do NHL.
Hlavný tréner Tampy Bay Lightning (2013 – súčasnosť).
Tampa Bay Lightning menovala Jona Coopera hlavným trénerom po odvolaní predchádzajúceho lodivoda Guya Bouchera, ktorý v mužstve skončil pre neuspokojivé výsledky.
Cooper v sezóne 2013-14, svojej prvej kompletnej na lavičke Tampy, vrátil klub do vyraďovacej časti po trojročnej absencií, a pomohol pretransformovať celok z Floridy, ktorý bol dovtedy iba občasným účastníkom play-off, na pravidelného ašpiranta na Stanley cup. Za jedenásť rokov, ktoré Cooper strávil v pozícii hlavného trénera, Tampa chýbala v play-off jediný raz, a za toto obdobie sa vyprofilovala na jeden z najúspešnejších celkov v lige. Celkovo štyrikrát si „Blesky“ zahrali vo finále (2015, 2020, 2021, 2022), z toho dvakrát klub vyhral Stanley cup a v roku 2019 klub získal Prezidentovu trofej, ktorá sa udeľuje najlepšiemu tímu v základnej časti.
Žiaden iný tréner nezaznamenal toľko víťazstiev na lavičke Tampy Bay Lightning, ako Cooper, ktorý drží ligový rekord, keď na métu 400 výhier v lige mu stačilo 659 zápasov.
Reprezentácia.
Na medzinárodnom fóre sa Cooper prvý raz predstavil na Svetovom pohári v roku 2016, kde zastával úlohu asistenta trénera vo výbere Severnej Ameriky do 23 rokov. Z pozície hlavného trénera viedol Kanadu na majstrovstvách sveta v roku 2017.
V roku 2022 mal viesť kanadský tím na zimných olympijských hrách, ale pre pandémiu Covid-19 sa účasť zamestnancov NHL odoprela.

</doc>
<doc id="711063" url="https://sk.wikipedia.org/wiki?curid=711063" title="Vláda Rakúskej republiky od 7. januára 2020 do 11. októbra 2021">
Vláda Rakúskej republiky od 7. januára 2020 do 11. októbra 2021

Vláda Rakúskej republiky od 7. januára 2020 do 11. októbra 2021, resp. Druhá vláda Sebastiana Kurza ( alebo skrátene "Kurz II") bola 33. vláda Rakúska. So Sebastianom Kurzom ako kancelárom a Wernerom Koglerom ako vicekancelárom bola vymenovaná prezidentom Alexanderom Van der Bellenom 7. januára 2020. Oficiálne bola rozpustená 11. októbra 2021 a jej nástupcom sa stala vláda Alexandra Schallenberga.
Táto vláda predstavuje mnohé prvenstvá. Na čele s bývalým kancelárom, ktorý bol zosadený v parlamentnom vyslovení nedôvery a vrátil sa víťazstvom v parlamentných voľbách v roku 2019, predstavuje spojenectvo stredopravej Rakúskej ľudovej strany (ÖVP) so stredoľavými Zelenými ako koaličným partnerom vo vláde; do júna 2020 to bola jediná takáto koalícia v Európe. Väčsina členov vlády boli ženy. Sám kancelár Kurz bol už po druhýkrát najmladším členom vlastnej vlády a najmladším šéfom exekutívy ktoréhokoľvek z členských štátov Európskej únie.
Druhá Kurzova vláda nahradila Bierleinovu vládu, nestranícky úradnícky kabinet, vymenovaný 3. júna 2019, aby spravoval Rakúsko po páde prvej Kurzovej vlády v dôsledku aféry na Ibize zahŕňajúcej jej koaličného partnera, krajne pravicovú Slobodnú stranu Rakúska (FPÖ). Po ukončení koalície Kurzovej strany ÖVP s FPÖ nasledovalo vyslovenie nedôvery parlamentu a predčasné voľby, v ktorých voličská podpora FPÖ prudko klesla a podpora Zelených vyskočila na takmer 14 %, čo je historicky najvyššia úroveň. Ako víťazná strana vzišla ÖVP s 37% hlasov. Voľby síce vyhrala ÖVP, no nezískala parlamentnú väčšinu v Národnej rade, a preto musela hľadať koaličného partnera.
História.
Demografia.
Druhá Kurzova vláda bola prvou vládou v rakúskej histórii, v ktorej ženy tvorili väčšinu; bola aj v priemere najmladšia. Sebastian Kurz vo veku 33 rokov opäť získal titul najmladšieho šéfa vlády v Európe. Mladosť vlády odzrkadľuje aj mladšia voličská základňa, Rakúsko znížilo volebný vek na 16 rokov, čo je najnižší vek v Európe.
Druhá vláda Sebastiana Kurza zahŕňala jednu členku kabinetu, ktorá nie je rodená Rakúšanka, ale v detstve prišla do krajiny ako utečenkyňa, čo je prvok osobného životopisu, ktorý zdieľa s prezidentom Alexandrom Van der Bellenom.
Neočakávaná koalícia.
Sebastian Kurz, predseda Ľudovej strany, dosiahol koncom roka 2019 dohodu o koalícii so stredoľavými Zelenými, čím sa po druhýkrát stal rakúskym kancelárom, s Wernerom Koglerom, lídrom Zelených, ako vicekancelárom. Pre Zelených to znamenalo prielom, pretože po prvýkrát boli zastúpení vo výkonnej zložke vlády na národnej úrovni. Zelení sa predtým neúspešne zúčastňovali koaličných rokovaní na celoštátnej úrovni a pôsobili ako koaliční partneri vo viacerých vládach štátov.
Nevídaná forma politického partnerstva umožnila ÖVP, aby si zachovala svoj konzervatívny názor v oblasti imigrácie, ale zároveň postavila Rakúsko do čela boja proti klimatickým zmenám, pričom toto portfólio má na starosti minister od Zelených. Zeleným tiež umožnila spustiť akčný plán dosiahnuť uhlíkovú neutralitu rýchlejšie, ako zvyšok EÚ. Kurz a Kogler sa líšia nielen vekom, ale aj štýlom a spôsobom prejavu. Napriek zvláštnej povahe tejto kombinácie si vytvorili dobrý pracovný vzťah. Na rozdiel od Kurza musel Kogler na vstup do koaličnej vlády získať súhlas rady svojej strany za podmienok uvedených vo formálnej koaličnej dohode, ktorú obaja lídri strán uzavreli a oznámili na Nový rok. Požadovala to charta Zelených, ktorá odráža oddanosť jej zakladateľov demokracii zdola, zatiaľ čo ÖVP je hierarchickejšia a dominujú jej zakladajúce organizácie v korporativistickej tradícii.
4. januára 2020 viac ako 93 percent delegátov zhromaždených na mimoriadnom kongrese Zelených zvolanom v Salzburgu podporilo dohodu uzavretú vyjednávacími tímami oboch strán a ich lídrami počas viac ako dvojmesačného vyjednávania, ktoré pokrývalo celé spektrum verejej politiky, a nie len environmentálne otázky. V diskusii na pôde parlamentu boli vyjadrené obavy z príliš veľkého počtu ústupkov pri dosiahnutí dohody o spoločnom vládnom programe, na ktorom sa zhodnú obe strany a ich príslušní voliči. Niektorí delegáti vyjadrili nesúhlas v oblasti občianskych slobôd a zaobchádzania so žiadateľmi o azyl a migrantmi. Vyjadrili poľutovanie nad tým, že sa Zelení podriaďujú základným humanitárnym princípom.
Ako uznanie vnútrostraníckych rozporov Kogler pri mnohých príležitostiach zdôraznil potrebu praktizovať politický realizmus. Prevzatie zodpovednosti za riadenie krajiny s ÖVP ponúklo Zeleným po prvý raz možnosť priamo sa podieľať na formovaní budúceho smerovania verejnej politiky. "Kedy ak nie teraz?" vyhlásil Kogler pod transparentom zdôrazňujúcim ducha a motto kongresu: „S odvahou čeliť budúcnosti“. Vyjadril nádej, že Rakúsko bude príkladom pre zvyšok Európy so zelenými a konzervatívnymi stranami spolupracujúcimi v národnom záujme, namiesto toho, aby zelené strany zostali len na okraji záujmu ako opozičná strana v parlamente. V samostatnom radovom hlasovaní Zelení schválili zoznam ministrov Zelených, ktorých už jednomyseľne určil rozšírený výkonný výbor strany, pričom iba jeden hlas bol proti a jeden sa zdržal hlasovania.
Zloženie vlády.
Vláda je zložená nasledovne:
Činy.
Podľa koaličných plánov Ľudovej strany a Zelených sa Rakúsko zameria na to, aby sa do roku 2040 stalo uhlíkovo neutrálnym, čo je o desaťročie skôr ako cieľ celej EÚ. Zároveň prisľúbili, že všetka elektrina bude do roku 2030 pochádzať z obnoviteľných zdrojov, ako aj vyššie výdavky na verejnú dopravu. Koaličná dohoda zahŕňa aj zákaz nosenia šatiek v školách pre dievčatá do 14 rokov, čo je predĺženie obmedzenia obliekania, ktoré platí do veku 10 rokov, ktoré zákonodarcovia schválili začiatkom roku 2020. Koaličná dohoda tiež oživuje plán „preventívneho zadržiavania“ potenciálne nebezpečných žiadateľov o azyl.

</doc>
<doc id="711064" url="https://sk.wikipedia.org/wiki?curid=711064" title="Druhá vláda Sebastiana Kurza">
Druhá vláda Sebastiana Kurza



</doc>
<doc id="711067" url="https://sk.wikipedia.org/wiki?curid=711067" title="Košiar (prítok Pastovníka)">
Košiar (prítok Pastovníka)

Košiar je potok v geomorfologickom celku Čergov v regióne Šariš v Prešovskom kraji v okrese Bardejov. Je ľavostranným prítokom vodného toku Pastovník v povodí Sekčova. Má dĺžku .
Prameň.
Pramení v vo vzdialenosti 220 m juhovýchodne od chaty Encián juhozápadne od Bukového vrchu s v geomorfologickom celku Čergov v lesnom extraviláne v južnom rohu územia obce Hertník v okrese Bardejov v Prešovskom kraji. 
Opis toku.
Od prameňa tečie juhovýchodovýchodným smerom cez lesný extravilán obce Hertník, pravým brehom obmýva úpätie lesa aj chrbta Stredný hrebeň, ľavým brehom obmýva úpätie lesného chrbta Košiar, v ústi do vodného toku Pastovník ako jeho ľavostranný prítok. Vodný tok Pastovník ďalej ústi do Sekčova. Pramení, preteká a ústi na území obce Hertník v okrese Bardejov v Prešovskom kraji. Nemá prítok.
Pôvod názvu.
Názov vodného toku má pôvod v názve lesa a chrbta "Košiar" v obci Hertník, na obvode ktorého potok tečie. Názov lesa a chrbta bol bez zmeny prenesený na pomenovanie potoka v podobe jednoslovného hydronyma "Košiar" ako súčasť početnej skupiny názvov v slovenskej toponymii, najmä hydronymii. Názov lesa "Košiar" bol motivovaný svojou lokalizáciou v teréne, v ktorom bola v čase pomenovacieho procesu "ohrada na zatváranie oviec na pasienku na nočný odpočinok a na dojenie". Hydronymum Košiar bolo štandardizované v roku 1992. V súčasnej slovenskej štandardizovanej hydronymii hydronymum Košiar je jedinečným názvom (marec 2024). 

</doc>
<doc id="711068" url="https://sk.wikipedia.org/wiki?curid=711068" title="Pichliač močiarny">
Pichliač močiarny

 
Pichliač močiarny () je vysoká dvojročná bylina z čeľade astrovité ("Asteraceae"). Jeho prirodzený areál sa rozprestiera od Európy po západnú Sibír.
Opis.
Pichliač močiarny je ostnitá dvojročná bylina s výhonkatým podzemkom, vysoká 50 až 200 cm.
Byľ je priama, tuhá, jednoduchá alebo chudobne rozkonárená, až po vrchol ostnato krídlatá.
Listy sú dlho zbiehavé, v obryse kopijovité. Dolné sú perovito zárezové, horné perovito laločnaté, laloky sú podlhovasté s tuhými, až do 10 mm dlhými ostňami. Čepele sú na líci tmavozelené, na rube bielo plstnaté.
Purpurové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, päťpočetné, s rôzne dlhými korunnými cípmi. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 8 až 12 mm mm, slúžiaci na rozširovanie semien vetrom. Semenník je spodný a plodom je nažka veľká 3 až 4 mm. Vajcovitý zákrov s priemerom do 10 mm je zložený z listeňov, s mäkkými, do 2 mm odstávajúcimi ostníkmi. Vonkajšie a prostredné sú vajcovito kopijovité a tupé. Malé úbory sú sediace alebo krátko stopkaté, usporiadané vo vrcholíkoch po dva až osem.
Rozšírenie.
Areál rozšírenia pichliača močiarneho sa rozprestiera od Európy po západnú Sibír. Zavlečený je v Kanade a Spojených Štátoch. Na Slovensku je na celom území hojný.
Ekológia.
Pichliač močiarny obsadzuje vhodné stanovištia od nížin až do horského stupňa. Hodne rastie pri močiaroch, na vlhkých lúkach, slatinách a na rašeliniskách. Vyhovujú mu vlhké až mokré, výživné, humózne i rašelinové, hlinitopiesočnaté pôdy. Kvitne od augusta do septembra (októbra). 

</doc>
<doc id="711069" url="https://sk.wikipedia.org/wiki?curid=711069" title="Cirsium palustre">
Cirsium palustre



</doc>
<doc id="711073" url="https://sk.wikipedia.org/wiki?curid=711073" title="Will Poulter">
Will Poulter

Will Poulter (vlastným menom "William Jack Poulter", * 28. január 1993, Londýn, Anglicko) je anglický herec, známy z filmov ako "Malý Rambo" (2008), "Narnia: Dobrodružstvá lode Ranný pútnik" (2010), "Divoký Bill" (2011), "My sme Millerovci" (2013), "Labyrint: Útek" (2014), " Dom hrôzy" (2018), "Slnovrat" (2019) a "Strážcovia galaxie 3" (2023).
Detstvo a mladosť.
Poulter sa narodil 28. januára 1993 v Londýne. Začal študovať drámu na Univerzite v Bristole v roku 2012 a po roku zanechal štúdium.
Kariéra.
Poulter započal svoju kariéru už ako detský herec. V roku 2007 účinkoval vo filme "Malý Rambo", ktorý mal premiéru v roku 2008. Za svoj herecký výkon, bol Poulter nominovaný na ocenenie BIFA. 
V roku 2010 stvárnil postavu Eustacea Scrubba vo filme "Narnia: Dobrodružstvá lode Ranný pútnik". O rok neskôr, si zahral v nezávislom britskom filme "Divoký Bill". 
V roku 2013 hral po boku Jennifer Aniston, Jasona Sudeikisa a Emmy Roberts, vo filme "My sme Millerovci". Za svoj herecký výkon, získal ocenenie BAFTA, v kategórii "Vychádzajúca hviezda". V roku 2014 si zahral po boku Toni Collette a Jacka Reynora v dráme "Glassland". O rok neskôr, si zahral jednu z vedľajších rolí vo filme "Revenant Zmŕtvychvstanie". 
Poulter bol pôvodne obsadený do role klauna Pennywise vo filmovej adaptácii románu "To" od Stephena Kinga. V júni 2016 však bolo oznámené, že Poultera nahradí Bill Skarsgård. 
V roku 2018 si zahral po boku Charlotte Rampling, Ruth Wilson a Domhnalla Gleesona vo filme "Dom hrôzy". 
V októbri 2021 bol Poulter obsadený do úlohy Adama Warlocka v tretej časti filmu "Strážcovia Galaxie". V rovnakom roku bol obsadený aj do miniseriálu "Why Didn't They Ask Evans?", ktorý režíroval Hugh Laurie. 

</doc>
<doc id="711074" url="https://sk.wikipedia.org/wiki?curid=711074" title="Nimecka škola v Kyjevi">
Nimecka škola v Kyjevi



</doc>
<doc id="711075" url="https://sk.wikipedia.org/wiki?curid=711075" title="FH-70">
FH-70

FH-70 je poľná húfnica kalibru vyvinutá vyvinutá v 70. rokoch 20. storočia v spolupráci Spojeného kráľovstva, Západného Nemecka a Talianska. Okrem týchto troch európskych krajín bola zavedená aj pozemnými silami Japonska, kde sa nakoniec húfnica aj licenčne vyrábala.
Vznik a vývoj.
V 60. rokoch 20. storočia začalo Nemecko a Spojené kráľovstvo hľadať náhradu za zastarané húfnice M114, ktorých konštrukcia pochádzala ešte z čias druhej svetovej vojny. V roku 1968 podpísali memorandum o porozumení, na základe ktorého spustili spoločný vývoj novej 155 mm húfnice. Tá mala nahradiť zastaranú britskú húfnicu kalibru 140 mm ako aj americkú húfnicu M114, ktorú v tej dobe prevádzkoval Bundeswehr. 
Na zbrani začali spoločne pracovať britský koncern VSEL, nemecký Rheinmetall, a v roku 1970 sa k nim pripojil aj taliansky OTO Melara. Na čele projektu stáli britskí špecialisti zbrojovky Vickers a úradu RARDE (Royal Armament Research and Development Establishment). Nemeckí technici viedli vývoj niektorých typov munície. 
V rokoch 1970 až 1973 prebehli skúšky prototypov, ktorých bolo celkovo zhotovených 19 kusov. Vývoj húfnice bol úspešne dokončený v roku 1976, a o dva roky neskôr bola spustená jej sériová výroba v troch zbrojovkách (Vickers, Rheinmetall a OTO Melara). Výrobu si rozdelili tak, že každá vyrábala rôzne súčasti tejto zbrane. Priamo pod menom FH-70 používala húfnicu talianska armáda, v Británii sa nazývala L121 a v nemeckom Bundeswehri FH 155-1. Prvé kusy začali vstupovať do služby v roku 1978.
Napriek tomu, že vývoj trval dvakrát dlhšie, ako sa pôvodne plánovalo, húfnica vstúpila do služby bez poriadneho otestovania. V dôsledku toho nebolo odhalených viacero problémov, ktoré sa prejavili až počas prevádzky. FH-70 sa v teréne ukázala byť náchylná na poruchy spôsobené kontamináciou prachom. Ďalším problémom bolo, že platforma, na ktorej bol kanón inštalovaný, nebola vhodná na ťahanie. Preto sa v roku 1987 začalo pracovať na odstránení týchto problémov a húfnice museli byť poslané naspäť do továrne. Aj napriek svojmu dlhému a problematickému vývoju bolo v rokoch 1977 až 1989 vyrobených 1007 kusov FH-70.
Popis.
FH-70 je delostrelecký systém, ktorého hmotnosť dosahuje až 9,6 tony. Bežne je ťahaný za päťtonovým nákladným vozidlom, ale vďaka unikátnej pomocnej jednotke je schopný aj samostatného pohybu (preto má okrem dvoch hlavných kolies aj dvojicu menších na koncoch ramien lafety). Pohonnou jednotkou je 1,8-litrový dieselový motor Volkswagen Model 127 s výkonom 55kW, ktorý umožňuje FH-70 dosiahnuť rýchlosť až /h. Palivová nádrž s objemom 55 litrov umožňuje húfnici prejsť autonómne vzdialenosť do . FH-70 je schopná zdolať 34% stúpanie a brodiť sa vo vode s hĺbkou do .
Húfnica má kaliber a jej hlaveň má dĺžku 39 kalibrov. Hlaveň má dvojitú deflektorovú úsťovú brzdu a poloautomatické uzamykacie zariadenie s klinovým uzáverom. Môže využívať všetky štandardné granáty NATO tohto kalibru. S bežným nábojom dokáže dostreliť do vzdialenosti , pri granáte s dnovým výtokom je to až . Štandardná trieštivá strela má hmotnosť a je v nej trhaviny. 
Súčasťou zbrane je tiež jednoduchý balistický počítač na nastavovanie odmeru a námeru (na húfniciach v armádach Nemecka a Talianska bol vybavený digitálnou zobrazovacou jednotkou). Húfnica má aj panoramatický ďalekohľad a menší zameriavací ďalekohľad pre priamu paľbu.
Delo štandardne obsluhuje osem vojakov, ale zvládnuť to môžu aj štyria, čím sa však zníži rýchlosť paľby. Tá je vysoká aj vďaka špeciálnemu zásobníku, kam sa pripravuje zásoba deviatich pohonných náplní. U FH-70 sa preto niekedy hovorí o tom, že funguje na princípe poloautomatického nabíjania s ľudskou obsluhou. Systém zahŕňa zásobník pre deväť kusov pohonných náplní a mechanický nabíjač. Trojčlenná obsluha zasúva samostatné projektily do nabíjacieho zariadenia a pohonné náplne do zásobníka, zatiaľ čo automatický mechanizmus sa potom stará o vlastné zasúvanie projektilov aj náplní do komory a po výstrele aj o vyhadzovanie použitých náplní von. Húfnica tak dokáže za prvých 15 sekúnd vypáliť tri rany a za prvú minútu šesť. Pri nepretržitej paľbe je rýchlosť streľby 2 rany za minútu. Životnosť hlavne je 2 500 rán, potom je nutné ju vymeniť.

</doc>
<doc id="711085" url="https://sk.wikipedia.org/wiki?curid=711085" title="William Ganz">
William Ganz

William Ganz (* 7. január 1919, Košice – † 10. november 2009, Los Angeles) bol americký kardiológ slovenského pôvodu, ktorý spoločne s Jeremy Swanom v roku 1970 vymyslel katéter pľúcnej artérie, často označovaný ako "Swan-Ganzov katéter". Katéter sa používa na monitorovanie srdcových podmienok, najmä na jednotkách intenzívnej starostlivosti. Ganz bol tiež jedným z prvých kardiológov, ktorí používali enzýmy na otvorenie upchatých tepien, ktoré môžu viesť k infarktom.
Životopis.
Ganz sa narodil v Košiciach v roku 1919. V roku 1938 sa zapísal na Karlovu univerzitu v Prahe. Škola bola dočasne zatvorená v roku 1940 po začiatku okupácie Česko-Slovenska Nacistickým Nemeckom. Ganz, ktorý bol žid, bol počas druhej svetovej vojny poslaný do nacistického pracovného tábora v Maďarsku. V roku 1944 bolo naplánované jeho odvedenie do tábora Auschwitz-Birkenau, podarilo sa mu ale utiecť a ukrýval sa. Po druhej svetovej vojne absolvoval Ganz Karlovu univerzitu v roku 1947 a stal najlepším absolventom svojej triedy.
Ganz pracoval v Česko-Slovensku, ktoré bola v tom čase pod komunistickou vládou. V roku 1966 mal Ganz dovolené vziať si svoju manželku Magdu a ich dvoch synov na dovolenku do Talianska. Namiesto toho odišla rodina do Rakúska do Viedne, kde požiadali o vízum do Spojených štátov. V Los Angeles mal príbuzných, čo umožnilo jeho rodine rýchle presťahovanie do Spojených štátov. Ganz získal pozíciu v nemocnici "Cedars-Sinai Medical Center", kde pôsobil po zvyšok svojej kariéry. Pôsobil aj ako profesor medicíny na Kalifornskej univerzite v Los Angeles.
Ganz a doktor Jeremy Swan prvýkrát vyvinuli myšlienku katétra pľúcnej artérie v roku 1970. Balón sa umiestni na koniec flexibilného katétra, ktorý sa následne vkladá do pľúcnej artérie. Okrem toho zohrával Ganz úlohu pri vývoji trombolýzy, v ktorej enzýmy rozkladajú krvné zrazeniny.
Ganz zomrel na prirodzene dňa 11. novembra 2009, vo veku 90 rokov. Prežili ho jeho synovia, Dr. Peter Ganz, kardiológ na Californskej univerzite v San Francisco, a Dr. Tomas Ganz, pulmonológ v UCLA. Jeho manželka Magda Ganzová zomrela v roku 2005.

</doc>
<doc id="711086" url="https://sk.wikipedia.org/wiki?curid=711086" title="Simferopol">
Simferopol



</doc>
<doc id="711087" url="https://sk.wikipedia.org/wiki?curid=711087" title="Josef Hrdlička (biskup)">
Josef Hrdlička (biskup)

Mons. Josef Hrdlička (* 19. január 1942, Velké Opatovice) je český rímskokatolícky biskup, básnik, prekladateľ a hudobný textár, thunudrumský titulárny biskup a v rokoch 19902017 olomoucký pomocný biskup.
Dňa 19. januára 2017 dosiahol 75 rokov a v súlade s kanonickým právom podal rezignáciu na svoj úrad, ktorú pápež František prijal k 1. februáru 2017. Od tohto dátumu je emeritným olomouckým pomocným biskupom. V rokoch 19902017 bol dekanom olomouckej metropolitnej kapituly.
Jeho biskupským heslom je "Vos dixi amicos" (Nazval som vás priateľmi).
Životopis.
Po vyštudovaní gymnázia v Jevíčku pracoval ako pomocný robotník (Moravské šamotoví a lupkové závody) vo Veľkých Opatoviciach, pretože kvôli svojmu náboženskému presvedčeniu nemohol nastúpiť na vysokú školu. Až do roku 1967 sa dostal na Cyrilometodskú bohosloveckú fakultu v Litoměriciach.
Na kňaza bol vysvätený v roku 1972 a nasledujúce roky pôsobil napr. Ostrave, Hoštejne, či Hynčine na Šumpersku. Dňa 7. apríla 1990 prijal biskupské svätenie. Výsledkom jeho spolupráce s hudobným skladateľom Zdeňkom Pololáníkom je niekoľko omšových piesní z roku 1986, na ktorých sa Hrdlička podieľal ako textár.

</doc>
<doc id="711088" url="https://sk.wikipedia.org/wiki?curid=711088" title="Erna Diez">
Erna Diez

Erna Diez (* 8. apríl 1913, Košice† 1. december 2001, Graz) bola rakúska historička umenia, archeologička a vysokoškolská učitelka. Vykonala významnú prácu v oblasti rímskeho umenia a archeológie provincií Noricum a Panónia.
Život.
Diez sa narodila v Košiciach v roku 1913. Študovala klasickú filológiu, archeológiu, dejiny umenia a históriu na Viedenskej univerzite a promovala na Universite v Graze. V roku 1937 získala doktorát, s tézou s názvom "„Quomodo Valerius Maximus res in factorum and dictorum memorabilium libris IX narratas exornaverit“".
Pri návšteve Talianska v roku 1939 študovala umenie. Od roku 1943 pracovala na "Archeologickom inštitúte University v Graze" a dohliadala na zbierku pamiatok rímskych kameňov v Štajersku. Od roku 1945 viedla inštitút klasickej archeológie na Universite v Grazy a prednášala tam. V roku 1967 sa stala docentkou klasickej archeológie a členkou "Historickej štátnej komisie pre Štajersko". V roku 1970 získala profesúru a v roku 1983 sa stala emeritnou profesorkou.
Jej hlavná práca bola o umení provincie Noricum. Jej prezentácia na 8. medzinárodnom archeologickom kongrese v Paríži v roku 1963 bola považovaná za priekopnícku. V roku 1978 bol pre ňu uverejnený "fetschrift". V roku 2008 po nej bola pomenovaná ulica v Graze v časti Strassgang. Každoročne je udelovaná "Cena Erny Diez" za prácu na dejinách umenia archeológie Noricum a Pannonie.

</doc>
<doc id="711095" url="https://sk.wikipedia.org/wiki?curid=711095" title="Emma Čudinovskichová">
Emma Čudinovskichová



</doc>
<doc id="711096" url="https://sk.wikipedia.org/wiki?curid=711096" title="Stinská (vrch v Bukovských vrchoch)">
Stinská (vrch v Bukovských vrchoch)

Stinská (; ) je vrch v Bukovských vrchoch, krajinnom celku Polonín. Leží na slovensko-ukrajinskej hranici nad obcou Zboj, približne východne od Sniny. 
Poloha.
Nachádza sa vo východnej časti Bukovských vrchov, v geomorfologickom podcelku Bukovce. Severozápadná časť masívu patrí Slovensku a leží v Prešovskom kraji, v okrese Snina a na katastrálnom území obce Zboj, juhovýchodná je súčasťou ukrajinskej Zakarpatskej oblasti, rajónu Užhorod a obce Kňahyňa. Najbližším sídlom je severozápadne situovaná Nová Sedlica a Zboj, západne sa nachádza Uličské Krivé, juhozápadne Ulič, južne Kňahyňa a Domašyn a východne Žornava a Stužycja. Slovenská časť patrí do Národného parku Poloniny a národnej prírodnej rezervácie Stinská, ukrajinská je súčasťou Užanského národného parku a prírodnej rezervácie Stynka.
Opis.
Stinská leží v rovnomennom hrebeni, vedúcom západo-východným smerom slovensko-ukrajinským pohraničím na východnom okraji Bukovských vrchov. Strednou časťou hrebeňa a vrcholom tak vedie štátna hranica. Severným smerom sa nachádza Kičera (), Kremenec (), Packova Kýčera (), Kamenná lúka (), Príkry (), Čierťaž (), Sušice (), Borsukov vrch () a Čelo (), západným Veľký Bukovec (), Vyšná Brackaňa (), Jeseník (), Kýčera () a Prípor (), južným Rožok (), Knjahynycja () a Javirnyk () a východným Domašinský vrch (), Holanja (), Čeremcha () a Kańczowa (). Oblasť patrí do povodia rieky Uh, kde vodu zo severných a západných svahov odvádza Bystriansky potok do Zbojského potoka a z východných prítoky potoka Domašyn. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov a Vihorlatské vrchy, no tiež vrchy poľských Bieščad a ukrajinských Karpát.
Prístup.
Na vrchol nevedie značený turistický chodník a nakoľko ide o vonkajšiu Schengenskú hranicu, je v oblasti nežiadúci voľný pohyb. Juhovýchodným úbočím na ukrajinskom území vedie modro značený chodník z obce Kňahyňa na rázc. Stinka vo východnej časti hrebeňa.

</doc>
<doc id="711106" url="https://sk.wikipedia.org/wiki?curid=711106" title="Železničná trať Brno – Tišnov">
Železničná trať Brno – Tišnov

Železničná trať Brno – Tišnov (zvaná "stará Tišnovka") bola jednokoľajná miestna dráha s dĺžkou 28,4 km spájajúca Tišnov na okraji Českomoravskej vrchoviny s najväčším moravským mestom Brnom. Celá trať bola sprevádzkovaná v roku 1885 súkromnou Rakúskou spoločnosťou štátnej dráhy (StEG), ktorá ju prevádzkovala do roku 1909, kedy bola zoštátnená a kedy prevádzku prevzali rakúske štátne dráhy kkStB . Od roku 1918 prevádzku zabezpečovali Československé štátne dráhy. V roku 1939 bola zahájená stavba úplne novej, dvojkoľajnej rýchlikovej trate, ktorá mala spojiť Brno s Havlíčkovým Brodom práve cez Tišnov. K jej otvoreniu došlo v roku 1953 a vtedy bola „stará Tišnovka“ medzi Brnom-Královým Polom a Tišnovom zrušená. Na mestskom úseku do Kráľovho Pola osobné vlaky premávali až do roku 1962. V súčasnosti sú niektoré krátke časti „starej Tišnovky“ využívané ako vlečky, väčšina spodku dráhy je dodnes zachovaná.
Dejiny.
Prvé úvahy o železničnej trati z Brna cez Tišnov ďalej na Českomoravskú vrchovinu pochádzajú už z konca 30. rokov 19. storočia, ďalšie plány spadajú do roku 1868. Až v roku 1881 predložil tišnovský advokát Dr. Václav Šílený úradom projekt o spojení jeho rodného mesta s Brnom. Tie ho schválili a nasledujúceho roku prebehlo samotné trasovanie dráhy, ktorá mala byť postavená podľa zákona č. 56 r. z. „O poskytovaní výhod miestnym dráham“ z roku 1880. Nasledovali rokovania o koncesii, o ktorú sa usilovali tri železničné spoločnosti: Rakúska spoločnosť štátnej dráhy (StEG), Rakúska severozápadná dráha a Kroměřížska dráha . Záujem podnikov bol zrejmý z ďalších plánov, pretože trať mala byť v budúcnosti predĺžená cez Českomoravskú vrchovinu, čím by vzniklo ďalšie spojenie Brna s Čechami. Koncesia bola nakoniec 15. januára 1884 udelená StEGu. Pre spoločnosť to bola výhra, pretože týmto krokom zablokovala ono plánované predĺženie, ktoré by konkurovalo jej hlavnej trati z Brna do Čiech cez Českú Třebovú. Samotná stavba 28,4 km dlhej jednokoľajnej trate bola zahájená ešte v roku 1884 a vďaka nenáročnému terénu bola sprevádzkovaná už v polovici roka nasledujúceho. Celkové náklady na jej stavbu dosiahli sumu 1 570 000 zlatých.
Celá trať Brno-Tišnov bola sprevádzkovaná 2. júla 1885, pričom slávnostného otvorenia sa dočkala 5. júla, kedy prišiel do Tišnova vlak s hodnostármi, vrátane arcivojvodu Salvátora a jeho manželky . V začiatkoch prevádzky jazdili na trati v pracovné dni štyri páry osobných vlakov denne, jazdná doba bola približne 1 hodinu 30 minút. Pre odklonenie nákladnej dopravy z brnenskej hornej (dnes hlavnej) na dolnú stanicu vystavala StEG spojovaciu dráhu pozdĺž Svitavy medzi „Tišnovkou“ a Vlárskou dráhou. Takzvaná Svitavská pobrežná dráha (neskôr ešte predĺžená južným smerom) bola medzi odbočkami Křenová a Posvitavská otvorená pre nákladnú dopravu 10. januára 1890.
Hoci Rakúska spoločnosť štátnej dráhy nehodlala vystavať pokračovanie trate z Tišnova ďalej cez Českomoravskú vrchovinu, k realizácii tejto dráhy nakoniec došlo formou súkromnej lokálky Havlíčkov (vtedy Nemecký) Brod - Žďár nad Sázavou (vtedy Žďár na Morave) z roku 1898, ktorá bola v roku 1898 predĺžená zo Žďáru práve do Tišnova. Podľa cestovného poriadku z roku 1909 jazdili medzi Brnom a Tišnovom vo všedné dni naďalej štyri páry osobných vlakov denne. 15. októbra 1909 bola StEG so spätnou platnosťou od 1. januára 1908 zoštátnená a celú jej železničnú sieť vrátane „Tišnovky“ prevzali Cisársko-kráľovské štátne dráhy (kkStB).
Po rozpade Rakúsko-Uhorska v roku 1918 prevzali prevádzku na trati Brno-Tišnov novo-vzniknuté Československé štátne dráhy (ČSD). Roku 1920 bola zrušená zastávka Cacovice a nasledujúcich 15 rokov bola využívaná iba ako výhybňa (ako výhybňa bola obnovená počas druhej svetovej vojny a fungovala ešte v roku 1952 pod názvom Brno-Husovice). V roku 1925 bola zoštátnená aj miestna dráha Nemecký Brod – Žďár na Morave – Tišnov, takže odvtedy jazdili vlaky v réžii ČSD v celej tejto relácii. Podľa cestovného poriadku z roku 1927 bola osobná doprava medzi Brnom a Tišnovom (časť trate č. 221 Brno – Nemecký Brod) tvorená vo všedné dni piatimi pármi osobných vlakov, z ktorých niektoré končili/začínali už v Žďári alebo v Brode. Cestovná doba sa pohybovala medzi 1 hodinou a 11 minútami a 1 hodinou a 30 minútami. Dňa 10. júla 1928 bolo pre nákladnú dopravu otvorené trojkoľajné nákladisko Radlas pri odbočke Posvitavská. V roku 1938 premávalo na trati Brno-Tišnov vo všedné dni už osem párov osobných vlakov s jazdnou dobou 1 hodina a 13 až 37 minút.
V roku 1938 bolo rozhodnuté o stavbe úplne novej, modernej dvojkoľajnej trate spájajúcej Brno a Německý Brod, čím by bolo vytvorené paralelné spojenie južnej Moravy s Čechami. Jedným z dôvodov bola aj Mníchovská dohoda, podľa ktorej Nemecku pripadlo územie s časťou hlavnej dráhy Brno – Česká Třebová. Stavebné práce ale boli zastavené kvôli vojnovým udalostiam v roku 1943 a nemecká armáda využila vybudované tunely medzi Tišnovom a Križanovom ako tajnú továreň Diana na výrobu stíhacích lietadiel. Kvôli nárastu dopravy na pôvodnej trati vplyvom zahájenia stavby zbrojovky v Kuřimi (dnes areál TOS) bola v roku 1943 znovuotvorená výhybňa Husovice a rozšírené stanice Řečkovice a Kuřim. Počas vojny ani pri jej konci nebola dráha výraznejšie poškodená.
Po ukončení vojny bola znovu zahájená stavba novej trate, ktorá bola uvádzaná do prevádzky postupne. Ako prvá bola otvorená preložka z královopoľskej stanice smerom k Řečkoviciam do km 7,6, k čomu došlo 31. augusta 1949. Podľa cestovného poriadku 1950/1951 bola celá trať Brno – Havlíčkův Brod označená číslom 25m. V definitívnej polohe bola medzi Královým Polom a Řečkovicami sprevádzkovaná dvojkoľajná trať 23. mája 1952, od 9. decembra 1953 jazdili vlaky jednokoľajne v novom úseku Řečkovice – Kuřim, celá trať z Brna do Havlíčkovho Brodu bola jednokoľajne uvedená do prevádzky. Pretože v úseku Královo Pole – Kuřim bola vedená v takmer zhodnej trase ako „stará Tišnovka“ a ďalej okolo Čebína využila trasu s vhodnejšími sklonovými pomermi, bola stará trať medzi Kráľovým Poľom a Tišnovom zrušená. Zatiaľ čo nákladná doprava bola od roku 1953 prevedená aj na mestský úsek novej trate cez Maloměřice, osobné vlaky naďalej jazdili medzi brnenskou hlavnou stanicou a Královým Polom po starej dráhe cez Zábrdovice. Doprava na tomto vnútromestskom úseku bola zastavená 26. mája 1962, od nasledujúceho dňa boli osobné vlaky smerované cez Židenice a Maloměřice. Týmto zanikla celá „stará Tišnovka“ na pravidelnú prepravu osôb i nákladu.
V prevádzke však zostali tri krátke časti ako vlečky. Konkrétne sa jedná o úsek Tišnov – Drásov – vápenka Čebín, ktorý bol začiatkom 21. storočia skrátený iba k rozvodni Čebín, koľajisko starej královopolskej stanice s vlečkou okolo časti areálu Královopolskej, a ďalej Svitavskú pobrežnú dráhu využívanú naďalej nákladnými vlakmi. Napojenie tejto vlečky na trať z Dolnej stanice bolo zrušené v roku 1970, kedy bol rozširovaný a elektrifikovaný nákladný prieťah Brnom. Namiesto tohto spojenia bol vystavaný most cez Svitavu, cez ktorý vedie Svitavskú pobrežnú dráhu do zastávky Brno-Židenice. Z väčšiny zvyšnej trasy miestnej dráhy Brno-Tišnov zostalo zachované traťové teleso s kamennými priepustkami či opierkami mostov.
Juhomoravský kraj v roku 2009 počítal s využitím telesa zrušenej trate na realizáciu cyklotrasy Brno – Kurim – Tišnov. Časť vedúca údolím Ponávky z Mokrej Hory do zastávky Česká je od roku 2005 už čiastočne využívaná spoločne s turistickou značkou a náučným chodníkom ako cyklotrasa „Po stopách zrušených železničných tratí“, ktorá ďalej cez Lelekovice a Kuřim pokračuje po ďalšej zrušenej železničnej trati do Veverské Bítýšky. Roku 2016 bol na rozhraní Čiernych Polí a Husovíc, pri Rotalovej ulici, zriadený v mieste výhybne Husovice park Tišnovka, ktorý svojim názvom odkazuje k zrušenej trati.
Popis trate.
Prevádzkovo trať začínala na brnenskej hlavnej stanici, odkiaľ vlaky do Tišnova odchádzali väčšinou z 1. nástupišťa po viaduktoch cez ulice Křenová a Koliště po koľajniciach trate do Českej Třebovej. Miestna dráha do Tišnova sa od tejto trate odpojila v odbočke Tišnovská km 154,748 pri dnešnej brnenskej plynárni. Tu je stále viditeľný znižujúci sa násyp (v roku 1995 ešte so zábradlím). Trať zabočila severným smerom pozdĺž rieky Svitavy, kde sa nachádzala odbočka Posvitavská, z ktorej viedla južným smerom ďalej okolo vodného toku tzv. Svitavská pobrežná dráha, ktorá sa v odbočke Křenová napojila na nákladnú trať z dolnej stanice . Svitavská pobrežná dráha využívaná iba nákladnou dopravou existuje ako vlečka v tomto úseku doteraz. Za odbočkou Posvitavská sa nachádzalo nákladisko Radlas s tromi kusými koľajami a dodnes tu odbočujú vlečky do podnikov.
„Stará Tišnovka“ ďalej pokračovala severným smerom okolo Svitavy (už zrušený úsek v trase vyasfaltovanej cesty), úrovňovo prekrížila ulicu Cejl a vstúpila do stanice Brno- Zábrdovice s jednou dopravnou a jednou manipulačnou koľajnicou. Na mieste tejto stanice sa dnes nachádza areál stavebnín so zachovanou staničnou budovou. Trať sa v tomto mieste odpútala od rieky a začala severozápadným smerom po násype stúpať okolo Husovic. Ulicu Vranovskú prekonala mostom, ktorého opory sa tu doposiaľ nachádzajú. Približne 200 m za ním sa v stúpaní nachádzala výhybňa Husovice, v niektorom období využívaná aj ako osobná zastávka. Po násype, ktorý dodnes rozdeľuje Husovice a Čierna Pole a ktorý je dnes rozdelený na záhradky okolitých domov, stúpala cez dnešný park Tišnovka a park Marie Restituty (tu je zachovaný kamenný priepustok) až do miest dnešnej Koterovej ulice, odkiaľ pokračovalo klesanie až 20 ‰ tiahlym oblúkom v záreze k dnešnému areálu Královopolskej približne v trase dnešnej ulice Porgesovej (Veľký mestský okruh), kde sa severozápadne od neho nachádzala stará královopolská stanica s piatimi koľajami (robotnícke vlaky tu zastavovali aj po sprevádzkovaní novej stanice v roku 1953). Časť jej koľajiska, ktoré je využívané ako vlečka, je zachované dodnes, staničná budova bola zbúraná v 90. rokoch 20. storočia pri stavbe Svitavskej radiály (ulica Sportovní). Zo starej stanice odbočovali vlečka do Královopolskej, vlečka do vojenského odevného skladu (dnešnými ulicami Antonína Macka a Kartúzskou s napojením na brnenskú električkovú sieť) a v roku 1945 aj vlečka do továrne na asfaltové výrobky.
Pôvodná trať ďalej pokračovala okolo bývalého kartuziánskeho kláštora a niekoľkými oblúkmi prechádzala údolím Ponávky k Řečkoviciam. V roku 1949 bola vykonaná preložka okolo novo budovanej stanice Královo Pole a od roku 1952 jazdili vlaky spojkou zo starej na novú stanicu, ktorá je dodnes využívaná na posun a napojenie areálu Královopolskej na „novú Tišnovku“. Zo stanice Brno-Rečkovice (pôvodne trojkoľajná, neskôr štvorkoľajná) sa dochovala staničná budova, ktorá dnes slúži ako rodinný dom na Cupákovej ulici. Ďalší približne jeden kilometer viedla v trase súčasnej dráhy, iba s nižšie položenou niveletou . Neďaleko dnešného hypermarketu Globus v ulice Maříkova sa primkla k Ponávke, v úseku dĺžky približne 300 m bol násyp dráhy v roku 1999 vyčistený a upravený ako chodník so štyrmi drevenými dielmi sochárskeho sympózia „Tišnovka“. Konkrétne sa jedná o diela "Brána kozorožcov" (Jiří Hlušička), "Tichý rozhovor" (Zdeněk Macháček), "Príkrov" (Peter Macek a Patrik Vlček) a "Hraničník" (Miloš Vlček a Lukáš Vlček), ktoré sú zakomponované do okolia tohto chodníka. Ďalej v úzkom údolí Ponávky sa medzi rybníkmi nachádzala zastávka Jehnice (budova z roku 1926), dnes v súkromnom vlastníctve ako rekreačný objekt. V tomto úseku sa tiež nachádza zachovaný násyp s kamennými priepustkami a oporami mostov, pričom pozdĺž telesa či priamo po telese dráhy vedú lesné cesty s turistickými značkami či náučným chodníkom mikroregiónu Ponávka. Okolo súčasnej trate prechádzala „stará Tišnovka“ do zastávky Česká (šikmé umiestnenie pôvodnej budovy zastávky ukazuje smer pôvodnej dráhy, ktorý kríži tú súčasnú) a ďalej pokračovala v takmer zhodnej trase s úrovňovým krížením cesty Brno – Svitavy do Kuřimi, kde sa nachádzala stanica s piatimi koľajami, ktoré boli na rovnakom mieste nahradené súčasnou stanicou vo vyššej úrovni.
Za Kuřimom viedla „stará Tišnovka“ v trase dnešnej trate. Juhovýchodne od kopca Cimperk sa odpojila a zamierila po trase poľnej cesty okolo Cimperku a ďalej severne cez dnešné pole k prírodnej pamiatke Zlobice. V tejto časti je teleso trate rozorané, okolo Zlobice už po traťovom spodku vedie poľná cesta až k ceste Čebín – Malhostovice. Tu sa nachádzala malá vápenka s nákladiskom, v súčasnosti bývalá dráha prechádza okrajom veľkého areálu vápenky Čebín. Tu tiež končil úsek z Tišnova, ktorý bol až do začiatku 21. storočia využívaný ako vlečka práve do vápenky Čebín. Železničná trať ďalej prechádzala polia severne od kopca Čebínka (zachovaný spodok s poľnou cestou) a viedla do Drásova, na ktorého južnom okraji bola vybudovaná dvojkoľajná stanica, ktorej budova je dodnes zachovaná. Odtiaľ pokračovala ďalej západným smerom k neskoršej rozvodni Čebín, kde je v km 3,8 (staničení vlečky) ukončený doteraz prevádzkovaný úsek z Tišnova. Dráha spádom až 20 ‰ klesá k riečke Luba a potom stúpa (tu sa od postavenia novej čebínskej vápenky do 90. rokov 20. storočia nachádzalo predávkové koľajisko pre vlečkárov) k bývalej zastávke Hradčany, ktorá sa nachádzala v blízkosti súčasnej zastávky v mieste priblíženia „starej“ a „nové Tišnovky“. Pôvodná trať vedie po okraji tišnovskej zástavby (odbočovali z nej dve krátke, dnes už zrušené vlečky), po moste prechádza cez cestu II/379 a vchádza do stanice Tišnov, kde sa napája na súčasnú trať Brno – Tišnov – Žďár nad Sázavou – Havlíčkův Brod. Tišnovská stanica bola v priebehu 20. storočia mohutne rozšírená, staničná budova však zostala zachovaná a dodnes slúži cestujúcim.
Vozový park.
Prvý vlak po trati Brno – Tišnov bol zrejme vedený parnou lokomotívou StEG Vc 1368 (od roku 1897 č. 400.08, u kkStB 478.08, u ČSD 400.108). Pravidelnú prevádzku potom zo začiatku vykonávali stroje StEG nachádzajúce sa v brnenskej výtopni, konkrétne išlo o radu 300, 310 a 320 (označenie po roku 1897), ktoré boli u kkStB značené súhrnne ako rad 195 a u ČSD ako rad 30. Tieto sa ale neosvedčili a boli vystriedané práve radom 400 (kkStB 478, ČSD 400.1), pričom ťahať vlaky na „Tišnovce“ mohli aj stroje radu IVs (od 1897 rad 33, kkStB 32, ČSD rad 311 ) rovnako z Brna. Po zoštátnení, či už v ére kkStB do roku 1918 alebo neskôr pri ČSD, tu vykonávali vozbu vlakov lokomotívy z brnenskej výtopne. Išlo o rady (použité už iba označenie ČSD) 422.0, 421.0, 354.1, 423.0, 433.0, 434.2, 524.0, 524.13 a ďalšie.
V 30. rokoch 20. storočia tu jazdili aj motorové vozidlá konštrukcie „věžák“ (napr. rad M 120.4 a iné), po druhej svetovej vojne bol jeden rýchlik Brno – Havlíčkov Brod vedený motorovým vozidlom radu M 131.1.

</doc>
<doc id="711115" url="https://sk.wikipedia.org/wiki?curid=711115" title="Gabriel Svajczer">
Gabriel Svajczer

Gabriel Mikuláš Svajczer (* 11. jún 1784, Košice – † 4. august 1845, Baia Mare) bol slovenský dvorný radca, rektor, banský inžinier a hlavný komorský gróf (obdobie od 11. septembra 1834 do 13. apríla 1845).
Život.
Narodil sa v dome na ulici Hradbová 12 v Košiciach ako potomok starej baníckej rodiny. Rodina sa tu prisťahovala zo Švajčiarska a pôsobila v rôznych lokalitách Spišsko-gemerského rudohoria. Jeho rodina pôsobila najprv v službách grófa Csákyho a neskôr v službách kráľovského mesta Košice. Súbežne s touto činnosťou podnikala rodina v baníctve v Zlatej Idke. Jeho otec Anton Svajczer, je v záznamoch mesta z roku 1772 vedený ako senátor, doslovne – "„jej veličenstva Márie Terézie – superiorus Hungarie courburarius“". Gabrielovi rodičia mali celkovo sedem detí, z ktorých bol on najmladší. V meste pôsobil aj jeho strýko František Xaver Svajczer ako katolícky kňaz.
Vzdelanie.
Po skončení gymnázia bol v novembri 1802 prijatý na pozíciu praktikanta pri "Vrchnom banskom inšpektoráte" v Smolníku. V roku 1803 začal študovať na Banskej akadémii v Banskej Štiavnici. V roku 1807 získal absolutórium s vynikajúcimi študijnými výsledkami.
Zamestnanie.
Začiatkom roku 1809 sa pustil do podnikania v Zlatej Idke. Archívne záznamy tvrdia, že na základe jeho činnosti sa odhalili a získali veľmi veľké zásoby zlato-strieborných rúd. V rokoch 1824 – 1840 zabezpečili eráru čistý zisk vo výške milióna zlatých. V roku 1813 sa rozhodla "Dvorská komora" vo Viedni priznať Svajczerovi 10%-ný podiel na zisku. Svajczer ponuku odmietol, pretože chcel licenciu na súkromné ťažiarstvo. Dvorská komora si ho privolala a vymenovala ho za koncipistu. Vo vtedajšom Sedmohradsku bol pretrvávajúci problém s tamojším rudným baníctvom. Na vyriešenie týchto problémov bol Svajczer menovaný cisárom Františkom II. za "Vrchného banského inšpektora" a "Dištriktuálneho banského sudcu" v Baia Mare. Zároveň bol v tom istom roku 1818 povýšený do šľachtického stavu a bol mu udelený erb. Podobne ako v Zlatej Idke sa pustil do riešenia problémov a po čase sa začala zvyšovať celková ťažba.
Dvorská komora ho chcela poveriť za šéfa Hornouhorskej banskej komory, no Svajczer to spočiatku odmietal. V roku 1834 bol aj napriek nespokojnosti vymenovaný do funkcie hlavného komorského grófa v Banskej Štiavnici. Postupne zvyšoval výrobu a ťažbu, ale aj zavádzal nové postupy a technológie. V roku 1836 je v jame "Kristína" v Štiavnických Baniach uvedené do prevádzkyprvé drôtené lano.
V roku 1839 ho cisár Ferdinand I. vyznamenal osobným darom – striebornou stavovskou banskou sekerou s venovaním. Ruský cár Mikuláš I. mu v roku 1841 venoval vyznamenanie „Rád sv. Anny 2. triedy s briliantami“. V roku 1845 mu Fedinand V. udelil „Rytiersky kríž rádu cisára Leopolda“ za jeho celoživotné zásluhy.
Pamätná tabuľa.
Na ulici Alžbetina 1 v Košiciach má umiestnenú pamätnú tabuľu, ktorá bola odhalená 8. júna 2013.

</doc>
<doc id="711124" url="https://sk.wikipedia.org/wiki?curid=711124" title="Pichliač panónsky">
Pichliač panónsky

 
Pichliač panónsky () je trváca bylina z čeľade astrovité ("Asteraceae"). Jeho prirodzený areál zahŕňa oblasti strednej a juhovýchodnej Európy až po európske Rusko.
Opis.
Pichliač panónsky je trváca svetlozelená bylina s krátkym podzemkom a valcovitými koreňmi, vysoká 40 až 100 cm. Byľ je priama, jednoduchá alebo s jedným až tromi bezlistými jednoúborovými konárikmi, dole husto listnatá, chlpatá, ostníkato krídlatá, hore s niekoľkými listeňmi. 
Prízemné listy sú zúžené do krátkej listovej stopky. Horné sú objímavé, sediace a krátko zbiehavé. Všetky sú v obryse vajcovité až podlhovasto kopijovité, nedelené, nerovnako krátko ostníkato zubaté. Čepeľ je na líci odstávajúco páperistá, na rube tenko pavučinatá. 
Purpurové alebo červenofialové kvety sú usporiadané v súkvetí, ktorým je rúrkokvetý úbor. 
Jednotlivé kvety v úbore sú obojpohlavné, rúrkovité, pravidelné, päťpočetné, dlhé 15 až 20 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 13 až 16 mm, slúžiaci na rozširovanie semien vetrom. Semenník je spodný a plodom je nažka veľká 3 až 4 mm. Vajcovitý zákrov má listene pritlačené, končisté, s ostníkmi do 2 mm. Úbory sú na dlhých stopkách jednotlivé. 
Rozšírenie.
Areál rozšírenia pichliača panónskeho zahŕňa Španielsko a ďalej oblasti strednej a juhovýchodnej Európy až po európske Rusko.
Na Slovensku sa vyskytuje v Malých a Bielych Karpatoch, vo Veľkej Fatre, v Nízkych Tatrách, na Muránskej planine, v Slovenskom krase a Slovenskom raji.
Ekológia.
Pichliač panónsky rastie na stepných lúkach a v lesostepiach. Obľubuje vlhké až vysychavé, výživné, humózne, kamenisté i piesočnaté pôdy. Kvitne od júna do júla.

</doc>
<doc id="711125" url="https://sk.wikipedia.org/wiki?curid=711125" title="Cirsium pannonicum">
Cirsium pannonicum



</doc>
<doc id="711126" url="https://sk.wikipedia.org/wiki?curid=711126" title="Vyšná Brackaňa (vrch v Bukovských vrchoch)">
Vyšná Brackaňa (vrch v Bukovských vrchoch)

Vyšná Brackaňa () je vrch v Bukovských vrchoch, krajinnom celku Polonín. Leží nad obcou Ruský Potok, približne východne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Leží v Prešovskom kraji, v okrese Snina a zasahuje na katastrálne územie obcí Zboj a Ruský Potok. Najbližším sídlom je západne situovaný Ruský Potok, južne sa nachádza Uličské Krivé a Ulič, východne Zboj a Nová Sedlica a severozápadne obec Runina. Masív patrí do Národného parku Poloniny a prírodnej rezervácie Borsučiny.
Opis.
Vyšná Brackaňa leží v južnej časti hrebeňa, vedúceho južným smerom z Ďurkovca v hlavnom hrebeni na slovensko-poľskej hranici. Severným smerom sa nachádza Stolová (), Bukovec (), Kýčera (), Veľký Bukovec (), Minčol (), Jarabá skala () a Čelo (), východným Kremenec (), Príkry (), Packova Kýčera (), Magura (), Sušice () a Stinská (), južným Roh (), Jeseník (), Prípor (), Rožok () a Veža () a západným Dielnica (), Kolodník () a Kýčera (). Oblasť patrí do povodia rieky Uh, kde vodu zo západných svahov odvádza Ruský potok do Uličky, z východných a južných prítoky Zbojského potoka. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov a Vihorlatské vrchy, no tiež vrchy poľských Bieščad a ukrajinských Karpát.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkych obcí Zboj a Ruský Potok.

</doc>
<doc id="711133" url="https://sk.wikipedia.org/wiki?curid=711133" title="Za Vlasť (partizánsky oddiel)">
Za Vlasť (partizánsky oddiel)

Partizánsky oddiel Za Vlasť () bol jedným z partizánskych oddielov vysadených letecky na územie Slovenska počas Slovenského národného povstania Sovietskym zväzom. Oddiel pôsobil na Kysuciach so základňou v Dlhom Poli, na Orave, v apríli 1945 sa presunul na Moravu a po skončení vojny sa zotavoval opäť na svojej základni na Dlhom Poli. Príslušníci oddielu sa už po skončení vojny 13.15. mája 1945 dopustili rabovania a následne vrážd civilistov v susednej obci Divina.
História oddielu.
Výsadok.
Veliteľom 17-členného oddielu bol vymenovaný Michail Jakovlevič Saveliev. Oddiel tvorili:
Oddiel bol vyslaný partizánskym štábom 1. ukrajinského frontu z letiska v poľskom Rzeszowe v noci z 28. na 29. septembra 1944. Výsadok dopadol do priestoru hory Malý Polom v Moravsko-sliezskych Beskydách na slovenskej strane hranice s protektorátom Čechy a Morava. Výsadkári sa po niekoľkých dňoch presunuli k obci Dlhé Pole a nadviazali spojenie s ilegálnym národným výborom a 12. októbra vytvorili oddiel „Za Vlasť“. K polovici októbra mal oddiel 65 členov, z toho 30 bývalých sovietskych vojnových zajatcov. Ku skupine sa pripojila predtým samostatná partizánska skupina P. Belonogova, ktorá operovala v okolí obce Veľké Rovné. Štáb oddielu bol zriadený v Dlhom Poli – Močiaroch, v dome Vincenta Hečíka. Po celý čas až do oslobodenia oblasti sa tu zdržiavala časť oddielu, aj keď hlavné sily sa presúvali.
Železničné sabotáže, aktivity na Kysuciach.
Oddiel sa po celý november a december presúval, jeho deštrukčné skupiny plnili spravodajské a diverzné úlohy. Podľa hlásení uskutočnil sedem deštrukčných akcií, šesť na trati ŽilinaČadcaJablunkov a jednu na trati ČadcaMakov, kde dokonca malo zahynúť 125 nemeckých vojakov, no túto diverziu žiadne iné pramene nespomínajú. 15. novembra 1944 partizáni vyhodili do vzduchu vlak na úseku Kysucké Nové MestoKrásno nad Kysucou, čím prerušili dopravu podľa údajov železničných úradov na 30 hodín. Oddiel bol prenasledovaný nemeckými stíhacími komandami. V závere roka 1944 vyvinulo nemecké veliteľstvo v Žiline veľké úsilie likvidovať partizánske oddiely a skupiny v priestore Turzovskej vrchoviny, Javorníkov a Moravsko-sliezskych Beskýd. 30. novembra oddiel utrpel značné straty počas bojov s nemeckými jednotkami pri osadách Magale a Greguše. 12. decembra nemecké sily za pomoc partizánom zastrelili miestneho občana Jána Šušolíka a obidve osady - 22 domov - vypálili. V decembri sa oddiel trikrát neúspešne pokúšal preniknúť na Moravu. Počas bojov okrem iných padol náčelník štábu Iškov, ranení boli radista Ščerbakov, veliteľ čaty Jalynskij a komisár Gerus.
Presun na Oravu, reorganizácia.
Jedna z protipartizánskych akcií prinútila Savelievov oddiel opustiť základňu v Dlhom Poli a 12. januára 1945 sa oddiel presunul cez Rudinu, Snežnicu a Kotrčinú Lúčku na Oravu. 17. januára 1945 sa odpútal od prenasledovateľov a dostal sa do priestoru Hruštína, kde zotrval aj vo februári. Zložitá materiálna situácia donútila oddiel prekročiť frontovú líniu a spojiť sa s jednotkami Červenej armády. K 16. marcu 1945 bol oddiel reorganizovaný; sovietski príslušníci nastúpili do Červenej armády, česko-slovenskí občania nastúpili do 1. čs. armádneho zboru. 31 bývalých príslušníkov bolo zaradených do reorganizovaného oddielu rovnakého názvu, ktorý bol po novom podriadený veliteľstvu 4. ukrajinského frontu a na jeho príkaz prešiel 31. marca 1945 na svoju pôvodnú základňu v Dlhom Poli, odkiaľ sa 5. apríla 1945 začal presúvať na Moravu, kde do konca vojny pôsobil v okolí Čeladnej. Bezprostredne po skončení vojny sa oddiel opäť vrátil na svoju základňu v Dlhom Poli.
Rabovanie a vraždy civilistov v Divine.
Partizáni oddielu „Za Vlasť“ ešte počas vojny vymáhali v obci Dlhé Pole a okolitých obciach vrátane Diviny potraviny, oblečenie, dobytok a povozy. Divinský krčmár Jozef Čuraj im musel ešte počas vojny pravidelne vyplácať sumu 50 000 korún. Keď tak neurobil, partizáni ho nechali povláčiť koňmi. 30. apríla 1945 opustila nemecká armáda Žilinu. V obci Divina prevzal správu miestny národný výbor, pri ktorom bola vytvorená z miestnych občanov ozbrojená milícia.
Dňa 13. mája 1945 prišli do Diviny na nákladnom aute piati partizáni z oddielu „Za Vlasť“ s cieľom vyzdvihnúť si zásoby, odcudzené miestnemu obyvateľstvu v januári 1945 a začali neskôr od viacerých Divinčanov pod hrozbou zastrelenia vymáhať kone a alkohol. Veliteľ miestnej divinskej milície Jozef Ozimín upovedomil blízku vojenskú jednotku česko-slovenskej brigády, ubytovanú v neďalekej obci Divinka a zároveň milícia vyzvala partizánov, aby sa vzdali. Pri pokuse o odpor boli dvaja partizáni zastrelení. Zvyšní partizáni a štyria príslušníci divinskej milície boli eskortovaní na sovietske vojenské veliteľstvo do Žiliny.
14. mája 1945 boli zatknutí partizáni po intervencii pplk. Savelieva prepustení, naopak na sovietskom veliteľstve došlo k brutálnemu výsluchu veliteľa divinskej milície Jozefa Ozimína a predsedu miestneho národného výboru v Divine Jozefa Mačineka. Sovietske vojenské veliteľstvo zároveň nariadilo odzbrojenie divinskej milície.
Dňa 15. mája 1945 vyrazilo pod vedením pplk. Savelieva 3040 partizánov z Dlhého Poľa na trestnú výpravu do Diviny, kde zavraždili 10 občanov, ďalší piati utrpeli ťažké zranenia a 2 hospodárske usadlosti boli vypálené.
Okresné veliteľstvo Národnej bezpečnosti 1 v Žiline postúpilo vyšetrovanie prípadu armádnemu veliteľstvu Obranno-bezpečnostného spravodajstva pod vedením Bedřicha Reicina, tam však nebola vôľa vec vyšetriť. Obnovené vyšetrovanie v roku 1947 tiež neviedlo k potrestaniu páchateľov. Potrestaniu trestných činov partizánov bránili aj zákony obnoveného česko-slovenského štátu, najmä zákon č. 115/1946 Zb. z. a n. „"O právnosti jednání souvisejících s bojem o znovunabytí svobody Čechů a Slováků"“.

</doc>
<doc id="711134" url="https://sk.wikipedia.org/wiki?curid=711134" title="Jozef Nagy">
Jozef Nagy

Jozef Nagy môže byť:

</doc>
<doc id="711135" url="https://sk.wikipedia.org/wiki?curid=711135" title="Jozef Dado Nagy">
Jozef Dado Nagy

Jozef „Dado“ Nagy (* 1970, Bratislava) je slovenský literárny publicista, redaktor, moderátor a propagátor literatúry.
Životopis.
V roku 1993 absolvoval magisterské štúdium angličtiny a ruštiny na Filozofickej fakulte Univerzity Komenského v Bratislave.
Počas vysokej školy moderoval v internátnom rozhlasovom štúdiu MD1 v Mlynskej doline, najprv zábavný program, neskôr trojhodinový večerný blok, v ktorom čítal úryvky z kníh. V poslednom ročníku bol pozvaný na konkurz do novovznikajúceho Rádia Twist, v ktorom uspel a od februára 1993 do decembra 2005, teda prakticky po celú dobu existencie rádia, pôsobil s dvoma prestávkami ako redaktor a moderátor relácie "Literárna revue". Popri moderovaní sedem rokov vyučoval angličtinu.
Autorsky a moderátorsky sa podieľal na reláciách venovaných literatúre vo viacerých ďalších médiách (Rádio Viva, Rádio Slovensko, STV 2; relácie "Litera", "Silná káva", "Literárne oko"), glosoval spoločenské udalosti v zábavnej relácii "Sedem s r.o." Ako herec účinkoval vo viacerých hrách v divadle GUnaGU. V rokoch 2009 a 2020 bol porotcom súťaže Anasoft litera. Dlhoročne je častým moderátorom a organizátorom literárnych podujatí.
V súčasnosti (2024) pôsobí na zahraničnom oddelení v Slovenskom literárnom centre, kde má na starosti anglofónny knižný trh a grantový program SLOLIA ("Slovak Literature Abroad"), podieľa sa tiež na podcaste "Knižná revue" Slovenského literárneho centra. Na Rádiu Slovensko moderuje reláciu "Literárna revue".
Osobný život.
Je ženatý, s manželkou Andreou majú syna Olivera (* 2013).

</doc>
<doc id="711136" url="https://sk.wikipedia.org/wiki?curid=711136" title="Dado Nagy">
Dado Nagy



</doc>
<doc id="711137" url="https://sk.wikipedia.org/wiki?curid=711137" title="Július Bukovinský">
Július Bukovinský

Július Bukovinský (* 11. október 1903, Užhorod – † 31. august 1975, Košice) bol slovenský maliar, grafik a pedagóg ukrajinského pôvodu.
Život.
Vo svojich začiatkoch získal prvotné základy maliarstva od svojho octa Júliusa Virágha v Mukačeve. V rokoch 1922 – 1927 študoval v meste Baia Mare v Rumunsku vo výtvarnej kolónii I. Rétiho a Jánosa Thormu. Po štúdiu pôsobil v Mukačeve. Od roku 1934 žil a oôsobil v Košiciach. Bol účastníkom výstav "Spolku podkarpatských výtvarných umelcov". Členom Spolku slovenských umelcov bol v rokoch 1936 — 1938. Následne v rokoch 1938 – 1945 bol členom "Zväzu maďarských výtvarníkov". Zúčastňoval sa na viacerých podujatiach v Műcsarnoku.
Od roku 1945 sa stal členom Zväzu slovenských výtvarných umelcov. Samostatné výstavy mal v Mukačeve (1928), Levoči, Michalovciach a Prešove (1937). Bol súčasťou súborných výstav v mestách ako Bratislava (1946), Košice (1963), Banská Bystrica, Lučenec, Poprad, Trenčín a Trnava. Začiatky svojej kariéry venoval najmä krajine. V rokoch 1929 — 1933 vyprodukoval sériu sociálne podfarbených impresionisticko-expresívnych krajín, kompozícií a portrétov. Jedným z dôležitých námetov bolo zachytenie dedinského ľudu, ale aj urbanistika mesta resp. samotná výstavba mesta Košice.
V roku 1975 mu bola udelená Cena mesta Košice.

</doc>
<doc id="711139" url="https://sk.wikipedia.org/wiki?curid=711139" title="Michal Havran">
Michal Havran

Michal Havran môže byť:

</doc>
<doc id="711140" url="https://sk.wikipedia.org/wiki?curid=711140" title="Budova Plovdivskej populárnej banky">
Budova Plovdivskej populárnej banky

Budova Plovdivskej populárnej banky je budova banky z prvej polovice 20. storočia, ktorá sa nachádza v meste Plovdiv v Plovdivskej oblasti v južnom Bulharsku.
Budova má pridelený štatút kultúrnej pamiatky miestneho významu.
Lokalita.
Budova Plovdivskej populárnej banky sa nachádza v centrálnej časti mesta Plovdiv na námestí „Džumajata“ () na rohu ulíc „Rajko Daskalov (, doslova "ulica Rajka Daskalova") a „Železarska“ (, doslova "Železiarska ulica") oproti vchodu do mešity Džumaja. Oficiálna adresa budovy je ulica „Rajko Daskalov (, doslova "ulica Rajka Daskalova") č. 2.
Dejiny.
Plovdivská populárna banka bola založená 1. decembra 1913. Spočiatku sídlila v prenajatých priestoroch, no začiatkom 20. rokov 20. storočia sa vedenie banky rozhodlo presídliť do vlastnej budovy. Tá bola postavená v roku 1922, potom čo prebehla architektonická súťaž a bol vybraný konkrétny projekt budovy. Koncom 20. rokov 20. storočia sa začala časť budovy využívať ako hotel, ktorý niesol názov Union Palace.
V roku 1969 získala budova štatút kultúrnej pamiatky miestneho významu. 
V súčasnosti (2024) je budova sídlom pobočky banky DSK. 
Charakteristika.
Autorom projektu budovy sú architekti Jordan Jordanov a Dimităr Koev.
Budova patrí k prvým veľkým verejným budovám postaveným v Plovdive po prvej svetovej vojne. Najzaujímavejšia je centrálna časť budovy s vchodom, ktorá leží medzi dvoma ulicami, vystupuje z celkovej fasády stavby a vo vrchnej časti je zakončená kupolou. Na kupole sa nachádza hodinový mechanizmus s ciferníkom, pričom v čase dokončenia budovy išlo o druhé hodiny na verejnej budove v Plovdive (po budove plovdivskej centrálnej vlakovej stanice).
Štatút a dôvod pamiatkovej ochrany.
Kategória: kultúrna pamiatka miestneho významu 
Rok vyhlásenia: 1969
Dôvod pamiatkovej ochrany: architektonicko-staviteľská a historická hodnota budovy

</doc>
<doc id="711141" url="https://sk.wikipedia.org/wiki?curid=711141" title="Partizánske rabovanie a vraždy civilistov v Divine">
Partizánske rabovanie a vraždy civilistov v Divine

Partizánske rabovanie a vraždy civilistov v Divine boli udalosti v obci Divina, ktorých sa už po skončení vojny 13. 15. mája 1945 dopustili príslušníci partizánskeho oddielu Za Vlasť. Páchatelia činov ostali nepotrestaní.
Partizánsky oddiel Za Vlasť.
Partizánsky oddiel Za Vlasť ("") bol jedným z partizánskych oddielov vysadených letecky na územie Slovenska počas Slovenského národného povstania Sovietskym zväzom. Oddiel pôsobil na Kysuciach so základňou v Dlhom Poli, na Orave, v apríli 1945 sa presunul na Moravu a po skončení vojny sa zotavoval opäť na svojej základni na Dlhom Poli. Veliteľom oddielu bol pplk. Michail Jakovlevič Saveliev.
Rabovanie a vraždy civilistov v Divine.
Situácia počas vojny.
Partizáni oddielu Za Vlasť ešte počas vojny vymáhali v obci Dlhé Pole a okolitých obciach vrátane Diviny potraviny, oblečenie, dobytok a povozy. Divinský krčmár Jozef Čuraj im musel pravidelne vyplácať sumu 50 000 korún. Keď tak neurobil, partizáni ho nechali povláčiť koňmi. 
30. apríla 1945 opustila nemecká armáda Žilinu. V obci Divina prevzal správu miestny národný výbor pod vedením Jozefa Mačineka, pri ktorom bola vytvorená z miestnych občanov ozbrojená milícia vedená Jozefom Oziminom.
Konflikt s partizánmi 13. mája.
Dňa 13. mája 1945 prišli do Diviny na nákladnom aute
piati partizáni z oddielu Za Vlasť (traja Rusi, dvaja Slováci Jozef Maciášek a Ján Veveričík z Dlhého Poľa a šofér Čech Adolf Polášek) s cieľom vyzdvihnúť si zásoby, odcudzené miestnemu obyvateľstvu v januári 1945 a začali neskôr od viacerých Divinčanov pod hrozbou zastrelenia vymáhať kone a alkohol. Veliteľ miestnej divinskej milície Jozef Ozimín upovedomil blízku vojenskú jednotku česko-slovenskej brigády, ubytovanú v neďalekej obci Divinka a zároveň milícia vyzvala partizánov, aby sa vzdali. Pri pokuse o odpor boli dvaja partizáni (Jurij a Vasil) na mieste zastrelení príslušníkmi milície Štefanom Vakulom a Štefanom Seginom. Zvyšní partizáni a štyria príslušníci divinskej milície boli eskortovaní vojenskou jednotkou česko-slovenskej armády, ktorá na miesto dorazila po incidente, na sovietske vojenské veliteľstvo do Žiliny. 
14. mája 1945 boli zatknutí partizáni po intervencii veliteľa partizánov pplk. Savelieva prepustení, naopak na sovietskom veliteľstve došlo k brutálnemu výsluchu veliteľa divinskej milície Jozefa Ozimína a predsedu miestneho národného výboru v Divine Jozefa Mačineka. Sovietske vojenské veliteľstvo zároveň nariadilo odzbrojenie divinskej milície.
Trestná výprava partizánov.
Dňa 15. mája 1945 vyrazilo pod vedením pplk. Savelieva 3040 partizánov z Dlhého Poľa na trestnú výpravu do Diviny, kde donútili Divinčanov vykopať pochovaných partizánov a umyť ich telá a pritom zavraždili 10 občanov (Ján Gáborík 44-ročný, Jozef Sobol 19-ročný, František Mičiak 22-ročný, Štefan Černák 24-ročný, Ján Lampášik 22-ročný, Jozef Ťažký 33-ročný, Adam Holienčík 32-ročný, Jozef Paprčiak 20-ročný, Emil Bandúr 20-ročný a Mária Buková 50-ročná). Piati občania utrpeli ťažké zranenia (Jozef Bandura, Štefan Nemec, Viktor Bardy, Ján Vlček a Ján Malý). Domy a hospodárske usadlosti Ondreja Lokaja a Adama Vakulu boli partizánmi vypálené.
Vyšetrovanie udalostí.
Okresné veliteľstvo Národnej bezpečnosti 1 v Žiline postúpilo vyšetrovanie prípadu armádnemu veliteľstvu Obranného spravodajstva pod vedením Bedřicha Reicina, tam však nebola vôľa vec vyšetriť. Vyšetrovanie bolo obnovené v roku 1947 na podnet Anny Mičiakovej, vdovy po zavraždenom Františkovi Mičiakovi. Vykonali ho príslušníci stanice Národnej bezpečnosti Budatín, no toto vyšetrovanie tiež neviedlo k potrestaniu páchateľov. Výpovede podozrivých si protirečili a rozchádzali sa. U slovenských a českých účastníkov trestnej výpravy do Diviny sa ukazoval zámer poprieť svoju účasť na výprave, prípadne zvaliť všetku zodpovednosť na sovietskych partizánov. Potrestaniu trestných činov partizánov bránil vplyv partizánov a ich prepletenie so štruktúrami komunistickej strany a Štátnej bezpečnosti, ako aj zákony obnoveného československého štátu, najmä zákon č. 115/1946 Zb. z. a n. "„O právnosti jednání souvisejících s bojem o znovunabytí svobody Čechů a Slováků“".

</doc>
<doc id="711142" url="https://sk.wikipedia.org/wiki?curid=711142" title="Laz (prítok Sekčova)">
Laz (prítok Sekčova)

Laz je potok v juhozápadnom okraji geomorfologického celku Ondavská vrchovina v regióne Šariš v Prešovskom kraji v okrese Prešov a v okrese Bardejov. Je pravostranným prítokom vodného toku Sekčov v povodí Torysy. Má dĺžku .
Sútok zdrojníc.
Začína sa sútokom zdrojníc v v juhozápadnom okraji geomorfologického celku Ondavská vrchovina v lesnom extraviláne v lese Na Hore vo východnej časti územia obce Geraltov v katastrálnom území Žatkovce v okrese Prešov v Prešovskom kraji. Východná zdrojnica pramení v a v suchom období trpí nedostatkom vody. Južná zdrojnica pritekajúca z lesa Hora pramení v a podobne v suchom období má nízky prietok vody.
Opis toku.
Od sútoku zdrojníc tečie východným smerom cez zmiešaný lesný extravilán a poľnohospodársky extravilán obce Geraltov katastrálne územie Žatkovce, ľavým brehom obmýva úpätie poľa Pod dubinou, pravým brehom obmýva les Nad Črchľou, v opúšťa územie Geraltova v okrese Prešov a vteká na územie obce Raslavice v katastrálnom území Vyšné Raslavice v okrese Bardejov a zároveň priberá Poddubinský jarok ako ľavostranný prítok. Pokračuje lesným extravilánom a veľkým oblúkom sa skrúca na juhovýchod, obmýva úpätie vrchu a lesa Voľa so , v priberá bezmenný ľavostranný prítok, ktorý je v suchom období bez vody, ľavým brehom obmýva pole Hlina, podteká železničnú trať Prešov – Bardejov, opúšťa územie Raslavíc a vteká na územie obce Demjata, po veľmi krátkom úseku v ústi do vodného toku Sekčov ako jeho pravostranný prítok. Vodný tok Sekčov ďalej ústi do Torysy. Začína sa na území obce Geraltov v okrese Prešov, ďalej preteká územím obce Raslavice v okrese Bardejov a ústi na území obce Demjata v okrese Prešov v Prešovskom kraji. Má jeden dôležitejší prítok: Poddubinský jarok.
Pôvod názvu.
Názov vodného toku má pôvod v názve lesa "Lazy" v obci Demjata, ktorý je umiestený naproti vyústeniu potoka "Laz" do vodného toku Sekčov, čiže na náprotivnom brehu. Názov lesa bol s malou zmenou (gramatické množné číslo "Lazy" bolo nahradené gramatickým jednotným číslom "Laz") prenesený na pomenovanie potoka v podobe jednoslovného hydronyma "Laz" ako súčasť skupiny názvov v slovenskej toponymii, najmä hydronymii. Názov lesa "Lazy" bol motivovaný charakterom geografického objektu v teréne, v ktorom boli v čase pomenovacieho procesu "pozemky získané klčovanim, prekopávaním, prípadne osada s roztrúsenými domami po vyklčovaných a zúrodnených svahoch pri lese". Hydronymum Laz bolo štandardizované v roku 1975. V súčasnej slovenskej štandardizovanej hydronymii hydronymum Laz nie je jedinečným názvom (marec 2024). 

</doc>
<doc id="711145" url="https://sk.wikipedia.org/wiki?curid=711145" title="Vyškovo">
Vyškovo

Vyškovo nad Tisou (, ) je sídlisko mestského typu ležiace v Zakarpatskej oblasti, v Chustskom rajóne asi 20 kilometrov juhovýchodne od Chustu na južnom brehu rieky Tisa, oproti Buštínu. Žije tu približne 8 300 obyvateľov. V roku 2001 bolo 45 % obyvateľstva etnického maďarského pôvodu. 
Vyškovo sa nachádza v historickej oblasti severný Marmaroš, neďaleko dnešného Rumunska. V minulosti bola poloha obce vhodná pre hrad, aj keď dnes z neho okrem niektorých zvyškov opevnenia nezostalo takmer nič.
Dejiny.
Prvá písomná zmienka o Vyškove pochádza z roku 1281. V minulosti patrilo mesto Rakúsko-Uhorsku, od jeho rozpadu po prvej svetovej vojne v roku 1918 až do roku 1938 bolo súčasťou Československa. V roku 1944 bolo Vyškovo nad Tisou s celou Podkarpatskou Rusou pripojené k Ukrajinskej SSR.

</doc>
<doc id="711146" url="https://sk.wikipedia.org/wiki?curid=711146" title="Prvý aachenský mier">
Prvý aachenský mier



</doc>
<doc id="711147" url="https://sk.wikipedia.org/wiki?curid=711147" title="Francúzska nová vlna">
Francúzska nová vlna

Francúzska nová vlna je pojem vo francúzskej kinematografii typický pre roky 1958 až 1973. Ide o voľné časové obdobie, ktorého začiatok ale najmä koniec nemusia mať striktne uvedené ohraničenie.
Vlna vznikla v prostredí filmových kritikov, ktorí začali tvoriť filmy. Hlavnou témou je kritika žánrového klišé.
Novú vlnu rozprúdilo televízne vysielanie a v rokoch 1959 až 1960 prinieslo 67 nových francúzskych režisérov a debutovalo približne 160 tvorcov.
Definícia.
Hnutie vzniklo koncom 50. rokov a veľmi rýchlo sa rozšírilo do celého Francúzska v 60. rokoch. Ide o najslávnejšie obdobie francúzskeho filmu kedy nový tvorcovia začali porušovať doterajšie zvyky a tradície filmovania. Istý režiséri ako Jean-Luc Godard, François Truffaut, Alain Resnais, Éric Rohmer, Jacques Rivette či Claude Chabrol začali tvoriť a experimentovať s tzv. umeleckými, autorskými až experimentálnymi filmami. Do popredia teda vstúpila skupina tvorcov (pôvodne filmových kritikov), združených okolo časopisu "Cahiers du cinéma". Mladí Turci, ako bývajú niekedy označovaní, prišli s novou, radikálne deklarovanou víziou kinematografie. Hercami daného obdobia boli Jean-Pierre Léaud, Anna Karina, Jean-Louis Trintignant, Jean Seberg, Jeanne Moreau, Michel Piccoli či Jean-Paul Belmondo.
Vo filmoch novej generácie prevládal ostrejší štýl, rebelskosť, drsnosť, radikálnosť ale aj umeleckosť, poetickosť a prípadná psychologická autentickosť. Ďalším typickým znakom sú neštudíjne podmienky a nízkorozpočtové náklady. V niektorých typoch filmoch bolo zvykom aj bezprostrednejší štýl rozprávania, nedejovosť alebo neprofesionálni herci. Začiatkom 70. rokoch bolo hnutie už na ústupe a to najmä pre menšiu konzistentnosť a súdržnosť spôsobenú polarizovaním Francúzska politickými dôvodmi. Dôsledkom tohto obdobia vzniklo viac odvážnejších projektov, ktorých by realizácia v minulosti nebola možná. Tým pádom bolo možné nakrúcanie a distribuovanie filmov akými boli erotické, super-drsné alebo tzv. vandalské.
Typické filmy.
Zdroj::167

</doc>
<doc id="711149" url="https://sk.wikipedia.org/wiki?curid=711149" title="Fridrich Fuker">
Fridrich Fuker

Fridrich Jakub Fuker (* 5. marec 1748, Košice – † 1805, Tállya) bol nemecký lekár, spisovateľ, odborný publicista, prírodovedec a vinohradník.
Život.
Pochádzal z nemeckej rodiny lekárnika Eliasa Fukera. Študoval v Košiciach a Sárospataku, neskôr navštevoval univerzitu vo Viedni. Keď bola otvorená Lekárska fakulta Trnavskej univerzity v Trnave, prestúpil a odpromoval v roku 1773. Od toho istého roku pôsobil ako lekár v Košiciach. Okrem lekárstva sa venoval aj pestovaniu tokajského vína a podnikaniu s ním. V roku 1789 sa presťahoval do tokajskej obce Tállya. Bol evanjelikom a po čase prišiel do styku s rodinou Košutovcov. V roku 1802 sa stal krstným otcom Ľzdovíta Košuta.
Okrem praktizovania lekárstva vlastnil lekáreň (nachádzala sa na Hlavnej ulici v Košiciach), ktorú zdedil po otcovi, s ktorou súvisí jeho krátky spis o univerzálnej preventívnej tinktúre. V spise s názvom "Nachricht von einer Universsal-Präwentiw-Tinktur" (Správa o univerzálnej preventívnej tinktúre) tvrdil, že neexistuje univerzálny liek, ale človek sa môže človek aspoň čiastočne spoľahnúť na univerzálny preventívny prostriedok akým je tinktúra. Touto tinktúrou sa Fuker odialil od racionálnej medicíny.
Umrel v roku 1805, počas cesty za pacientom umrzol.
Dielo.
Jeho najznámejším dielom je spis s názvom "„De salubritate et morbis Hungariae“" (O zdraví a chorobách Uhorska). Dielo vyšlo v Lipsku v roku 1777. Fuker v diele bojuje proti Uhorskej povesti, ktorá tvrdí, že Uhorsko je nezdravá krajina (označované ako "morbus hungaricus" – uhorská choroba). V knihe v spojitosti s očkovaním proti kiahňam spomína aj riziko ukameňovania obyvateľmi Uhorska, ktorí očkovanie vraj neznášali. Taktiež je autorom opisu v nemeckom jazyku zameriavajúcim sa na tokajskú oblasť a spôsob pestovania tokajského vína.
V knihe "Morbus Hungaricus" uvádza Györi Fukerov citát pojednávajúci o charakteristike ideálneho lekára:
v slovenskom preklade: „Preto je tak zriedkavé ono šťastie, keď sa spoja v jednom lekárovi od prírody veľký talent, bystrý úsudok, znalosti všetkých vekov a v celom rozsahu, rozumná teória, neúnavná trpezlivosť a vrodená láska k pravde.“

</doc>
<doc id="711150" url="https://sk.wikipedia.org/wiki?curid=711150" title="Pražské dohody">
Pražské dohody

Pražské dohody predstavujú tri zmluvy z rokov 19451946, uzavreté medzi československou vládou a Slovenskou národnou radou (ďalej SNR). Definovali vzťah a distribúciu právomocí medzi centrálnymi – československými a periférnymi – slovenskými štátnymi orgánmi. Na ich základe sa postupne prikročilo k znovuvybudovaniu centralistického modelu československého štátu, ktorý porušoval princíp Košického vládneho programu.
Okolnosti vzniku.
Od vzniku Československej republiky v roku 1918 bolo permanentným správnym problémom postavenie Slovenska. Čiastočne bolo riešené v roku 1938 Ústavným zákonom o autonómii Slovenskej krajiny. Po vzniku samostatnej Slovenskej republiky sa slovenská otázka vynorila opäť v čase príprav Slovenského národného povstania, kedy sa SNR už vo Vianočnej dohode z roku 1943 vyslovila za obnovu spoločného štátu s Čechmi: „"Želáme si, aby národ slovenský a národ český ako najpríbuznejšie slovanské národy utvárali ďalšie svoje osudy v novej Č-SR, spoločnom to štáte Slovákov a Čechov, a na podklade princípu rovný s rovným"“. Košický vládny program deklaroval rovnoprávne postavenie Slovákov. V slovenskej časti štátu došlo počas Slovenského národného povstania k vzniku národných orgánov, ktorých postavenie, právomoci a vzťah k centru bolo nutné definovať. S týmto cieľom boli uzavreté tzv. "Pražské dohody".
Prvá pražská dohoda.
"Dohoda mezi vládou československé republiky a předsednictvem Slovenské národní rady ze dne 2. června 1945", „Prvá pražská dohoda“ bola podpísaná už 2. júna 1945. Jej obsahom bolo určenie postavenia Slovenskej národnej rady a Zboru povereníkov. SNR je podľa zmluvy nositeľkou štátnej moci na Slovensku, ktorá nie je výslovne daná ústredným orgánom. Ďalej SNR disponuje všetkou mocou vládnou, výkonnou a zákonodarnou. Výkonný orgán SNR sa nazýva Zbor povereníkov a je zodpovedný vláde i SNR. Už prvá pražská dohoda neriešila federatívne usporiadanie. České národné orgány nevznikli, partnerom SNR sa stala československá vláda.
Druhá pražská dohoda.
"Protokol o jednání vlády Československé republiky a Slovenské národní rady ze dne 11. dubna 1946", „Druhá pražská dohoda“ bola podpísaná 11. apríla 1946. Posilňovala právomoci prezidenta republiky a centrálnej vlády, predovšetkým v personálnom obsadení, voči slovenským orgánom.
Tretia pražská dohoda.
"Dohoda stran sdružených v Národní frontě ze dne 27. června 1946", „Tretia pražská dohoda“ z 27. júna 1946 bola najvýznamnejším zásahom do právomocí slovenských orgánov. O jej podpis sa popri českej politickej scéne želajúcej si návrat k centralistickému usporiadaniu pričinili komunisti pod dojmom svojho neúspechu (Komunistickej strany Slovenska) vo voľbách roku 1946. Táto zmluva mala za cieľ zmierniť prostredníctvom oklieštenia právomoci slovenských orgánov výsledky víťazstva Demokratickej strany na Slovensku. Prostredníctvom dohody bola obmedzená rozhodovacia právomoc slovenských orgánov, určená predbežná kontrola všetkých rozhodnutí SNR centrálnou vládou, ďalej bola centrálna vláda oprávnená k priamemu výkonu moci na Slovensku, predovšetkým skrze podriadenie povereníkov ministrom. O degradácii postavenia SNR svedčí aj fakt, že v tretej pražskej dohode nebola ani len zmluvnou stranou.
Zdroj napätia.
Toto asymetrické usporiadanie štátnej správy, ktoré bolo následne kodifikované Ústavou 9. mája v roku 1948, sa stalo jedným zo stálych zdrojov napätia medzi Čechmi a Slovákmi v spoločnom štáte.

</doc>
<doc id="711152" url="https://sk.wikipedia.org/wiki?curid=711152" title="Tomyris">
Tomyris

Tomyris (starogrécky: "Τομυρις", romanizované: "Tomuris"; latinsky: "Tomyris"), nazývaná aj Thomyris, Tomris alebo Tomiride, je iránska vládkyňa známa len vďaka gréckemu historikovi Hérodotovi. Podľa neho vládla Massagetom, iránskemu skýtskemu národu "Saka" v Strednej Ázii. Tomyris sa so svojimi vojskami ubránila pred útokom Kýra Veľkého zo Staroperzskej ríše a v roku 530 pred Kr. ho porazila a zabila. Jeho odťatú hlavu dala vložiť do vreca alebo misky naplnenej krvou a povedala jej: „"Tu máš: napi sa krvi!"“ Nespomína sa v ďalších raných prameňoch, ktoré sa vzťahujú na toto obdobie, ani v dielach Ktésia.
Tomyris sa v renesancii stala populárnou témou európskeho umenia a literatúry. V umení bola zvyčajne zobrazovaná ako prijíma Kýrovu hlavu alebo ako ju vkladá do nádoby naplnenej krvou. Takto sa stala súčasťou skupiny "Moc žien", stredovekého a renesančného umeleckého a literárneho topa, zobrazujúceho „hrdinských alebo múdrych mužov ovládaných alebo porazených ženami“.
Meno.
Meno "Tomyris" je latinskou podobou starogréckeho mena "Tomuris" (Τομυρις), ktorý je helenizáciou sakavského názvu *Taumuriyaʰ, s významom „z rodiny“, odvodeného z príbuzného avestského slova "taoxman" a staroperzského slova "taumā" (𐎫𐎢𐎶𐎠), ktoré znamená „semeno“, „zárodok“ a „príbuzenstvo“.
História.
Pozadie.
Tomyris bola ovdovenou manželkou kráľa Massagetov, ktorého po jeho smrti vystriedala na poste kráľovnej kmeňa.
Vojna s Perziou.
Keď zakladateľ Staroperzskej ríše Kýros II. požiadal Tomyris o ruku s úmyslom získať jej kráľovstvo prostredníctvom manželstva, Tomyris pochopila Kýrove ciele a jeho návrh odmietla. Na radu lýdskeho kráľa Kréza Kýros reagoval na odmietnutie rozhodnutím napadnúť Massagetov.
Keď Kýros začal stavať most na rieke Araxes s úmyslom zaútočiť na Massagetov, Tomyris mu poradila, aby sa uspokojil s vládou vo vlastnom kráľovstve a nechal ju vládnuť jej kráľovstvu. Kýrov počiatočný útok Massagetovia prekazili, po čom im Kýros usporiadal v stanoch svojho tábora honosnú hostinu s veľkým množstvom vína a stiahol sa.
Smrť Spargapisa.
Massagetov viedol syn Tomyris a veliteľ ich vojska Spargapises, ktorý, ako všetci stepní kočovníci doby železnej, používal ako omamné látky predovšetkým kumys a konope a preto nebol zvyknutý piť víno. Opil sa a Kýros ich tak ľahko porazil a pobil, čím zničil tretinu massagetského vojska. Spargapises bol Kýrom zajatý a keď vytriezvel a pochopil svoju situáciu, požiadal Kýra, aby ho oslobodil. Keď Kýros jeho prosbám vyhovel, zabil sa.
Keď sa Tomyris dozvedela o Spargapisovej smrti, poslala Kýrovi nahnevaný odkaz, v ktorom víno, ktoré spôsobilo zničenie jej armády a syna, označila za drogu, ktorú konzumujú šialenci, a žiadala ho, aby opustil krajinu, inak mu s prísahou na Slnko „vyleje viac krvi, než dokáže vypiť“.
Smrť Kýra.
Tomyris sama viedla Massagetskú armádu do vojny a počas ďalšej bitky, v ktorej Massagetčania čelili Kýrovým silám, Tomyris Peržanov porazila a zničila väčšinu ich armády. Samotný Kýros bol v bitke zabitý a Tomyris našla jeho mŕtvolu, odťala mu hlavu a vložila ju do vreca naplneného krvou, pričom Kýrovi povedala: „Napi sa krvi!“
Následky.
Podľa inej verzie Kýrovej smrti, ktorú zaznamenal Ktésiás, Kýros zomrel v boji proti Derbikom, ktorí boli buď totožní s Massagetmi, alebo boli Massagetským subkmeňom. Podľa tejto verzie ho Derbikovia a ich indickí spojenci smrteľne zranili. Potom Kýrov spojenec, kráľ Amyrgov Amorges, zasiahol vlastným vojskom a pomohol perzským vojakom poraziť Derbikov, po čom Kýros prežil tri dni, počas ktorých zorganizoval svoju ríšu a vymenoval Spitacea, syna Sisamasovho, za satrapu nad Derbikmi, a napokon zomrel.
Po vojne s Kýrom sa o Tomyris vie len málo. Okolo roku 520 pred Kr. a možno aj skôr vládol jej kmeňu kráľ menom Skunxa, ktorý sa vzbúril proti Perzskej ríši, až kým jeden z Kýrových nástupcov, achajmenovský kráľ Dárius I., nevykonal v rokoch 520 až 518 pred Kr. proti Sakom výpravu, počas ktorej si podmanil Massagetov, zajal Skunxu a nahradil ho vládcom, ktorý bol verný Peržanom.
Dedičstvo.
História Tomyris sa stala súčasťou tradície západného umenia; Rubens, Allegrini, Luca Ferrari, Mattia Preti, Gustave Moreau a sochár Severo Calzetta da Ravenna patria medzi mnohých umelcov, ktorí zobrazovali udalosti zo života Tomyris a jej porážku Kýra a jeho vojsk. Eustache Deschamps pridal Tomyris do svojej poézie ako jednu z deviatich hodnostárok koncom 14. storočia.
V Shakespearovej najmladšej hre "Kráľ Henrich VI. (I. časť)" grófka z Auvergne pri čakaní na príchod lorda Talbota spomína Tomyris (II. dejstvo, III. časť). Shakespearova zmienka o Tomyris ako o „kráľovnej Skýtov“ na miesto zvyčajného gréckeho označenia „kráľovná Massagetov“ poukazuje na dva možné pravdepodobné zdroje: Marcus Junianus Justinus alebo Trogus Pompeius.
V roku 1707 bola v Londýne prvýkrát uvedená opera "Thomyris, Queen of Scythia" ("Tomyris, Kráľovná Skýtov").
Názov „Tomyris“ sa ujal aj v zoologickej taxonómii, a to pre skupinu druhov stredoamerických motýľov "Tomyris" a rod motýľov "Tamyris".
590 Tomyris je názov jednej z menších planét.
Súčasný Kazachstan prijal Tomyris za svoju národnú hrdinku a vydáva mince na jej počesť.

</doc>
<doc id="711154" url="https://sk.wikipedia.org/wiki?curid=711154" title="Inzine">
Inzine



</doc>
<doc id="711155" url="https://sk.wikipedia.org/wiki?curid=711155" title="Brian Mulroney">
Brian Mulroney

Brian Mulroney (* 20. marec 1939, Baie-Comeau, Quebec, Kanada† 29. február 2024, Palm Beach, Florida, USA) bol kanadský politik a právnik, v rokoch 1984 až 1993 predseda vlády Kanady.
Skorší život.
Narodil sa v mestečku Baie-Comeau na severovýchod od hlavného mesta provincie, Quebecu v rodine elektrikára. Vyrastal v anglicko-francúzskom bilingválnom prostredí.
V roku 1959 absolvoval Saint Francis Xavier University v Novom Škótsku a v roku 1962 získal právnický titul na Université Laval.
Ako právnik začal pracovať v roku 1965 v Montreali.
Politická kariéra.
Mulroney v roku 1976 kandidoval na predsedu Progressive Conservative Party of Canada, ale voľby vyhral Joe Clark. O post sa opakovane uchádzal v júni 1983. Vyhral aj keď nemal skúsenosti zo žiadnej verejnej funkcie. Po voľbách v roku 1984 sa stal predsedom vlády.
Predseda vlády Kanady.
Mulroney sa 17. septembra 1984 stal predsedom vlády. Vo svojej pozícii budoval lepšiu spoluprácu so Spojenými štátmi a vnútroštátnu jednotu a zároveň uznával Quebecu štatút špeciálnej komunity.
S prezidentmi Spojených štátov (George H. W. Bush) a Mexika (Carlos Salinas de Gortari) vyjednal a v roku 1992 podpísal Severoamerickú dohodu o voľnom obchode. Nepopulárne sa však stalo jeho zavedenie vysokej DPH.
Začiatkom roka 1993 oznámil odchod z politiky. Z postu odišiel 24. júna. Jeho nástupkyňou vo vedení strany a štátu sa stala Kim Campbellová.
Neskoršia kariéra.
Po odchode z politiky sa vrátil do businessu a práva. Pracoval ako konzultant a poradca.
Osobný život.
Jeho manželkou sa v roku 1973 stala Mila Pivnicki. S ňou mal štyri deti: Caroline, Benedict (Ben), Mark a Nicolas.
Zomrel 29. februára 2024 po páde vo svojom dome v Palm Beach na Floride. Jeho štátny pohreb sa očakáva 23. marca 2024.

</doc>
<doc id="711161" url="https://sk.wikipedia.org/wiki?curid=711161" title="Royal Society of Chemistry">
Royal Society of Chemistry

Royal Society of Chemistry, RSC () je najstaršou chemickou spoločnosťou na svete so sídlom v Londýne, ktorá bola založená v roku 1841. O sedem rokov neskôr kráľovná Viktória udelila spoločnosti Kráľovskú chartu, ktorá potvrdila jej účel "všeobecného pokroku v chemickej vede".
História.
V súčasnosti so svojimi viac ako 54 000 členmi po celom svete je medzinárodne uznávanou neziskovou vydavateľskou a znalostnou spoločnosťou. Sídli spolu s ďalšími siedmymi spoločnosťami porovnateľného postavenia v Burlington House, Piccadilly, Londýn. Má tiež kancelárie v Thomas Graham House v Cambridge, kde sídli jej vydavateľstvo RSC Publishing Home. 
RSC vykonáva výskum, vydáva časopisy, knihy a databázy, organizuje konferencie, semináre a workshopy. Je to profesionálny orgán pre chémiu v Spojenom kráľovstve právom udeľovať štatút Chartered Chemist (CChem). Označenie FRSC sa udeľuje skupine volených členov spoločnosti, ktorí významne prispeli k chémii a iným styčným disciplínam, ako je biologická chémia. Pred rokom 2006 boli mená Fellows zverejňované každý rok v The Times (Londýn). Honorary Fellowship of the Society (HonFRSC) sa udeľuje za vynikajúce výsledky v oblasti chémie. 
Okrem svojej hlavnej činnosti napomáhať rozvoju chémie ako vedy, podporovať jej aplikácie a šíriť chemické poznatky, veľmi starostlivo analyzuje aj úroveň jednotlivých škôl v Británii. Jej akreditačné oddelenie má podrobný prehľad o všetkých školách a študijných programoch, ktoré cyklicky preveruje a predlžuje ich akreditáciu. RSC financuje rozsiahle programy pomoci učiteľom pri vyučovaní chémie, organizuje vzdelávacie aktivity na školách a univerzitách a pomáha svojim členom pri riešení profesionálnych problémov pri výkone povolania chemikov. Jej dosah na dianie na poli chémie je citeľný aj v medzinárodnom meradle, čo dokumentuje aj najväčším počtom zahraničných členov v porovnaní s inými chemickými spoločnosťami.
Typy členstva.
Existuje viacero kategórií členstva. Každá z kategórií členstva odzrkadľuje konkrétnu fázu kariéry a úroveň skúseností so zameraním na výhody člena.
Časopisy, vydavateľská činnosť.
Royal Society of Chemistry vydáva viac ako 50 popredných svetových časopisov, ktoré pokrývajú základné chemické vedy a príbuzné oblasti. RSC vydavateľstvo každoročne vydáva veľké množstvo vedeckých monografií, učebníc a populárno-vedeckých kníh. RCS databázy MarinLit, The Merck Index* Online, ChemSpider poskytujú vysoko kvalitné chemické informácie pre vedcov, odborníkov a študentov z oblasti chémie. 

</doc>
<doc id="711162" url="https://sk.wikipedia.org/wiki?curid=711162" title="Intenzívny internetový magazín">
Intenzívny internetový magazín



</doc>
<doc id="711165" url="https://sk.wikipedia.org/wiki?curid=711165" title="Rampáš">
Rampáš

Rampáš je mladé, ešte nedokvasené víno.. Nasleduje po predošlom štádiu alkoholového kvasenia (hroznového) muštu, burčiaku.
Nárečové názvy sú: "rampáš"/"rampáž" (západné Slovensko), "máš" (východné Slovensko).
V rampáši sa uskutočňuje proces samočistenia, zrážania kyselín a jabločno-mliečnej fermentácie, ktoré prebiehajú do stáčania z kalov. Nasledujúce štádium je mladé víno.

</doc>
<doc id="711166" url="https://sk.wikipedia.org/wiki?curid=711166" title="Emil Szmutkó">
Emil Szmutkó

Emil Szmutkó (iné tvary: Emil Szmutko, Emil Smutko; * 12. máj 1905, Veľké Berezné, Rakúsko-Uhorsko – † 23. november 1944, Čičarovce, ČSR) bol slovenský katolíckym kňazom a vojnovou obeťou. Zomrel na následky bombardovania obce počas druhej svetovej vojny.
Život.
Jeho rodičia boli Alexander Szmutkó a Mária Papatyi. Detstvo strávil vo Veľkom Bereznom, neskôr sa po pár rokoch presťahoval s rodinou do dnešného Berehova, kde v rokoch 1916 až 1924 vyštudoval gymnázium. V roku 1924 až 1929 študoval teológiu v Košiciach. Bol šikovným študentom, ktorý sa rýchlo učil, pre svoje študijné výsledky bol už 27. januára vysvätený košickým biskupom Jozefom Čárskym na diakona a neskôr na kňaza 10. februára 1929 v Košiciach. V Berehove slúžil svoju primičnú omšu 15. februára 1929. Následne bol daný za kaplána do Pavloviec nad Uhom (1930), ďalej krátko pôsobil ako kaplán v Ruskej (19301931) a Tibave (19311933). Pre znalosť maďarského jazyka bol preložený od roku 1933 do Čičaroviec.
Počas svojho pôsobenia vykonal viaceré pastoračné úkony (reformy spolkov, kazateľská činnosť). Z posudkov, ktoré sú dostupné na jeho osobu, je vždy známa len pozitívna odozva na jeho činnosť. V Čičarovciach prežil aj obdobie po Viedenskej arbitráži, či vojnové udalosti. Počas kanonickej vizitácie dnes už blahoslaveného biskupa Jána Schefflera bola farnosť Čičarovce navštívená 2. júna 1944. Emil Szmutkó bol pochválený nie len dekanom ale aj veriacimi.
Okolnosti smrti.
Už od septembra 1944 bol región zasiahnutý bombardovaním a front druhej svetovej vojny sa približoval. Počas 21. novembra 1944 sa utvorila línia medzi nemeckými ustupujúcimi vojakmi a červenou armádou. Línia sa tiahla medzi obcami Bajany – Veškovce – Ňarád – Veľké Slemence. Následne sa 22. novembra bojovalo o mesto Veľké Kapušany. Už 23. novembra sa priblížil 17. gvardierský strelecký pluk ku obci Čičarovce. Konkrétne prápory 768 a 310. Počas bojových operácii sa obyvatelia schovávali v pivniciach. Spoločne sa zišla veľká časť dediny v pivnici, ktorá patrila pánovi Kocsisovi. Do tejto pivnice sa presunul kňaz Emil Szmutkó spolu so svojou sestrou Etelkou a otcom Alexandrom. Podľa svedectiev sa modlil breviár. Boje o dedinu sa vyostrovali o 20:00.
Počas toho bola lokalita bombardovaná, preto Szmutkó predniesol prosbu Bohu, aby ak má postihnúť niekoho z dediny nešťastie, nech je to on. Po vyslovení modlitby dopadla na budovu delostrelecká mína, ktorá prerazila strechu a dopadla na kňaza. Napriek prerazeniu poschodí a iným početným nárazom nevybuchla. Zranenia kňaza boli fatálne, odtrhlo mu polovicu tela (obe nohy a jednu ruku). Po náraze žil v bolestiach ešte 5 hodín. Počas zomierania si vyžiadal od svojich príbuzných kríž, ktorý mal vo vrecku, aby mu bol položený na hruď a ruženec, ktorým sa modlieval za svojich veriacich. Po tomto úkone povedal svojmu otcovi: „"Pre Najsvätejšie srdce Ježišovo, za mojich veriacich, za mojich drahých obetujem svoj život a svoje utrpenie! Dovidenia, stretneme sa tam hore."“
Prvotné pohrebné úkony vykonal 27. novembra 1944 kantor Ján Rajzák, neskôr potrebné modlitby uskutočnil Mons. Anton Lukáč kňaz z Pavloviec nad Uhom. Kňaz Emil Szmutkó bol pochovaný hneď vedľa chrámu v Čičarovciach.
Kult a aktuálny stav.
Postupne sa v dedine začal budovať lokálny kult kňaza-svätca. Na jeho príhovor sa udiali aj vypočutia. Okolo jeho hrobu boli početné ďakovné stuhy a niekoľko ďakovných tabúľ. Aktuálne (2024) sú ďakovné tabule umiestené v miestnom chráme sv. Ladislava v Čičarovciach. O celom prípade sú spísané základné svedectvá pamätníkov. Košický arcibiskup Mons. Bernard Bober zostavil 27. februára 2024 komisiu, ktorá má skúmať život a dielo kňaza Emila Szmutka. Ak sa má celá situácia posunúť ďalej, tak je potrebná iniciatíva veriacich, taktiež oživenie a rozšírenie kultu.

</doc>
<doc id="711167" url="https://sk.wikipedia.org/wiki?curid=711167" title="Druhý Keplerov zákon">
Druhý Keplerov zákon



</doc>
<doc id="711168" url="https://sk.wikipedia.org/wiki?curid=711168" title="Prvý Keplerov zákon">
Prvý Keplerov zákon



</doc>
<doc id="711169" url="https://sk.wikipedia.org/wiki?curid=711169" title="Tretí Keplerov zákon">
Tretí Keplerov zákon



</doc>
<doc id="711172" url="https://sk.wikipedia.org/wiki?curid=711172" title="Pichliač potočný">
Pichliač potočný

 
Pichliač potočný () je trváca vlhkomilná bylina z čeľade astrovité ("Asteraceae"). Jeho prirodzený areál zahŕňa mierne oblasti od Španielska až po európske Rusko.
Opis.
Pichliač potočný je trváca vlhkomilná bylina s hrubým podzemkom, vysoká 30 až 120 cm. Byľ je priama, jednoduchá alebo chudobne rozkonárená, dole listnatá a červenkastá, pod úbormi bezlistá. 
Dolné listy sú v obryse vajcovito kopijovité až elipsovité, zúžené do krídlatej stopky, hlboko perovito zárezové, úkrojky sú vajcovité až trojuholníkovité, zubaté až laločnaté. Prostredné listy sú so srdcovitou bázou objímavé, perovito dielne, 
horné sú kopijovité. Všetky listy sú po obidvoch stranách zelené, na okraji mäkko ostníkaté.
Červenofialové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 15 až 20 mm. Tyčinky sú peľnicami zrastené do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 15 až 20 mm, slúžiaci na rozširovanie semien vetrom. Semenník je spodný a plodom je nažka veľká 4 až 5 mm. Zákrov je dlhý 15 až 20 mm, pozostáva z listeňov, ktoré sú sú priame, vonkajšie mäkko ostnaté, prostredné bez ostňov. Úbory s priemerom 25 až 30 mm sú vrcholové, po tri až päť, najväčší je priamo vztýčený, bočné na krátkych stopkách odstávajú v pravom uhle.
Rozšírenie.
Areál rozšírenia pichliača potočného zahŕňa mierne oblasti od Španielska cez západnú, strednú a juhovýchodnú Európu až po európske Rusko. Zavlečený je vo Švédsku.
Na Slovensku je roztratený od Záhorskej a Podunajskej nížiny až po Východoslovenskú nížinu a od Bielych a Malých Karpát po Bukovské vrchy. V Slovenskom raji sa na celom území vyskytuje hojne na mokradiach, slatinách a v brehových porastoch.
Ekológia.
Pichliač potočný obsadzuje vhodné stanovištia od nížin až do horského stupňa. Rastie na brehoch potokov a riek, na vlhkých lúkach, rašeliniskách a pri prameniskách. Obľubuje vlhké, mokré, výživné, humózne i rašelinové, hlinitopiesočnaté pôdy. Kvitne od júna do júla. 

</doc>
<doc id="711173" url="https://sk.wikipedia.org/wiki?curid=711173" title="Cirsium rivulare">
Cirsium rivulare



</doc>
<doc id="711174" url="https://sk.wikipedia.org/wiki?curid=711174" title="Kýčera (vrch v Bukovských vrchoch)">
Kýčera (vrch v Bukovských vrchoch)

Kýčera () je vrch v Bukovských vrchoch, krajinnom celku Polonín. Leží nad obcou Ruský Potok, približne východne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Hrebeň i masív leží v Prešovskom kraji, v okrese Snina a zasahuje na katastrálne územie obcí Zboj a Ruský Potok. Najbližším sídlom je juhozápadne situovaný Ruský Potok, západne sa nachádza Topoľa, severozápadne Runina, východne Nová Sedlica a Zboj a južne Uličské Krivé a Ulič. Masív patrí do Národného parku Poloniny a prírodnej rezervácie Borsučiny.
Opis.
Kýčera leží v južnej časti hrebeňa, vedúceho južným smerom z Ďurkovca v hlavnom hrebeni na slovensko-poľskej hranici na Vyšnú Brackaňu (). Západným smerom sa nachádza Kučalata (), Hajdošík (), Bukovec (), Stolová (), Kýčera (), Dielnica () a Kolodník (), južným Veža (), Vyšna Brackaňa (), Roh (), Rožok () a Prípor (), východným Stinská (), Sušice (), Magura (), Packova Kýčera (), Kremenec () a Príkry () a severným Čierťaž (), Čelo (), Jarabá skala (), Minčol (), Veľký Bukovec (), Ďurkovec () a Pľaša (). Oblasť patrí do povodia rieky Uh, kde vodu zo západných svahov odvádza Ruský potok do Uličky, zo severovýchodných Begovec a z juhovýchodných Jurkovec, oba prítoky Zbojského potoka. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov a Vihorlatské vrchy, no tiež vrchy poľských Bieščad a ukrajinských Karpát.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkych obcí Zboj a Ruský Potok.

</doc>
<doc id="711176" url="https://sk.wikipedia.org/wiki?curid=711176" title="Eugen Krón">
Eugen Krón

Eugen Krón (* 1. máj 1882, Sobrance – † 7. január 1974, Budapešť) bol maďarský grafik, maliar a zakladateľ košickej výtvarnej moderny 20. storočia.
Źivot.
Za začiatku svojho pôsobenia sa v Rieglerovom litografickom ústave v Budapešti vyučil za litografa. Od roku 1907 študoval na Akadémii výtvarných umení v Budapešti. Do Košíc emigroval až po revolúcii keď padla Maďarská republika rád v roku 1919. Chcel sa dostať do Nemecka. Na podnet riaditeľa Východoslovenského múzea Josefa Poláka prijal návrh zostať v Košiciach. 3. mája 1921 založil v múzeu súkromnú kresliarsko-grafickú školu. Škola mala tri odbory – kresliarsky a maliarsky kurz určený pokročilým, umelecko priemyslelný kurz zameraný na textilné návrhy a nedeľný kurz kreslenia. Jeho školu navštevovali napríklad: Jozef Kollár, Ľudovít Feld, Imrich Oravecz, Koloman Sokol, Július Jakoby, Jozef Fabini a Juraj Collinásy. Aj napriek vyčerpávajúcej pedagogickej činnosti bola jeho tvorba veľmi rozmanitá.
V roku 1921 vydal cyklus 12 lito litografií s názvom "Zo starých Košíc". V roku 1925 zase cyklus "Tvorivý duch", ktorý dokonalo vystihoval zameranie jeho tvorby na človeka. Medzi popredné grafické diela v medzinárodných kruhoch patria cykly ako "Človek", "Tvorivý duch" a "Muž slnka". Popri týchto dielach vytváral aj rôzne pohľady na stavebné pamiatky Košíc. V roku 1927 mal na starosti vytvorenie predvolebného plagátu Komunistickej strany Česko-Slovenska. V tom istom roku jeho škola ukončila svoju činnosť a on odišiel do Milána za svojim bratom, ktorý pôsobil tiež ako grafik.
Tomáš Štrauss o Krónovi vo svojej publikácii povedal:
V roku 1938 sa vrátil do Košíc a usiloval sa o obnovenie školy. V čase nacistického okupovania bol odvedený do koncentračného tábora. V roku 1943 je z neho oslobodený. Vrátil sa späť do Talianska a už v roku 1956 odchádza do Budapešti, v ktorej zomrel.

</doc>
<doc id="711186" url="https://sk.wikipedia.org/wiki?curid=711186" title="Lago di Como">
Lago di Como



</doc>
<doc id="711187" url="https://sk.wikipedia.org/wiki?curid=711187" title="Lacus Larius">
Lacus Larius



</doc>
<doc id="711190" url="https://sk.wikipedia.org/wiki?curid=711190" title="Barbie (film)">
Barbie (film)

Barbie je americký komediálny film z roku 2023 režisérky Grety Gerwigovej, ktorá k nemu napísala scenár spolu s Noahom Baumbachom. Je inšpirovaný charakterom bábiky Barbie od spoločnosti Mattel. Hlavné úlohy stvárnili Margot Robbiová ako Barbie a Ryan Gosling ako Ken. Vo vedľajších úlohách ďalej účinkujú America Ferrera, Kate McKinnonová, Issa Rae, Rhea Perlmanová, Will Ferrel, Simu Liu a Michael Cera. 
Film mal vo Spojených štátoch premiéru 21. júla 2023, na Slovensku o deň skôr. Bol distribuovaný americkou spoločnosťou Warner Bros. Jeho súčasné uvedenie s filmom Oppenheimer viedol k fenoménu „Barbenheimer“ na sociálnych sieťach, čo malo za následok, že mnoho divákov videlo obidva filmy s minimálnym odstupom. Film získal pozitívne recenzie od kritikov a celosvetovo zarobil 1,3 miliárd dolárov. Stal sa najziskovejším filmom za rok 2023, najziskovejším filmom režírovaným ženou a 14. najziskovejším filmom všetkých čias. 
Organizácia National Board of Rewiew a Americký filmový inštitút zaradili film do rebríčku desiatich najlepších filmov za rok 2023 a získal mnoho ocenení a nominácii, vrátane ôsmych nominácii Academy Awards (vrátane ceny za najlepší film), troch cien Grammy a dvoch Zlatých glóbusov.
Dej.
Dej sa odohráva v utopickej krajine „Barbie Land“, kde žijú dokonalé postavy, Barbie a Kenovia. Hlavná hrdinka Barbie (Margot Robbiová) prežíva tradičný dokonalý deň v dokonalom dome a svete. Jej priateľ Ken (Ryan Gosling) je závislý na pozornosti Barbie a nerieši nič iného. Jedného dňa sa Barbie zobudí do sveta, v ktorom neexistujú len dievčenské párty a ničnerobenie. Napadnú jej myšlienky na smrť, zistí, že má ploché nohy a celulitídu. Od „divnej" Barbie (Kate McKinnonová) sa dozvie, že jediný spôsob, ako svoju existenčnú krízu vyriešiť, je vydať sa do skutočného sveta za dievčatkom, ktorá sa s ňou hráva, a pravdepodobne spôsobuje jej depresiu. Na cestu sebapoznaniu sa vydáva i s Kenom, aby zistila, že vo skutočnom svete neplatí pravidla žien, ale naopak – je ovládaný výhradne mužmi. Aby napravila svoj svet, vydáva sa za svojou majiteľkou, ale taktiež (nedobrovoľne) do firmy Mattel, ktorá bábiky Barbie vyrába. Medzitým sa Ken inšpiruje patriarchálnym usporiadaním skutočného sveta a rozhodne sa ho zaviesť aj v Barbie Lande, ktorý premenuje na Kendom. Barbie sa vracia za svojou reálnou majiteľkou a jej dcérou do Barbie Landu, ktorý ale vypadá úplne inak, ako ho poznala. Rozhodne sa preto navrátiť svoj svet do pôvodnej podoby.
Produkcia.
Vývoj.
Vývoj filmu založeného na rade bábik Barbie začal v roku 2009, keď bolo oznámené, že spoločnosť Mattel podpísala partnerstvo na vývoji projektu s Universal Pictures s Laurencem Markom ako producentom, ale žiadny projekt z toho nevyšiel. V apríli 2014 sa Mattel spojil so Sony Pictures Animation aby produkoval film, ku ktorému mala Jenny Bicksová napísať scenár a Laurie Macdonaldová a Walter F. Parkes ho mali produkovať prostredníctvom spoločnosti Parkes+MacDonald Image Nation, ktorú vytvorili. Natáčanie v tej dobe malo začať do konca roku. V marci 2015 bol do projektu zapojený Diablo Cody, aby prepracoval scenár. K produkčnému tímu sa pridala aj Amy Pascal. Sony neskôr toho istého roku znovu nechalo prepísať scenár a najala si Lindsey Beerová, Bertu V. Royal a Hillary Winstonovú, aby napísali svoje samostatné návrhy.
V decembri 2016 bola do hlavnej úlohy obsadená Amy Schumerová, pričom bol použitý scenár Winstonovej, ktorý prepísala Schumerová so svojou sestrou Kim Caramele. V marci 2017 Schumerová odstúpila z projektu kvôli konfliktom v plánovaní. V roku 2023 prezradila, že projekt opustila kvôli nezhodám s vtedajšími producentmi filmu. V júli toho istého roku bola pre hlavnú úlohu zvažovaná Anne Hathawayová, pričom spoločnosť Sony si najala Oliviu Milchovú, aby prepísala scenár a oslovila Alatheu Jonesovú, aby film režírovala, aby pritiahli Hathawayovú. Jonesová sa oficiálne ako režisérka pridala v marci 2018. Avšak po vypršaní práv Sony na projekt v októbri 2018 a jeho prevode na Warner Bros. Pictures došlo k odchodu Hathawayovej, Jonesovej, Macdonaldovej, Parkesa a Pascalovej. Potom sa začalo hovoriť o Margot Robbiovej ako o predstaviteľke Barbie, pričom Patty Jenkinsová bola nakrátko zvažovaná ako režisérka. V júli 2019 bolo potvrdené, že Margot Robbiová bude hrať Barbie. Scenáristami sa stali Greta Gerwigová a Noah Baumbach. V júli 2021 bolo oznámené, že Gerwigová bude tiež režisérkou filmu. Robbiová uviedla, že cieľom filmu je rozvrátiť očakávania a dať divákom „to, o čom ste nevedeli, že chcete“.
Casting.
V októbri 2021 bolo oznámené, že Ryan Gosling stvárni vo filme rolu Kena. America Ferrera, Simu Liu a Kate McKinnonová boli obsadení do svojich rolí vo februári 2022. Liu sa zúčastnil konkurzu po tom, čo jeho agent označil scenár Barbie ako jeden z najlepších, ktoré čítal. V marci 2022 bolo oznámené, že sa k obsadeniu pridávajú Ariana Greenblattová, Alexandra Shippová a Emma Mackeyová. Will Ferrel sa k obsadeniu pripojil v apríli 2022, spolu s ním aj Issa Rae, Michael Cera, Hari Nef, Kingsley Ben-Adir, Rhea Perlmanová, Ncuti Gatwa, Emerald Fennelová, Sharon Rooneyová, Scott Ewans, Ana Cruz Kayne, Connor Swindelis, Ritu Arya a Jamie Demetriou.
Počas procesu castingu Gerwigová a Robbiová hľadali herečky s „Barbie energiou“ (ktorá je popisovaná ako „určitá nevýslovná kombinácia krásy a bujnosti“. Mackeyová v rozhovore pre Empire z roku 2022 oznámila, že väčšina hercov vo vedľajších úlohách bude hrať rôzne variácie Barbie a Kena. Robbiová v rozhovore pre Vogue v máji 2023 prezradila, že chcela herečku Gal Gadot ako inú variáciu Barbie, ale Gadot nebola k dispozícii kvôli iným projektom. Helen Mirrenová nahovoril trailer k filmu a objavila sa vo filme v krátkej cameo role.
Kostýmy.
Návrhárkou kostýmov je Jacqueline Durranová, ktorá s Gerwigovou predtým spolupracovala na filme Malé ženy z roku 2019.
Natáčanie.
Natáčanie sa začalo 22. marca 2022 v Leavesdenských filmových ateliéroch v Spojenom kráľovstve a skončilo sa 21. júla 2022. K miestam, kde sa natáčalo ďalej patrí napr. skatepark vo Venice v Los Angeles v Kalifornii. Pred nakrúcaním Gerwigová zorganizovala prespanie všetkých hercov vo filme, aby si medzi sebou vybudovali dobré vzťahy a zároveň mali pocit, že „to bol ten najzábavnejší spôsob, ako všetko rozbehnúť“.
Hudba.
V máji 2023 bolo oznámené, že spoločne s filmom vyjde aj oficiálny soundtrackový album. Album bol vydaný 21. júla 2023 spoločne s filmom. Album bolo zostavované Markom Ronsonom.
Keď bolo oznámené, že spoločne s filmom vyjde aj album, fanúšikovia očakávali, že jeho súčasťou bude aj pieseň "Barbie Girl" od nórsko-dánskej skupiny Aqua, avšak manažér speváčky Lene Nystrømovej oznámil, že pieseň súčasťou filmu nebude. Americký časopis Variety špekuloval, že dôvodom môže byť súdna roztržka z prelomu milénia medzi Mattelom, ktorý vlastní značku Barbie a MCA Records, ktorý je vydavateľom spomínanej piesne. 
Uvedenie.
Premiéra filmu bola stanovená na 21. júla 2023, kedy bol film uvedený do kín. Svetová premiéra prebehla 9. júla 2023 v Los Angeles. Na Slovensku prebehla premiéra filmu 20. júla 2023. Film je distribuovaný americkou spoločnosťou Warner Bros.
Marketing.
Teaser filmu vyšiel 16. decembra 2022. Jedná sa o paródiu scény „Dawn of Man“ z filmu "", kde bábika Barbie predstavuje mimozemský monolit a je obklopená malými dievčatami, ktoré sa prestanú hrať s klasickými bábikami. 4. apríla 2023 bolo na sociálnych sieťach Barbie, samotného filmu a niektorých účinkujúcich, zverejnených 24 plagátov predstavujúcich Barbie a Kenov s ich stručnými opismi spoločne s prvým trailerom k filmu. Spomínané plagáty sa rýchlo šírili internetom, pretože internetoví užívatelia z nich tvorili vlastné varianty plagátov či už pre seba samého alebo pre verejne známe osobnosti. Druhý oficiálny trailer k filmu bol vydaný 25. mája 2023 a bol to práve ten, ktorý načrtol dejstvo filmu. 
Oppenheimer.
Film bol uvedený v rovnaký deň ako film "Oppenheimer", životopisný triler režiséra Christophera Nolana, natočený o Robertovi Oppenheimerovi, jadrovom fyzikovi, ktorý sa podieľal na vývoji prvých jadrových zbraní. Vzhľadom na odlišnosť oboch filmov sa mnoho užívateľov sociálnych sietí pustilo do vytvárania mémov o tom, ako oba filmy reprezentujú odlišné publikum. Tento fenomén je nazývaný „Barbenheimer“. 
Cenzúra.
Vietnam.
Dňa 3. júla 2023 vietnamské štátne média Tuổi Trẻ citovali Vi Kiến Thànha, ktorý má na starosti vietnamský štátny orgán udeľujúci licenciu a cenzúru zahraničným filmom, a ten oznámil, že film Barbie nebude vo Vietname uvedený, pretože sa v ňom vyskytuje „urážlivý obrázok línie deviatich čiar“. Noviny Tiền Phong uviedli, že línia deviatich čiar sa „vo filme objavuje viackrát“. Film mal byť vo Vietname pôvodne uvedený 21. júla.
Filipíny.
Keď sa správa o vietnamskom zákaze dostala na Filipíny, senátor Francis Tolentino, podpredseda filipínskeho senátneho výboru pre zahraničné vzťahy, povedal CNN Philippines, že Barbie môže byť v ich krajine zakázaný, pretože „znevažuje“ filipínsku suverenitu. Senátor Jinggoy Estrada označil film za zakázaný kvôli údajnému zahrnutiu línie deviatich čiar. Opozičná senátorka Risa Hontiveros vtipkovala, že „film je fikcia rovnako ako línia deviatich čiar“ a navrhla pridať ku filmu upozornenie na miesto zákazu jeho uvedenia. Senátor Robin Padilla, predseda senátneho výboru pre média, navrhol, že filmoví producenti musia vypustiť odkazy na líniu deviatich čiar, inak riskujú zákaz filmu v krajine. 
Dňa 11. júla Filipínska rada pre kontrolu a klasifikáciu filmov a televízie (MTRCB) dospela k záveru, že neexistuje „žiadny základ“ pre zákaz filmu, pretože mapa bola jednoducho „kreslená“ a že neexistuje žiadne jasné ani priame vyobrazenie línie deviatich čiar, pretože čiara vo filme nebola „v tvare U“ a mala „osem bodiek alebo čiarok“ namiesto deviatich. Rada udelila filmu hodnotenie PG a umožnila jeho premietanie v krajine, avšak požiadali Warner Bros., aby „rozmazali kontroverzné obrázky, aby sa predišlo ďalším nesprávnym interpretáciám“. Senátor Tolentino povedal, že rešpektuje rozhodnutie MTRCB, ale vyjadril svoje zdesenie nad tým, že sa objavilo v deň pred siedmym výročím filipínskeho víťazstva v arbitráži nad líniou deviatich čiar dňa 12. júla 2016. Film mal premiéru na Filipínach dňa 19. júla 2023. 
Reakcia štúdia Warner Bros..
Štúdio Warner Bros., ktoré film produkuje, sa nechalo počúvať, že žiadne špeciálne zámery za mapou zobrazovanou v traileroch i vo filme nie sú. Konkrétna mapa má podľa zámerov tvorcov pôsobiť ako detská „čmáranica“ znázorňujúca mapu sveta z detského pohľadu. 
Pakistan.
V Pakistane bol film do kín uvedený 21. júla 2023. Pandžábsky filmový cenzorský výbor (ktorý sa zaoberá cenzúrou v provincii Pandžáb) a ďalšie regionálne výbory povolili premietanie filmu. Dňa 22. júla však pandžábsky minister informácii a kultúry Amir Mir využil svoje právomoci na zastavenie filmu v provincii s tvrdením, že „ukazuje homosexualitu“. Tajomník pandžábskeho ministra informácii Ali Nawaz Malik oznámil novinám "Dawn", že film „bol odoslaný do Dubaja k cenzúre“. Dňa 1. augusta bol udelený konečný súhlas s premietaním filmu v provincii. 

</doc>
<doc id="711191" url="https://sk.wikipedia.org/wiki?curid=711191" title="Čakaň">
Čakaň

Čakaň je potok v geomorfologickom celku Beskydské predhorie v regióne Šariš v Prešovskom kraji v okrese Prešov. Je ľavostranným prítokom vodného toku Sekčov v povodí Torysy. Má dĺžku .
Prameň.
Pramení v v geomorfologickom celku Beskydské predhorie v geomorfologickom podcelku Záhradnianska brázda v poľnohospodárskom extraviláne v poli Lieština v severovýchodnej časti územia obce Tulčík v okrese Prešov v Prešovskom kraji. 
Opis toku.
Od prameňa tečie juhozápadným smerom cez poľnohospodársky extravilán obce Tulčík, pravým brehom obmýva úpätie poľa Liesky, ľavým brehom obmýva pole Čakaň, v vteká do intravilánu obce Tulčík v okrese Prešov, v podteká železničnú trať Prešov – Bardejov, neďaleko v ústi do vodného toku Sekčov ako jeho ľavostranný prítok. Vodný tok Sekčov ďalej ústi do Torysy. Pramení, preteká a ústi na území obce Tulčík v okrese Prešov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve poľa "Čakaň" v obci Tulčík, okolo ktorého potok tečie. Názov poľa bol bez zmeny prenesený na pomenovanie potoka v podobe jednoslovného hydronyma "Čakaň" ako súčasť skupiny názvov v slovenskej toponymii, najmä hydronymii. Pôvod tohto názvu nie je celkom jasný. V názve poľa "Čakaň" sa reflektujú historické slová "čak, čaka" od "čakať" vo význame "skryté lovecké stanovište". Možný je aj výklad názvu poľa "Čakaň" spojený s apelatívom "čakan", ktorý ho spája s významom obsiahnutým v slovese "ťať, sekať, rúbať", teda miesto "upravené, vzniknuté sekaním, rúbaním" a následne potok pretekajúci takým miestom, podobne ako pri slovese "črchliť". Je potrebný ďalší výskum. Hydronymum Čakaň bolo štandardizované v roku 1975. V súčasnej slovenskej štandardizovanej hydronymii hydronymum Čakaň je jedinečným názvom (marec 2024). 

</doc>
<doc id="711196" url="https://sk.wikipedia.org/wiki?curid=711196" title="Štefan z Košíc">
Štefan z Košíc



</doc>
<doc id="711200" url="https://sk.wikipedia.org/wiki?curid=711200" title="Majster Štefan Lapicid">
Majster Štefan Lapicid



</doc>
<doc id="711201" url="https://sk.wikipedia.org/wiki?curid=711201" title="Kassai István">
Kassai István



</doc>
<doc id="711204" url="https://sk.wikipedia.org/wiki?curid=711204" title="Élisabeth-Louise Vigée-Le Brun">
Élisabeth-Louise Vigée-Le Brun



</doc>
<doc id="711205" url="https://sk.wikipedia.org/wiki?curid=711205" title="Kelly Rowanová">
Kelly Rowanová

Kelly Rowanová (neprechýlene Kelly Rowan; * 26. október 1965, Ottawa, Ontário, Kanada) je kanadská herečka, známa z televízneho seriálu "O.C. California" (20032007).
Detstvo a mladosť.
Rowanová je absolventkou Northern Secondary School v Toronte. Herectvo študovala na British American Drama Academy v Spojenom kráľovstve a na Neighborhood Playhouse v New Yorku. Počas štúdia v New Yorku pracovala ako modelka.
Kariéra.
Po ukončení štúdia herectva sa Rowanová objavila vo vedľajšej úlohe niekoľkých filmoch ako "The Gate" (1987), "Hook" (1991) či "Exkluzívna reportáž" (1992).
V roku 1993 získala herecké ocenenie Gemini za najlepší herecký výkon v hlavnej úlohe v televíznom filme "Úplné bezvetrie 2".
Väčší priestor dostala vo filme "Candyman 2: Zbohom mäsu", kde stvárnila hlavnú úlohu a zahrala si po boku hercov ako Tony Todd a Veronica Cartwright.
V rokoch 1995 až 1996 hrala v televíznom seriáli "Lonesome Dove: The Outlaw Years". O rok neskôr si zahrala po boku Samuela L. Jacksona vo filme "187".
V roku 2003 stvárnila postavu Kirsten Cohen v televíznom seriáli "O.C. California". Rowanová získala za stvárnenie svojej postavy v roku 2006 ocenenie Prism Award. Televízny seriál skončil štvrtou sériou v roku 2007.
V roku 2011 stvárnila matku Emily Osment vo filme "Nepriatelia", začo bola nominovaná na prestížne kanadské filmové ocenenie Canadian Screen Awards. O rok neskôr sa pripojila k hereckému obsadeniu televízneho seriálu "Perception", v ktorom účinkovala až do roku 2015.
Medzi jej zásluhy ako výkonnej producentky patria televízne filmy "She Drives Me Crazy" a "The Good Times Are Killing Me".
Rowanová sa prihlásila ako herečka do neziskovej nadácie Young Storytellers Foundation.
Súkromný život.
Rowanová koncom júna 2007 oznámila svoje zasnúbenie s Davidom Thomsonom, 3. barónom Thomsonom z Fleet. Svoje zásnuby zrušili kvôli ich rozchodu. Krátko po ich rozchode Rowanová vo veku 42 rokov porodila ich dcéru.

</doc>
<doc id="711206" url="https://sk.wikipedia.org/wiki?curid=711206" title="Kelly Rowan">
Kelly Rowan



</doc>
<doc id="711207" url="https://sk.wikipedia.org/wiki?curid=711207" title="Prvá pražská dohoda">
Prvá pražská dohoda

Dohoda mezi vládou československé republiky a předsednictvem Slovenské národní rady ze dne 2. června 1945 alebo „Prvá pražská dohoda“ bola prvou z troch pražských dohôd z rokov 19451946, uzavretých medzi československou vládou a Slovenskou národnou radou (ďalej SNR), ktoré definovali vzťah a distribúciu právomocí medzi centrálnymi – československými a periférnymi – slovenskými štátnymi orgánmi. Asymetrické usporiadanie štátnej správy kodifikované týmito dohodami a neskôr Ústavou 9. mája v roku 1948 sa stalo jedným zo stálych zdrojov napätia medzi Čechmi a Slovákmi v spoločnom štáte.
Okolnosti vzniku.
Od vzniku Československej republiky v roku 1918 bolo permanentným správnym problémom postavenie Slovenska. Čiastočne bolo riešené v roku 1938 Ústavným zákonom o autonómii Slovenskej krajiny. Po vzniku samostatného Slovenského štátu sa slovenská otázka vynorila opäť v čase príprav Slovenského národného povstania, kedy sa SNR už vo Vianočnej dohode z roku 1943 vyslovila za obnovu spoločného štátu s Čechmi: „"Želáme si, aby národ slovenský a národ český ako najpríbuznejšie slovanské národy utvárali ďalšie svoje osudy v novej Č-SR, spoločnom to štáte Slovákov a Čechov, a na podklade princípu rovný s rovným"“. V slovenskej časti štátu došlo počas Slovenského národného povstania k vzniku národných orgánov. § 1 nariadenia SNR zo dňa 1. septembra 1944 určovalo, že "„Slovenská národná rada vykonáva celú zákonodarnú, vládnu a výkonnú moc na Slovensku“", čím vytvorila nové na londýnskej československej vláde nezávislé centrum moci a právny dualizmus. Košický vládny program vypracovaný v marci 1945 deklaroval rovnoprávne postavenie Slovákov a predpokladal rozdelenie kompetencií medzi orgány vlády ústrednej a slovenskej tak, že sa "„legitímní zástupci českého a slovenského národa na tom dohodnou“". Ako prvý krok k dohode SNR prijala dňa 21. apríla 1945 nariadenie 30/1945 Zb. ktoré rušilo vyššie spomínané § 1 nariadenia 1/1944. Zároveň na straníckej úrovni vznikol v Košiciach jednotný Ústredný výbor Komunistickej strany Československa, ktorý zastrešoval samostatne vystupujúce KSČ a KSS. Každopádne dochádzalo v apríli a máji k rozporom medzi nariadeniami centrálnej československej vlády a SNR, napríklad v otázke zoštátnenia škôl a školského majetku na Slovensku, alebo pri odmietnutí SNR akceptovať dekrét prezidenta o národnej správe.
Prvá pražská dohoda.
Slovenskí komunisti jednotne požadovali federatívne riešenie a dokázali presadiť schválenie smerníc SNR požadujúce federatívne riešenie aj u vtedy menej radikálnej Demokratickej strany. Po príchode slovenskej delegácie do Prahy 30. mája ale KSČ zatlačila na slovenských komunistov, aby sa jednania neviedli v duchu smerníc SNR, ale sa sústredili na vyjasnenie kompetencií. Na druhej strane SNR odolala tlaku zo strany českých národných socialistov, lidovcov a pravicových sociálnych demokratov, ktorí opäť nastolili požiadavku krajinského zriadenia, a 2. júna bola podpísaná "Dohoda mezi vládou československé republiky a předsednictvem Slovenské národní rady ze dne 2. června 1945", „Prvá pražská dohoda“. Jej obsahom bolo určenie postavenia Slovenskej národnej rady a Zboru povereníkov. SNR bola podľa zmluvy nositeľkou štátnej moci na Slovensku, ktorá nebola výslovne daná ústredným orgánom. Ďalej SNR disponovala všetkou mocou vládnou, výkonnou a zákonodarnou. Výkonný orgán SNR, Zbor povereníkov, podriadený pôvodne len SNR, sa stal zodpovedným ústrednej vláde i SNR.
Zhodnotenie.
Už prvá pražská dohoda neriešila federatívne usporiadanie. České národné orgány nevznikli, partnerom SNR sa stala československá vláda. Plénum SNR schválilo dohodu 5. júna 1945. Gustáv Husák prehlásil toto usporiadanie za provizórne do doby vzniku celonárodného zákonodarného zboru. Toto asymetrické usporiadanie štátnej správy bolo upravované druhou a treťou pražskou dohodou a následne kodifikované Ústavou 9. mája v roku 1948.

</doc>
<doc id="711208" url="https://sk.wikipedia.org/wiki?curid=711208" title="Bobrujsk">
Bobrujsk



</doc>
<doc id="711209" url="https://sk.wikipedia.org/wiki?curid=711209" title="Obliehanie Belehradu (1717)">
Obliehanie Belehradu (1717)

Bitka pri Belehrade, ktorá sa odohrala v dňoch 19. júna až 18. augusta v roku 1717, bola známa ako rozhodujúca bitka počas rakúsko-tureckej vojny v rokoch 1716 až 1718. Zároveň išlo o ukážkový príklad vojvodcovských schopností maršala a generála cisárskych vojsk, princa Eugena Savojského.
Predohra.
Ešte v čase, než došlo k podpísaniu mierových podmienok Satmárskeho mieru, ktorý ukončil stavovské povstania, zo strany Rakúska, hrozil ďalší konflikt s Osmanskou ríšou. Benátska republika vykonala taký krok, vďaka ktorému poskytla čiernohorskému vládcovi ("vladyka") útočisko, čo osmanský sultán pochopil ako akt nepriateľstva. Dôsledkom tohto sa v roku 1714 rozpútala vojna medzi Benátskou republikou a Osmanskou ríšou. Rakúsko však ešte pred vypuknutím tohto konfliktu uzavrelo s Benátkami spojeneckú zmluvu proti Turecku. Cieľom Osmanskej ríše bolo získať Benátčanmi nedávno získaných území na polostrove Peloponéz a majetku obchodných faktórií v oblasti Stredomoria. Benátky sa teda obrátili na cisára Karola VI. Dôvodom bolo, že práve obsah zmluvy o vojenskej pomoci z roku 1684 bol stále v platnosti. Karol VI. žiadal mienku predsedu Dvorskej vojenskej rady, princa Eugena Savojského, ktorý odporúčal dodržať záväzok, keďže práve osmanskí Turci začali vojnu, francúzsky kráľ Ľudovít XIV. zomrel a štátna pokladnica bola na jeho území vyprázdnená, čo znamenalo, že nebezpečenstvo odtiaľ nehrozilo. Memoriál, ktorý bol vyslovený zo strany Savojského, znamenal pre samotného panovníka, že je potrebné vyriešiť otázku Temešváru a jeho okolia, ktorý na základe mierovej zmluvy podpísanej v Karlovaci zo dňa 26. januára roku 1699 ovládali stále osmanskí Turci. V apríli roku 1716 došlo k vyzvaniu zo strany cisára Karola VI. voči osmanskému sultánovi Ahmedovi III., aby vrátil obsadené územia Benátskej republike, pričom ďalším príkazom bolo jej odškodnenie.
Budovanie opevnenia.
V dňoch 13. až 14. júna roku 1717 sa takmer stotisícová habsburská armáda sústredila pri Pančeve, odkiaľ vyrazila v štyroch prúdoch k pevnosti Belehrad, ktorú obývalo v tom čase približne 10-tisíc obyvateľov, pričom jej vojenskú obranu zabezpečovala osmanská armáda v počte 32-tisíc vojakov. Kresťanské vojská mali proti nim taktiež zostavu, ktorú tvorili jednak vybrané prápory uhorského pešieho pluku pod velením Františka Ďulaja ale aj 25 švadrón zo všetkých piatich husárskych plukov. Po prekročení rieky Sávy a Dunaja, na čom sa nemalou mierou podieľali čajkári, lode dunajskej flotily a jednotky pontonierov, takmer celé habsburské vojsko dňa 19.júna obľahlo Belehrad z juhu, kde sa následne utáborilo. Eugen Savojský nariadil budovať dve línie, pričom tie sa opierali sprava o rieku Dunaj a zľava o Sávu. Obrana protiľahlých brehov a mostov bola zabezpečená najmä husármi. Vnútorná línia, ktorá bola určená na útok na hradby pevnosti mala dĺžku takmer sedem, kým tá vonkajšia ako obranná viac než deväť kilometrov. Obidve línie boli chránené priekopami, zátarasami ale aj šancami a boli v nich umiestnené taktiež delá a mažiare. Dňa 20. júla roku 1717 došlo k začiatku ostreľovania hradieb samotnej pevnosti zo strany cisársko-kráľovských vojsk.
Obliehatelia ako obliehaní.
Týždeň po začatí ostreľovania pevnosti cisárskymi zbraňami sa objavili predsunuté oddiely armád osmanských Turkov. Približne 140-tisícová armáda na čele s novým veľkovezírom Hadžim Chalilom sa dňa 1. augusta roku 1717 objavila pod Belehradom. Samotný veľkovezír jasne usúdil, že vojenské sily kresťanov sú príliš silné na to, aby ich napadol, pričom v dôsledku tohto rozhodnutia nechal pozdĺž ich vonkajšej línie vybudovať vlastné útočné pásmo, spoza ktorého chcel prostredníctvom delostreleckej paľby narušiť ich obranu. Práve v dôsledku týchto zakročení vznikla situácia, počas ktorej sa obliehatelia dostali do pasce z tyla. Eugen Savojský bol známy vďaka presadzovaniu nekonvenčných praktík vo vedení boja. Jeho reakciou na vybudovanie tureckej línie bolo, že časť diel dal prikázal presunúť na vonkajšiu líniu a začal ostreľovať Osmanov. Tí postupovali systematickým spôsobom, pričom sa im darilo postupne prekopávať k cisárskym postaveniam. Na niektorých miestach sa k nim dostali až tak blízko, že začali využívať aj streľbu z ručných zbraní. Situácia kresťanských vojsk bola čím ďalej tým horšia. Medzi vojakmi, ktorí boli stlačení do relatívne malého priestoru, v letnej horúčave vypukla epidémia.
Karta boja sa obracia.
Cisársky maršal a generál Eugen Savojský však získal informácie o tureckých plánoch boja a po príchode tatárskych oddielov do tureckého tábora sa uistil, že sa pripravuje útok Osmanov. Stalo sa tak po tom, ako túto informáciu získal veliteľ jazdectva maršal Ján Pálfi od svojho zveda, niekdajšieho kuruca, slúžiaceho u Osmanov. Práve tento odkaz viedol k tomu, aby sa Eugen Savojský rozhodol sústrediť svoje vojenské sily predovšetkým proti vonkajšej zvierajúcej obruči Turkov. Spoliehal sa na to, že mu nebude hroziť závažnejšie nebezpečenstvo útoku do tyla zo strany belehradskej posádky z toho dôvodu, že dňa 14. augusta roku 1717 sa jeho cisárskemu delostrelectvu podarilo úspešne zasiahnuť ústredný sklad pušného prachu v meste, ktorý spôsobil natoľko veľké škody, v dôsledku ktorých vyletel do povetria. Po tomto výbuchu zahynulo takmer 3 000 mužov posádky. Cisársky maršal a generál Eugen Savojský zanechal teda 10-tisíc mužov, ktorých úlohou bolo zabrániť výpadu z pevnosti, pričom so 60-tisícami bojovníkov podnikol dňa 16. augusta roku 1717 zdrvujúci útok na prekvapených osmanských vojakov.
Epilóg boja a jeho dôsledky.
Nadránom, dňa 16. augusta roku 1717 v úplnej hmle uskutočnila habsburská pechota a jazdectvo silný, sústredený výpad proti osmanskému táboru. Útok podľa zásad lineárnej taktiky sa prejavil ako úspešný. Osmanská armáda, ktorá v prekvapení po ťažkom boji ustúpila, zanechala po sebe na bojisku všetky delá, munície, stany a proviant. Približne 10-tisíc osmanských vojakov padlo v boji, pričom takmer rovnaký počet skončil v zajatí. Ani cisárska strana sa nezaobišla bez veľkých strát. Podľa oficiálnych údajov zahynulo v bitke 1 857 mužov, z toho traja generáli a 93 dôstojníkov. Zranených skončilo 4 258 vojakov, pričom medzi nimi bolo taktiež 14 generálov (11 z jazdectva) a 225 dôstojníkov. Belehradská posádka deň po tejto udalosti kapitulovala a opustila mesto pod podmienkou slobodného odchodu. Jej vojaci tu zanechali do 500 diel a takmer 80 mažiarov. Vysoká Porta opätovne požiadala o mierové rokovania, s ktorými cisár Karol VI. tentokrát súhlasil. Dňa 21. júla roku 1718 bol podpísaný Požarevacký mier, ktorého výsledkom bolo, že habsburské hranice sa posunuli až do Valašska, cisár Karol VI. získal územie severného Srbska s Belehradom, časť Bosny a Temešský banát. Osmanský sultán Ahmed III. sľúbil toleranciu pre kresťanské obyvateľstvo sídliace na Turkami obsadených územiach. Habsburská monarchia takto dosiahla najväčší územný rozmach vo svojich dejinách.
Posledná nádej pre kuruckých emigrantov.
Cisársky maršal, princ Eugen Savojský očakával jednak vojenské víťazstvo nad osmanskými Turkami a zároveň aj rozšírenie cisárovej moci na Balkáne, pričom sa malo naveky skoncovať taktiež so snahami kuruckej emigrácie s cieľom obnoviť protihabsburský odboj. Úspechy cisárskych armád boli napokon jasným dôkazom konca nádejí voči kuruckým emigrantom, na čele s bývalým šarišským županom a sedmohradským kniežaťom, Františkom II. Rákocim pre ich úspešný návrat do rodnej vlasti. V úvode vojny, teda v lete roku 1716, keď vypukla rakúsko-turecká vojna, sa príslušníkom kuruckej emigrácie naskytla možnosť byť v službách osmanského sultána Ahmeda III. a zároveň dúfať v návrat do vlasti spolu s tureckými armádami, pokiaľ by však v konflikte zvíťazili. Vyše roka dochádzalo k príslušným vyjednávaniam so sultánom Ahmedom III., pričom práve v septembri 1717 opustili územie Francúzskeho kráľovstva, s tým, že sa vydajú za novým osudom, pričom nemali ani tušenie, že práve Osmanská ríša bude poslednou vlasťou ich života. Práve predtým, než stihli prísť do Istanbulu, došlo už k spomínanému vojenskému víťazstvu cisárskych armád pod velením generála, princa Eugena Savojského pri Petrovaradíne a Belehrade nad vojskami osmanských Turkov.
Vojenská porážka osmanských armád na bojovom poli teda znamenala začatie mierových rokovaní, pričom práve jednou z podmienok, ktoré boli kladené zo strany emisárov cisára Karola VI., bolo vydanie bývalého šarišského župana a sedmohradského kniežaťa Františka II. Rákociho spolu s generalissimom Mikulášom Berčénim a ich druhov. Samotný sultán Ahmed III. sa zachoval úprimne natoľko, že nepripustil, aby jeho chránenci padli do cisárových rúk. Práve po uzavretí Požarevackého mieru sa malá kolónia kuruckých emigrantov napokon usadila na brehu Marmarského mora v mestečku Rodošto (v súčasnosti Tekir Dag), západne od Istanbulu. Tu sa napokon aj skončila ich životná púť. Mikuláš Berečéni umrel v roku 1725. Dňa 5. apríla roku 1735 ho nasledoval aj samotný František II. Rákoci vo veku 59 rokov. Ešte pred svojím skonom si krátil čas písaním pamätí a umeleckým rezbárstvom, v ktorom sa prejavila neobyčajná zručnosť.
Odozva vojny na území Slovenska.
Rakúsko-turecká vojna proti osmanským Turkom sa územia Slovenska priamo nedotkla. Na druhej strane však došlo k tomu, že práve stolice ako aj mestá boli povinné poskytnúť regrútov ale aj peniaze, taktiež zásoby pre armádu. Práve v rokoch 1716 až 1717 postihli severné časti krajiny zničujúce neúrody, keďže práve menej zvyčajné zimy a letné mrazy mali za následok zničenie obilnín.
Práve z hladom postihnutej Trenčianskej, Oravskej, Liptovskej a Spišskej stolice odišli tisícky ľudí, ktorí v úrodnejších oblastiach krajiny hľadali obživu. Máloktorí sa však vrátili domov.

</doc>
<doc id="711212" url="https://sk.wikipedia.org/wiki?curid=711212" title="Emil Szmutko">
Emil Szmutko



</doc>
<doc id="711213" url="https://sk.wikipedia.org/wiki?curid=711213" title="Emil Smutko">
Emil Smutko



</doc>
<doc id="711216" url="https://sk.wikipedia.org/wiki?curid=711216" title="Emma Čudinovskich">
Emma Čudinovskich



</doc>
<doc id="711217" url="https://sk.wikipedia.org/wiki?curid=711217" title="Pichliač roľný">
Pichliač roľný

 
Pichliač roľný () je trváca bylina z čeľade astrovité ("Asteraceae"). Jeho prirodzený areál zahŕňa mierne oblasti Eurázie a severozápadnej Afriky.
Opis.
Pichliač roľný je veľmi premenlivá trváca bylina, vysoká 30 až 150 cm. Byľ je vzpriamená, ryhovaná, nekrídlatá, bohato strapcovito rozkonárená, holá alebo v hornej časti pavučinatá. Podzemok je plazivý, s dlhými výhonkami.
Listy sú v obryse podlhovasté až kopijovité, dolné sú sediace až objímavé. Čepeľ je delená, perovito laločnatá až perovito dielna s ostnito zúbkatým okrajom, s ostňami dlhými do 10 mm. Na líci je zelená, na rube sivo plstnatá až holá.
Červenofialové, zriedka biele kvety sú usporiadané v súkvetí, ktorým je rúrkokvetý úbor, s priemerom 13 až 18 mm. Jednotlivé kvety v úbore sú často jednopohlavné (dvojdomé), rúrkovité, pravidelné a päťpočetné. Tyčinky sú s peľnicami zrastenými do rúrky okolo čnelky. Kalich je voľný, trváci, premenený na perovito brvitý chocholec dlhý 2 až 3 mm, slúžiaci na rozširovanie semien vetrom. Semenník je spodný a plodom je hladká nažka veľká 3 až 4 mm. Podlhovasto vajcovitý zákrov je dlhý do 17 mm a tvoria ho pritlačené, ostnato hrotité listene. Krátkostopkaté úbory vyrastajú na konci konárov jednotlivo alebo v chudobných strapcoch.
Rozšírenie.
Areál rozšírenia pichliača roľného zahŕňa mierne oblasti Eurázie a severozápadnej Afriky. Zavlečený je v Kanade, Spojených Štátoch, Juhoafrickej republike, Grónsku, Islande, Austrálii, na Novom Zélande a v Tasmánii. Na Slovensku je na celom území hojný. 
Ekológia.
Pichliač roľný obsadzuje vhodné stanovištia od nížin do horského stupeňa. Rastie ako burina na poliach, rumoviskách, rúbaniskách pasienkoch a kamenných stráňach. Vyhovujú mu vlhké i vysychavé, výživné, humózne i hlinité pôdy. Kvitne od júna do októbra. Jeho kvety majú sladkú pižmovú vôňu a lákajú množstvo motýľov. 
Pichliač roľný patrí medzi najnebezpečnejšie buriny. Tvorí veľa nažiek s vysokou klíčivosťou a intenzívne sa rozmnožuje aj vegetatívne. Tvorí aj mohutnú a rozvetvenú koreňovú sústavu s prídavnými púčikmi takže dobre regeneruje po mechanickom poškodení (orba, okopávanie, plečkovanie). Je odolný aj voči herbicídom. 
Variety.
V rámci druhu sú akceptované tieto variety:

</doc>
<doc id="711218" url="https://sk.wikipedia.org/wiki?curid=711218" title="Cirsium arvense">
Cirsium arvense



</doc>
<doc id="711219" url="https://sk.wikipedia.org/wiki?curid=711219" title="Veľký Bukovec (vrch v Bukovských vrchoch)">
Veľký Bukovec (vrch v Bukovských vrchoch)

Veľký Bukovec () je vrch v Bukovských vrchoch, krajinnom celku Polonín. Leží nad obcou Ruský Potok, približne východne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Hrebeň i masív leží v Prešovskom kraji, v okrese Snina a zasahuje na katastrálne územie obcí Zboj, Runina a Ruský Potok. Najbližším sídlom je juhozápadne situovaný Ruský Potok, západne sa nachádza Topoľa, severozápadne Runina, východne Nová Sedlica, juhovýchodne Zboj a južne Uličské Krivé a Ulič. Masív je súčasťou Národného parku Poloniny.
Opis.
Veľký Bukovec leží v hrebeni, vedúcom južným smerom na Vyšnú Brackaňu () z Ďurkovca v hlavnom hrebeni na slovensko-poľskej hranici. Západným smerom sa nachádza Saganovec (), Kučalata (), Hajdošík (), Bukovec (), Stolová () a Kýčera (), južným Dielnica (), Kolodník (), Veža (), Kýčera (), Vyšna Brackaňa (), Roh (), Rožok (), Magura () a Prípor (), východným Stinská (), Sušice (), Rozdiel (), Packova Kýčera (), Kremenec () a Príkry () a severným Čierťaž (), Čelo (), Jarabá skala (), Minčol (), Ďurkovec (), Pľaša () a Kruhliak (). Oblasť patrí do povodia rieky Uh, kde vodu zo západných svahov odvádza Ulička, z juhozápadných jej prítok Ruský potok a z východných Hrabový potok, smerujúci do Zbojského potoka. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je ojedinele vidieť okolité vrcholy Bukovských vrchov a Vihorlatské vrchy, no tiež vrchy poľských Bieščad a ukrajinských Karpát.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkych obcí Zboj, Runina a Ruský Potok.

</doc>
<doc id="711232" url="https://sk.wikipedia.org/wiki?curid=711232" title="Berlin Manson">
Berlin Manson

Berlin Manson je punková skupina, ktorú v roku 2020 založil Patrik Nagy a Adam Dragun. Svoje debutové EP "Život končí, keď máš trinásť" vydali v roku 2022 a debutový album "Poor But Sexy" v 2024. Na Radio Head Awards 2022 bolo duo ocenené za Objav roka a v 2024 vyhrali Album roka, Debut roka a Skladbu roka 2024.
História.
Skupina vznikla v roku 2020 počas prvého lockdownu pandémie COVID-19. Vtedy ešte pod názvom "Umelecké združenie Košická 37" zverejnili niekoľko skladieb na YouTube, prvá skladba "Sa Neboy" bola zverejnená 13. marca.
V decembri 2022 v Skalici v klube Orlovňa, mala skupina naplánované vystúpenie po skupine Slobodná Európa. Počas prípravy pred koncertom si skupina vyvesila na stôl s nástrojmi dúhovú vlajku na prejav podpory LGBTI+ komunite, po čom ich napadla skupina šiestich mužov, pričom spevákovi Adamovi Dragunovi zlomili sánku. Nominovaní boli na 15. ročníku Radio Head Awards v dvoch kategóriach, z ktorých získali Objav roka 2022.
V roku 2023 sa k dvojici pripojil tretí člen, hráč na bicie, Tomáš Tabiš. Ich singel z roku 2023 "Hotel Kyjev", ktorý vydali s producentom FVLCRVM v experimentálnom vydavateľstve Weltschmerzen, vyhral na Radio Head Awards 2023 ocenenie skladba roka.
V apríli 2024 vydali svoj prvý album "Poor but sexy", na ktorom spolupracovali s hosťami ako Katarzia, Edúv Syn, Fvck Kvlt, Temný Rudo, Dušan Vlk či Paris. Producent albumu je Matej Turcer, ktorý ho nahral, zmixoval aj zmastroval. V decembri 2024 vydali svoj druhý album, nesúci názov jedného zo singlov, "Polámeme svoje ID?". Na 17. ročníku Radio_Head Awards boli nominovaní v štyroch kategóriach, z čoho až tri vyhrali. Album "Poor But Sexy" získal ocenenie Album roka 2024 a Debut roka 2024. Skladba "Nemám koho obdivovať" nahraná v spolupráci s Katarziou získala ocenenie Skladba roka 2024.

</doc>
<doc id="711240" url="https://sk.wikipedia.org/wiki?curid=711240" title="Potôčik (prítok Večného potoka)">
Potôčik (prítok Večného potoka)

Potôčik je potok v geomorfologickom celku Čergov v regióne Šariš v Prešovskom kraji v okrese Bardejov. Je pravostranným prítokom vodného toku Večný potok v povodí Tople. Má dĺžku .
Prameň.
Pramení v v geomorfologickom celku Čergov v zmiešanom lesnom extraviláne a poľnohospodárskom extraviláne východne od Ostrej hory so v strede východnej časti územia obce Lenartov v okrese Bardejov v Prešovskom kraji. 
Opis toku.
Od prameňa tečie východným smerom cez zmiešaný lesný extravilán a poľnohospodársky extravilán obce Lenartov, prudko mení smer na severovýchod, pravým brehom obmýva pole Dubina, mení smer na sever. V priberá ľavostranný bezmenný prítok, ľavým brehom obmýva pasienok aj lúku Hora, pravým brehom obmýva vrch Ostrá hora s (iný vrch Ostrá hora oproti tomu, ktorý leží pri prameni potoka), v vteká do intravilánu obce Lenartov v okrese Bardejov. Preteká cez intravilán, v ústi do vodného toku Večný potok ako jeho pravostranný prítok. Vodný tok Večný potok ďalej ústi do Tople. Pramení, preteká a ústi na území obce Lenartov v okrese Bardejov v Prešovskom kraji. Nemá dôležitejší prítok.
Pôvod názvu.
Názov vodného toku "Potôčik" má pôvod v charaktere pramennej časti toku s významom "relatívne malý potok s nízkym prietokom vody". Apelatívum "potok" po rozšírení o deminutívny sufix "-ík/-ik" bolo proprializované v podobe jednoslovného hydronyma "Potôčik" ako súčasť skupiny názvov v slovenskej toponymii, najmä hydronymii. Hydronymum Potôčik bolo štandardizované v roku 1992. V súčasnej slovenskej štandardizovanej hydronymii hydronymum Potôčik nie je jedinečným názvom (marec 2024). 

</doc>
<doc id="711243" url="https://sk.wikipedia.org/wiki?curid=711243" title="Menyanthes trifoliata">
Menyanthes trifoliata



</doc>
<doc id="711253" url="https://sk.wikipedia.org/wiki?curid=711253" title="Robert Ballard">
Robert Ballard



</doc>
<doc id="711254" url="https://sk.wikipedia.org/wiki?curid=711254" title="Afric Simone">
Afric Simone

Afric Simone, vlastným menom Henrique Joaquim Simone (* 10. október 1939, Inhambane, Mozambik) je mozambický spevák, skladateľ a zabávač. 
Začal vystupovať ako pouličný hudobník v Mapute, hlavnom meste Mozambiku, pod umeleckým menom "Kid Kid". 
V rokoch 1965 až 1971 vydal Simon – pod umeleckým menom Monsieur Afrique – 5 singlov: "Black Dynamit" v roku 1965 na Ariole, "El Matador" (s „Mosquito“, prvý Simone vlastnoručne zložená pieseň na strane B) v roku 1969 na Teldec, "Washboard man" v roku 1970 na Polydor Records a "Ich bin der grösste Lacher" tiež v roku 1970 na Telefunken a "Feuer Feuer Feuer" v roku 1971 v Hansa Records.
Prvýkrát sa preslávil v roku 1972 v Južnej Amerike singlom "Barracuda" – vydaným pod umeleckým menom Simon el Africano. Simone sa presťahoval do Európy v roku 1973. V roku 1974 bol v Európe znovu vydaný singel "Barracuda" pod umeleckým menom Afric Simone. V roku 1974 v Paríži podpísal nahrávaciu zmluvu s francúzskym producentom a majiteľom nahrávacej spoločnosti Eddiem Barclayom.
V roku 1975 bol vydaný singel "Ramaya" na nahrávacej značke „Barclay discs“. Pieseň sa stala letným hitom a v mnohých krajinách západnej Európy sa dostala do Top 10, napríklad 2. miesto v Holandsku, 3. miesto v Belgicku a 5. miesto vo Švédsku. 
Neskôr v roku 1975 vyšla pieseň "Hafanana", ktorú napísal Simone spolu s českým hudobníkom Stanislavom Regalom. Táto pieseň preslávila Afric Simone vo východnej Európe.
V júli 1977 predviedol "Hafanana" vo východnom Berlíne v Nemeckej demokratickej republike v televíznej show "Ein Kessel Buntes'. V Sovietskom zväze sa "Hafanana" stala soundtrackom k animovanej sérii No počkaj!.
V roku 1978 vyšiel v Československu hudobný album "Afric Simone". V roku 1979 účinkoval v televízii v Prahe s Helenou Vondráčkovou.
Slovenská hudobná skupina "Maduar" nahrala coververzie jeho piesní "Ramaya" a "Hafanana". Afric Simone v roku 2021 podporil očkovaciu kampaň Ministerstva vnútra SR.
Simone stále aktívne vystupuje vo východnej Európe.

</doc>
<doc id="711257" url="https://sk.wikipedia.org/wiki?curid=711257" title="Zákon o právnosti konaní súvisiacich s bojom o znovunadobudnutie slobody Čechov a Slovákov">
Zákon o právnosti konaní súvisiacich s bojom o znovunadobudnutie slobody Čechov a Slovákov

Zákon č. 115/1946 Zb. o právnosti konaní súvisiacich s bojom o znovunadobudnutie slobody Čechov a Slovákov ("") či nesprávne "Amnestičný zákon", je zákon, ktorý schválilo Dočasné Národné zhromaždenie republiky Československej 8. mája 1946 a účinnosť nadobudol dňom vyhlásenia 4. júna 1946.
Tento zákon mal za účel legitimizovať jednak jednanie odbojárov za okupácie a druhej svetovej vojny, ktoré smerovalo k obnoveniu Československa a oslobodeniu Čechov a Slovákov a bolo pritom de facto protizákonné (sabotáže, boj s okupantmi), jednak povojnové zúčtovanie s nacistami, zradcami a kolaborantmi, ktorého sa v rámci „spravodlivej odplaty“ a mimo rámca zákonov dopúšťalo domáce obyvateľstvo. Tiež mal legalizovať obnovovanie československej štátnej moci nad pohraničnými územiami osobami, ktoré neboli riadne ustanovenými činiteľmi správnych orgánov republiky.
Až potiaľ išlo o štandardnú prax aplikovanú v celom rade štátov (napr. Taliansko, Francúzsko). Obrovské kontroverzie, ktoré sa s týmto zákonom spájajú, spočívajú v tom, že v praxi bol masovo zneužívaný na vyvinenie početných zverstiev páchaných Čechmi a Slovákmi na Nemcoch, Maďaroch a predpokladaných kolaborantoch a že okrem iného aj táto prax až na niekoľko málo výnimiek znemožnila potrestanie aj neobyčajne brutálnych zločinov.
Vznik, úmysel a znenie.
Účelom zákona č. 115/1946 Zb. bolo jednak legitimizovať odboj a jeho akcie, jednak legitimizovať aj spravodlivé potrestanie okupantov, nacistov, zradcov a kolaborantov.
V prvom prípade bola politická reprezentácia úplne zajedno. Súdobé zákonodarstvo prakticky nepočítalo s ozbrojeným bojom proti okupačnej moci, takže drvivá väčšina jeho foriem bola úplne jednoznačne nezákonná. O nutnosti legitimizovať toto konanie (ako sa stalo v prakticky všetkých štátoch, ktoré čelili podobné situácie) neexistovali v spoločnosti ani v Dočasnom Národnom zhromaždení (ďalej DNS) žiadne pochybnosti. To už sa ale nedá povedať pri ďalších aspektoch zákona: 1) časového vymedzenia zákona (či presnejšie dáta ukončujúceho zákonom upravené obdobie) a 2) otázky legitimizácie tzv. spravodlivej odplaty.
Otázku časového vymedzenia sa nakoniec podarilo vyriešiť bez väčších problémov a jednoznačne, hoci nie úplne nekonfliktne. Zákonu bolo a je často vytýkané, že bol aplikovaný na príliš dlhé obdobie a že v júli (či auguste, septembri, októbri – podľa postoja kritika) 1945 sa už nedá hovoriť o spontánnej spravodlivej odplate alebo boji proti okupácii. Treba však povedať, že aj to je dnes ale skôr podružná a menej vášnivá časť debaty, pokiaľ však diskutujúci uznajú, že zákon nebol plošnou amnestiou zločinov na nemeckom národe.
Úplne zásadným problémom sa ukázal byť posledný aspekt zákona, ktorým mala byť legitimizácia spravodlivej odplaty na okupantoch a ich pomáhačoch. Z dnešného pohľadu je vlastne celý tento aspekt zákona nutne kontroverzný, pretože mal de facto vyviniť mimosúdne popravy a lynčovanie (pokiaľ sa týkali skutočných previnilcov). V čase vzniku zákona však tento postoj zastával málokto, drvivá väčšina verejnosti i členov DNS chápala úplnú oprávnenosť legitimizovať výbuchy spravodlivého hnevu, nakumulovaného počas nacistickej hrôzovlády. Zásadným problémom sa ukázala byť otázka, čo je to spravodlivá odplata a koho všetkého sa týka.
Komunisti (ale aj veľká časť národných socialistov) zastávali veľmi široký výklad týchto pojmov. Najmä komunisti chceli zákon vztiahnuť na všetkých Nemcov a Maďarov a zradcov a na všetky zločiny na nich v kritickom čase spáchané, pričom v parlamente nastolili aj požiadavku legitimizovať presuny majetku, ku ktorým počas týchto činov došlo. V tejto poslednej požiadavke však boli osamotení a neuspeli. Takto radikálne poňatie narazilo na značný odpor v prakticky všetkých ostatných stranách, najmä však u ľudovcov (najhlasnejšie proti tomu vystupovali Helena Koželuhová a Pavel Tigrid) a sociálnych demokratov (najmä Jozef Macek). Výsledkom sporov bola dohoda, že zákon nebude legitimizovať činy, ktorým možno prisúdiť zištné či nízke pohnútky. Konajúci mal mať povinnosť doložiť svoje čestné pohnútky a ciele.
Vyššie spomínaný fakt však nijako nebol vtelený do zákona, v ktorom bola ponechaná iba všeobecná formulácia, ale iba do vykonávacích predpisov a navyše bol tiež stanovený príliš voľne. Práve to, spoločne s veľmi nešťastnou okolnosťou, že dohľad nad aplikáciou zákona pripadol ministerstvu spravodlivosti (minister Prokop Drtina, ČSNS), ministerstvu národnej obrany (Ludvík Svoboda, nestraník úplne oddaný KSČ) a (síce nie zo zákona, ale z podstaty spôsobu vyšetrovania zločinov) nevyhnutne) ministerstvu vnútra (Václav Nosek, KSČ), viedlo nakoniec k tomu, že toto upresňujúce vymedzenie nebolo spočiatku v drvivej väčšine prípadov brané do úvahy, pretože zodpovední dozorcovia boli presne tí, čo toto obmedzenie neschvaľovali a (minimálne v prípade komunistov) nikdy nemali v úmysle rešpektovať.
Zákon bol veľmi stručný: Kľúčový bol par. 1: "„Rokovanie, ku ktorému došlo v čase od 30. septembra 1938 do 28. októbra 1945 a ktorého účelom bolo prispieť k boju o znovunadobudnutie slobody Čechov a Slovákov alebo ktoré smerovalo k spravodlivej odplate za činy okupantov alebo ich pomáhačov, nie je bezprávne ani vtedy, ak by bolo inak podľa platných predpisov trestné.“" Ďalšie dva paragrafy už iba upresňovali detaily.
Zneužitie zákona.
Zákon bol od začiatku plošne zneužívaný na navodenie beztrestnosti u prakticky všetkých zločinov a zverstiev spáchaných na Nemcoch a údajných kolaborantoch, ktoré sa nepodarilo zahladiť inak. Okrem ministerstva národnej obrany, ktoré opakovane odporúčalo zákon aplikovať aj u masových vrážd, a inštrukcií ministerstiev spravodlivosti a vnútra, ktoré odporúčali maximálnu opatrnosť vo veci prípadov, ktoré mohli byť zahrnuté pod zákon č. 115/1946 Zb., najmä ak mali byť páchatelia partizáni ( nech už sa k tomuto označeniu dostali akokoľvek), zneužívaniu zákona napomohlo aj opakované vyjadrenie ministra spravodlivosti Drtinu, že podporuje jeho "„maximálne liberálnu aplikáciu“", čo si väčšina prokurátorov vyložila v zmysle "„skoro na všetko“". Boli aj takí, ktorí s tak širokým poňatím nesúhlasili, avšak aj keď sa našli policajti ochotní vec vyšetriť a prípad prešiel vďaka odhodlaniu prokurátora pred súd (čo bolo dosť výnimočné), dochádzalo k jeho zastavovaniu sudcom na základe vyžiadaných posudkov od ministerstiev či interpretácie samotného súdu.
Široká verejnosť a členovia Parlamentu začali získavať povedomie o skutočnej situácii až na prelome roku 1946/1947, na základe rastúceho záujmu médií doma aj v zahraničí. To čo pôvodne začalo ako snaha vyšetriť neadekvátne postupy proti nevinným Čechom (s výslovným predsavzatím, že do násilností na Nemcoch sa nebude zbytočne šťúrať), sa postupne rozrástlo do obrovského škandálu. Poslanci, ktorí pôvodne verili, že zákon bol v podstate používaný tak, ako mal byť, na základe novinových článkov a neskôr aj vyšetrovania s rastúcou hrôzou zisťovali, že ako spravodlivá odplata boli interpretované masové vraždy radových Nemcov, ktorí sa ničím zvláštnym neprevinili, vraždy malých detí, znásilňovanie nemeckých žien, krádeže a uchvátenie majetku, brania a popravy rukojemníkov…
Štátne zastupiteľstvo v Novom Jičíne napríklad vydalo oficiálne stanovisko vo veci trestnosti rokovania Vladimíra Boudu (veliteľ internačného tábora v Hraniciach na Morave) a Františka Bögla (správca tamtiež), v ktorom pripustilo možnosť, že "„súlože s Nemkami, hoci vynútené, sú akousi formou podľa par. 1 zákona č. 115/1946 Zb“". Obaja muži, ktorí nielenže sami okrádali, znásilňovali a mučili internované Nemky, ale dokonca ich požičiavali ako sexuálne hračky červenoarmejcom, partizánom a československým vojakom, tak úplne unikli trestu, pretože znásilneniami sa súd nezaoberal a od obvinenia z krádeží ich oslobodil tiež podľa zákona 115/1946 Zb., pričom rozsudok odôvodnil tak, že obžalovaní "„prisvojovanie cudzích vecí chápali ako oprávnenú náhradu za vlastné utrpené škody, pričom mali v úmysle tieto hodnoty vrátiť“". Bez výsledku skončilo aj vyšetrovanie záhadných úmrtí a vrážd v ich tábore, z ktorých niektoré mali dotyční spáchať osobne. 
Samozrejme sa našli policajti, prokurátori i sudcovia, čo sa domnievali (rovnako ako zákonodarcovia, ktorí upresnenie o aplikácii zákona formulovali), že napr. znásilnenie, týranie či vražda nemluvňaťa už zo svojej podstaty nemôžu byť založené na pohnútkach iných ako nízkych, aj keď sú obeťami Nemci, avšak stačil jediný článok v reťazi postupnosti vedúceho od trestného oznámenia na definitívne odsúdenie, ktorý si to nemyslel, a páchateľ bol zachránený. Faktom bolo, že až na veľmi vzácne výnimky sa niekto taký našiel vždy. Na súdy a potrestanie sa dostal len nepatrný zlomok z tisícov prípadov, pretože zákon bol uplatňovaný obvykle už pred samotným súdnym konaním (podanie trestného oznámenia, vyšetrovanie, posúdenie na prokuratúre). V prípade krádeží bola situácia lepšia, ale len málokedy sa siahlo k horšiemu trestu, než bolo vrátenie preukázateľne ukradnutých a uchvátených hodnôt.
Zdesenie demokratických poslancov a záujem verejnosti doma aj v zahraničí mali za následok zriadenie parlamentnej vyšetrovacej komisie. Tá, hoci pôsobila len krátko (zanikla po februárovom prevrate), zaznamenala niekoľko desiatok prípadov zneužitia zákona na krytie mimoriadnych excesov týkajúcich sa väčšieho počtu ľudí. V mnohých prípadoch iniciovala začatie alebo obnovenie vyšetrovania a súdnych procesov a celková zmena povedomia o zákone v spoločnosti viedla k otvoreniu či obnoveniu vyšetrovania ďalších prípadov. Na druhej strane aj táto komisia sa snažila maximálne obmedziť, potlačiť a definitívne uzavrieť kauzy, ktoré považovala za politicky príliš citlivé a preto napríklad sama navrhla aplikovať zákon 115/1946 Zb. na prípad masových vrážd (8001000 obetí) a ďalších závažných excesov (neprístojné zaobchádzanie so ženami, mučenie) v oblasti Postoloprt a Žatca. Tie jednak vykonávali a organizovali regulárne jednotky Československej armády, jednak sa ukázalo, že mohli mať pôvod v inštrukciách (či veľmi neuváženom prejave) vzídených z prezidentovej vojenskej kancelárie. Postup armády v oblasti podporili aj vysokí armádni dôstojníci, vrátane napríklad generála Klapálka, ktorý vec zhodnotil v zmysle, že "„postup tamojších jednotiek bol z hľadiska vojenských zásad správny, a pokiaľ došlo k prehmatom, sú u vojakov, ktorí prešli východným frontom či stratili svojich blízkych, ľudsky pochopiteľné“". Návrhom bolo vyhovené a zákon bol aplikovaný.
Komunistický prevrat ukončil aj toto nedôsledné ťaženie proti zneužívaniu zákona a drvivá väčšina otvorených káuz bola buď jednoducho ponechaná bez ukončenia, alebo bola s poukazom na zákon č. 115/1946 Zb. definitívne zastavená. Asi najzávažnejšou výnimkou bol proces s Karolom Pazúrom, ktorý pre extrémne veľký záujem verejnosti a úplne mimoriadnu beštialitu posudzovaných činov jednoducho takto ukončiť nešlo (ale súdený bol len sám Pazúr, všetci ostatní vrahovia zo Švédskych šancí trestu unikli).
Zákon č. 115/1946 Zb. dnes.
Je nepochybné, že zákon nebol mienený ako prostriedok na vyvinenie brutálnych zločincov. Je však rovnako nespochybniteľné, že vágne formulácie a buď nedostatočný, alebo úmyselne zavádzajúci dohľad a interpretácia zodpovedných úradov viedli k tomu, že tak fakticky pôsobil. Niektorí historici spochybňujú (na základe nízkeho počtu vyšetrovacích spisov a súdnych dokumentov odvolávajúcich sa priamo na tento zákon), že by aplikácia vyššie spomínaných extrémistických výkladov bola častá a všeobecná.
Odporcovia týchto zľahčujúcich postojov však upozorňujú, že:
Tomáš Staněk, ktorý patrí k najväčším znalcom problematiky nemeckej menšiny v Československu 20. storočia a obdobie vysídľovania vo publikácii uvádza nielen najkrikľavejšie prípady hromadnej zvole, ale aj veľké množstvo menších prípadov, ktoré neboli vyšetrované alebo boli zastavené s výslovnými aj nevýslovnými odkazmi na tento zákon a na základe týchto dát vyslovuje jednoznačný názor, že tvrdenie, že tento zákon nebránil vyšetrovaniu excesov páchaných na nemeckom obyvateľstve, nemôže obstáť. Zároveň ale zdôrazňuje, že úmysel zákonodarcu bol úplne iný. 
Dodnes platný zákon vzbudzuje emócie nielen u spolkov sudetonemeckých vyhnancov, ale aj u tej časti Čechov, ktorí považujú zverstvá páchané na Nemcoch v Československu v roku 1945 (a často aj ich následné vyhnanie), za škvrnu na národnej povesti. Obe skupiny kritizujú tento zákon ako barbarský a nezlučiteľný s právnym štátom, avšak tento pohľad je menšinový a založený na predpoklade, že zákon bráni vyšetriť a potrestať zločiny z patričného obdobia. Oficiálny postoj Česka i aplikácie tohto zákona však dnes zodpovedajú zámeru vtedajšieho zákonodarcu: podľa nich tento zákon nebráni vyšetrovaniu zločinov. Problém je, že dnes už nie je spravidla koho súdiť a ako vyšetrovať. Tento postoj prijali aj experti Európskej komisie, ktorí zákon posudzovali.
Iné príčiny nepotrestania zločinov.
Na záver sa pristane podotknúť, že tento zákon a jeho zneužitie a dezinterpretácia neboli jediným dôvodom, prečo drvivá väčšina zločinov spáchaných na Nemcoch z patričnej časti roku 1945 (ale aj Maďaroch, Čechoch a Slovákoch, hocikedy aj úplne nevinných) nebola nikdy potrestaná, alebo bola nikdy potrestaná, alebo bola nikdy potrestaná, alebo bola potrestaná značne neadekvátne (napr. degradáciou, vylúčením zo strany).
Ďalšími, snáď možno ešte účinnejšími faktormi, boli všeobecné nepriateľstvo k Nemcom podnietené aj postojom politikov a úradov, účasťou vojenských a policajných zložiek na týchto zločinoch, nemožnosť určiť vinníkov buď preto, že neboli zistení (je potrebné si uvedomiť, že k prešetrovaniu masakrov došlo až po vyhnaní sudetských Nemcov, takže dokazovanie mohlo byť zložité), alebo pretože išlo o bezmenný dav, spáchanie zločinov cudzou mocnosťou (najmä Červená armáda, NKVD, viď napríklad rabovanie a vraždy civilistov partizánmi v Divine pod velením sovietskeho pplk. Michaila Jakovleviča Savelieva), všeobecná neochota komunistického režimu súdiť tieto veci.
Veľký vplyv na vôbec výskyt excesov a ich vyšetrovanie hral aj postoj správcov daného územia z radov osloboditeľských armád. Nemci v americkej zóne na tom boli oveľa lepšie, než vo zvyšku republiky, pretože americké jednotky ich pred excesmi systematicky chránili, incidenty vyšetrovali a tvrdo vyžadovali výmenu tých úradníkov, policajtov a dôstojníkov, ktorí excesy ignorovali, podnecovali či dokonca sami páchali. Američania všeobecne nemali pre Čechov túžiacich po odplate príliš pochopenia (na rozdiel od Červenej armády, kde bol prístup k brutálnej odvete všeobecne chápavejší a v konkrétnych prípadoch závislý na osobe miestnych veliteľov – aj tu sa však miestami vyskytli sťažnosti, že Červená armáda Nemcov pred Čechmi bráni) a ich postoj charakterizoval výrok, ktorý odtlačili Obzory: "„Nešli sme do vojny preto, aby Česi, napríklad v spravodlivom hneve, robili nové Buchenwaldy.“" – Plukovník John H. Fey konštatoval, že jeho funkcia styčného dôstojníka medzi americkou armádou a MNO predstavovala "„neustály zápas s českými orgánmi o to, aby zaobchádzali s Nemcami ako s ľudskými bytosťami.“" Ako upozorňujú niektorí komentátori: ak teda české orgány beštialitu proti Nemcom v plnej miere podporovali, potom bola sama existencia tohto zákona nepodstatná a zločiny by zostali nepotrestané, aj keby neexistoval.

</doc>
<doc id="711258" url="https://sk.wikipedia.org/wiki?curid=711258" title="Zákon č. 115/1946 Zb.">
Zákon č. 115/1946 Zb.



</doc>
<doc id="711259" url="https://sk.wikipedia.org/wiki?curid=711259" title="Amnestičný zákon">
Amnestičný zákon



</doc>
<doc id="711263" url="https://sk.wikipedia.org/wiki?curid=711263" title="Minčol (vrch v Bukovských vrchoch)">
Minčol (vrch v Bukovských vrchoch)

Minčol () je vrch v Bukovských vrchoch, krajinnom celku Polonín. Leží nad obcou Runina, približne východne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Masív leží v Prešovskom kraji, v okrese Snina a zasahuje na katastrálne územie obcí Zboj a Runina. Najbližším sídlom je západne situovaná Runina, juhozápadne sa nachádza Topoľa, južne Ruský Potok, Uličské Krivé a Ulič a juhovýchodne Zboj a Nová Sedlica. Masív je súčasťou Národného parku Poloniny.
Opis.
Minčol leží v hrebeni, vedúcom južným smerom na Vyšnú Brackaňu () z Ďurkovca v hlavnom hrebeni na slovensko-poľskej hranici. Severne sa nachádza Čelo (), Jarabá skala (), Ďurkovec (), Pľaša () a Kruhliak (), západne Rypy (), Saganovec (), Kučalata (), Hajdošík () a Bukovec (), južne Stolová (), Veľký Bukovec (), Veža (), Kýčera (), Vyšna Brackaňa (), Prípor (), Stinská () a Sušice () a východne Packova Kýčera (), Príkry (), Kremenec (), Kamenná lúka (), Čierťaž () a Borsukov vrch (). Územie je súčasťou povodia rieky Uh, kde vodu zo západných svahov odvádza Ulička a z východných Zbojský potok. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Bukovských vrchov, ojedinele aj Vihorlatské vrchy, poľské Bieščady a ukrajinské Karpaty.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkej obce Runina.

</doc>
<doc id="711264" url="https://sk.wikipedia.org/wiki?curid=711264" title="Pichliač sivý">
Pichliač sivý

 
Pichliač sivý () je trváca bylina z čeľade astrovité ("Asteraceae"). Jeho prirodzený areál zahŕňa mierne oblasti Európy až po západnú Sibír a Irán.
Opis.
Pichliač sivý je trváca bylina vysoká 50 až 150 cm, s vretenovito zhrubnutým podzemkom a jednoduchou alebo málo rozkonárenou byľou. 
Dolné listy sú zbiehavé, prostredné zúženou bázou sediace a horné sediace. Všetky sú v obryse podlhovasto kopijovité. Čepele sú na líci sviežo zelené, na rube sivé a chlpaté. 
Purpurové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 15 až 22 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami dlhými 15 až 17 mm, ktoré slúžia na rozširovanie semien vetrom. Semenník je spodný a plodom je nažka veľká 3 až 4 mm. Guľovitý zákrov s priemerom do 25 mm pozostáva z listeňov, z ktorých vonkajšie sú s odstávajúcim ostníkom dlhým do 1,5 mm. Úbory s priemerom 30 až 40 mm sú jednotlivé a na dlhých stopkách. 
Rozšírenie.
Areál rozšírenia pichliača sivého zahŕňa mierne oblasti od Francúzska cez strednú Európu až po západnú Sibír a Irán.
Na Slovensku je v teplejších oblastiach na celom území dosť hojný. V Slovenskom raji rastie hlavne na mokradiach.
Ekológia.
Pichliač sivý obsadzuje vhodné stanovištia od nížin do podhorského stupňa. Rastie na vlhkých lúkach, lesných mokradiach a pri prameniskách. Vyžaduje si vlhké, výživné, humózne a na minerálne látky bohaté pôdy. Kvitne od júla do októbra. 

</doc>
<doc id="711265" url="https://sk.wikipedia.org/wiki?curid=711265" title="Cirsium canum">
Cirsium canum



</doc>
<doc id="711268" url="https://sk.wikipedia.org/wiki?curid=711268" title="Potôčik (prítok Diaľneho)">
Potôčik (prítok Diaľneho)

Potôčik je potok v geomorfologickom celku Čergov v regióne Šariš v Prešovskom kraji v okrese Bardejov. Je ľavostranným prítokom vodného toku Diaľne v povodí Sekčova. Má dĺžku .
Prameň.
Pramení v v geomorfologickom celku Čergov v lesnom extraviláne v lese Vrabcov laz v strede územia obce Osikov v okrese Bardejov v Prešovskom kraji. 
Opis toku.
Od prameňa tečie severovýchodným smerom cez lesný extravilán obce Osikov, mení smer na východ, v vyteká do poľnohospodárskeho extravilánu, južne od intravilánu Osikova obmýva ľavým brehom pole Briežky. V priberá pravostranný bezmenný prítok pritekajúci z lesa Stredná hora, v ústi do vodného toku Diaľne ako jeho ľavostranný prítok. Vodný tok Diaľne ďalej ústi do Sekčova. Pramení, preteká a ústi na území obce Osikov v okrese Bardejov v Prešovskom kraji. Nemá dôležitejší prítok.
Pôvod názvu.
Názov vodného toku "Potôčik" má pôvod v charaktere pramennej časti toku s významom "relatívne malý potok s nízkym prietokom vody". Apelatívum "potok" po rozšírení o deminutívny sufix "-ík/-ik" bolo proprializované v podobe jednoslovného hydronyma "Potôčik" ako súčasť skupiny názvov v slovenskej toponymii, najmä hydronymii. Hydronymum Potôčik bolo štandardizované v roku 1975. V súčasnej slovenskej štandardizovanej hydronymii hydronymum Potôčik nie je jedinečným názvom (marec 2024). 

</doc>
<doc id="711270" url="https://sk.wikipedia.org/wiki?curid=711270" title="PCC">
PCC

PCC môže byť:

</doc>
<doc id="711277" url="https://sk.wikipedia.org/wiki?curid=711277" title="Cisárska štôlňa (Špania Dolina)">
Cisárska štôlňa (Špania Dolina)

Cisárska štôlňa je jednou z najstarších štôlní v baníckom revíre Španej Doliny v Banskobystrickom kraji na Slovensku.
História.
Podľa archeologických nálezov prehistorických nástrojov existujú dôkazy, že v oblasti Španej Doliny sa medená ruda ťažila už v období neolitu a neskôr aj v dobe bronzovej. Prvý písomný doklad existencie obce Špania Dolina pochádza z roku 1263. O najväčší rozkvet ťažby sa zaslúžil podnikateľ Ján III. Turzo, ktorý spoločne s augsburským bankárom Jakubom Fuggerom v roku 1494 založil ťažobnú Turzovsko-fuggerovskú spoločnosť. Ján Turzo tu zaviedol novú benátsku technológiu oddeľovania čistej medi od striebra. S týmto rozvojom súviselo budovanie vodovodu a nových štôlní. Najstaršia bola štôlňa Ferdinand, ktorá v roku 1496 dosahovala hĺbku 250 metrov a odvodňovala celý revír. Pozostatky tejto štôlne sú priamo na námestí, nad ňou sa nachádza odval z bývalej štôlne Maximilián. Medzi 15. až 17. storočím sa meď zo Španej Doliny vyvážala do celého sveta, po čom postupne nastala stagnácia až úplne zavretie baní.
Cisárska návšteva.
Cisárska štôlňa bývala jednou z hlavných vstupných štôlní v revíre Španej doliny. Vstup do štôlne sa nachádza v centre obce neďaleko klopačky. Pred nástupom do práce sa pred ňou zhromažďovali baníci na spoločnú modlitbu. Štôlňa je dlhá 960 metrov a je prepojená s katastrom obce Staré Hory. V júli roku 1764 ju navštívili synovia Márie Terézie, korunný princ Jozef, ktorý sa neskôr stal cisárom a jeho mladší brat a nástupca Leopold, spoločne s Tešínskym vojvodom Albertom Saským. V sprievode miestnych baníkov prešli celú Dennú štôlňu až do osady Richtárová. Princ Leopold si z návštevy spísal denník, v ktorom detailne zachytáva baníctvo na strednom Slovensku. Na 250. výročie od cisárskej návštevy sa konali oslavy v Banskej Bystrici aj Španej Doline a odhalená bola pamätná tabuľa.
Starostlivosť o pamiatky.
Od roku 2003 pôsobí v Španej Doline občianske združenie "Banícke bratstvo", ktorého cieľom je ako uchovanie nehmotného kultúrneho dedičstva a banských tradícií v Starohorskom regióne, tak aj starostlivosť o nehnuteľné historické pamiatky v oblasti Španej Doliny. V roku 2011 boli Ministerstvom kultúry Slovenskej republiky zapísané na zoznam nehmotného kultúrneho dedičstva Slovenska.
Medzi nehnuteľné pamiatky, o ktoré sa starajú členovia spomínaného baníckeho bratstva, patrí okrem štôlní, baníckych náučných chodníkov a ďalších objektov aj Cisárska štôlňa, v ktorej bola zriadená expozícia, vhodná pre návštevy rodín s deťmi. Členovia spolku tiež v obci založili banícke a mineralogické múzeum, nazývané "Naše múzeum medi", ktorého expozície každoročne dopĺňajú o nové prírastky.

</doc>
<doc id="711278" url="https://sk.wikipedia.org/wiki?curid=711278" title="Obliehanie Černihivu">
Obliehanie Černihivu

Bitka o Černihiv alebo obliehanie Černihivu bolo vojenské stretnutím medzi Ruskom a Ukrajinou ako súčasť Kyjevskej ofenzívy na začiatku ruskej invázie na Ukrajinu. Začala sa 24. februára 2022, keď ruská armáda zaútočila na mesto Černihiv. Elitnej ukrajinskej armáde sa však podarilo po troch mesiacoch zvíťaziť.
Hoci Černihiv čelil rozsiahlemu bombardovaniu a zložitým podmienkam pre civilné obyvateľstvo ukrajinskej armáde darilo zneškodnovať ruské delostrelectvo. Po rozsiahlom protiútoku bola 1. apríla blokáda prelomená a do 4. apríla 2022 ukrajinská armáda vytlačila Rusov z celej Černihivskej oblasti. 
Černihivu bol následne za obranu proti ruským jednotkám, do ktorej sa zapojilo až 20-tisíc miestnych obyvateľov, udelený čestný titul Mesto-hrdina Ukrajiny.
Pozadie.
Mesto Černihiv bolo pred vojnou so svojimi zhruba 280 tisíc obyvateľmi jedným z najvýznamnejších miest na severovýchode Ukrajiny. Leží zhruba 150 km severne od Kyjeva na križovatke železničných tratí a diaľnici M-01, ktorá je súčasťou medzinárodnej cesty E-95 z Petrohradu do Odesy.
Bitka.
V skorých ranných hodinách 24. februára ruské sily prekročili bielorusko-ukrajinskú hranicu a postupovali južným smerom. Hoci mali Rusi v danom smere obrovskú početnú prevahu dosahujúcu až 15:1, narazili severne od Černihivu v okolí diaľnice M-01 na ukrajinský odpor.
Ukrajinci pri obrane využili na útok nevhodného, po zime roztápajúceho sa a rozblateného terénu a malé iniciatívy ruských veliteľov, ktorí sa držali asfaltových ciest, kde sa museli stretávať s ukrajinskými prepadmi a zamínovanými križovatkami a mostami. 
Rusi Černihiv následne obišli, avšak Ukrajinci aktívnou obranou získali podobne ako pri protiútoku v bitke o letisko Hostomel západne od Kyjeva dôležitý čas na prípravu obrany a prísun posíl na obranu hlavného mesta. Zároveň sa medzitým do obrany Černihivu podarilo zapojiť ukrajinských dobrovoľníkov. Časť ruských jednotiek sa navyše už počiatku stretla so slabou morálkou.
Obliehanie.
25. februára ruské ministerstvo obrany oznámilo, že ruskí vojaci obkľúčili Černihiv a začali obliehanie mesta, hoci k účinnému obkľúčeniu mesta došlo až na začiatku marca. 1. marca Ukrajinci hlásili údajné zapojenie bieloruskej armády, vyvrátené zástupcami amerického ministerstva obrany. 
29. marca Rusi po neúspešnej snahe dobyť Kyjev a pod tlakom ukrajinského protiútoku oznámili, že "drasticky obmedzí aktivitu v oblasti", čo fakticky znamenalo ich postupný ústup k bieloruským hraniciam, ktorý skončil do 4. apríla. 
Černihiv bol opakovane terčom rozsiahleho ruského bombardovania vrátane zakázanej kazetovej munície. Podľa starostu Vladyslava Atrošenka sa Rusi najprv snažili zasahovať vojenské ciele, ale potom zmenili taktiku a cieľom sa stali okrem centra mesta aj nemocnice, kino, školy či rezidenčné oblasti. 
Následky.
Z Černihivu pred ruským útokom utieklo viac ako 200-tisíc obyvateľov, teda väčšina predvojnovej populácie mesta. Po oslobodení oblasti ukrajinskou armádou sa obyvatelia začali vracať až máji 2023 podľa mobilných operátorov v meste žilo už 240-tisíc obyvateľov. 
Celkový počet civilných obetí ruského bombardovania podľa starostu Atrošenka dosiahla zhruba 700, ďalšie výrazné straty na životoch však údajne boli spojené napríklad s nedostatočnou lekárskou starostlivosťou a nedostatkom potravín alebo liekov. Podľa ukrajinskej strany sa obeťou ruského teroru stali okupované obce v blízkosti Černihivu.

</doc>
<doc id="711282" url="https://sk.wikipedia.org/wiki?curid=711282" title="Nanosprejová desorpčná ionizácia elektrosprejom">
Nanosprejová desorpčná ionizácia elektrosprejom

Nanosprejová desorpčná ionizácia elektrosprejom (nano-DESI) je technika ionizácie pri tlaku rovnakom ako okolie používaná v hmotnostnej spektrometrii (MS) na chemickú analýzu organických molekúl. Pri tejto technike sú analyty desorbované do tzv. kvapalného mostíka vytvoreného medzi dvoma kapilárami a povrchom vzorky. Na rozdiel od desorpčnej ionizácie elektrosprejom (DESI), z ktorej je odvodená nano-DESI, nano-DESI využíva sekundárnu kapiláru, ktorá zlepšuje účinnosť vzorkovania.
Princíp fungovania.
Typická nano-DESI sonda sa skladá z dvoch kapilár z taveného oxidu kremičitého (kremeňa) – primárnej kapiláry, ktorá dodáva rozpúšťadlo a udržiava kvapalný mostík; a sekundárnej kapiláry, ktorá dopravuje rozpustený analyt do hmotnostného spektrometra. Vysoké napätie (niekoľko kV) je aplikované medzi vstupom hmotnostného spektrometra a primárnou kapilárou, čím sa vytvorí samonasávací nanosprej. Kvapalný mostík je udržiavaný kontinuálnym prietokom rozpúšťadla. Kontaktnú plochu medzi mostíkom rozpúšťadla a povrchom vzorky je možné regulovať zmenou rýchlosti prietoku rozpúšťadla, zmenou priemeru použitých kapilár a zmenou vzdialenosti medzi vzorkou a nano-DESI sondou. Týmto spôsobom je možné zlepšiť priestorové rozlíšenie v aplikáciách zobrazovacej hmotnostnej spektrometrie s typickým rozlíšením v rozmedzí 100–150 μm.
Aplikácie.
Nano-DESI bola využitá na lokalizovanú analýzu komplexných molekúl a zobrazovanie tkanivových rezov, mikrobiálnych spoločenstiev a vzoriek prostredia.

</doc>
<doc id="711284" url="https://sk.wikipedia.org/wiki?curid=711284" title="Yael">
Yael

Yael, vlastným menom Matúš Kolárovský, (* 2. december 2000) je slovenský spevák, televízny herec a model. Do povedomia širokej verejnosti sa dostal v roku 2020 vďaka účinkovaniu v seriáli TV Markíza "Pán profesor", kde hral študenta Hassana Amira, zanieteného futbalistu. Medzi jeho najvýznamnejšie hudobné úspechy patrí spolupráca na skladbe „Vďaka ti“ od rapera Puerta, ktorá má viac ako 19 miliónov zhliadnutí na YouTube. Na konte má spolupráce s umelcami ako Kali, Tina, Majk Spirit, Dominika Mirgová, Ronie, Nela Pocisková, či Puerto. Jeho debutové EP "BAY B" vyšlo v apríli 2022 vo vydavateľstve Illuminate. V roku 2023 ho angažovalo Dobré rádio, vďaka čomu sa stal aj rozhlasovým moderátorom. Presadil sa i vo svete modelingu, spolupracoval napríklad s módnym domom Valentino. Je otcom dcéry speváčky Veroniky Nízlovej zo zoskupenia Twiins.
Životopis.
Matúš Kolárovský vyrastal v Petržalke. Jeho otec Rahim pochádza z Južnej Afriky, z Kapského Mesta, a matka z Bratislavy. Má troch súrodencov: brata Oskara a sestry Miu a Lujzu. Už počas štúdia na gymnáziu sa venoval modelingu, hudbe, boxu a natáčaniu. Navštevoval päťročné bilingválne nemecké gymnázium v Bratislave, kde bol podmienečne vylúčený kvôli modelingu a maturitu si tak dokončil na inom gymnáziu. K modelingu sa dostal už v sedemnástich rokoch, keď ho oslovil fotograf vďaka jeho exotickému vzhľadu. Počas letných prázdnin po druhom ročníku strednej školy ho oslovil dizajnér Pavol Dendis s ponukou nafotiť lookbook k jednej z jeho prvých kolekcií, ktorú následne prezentoval na Fashion Live v Bratislave. Po generálke dostal ponuku od majiteľa jednej agentúry, od ktorého dostal prvú zmluvu. Svoju prvú kampaň nafotil pre United Colors of Benetton. Je registrovaný v agentúrach vo viacerých krajinách Európy a bol už súčasťou reklamy talianskej módnej značky Valentino.
V seriáli "Pán profesor" začal hrať ešte počas štúdia na gymnáziu. Svoju úlohu dostal po tom, čo ho objavili na Instagrame.
Hudbe sa venuje už od roku 2017. Svoju hudobnú kariéru začínal v rapovom zoskupení Yinyoung, spolu s Dominkom Sabotom. V septembri 2020 sa rozhodol vydať na sólovú kariéru. Svoju debutovú sólovú skladbu „Made of Gold“ vydal v januári 2021. V marci spolu s Puertom prespievali svetový latino hit „Dákiti“ od dvojce Bad Bunny a Jhay Cortez, ktorému dali názov „Vďaka ti“. Táto coververzia dosiahla na sociálnych sieťach enormný úspech za relatívne krátky čas. Na popud fanúšikov sa rozhodli vydať aj jej akustickú verziu. Krátko po začiatku kariéry ho cover vystrelil medzi najpočúvanejších Slovákov v rebríčku na Spotify. Videoklip získal za mesiac viac ako pol milióna zhliadnutí a v súčasnosti má viac ako 19 miliónov zhliadnutí na YouTube. Nasledovali single „Cartoons &amp; Movies“, „Starší“, „Gelato“ a „S tebou“ v spolupráci s Erikou Rein V auguste spolu s Martinom Klinčúchom alias Neiru naspieval pieseň k tretej sérii seriálu "Pán profesor" s názvom „Rosetta Stone“. V tom istom roku vyšli single „Zvesť“ a „Víťaz“.
Vo februári 2022 vydal singel „My“. V marci uverejnil videosnippet z pripravovaného EP. Na konci videa uverejnil aj dátumy a miesta plánovaného turné "YAEL TOUR", ktoré sa uskutočnilo v máji a júni na piatich zastávkach naprieč Slovenskom. Jeho debutové EP "BAY B" vyšlo následne v apríli vo vydavateľstve Illuminate. Nahrávka obsahuje 6 skladieb vrátane jednej bonusovej – akustickej verzie skladby „My“. Pod mix a master EP sa podpísala produkcia Dvatritridva v zastúpení hudobných producentov Martina Šrámeka alias Maxa, Adriána Líšku a Mateja Mikloša. Spolu s vydaním EP vyšiel aj videoklip k singlu „Blízko“, ktorý možno považovať za nosnú skladbu celého EP najmä kvôli tomu, že udáva hudobný žáner a melodický charakter celého EP. 
V júni vystúpil spolu s Martinom Klinčúchom a Tinou na SOWA 2022. Počas roka vydal viacero singlov: „Neverím“, „TYAJA“ s Luciou Almaksus a hosťoval aj na duete s Nelou Pociskovou v energickej tanečnej skladbe „Magnet“.
Na jeseň účinkoval v 7. sérii markizáckej šou "Tvoja tvár znie povedome".
Okrem toho sa v roku 2022 predstavil aj v ringu na druhom turnaji Fight Night Challenge, kde v boxe porazil Janyho Landla.
V januári 2023 vydal singel „Už navždy“. V klipe si zahrali raper Tommy Kotty, influencerka Rachelka, ale aj Veronika Nízlová s dcérou Neou.
Od 6. októbra začal moderovať talkshow "Friendzone" v Dobrom rádiu.
V novembri 2023 Yael zverejnil na sociálnej sieti otvorenú výpoveď, v ktorej sa priznal k závislosti na omamných látkach. Po prepuknutí aféry a jej zneužívaní bulvárnymi médiami mu Dobré rádio umožnilo využiť svoju talkshow ako platformu na rozšírenie povedomia o problematike užívania drog a omamných látok a o možnostiach účinnej liečby závislostí. Svoju osobnú aféru tak chcel Yael pozitívne využiť na oslovenie mladých ľudí s podobnými problémami a pomôcť im začať ich aktívne riešiť. Yael s týmto zámerom a podporou vedenia Dobrého rádia odvysielal špeciálne vydanie svojej relácie Friendzone, do ktorej si pozval odborníčku na liečbu drogových závislostí MUDr. Ingrid Hupkovú. Mimoriadne osobný ale zároveň dostatočne odborný rozhovor vyvolal veľký ohlas nielen u poslucháčov, ale dokonca aj u samotného moderátora. Rozhovor na Yaela emocionálne zapôsobil natoľko, že sa ihneď po jeho nahratí rozhodol vypočuť rady doktorky Hupkovej a okamžite nastúpiť na liečenie, ktoré v nasledujúcich mesiacoch úspešne absolvoval v Psychiatrickej nemocnici v Hronovciach. "„Rozhodol som sa tak na podnet jednej z mojich epizód Friendzone v Dobrom rádiu, kam prišla pani, ktorá je adiktologička, rieši závislosti a s ktorou som sa aj po tom rozhovore rozprával aj mimo vysielania, povedal som jej, čo som užíval, ako často. Povedala mi, že ak by som bol jej syn, tak by mi určite odporučila odvykačku,“" uviedol Yael v rozhovore pre Dobré noviny po návrate z liečenia. Ako Yael ďalej v rozhovore uviedol, jeho počin vo vysielaní Dobrého rádia sa ukázal ako efektívny, pretože nastúpiť na liečenie motivoval aj iných. "Prišiel taký jeden pán, pozdravil som ho a on sa otočil a povedal mi, že ma zabije, pretože tam je kvôli mne. Vysvitlo, že 24 rokov gembloval a bral drogy a nikto ho nevedel presvedčiť, aby sa išiel liečiť. Skúšal len nejaké ambulantné riešenia a zrazu sa k nemu dostala moja výpoveď o mojom užívaní. A jeho sa to tak dotklo, že sa rozplakal, zbalil si tašku a nastúpil na liečbu." Niekoľko dní pred nástupom na liečenie stihol Yael nahrať viacero nových epizód svojej talkshow Friendzone, ktorú vďaka tomu mohli poslucháči pravidelne počúvať vo vysielaní Dobrého rádia aj počas jeho hospitalizácie a relácia naďalej pravidelne vychádzala aj ako podcast.
Po svojom návrate z liečenia v roku 2024 Yael vydal single „Začínam...“ a „Euforia“, prostredníctvom ktorých sa k téme závislosti, ale najmä svojho vyliečenia hudobne vrátil. Single zaznamenali úspech nielen na internete, ale aj v rádiu, kde špeciálne singel Euforia rotoval vo vysokých hranostiach niekoľko mesiacov.

</doc>
<doc id="711287" url="https://sk.wikipedia.org/wiki?curid=711287" title="Jiří Kolominský">
Jiří Kolominský



</doc>
<doc id="711288" url="https://sk.wikipedia.org/wiki?curid=711288" title="Georg Kolominski">
Georg Kolominski



</doc>
<doc id="711289" url="https://sk.wikipedia.org/wiki?curid=711289" title="Jiří Rabas">
Jiří Rabas



</doc>
<doc id="711297" url="https://sk.wikipedia.org/wiki?curid=711297" title="Kronehit">
Kronehit

Kronehit (štylizované ako kronehit) je rakúska súkromná rozhlasová stanica.
Vysielať začala vo Viedni a Dolnom Rakúsku 28. júna 2001 a od roku 2004 je dostupná v celom Rakúsku a tiež v Bratislavskom kraji (105.8 MHz), aj keď stanica má dosah skoro po celom Trnavskom kraji, postupne sa signál ale vytráca a posledná zrozumiteľná lokalita, kde je rádio ešte relatívne dobre počuť je okolie Piešťan. Stanica patrí do združenia Mediaprint, ktoré zahŕňa okrem iného napr. médiá "Kronen Zeitung" a "Kurier". Program ponúka zmes elektro, popovej a tanečnej hudby a rôzne hudobné žánre s vybranými špeciálnymi reláciami.
Stanicu možno prijímať prostredníctvom VKV, ako aj digitálnu rozhlasovú stanicu prostredníctvom internetu. Vysielač sa nachádza na Favoritner Gewerbering v desiatom viedenskom obvode.

</doc>
<doc id="711298" url="https://sk.wikipedia.org/wiki?curid=711298" title="Zákon č. 115/1946 Zb. o právnosti konaní súvisiacich s bojom o znovunadobudnutie slobody Čechov a Slovákov">
Zákon č. 115/1946 Zb. o právnosti konaní súvisiacich s bojom o znovunadobudnutie slobody Čechov a Slovákov



</doc>
<doc id="711299" url="https://sk.wikipedia.org/wiki?curid=711299" title="Príkry (vrch v Bukovských vrchoch)">
Príkry (vrch v Bukovských vrchoch)

Príkry () je vrch v Bukovských vrchoch, krajinnom celku Polonín. Leží nad obcou Nová Sedlica, približne severovýchodne od Sniny. 
Poloha.
Nachádza sa v severovýchodnej časti Bukovských vrchov, v geomorfologickom podcelku Bukovce. Masív leží v Prešovskom kraji, v okrese Snina a na katastrálnom území obce Nová Sedlica. Najbližším sídlom je južne situovaná Nová Sedlica, juhozápadne sa nachádza Zboj a Ruský Potok, západne Runina, severne Wetlina a Brzegi Górne a juhovýchodne Stužica. Masív je súčasťou Národného parku Poloniny a jeho severovýchodná časť patrí do národnej prírodnej rezervácie Stužica.
Opis.
Príkry leží v hrebeni, vedúcom z Čierťaže () v hlavnom hrebeni na slovensko-poľskej hranici juhovýchodným smerom na Packovu Kýčeru (). Severne sa nachádza Kamenná lúka (), Hrúbky () a Čierťaž (), západne Borsukov vrch (), Čelo (), Jarabá skala (), Ďurkovec (), Kýčera (), Minčol (), Veľký Bukovec () a Kýčera (), južne Vyšna Brackaňa (), Prípor (), Stinská (), Sušice () a Stinka () a východne Packova Kýčera (), Temný vŕšok (), Kalnica (), Kremenec () a Wielka Rawka (). Územie je súčasťou povodia rieky Uh, kde vodu zo západných a južných svahov odvádza Zbojský potok a zo severovýchodných častí Stužická rieka. Na vrchole stojí telekomunikačný stožiar, no nevedie sem značená turistická trasa. 
Výhľady.
Vrchol pokrýva nesúvislý lesný porast, ktorý umožňuje len obmedzený rozhľad. Z vhodných lokalít je vidieť okolité vrcholy Bukovských vrchov a Vihorlatské vrchy, ojedinele aj poľské Bieščady a ukrajinské Karpaty.
Prístup.
Na vrchol nevedie značený turistický chodník, preto prístup je možný neznačenými chodníkmi z obce Nová Sedlica. Západne vedie zeleno značený chodník z Novej Sedlice na Čierťaž ().

</doc>
<doc id="711300" url="https://sk.wikipedia.org/wiki?curid=711300" title="Pichliač rôznolistý">
Pichliač rôznolistý

 
Pichliač rôznolistý () je trváca bylina z čeľade astrovité ("Asteraceae"). Jeho prirodzený areál zahŕňa Grónsko a oblasti od Európy po Kaukaz a Sibír.
Opis.
Pichliač rôznolistý je trváca bylina s plazivým a výhonkatým podzemkom, vysoká 50 až 150 cm. Byľ je priama, jednoduchá alebo len chudobne rozkonárená, dole husto listnatá, hore takmer bezlistá.
Prízemné listy sú v obryse podlhovasto vajcovité, väčšinou nedelené, zúžené do listovej stopky. Byľové listy sú kopijovité, nedelené alebo perovito strihané so srdcovitou bázou objímavé. Diely sú úzko trojuholníkovité, celistvookrajové alebo zubaté, jemne do 2 mm ostníkaté. Na líci sú lysé, na rube bielo plstnaté.
Červenofialové, zriedka biele kvety kvety sú usporiadané v súkvetí, ktorým je rúrkokvetý úbor. 
Jednotlivé kvety v úbore sú obojpohlavné, rúrkovité, pravidelné, päťpočetné, dlhé 25 až 30 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 20 až 25 mm, slúžiaci na rozširovanie semien vetrom. Semenník je spodný a plodom je nažka veľká 4 až 5 mm. Zákrov je široko vajcovitý, listene sú priame s mäkkými ostníkmi do 1 mm. Úbory s priemerom 35 až 50 mm sú na dlhých stopkách jednotlivé, zriedkavejšie v skupinkách po dva až tri.
Rozšírenie.
Areál rozšírenia pichliača rôznolistého zahŕňa Grónsko a oblasti od Európy po Kaukaz a Sibír. Zavlečený je na Islande.
Na Slovensku sa vyskytuje v hornatých oblastiach na celom území roztratene.
Ekológia.
Pichliač rôznolistý obsadzuje vlhké stanovištia až do subalpínskeho stupeňa. Rastie na vlhkých lúkach, rašeliniskách a chudobných pasienkoch. Obľubuje vlhké, výživné, zásadité, humózne, hlinitopiesočnaté pôdy. Kvitne od júna do augusta.

</doc>
<doc id="711301" url="https://sk.wikipedia.org/wiki?curid=711301" title="Cirsium heterophyllum">
Cirsium heterophyllum



</doc>
<doc id="711306" url="https://sk.wikipedia.org/wiki?curid=711306" title="Ceny SOZA">
Ceny SOZA

Ceny SOZA sú slovenské hudobné ocenenia, ktoré udeľuje Slovenský ochranný zväz autorský (SOZA) od roku 1997. Aktuálne sú jedny z posledných hudobných ocenení, ktoré sa odovzdávajú autorom hudobných diel na Slovensku. Udeľujú raz ročne, spravidla v II. polroku každého roka a to za výsledky dosiahnuté pri verejnom uvádzaní hudobných diel v predchádzajúcom roku s výnimkou Zápisu do Zlatej knihy SOZA a Veľkej ceny SOZA za celoživotné dielo.
Poslaním Cien SOZA je oceniť verejným uznaním prínos autorov, tvorcov hudobných diel, zástupcom nahrávacích spoločností a vysielateľom za najúspešnejšie skladby, zvukové nosiče či najvyšší podiel domáceho repertoáru vo vysielaní, čím sa snaží podporiť rozvoj domácej hudobnej kultúry.
Udeľujú sa štatistické aj honorárne ceny.
Rozhodujúcim kritériom pri udelení „štatistických cien“ je výsledok štatistického spracovania údajov uplynulého roka o skutočnom použití hudby vo vysielaní rádií, televízií, na koncertoch, online použitie a pod. - bez subjektívneho hodnotiaceho názoru. Preto sa aj pre ne vžilo označenie „štatistické ceny“.
V prípadoch, kedy sa ocenením vyjadruje prínos osobnosti pre hudobnú kultúru a rozvoj SOZA (Špeciálna cena, Zápis do Zlatej knihy SOZA a Veľká Cena SOZA) o udelení ceny rozhoduje Dozorná rada SOZA.
Cenou pre víťaza jednotlivých štatistických a honorárnych ocenení je soška v podobe formy bronzovej plastiky bájnej múzy Eurydiky, ktorej autorkou je sochárka Jana Brisudová. 
Kategórie Cien SOZA.
V priebehu rokov dochádzalo k zmenám vo vyhlasovaných kategóriách. Do roku 2007 sa samostatne vyhlasovali aj najúspešnejšie skladby v oblasti dychovej, folklórnej a vážnej hudby.
V kategórii najhranejšia skladba sa vyhodnocuje celkový počet minút, počas ktorých bola konkrétna skladba hraná vo vysielaní slovenských rozhlasových a televíznych staníc alebo bola predvádzaná naživo na vystúpeniach.
V kategórii zvukový nosič je rozhodujúcim ukazovateľom, v zmysle štatútu, výška autorského honoráru pre členov SOZA, pričom nosič musí obsahovať minimálne 50% repertoáru zastupovaného SOZA. V tejto kategórii sa nehodnotia nosiče vyrobené na špeciálny propagačný resp. marketingový účel a nie sú k dispozícii v rámci bežného predaja.
Ako reakcia na vývoj v spôsobe konzumácie hudby, kde streamovanie nahrádza tradičné médiá, bola v roku 2023 pridaná kategória za počúvanosť v online priestore.
Ceny SOZA 2022.
V bratislavskom Divadle P. O. Hviezdoslava sa v stredu 11. októbra 2023 uskutočnil 27. ročník slávnostného odovzdávania Cien SOZA (Slovenského ochranného zväzu autorského). Ceny SOZA sa odovzdávajú najhranejším a najúspešnejším autorom za uplynulý rok a autorom, ktorí sa významným spôsobom zaslúžili o rozvoj hudobnej kultúrny na Slovensku.
V roku 2023 sa odovzdalo spolu trinásť ocenení. Autori si ich prebrali v siedmich kategóriách a bolo odovzdaných šesť honorárnych cien.

</doc>
<doc id="711308" url="https://sk.wikipedia.org/wiki?curid=711308" title="Radio România Actualități">
Radio România Actualități

Radio România Actualități [čítaj: Radio Romenja Aktualitets] je prvým rozhlasovým kanálom v Rumunsku, čo sa týka pokrytia, počtu poslucháčov a časovej osi (je to prvé rádio, ktoré tu vysielalo). Je vo vlastníctve spoločnosti Societatea Română de Radiodifuziune.
Podľa výsledkov prieskumu z roku 2013 malo Radio Romania Actualități najväčší počet poslucháčov na mestskej úrovni a je tiež najpočúvanejšou rozhlasovou stanicou v Bukurešti. Podľa druhej vlny sčítania v roku 2023 je Radio Romania Actualități na 3. mieste v počúvanosti rádií v Rumunsku s 1,7 miliónmi poslucháčov na celoštátnej úrovni, za Rádiom ZU a Kiss FM. Na mestskej úrovni je Radio Romania Actualități na 4. mieste s viac ako 1 miliónom poslucháčov za Europa FM, Radio ZU a Kiss FM. A v Bukurešti je Radio Romania Actualități na 2. mieste so 170 000 poslucháčmi za Rádiom ZU.

</doc>
<doc id="711310" url="https://sk.wikipedia.org/wiki?curid=711310" title="Príslovka času">
Príslovka času



</doc>
<doc id="711318" url="https://sk.wikipedia.org/wiki?curid=711318" title="Prašelmotvaré">
Prašelmotvaré



</doc>
<doc id="711319" url="https://sk.wikipedia.org/wiki?curid=711319" title="Pramäsožravce">
Pramäsožravce



</doc>
<doc id="711320" url="https://sk.wikipedia.org/wiki?curid=711320" title="Pradravce">
Pradravce



</doc>
<doc id="711321" url="https://sk.wikipedia.org/wiki?curid=711321" title="Brôdok (prítok Hrabovca)">
Brôdok (prítok Hrabovca)

Brôdok je potok v geomorfologickom celku Ondavská vrchovina v regióne Šariš v Prešovskom kraji v okrese Bardejov. Je ľavostranným prítokom vodného toku Hrabovec v povodí Sekčova. Má dĺžku .
Prameň.
Pramení v v geomorfologickom celku Ondavská vrchovina v poľnohospodárskom extraviláne v poli Tŕňová v severozápadnej časti územia obce Kobyly severozápadne od intravilánu obce v okrese Bardejov v Prešovskom kraji. 
Opis toku.
Od prameňa tečie severovýchodovýchodným smerom cez poľnohospodársky extravilán obce Kobyly, ľavým brehom obmýva les a pole Lipník, prudko mení smer na juhovýchodojuh, preteká cez les aj pole Dúbrava. V priberá bezmenný pravostranný prítok pritekajúci zo sadu Dlhá, v pri športovom štadióne priberá bezmenný pravostranný prítok pritekajúci z úpätia vrchu Janovská hora so . V priteká na obecnú hranicu medzi obcou Kobyly a obcou Janovce a bez zmeny smeru tečie po obecnej hranici až do svojho ústia, ľavým brehom obmýva pole Dielec, pravým brehom obmýva pole Dubiny, v ústi do vodného toku Hrabovec ako jeho ľavostranný prítok. Vodný tok Hrabovec ďalej ústi do Sekčova. Pramení a preteká v hornej a strednej časti toku na území obce Kobyly a v dolnej časti toku preteká a ústi na obecnej hranici medzi obcou Kobyly a obcou Janovce v okrese Bardejov v Prešovskom kraji. Nemá dôležitejší prítok.
Pôvod názvu.
Názov vodného toku "Brôdok" má pôvod vo vlastnosti časti toku s významom "potok s charakteristickým výskytom plytkého miesta cez vodný tok vhodného na prechod, čiže brodu". Apelatívum "brod" po rozšírení o deminutívny sufix "-ok" bolo proprializované v podobe jednoslovného hydronyma "Brôdok" ako súčasť skupiny názvov v slovenskej toponymii, najmä hydronymii. Hydronymum Brôdok bolo štandardizované v roku 1975. V súčasnej slovenskej štandardizovanej hydronymii hydronymum Brôdok nie je jedinečným názvom (marec 2024). 

</doc>
<doc id="711322" url="https://sk.wikipedia.org/wiki?curid=711322" title="Divadlo Petra Mankoveckého">
Divadlo Petra Mankoveckého

Divadlo Petra Mankoveckého (DPM) je slovenské nezávislé divadlo sídliace v Bratislave založené v roku 2015 absolventami katedry herectva na Vysokej škole múzických umení v Bratislave. Je pomenované po hercovi Petrovi Mankoveckom, ktorý bol na VŠMU pedagógom hereckého ročníka, ktorý divadlo založil. 
V minulosti divadlo často menilo priestory, kde sídlilo (Pionierska ulica, Karpatská ulica...). Aktuálne sídli na Kamennom námestí v Bratislave a je spojené s klubom "Bohéma."
Členovia divadla.
Riaditeľ: Šimon Ferstl
Umelecký šéf: Marián Amsler
Herecký súbor: Lenka Libjaková, Tomáš Pokorný, Kristína Svarinská, Šimon Ferstl, Jakub Jablonský, Katarína Gurová, Katarína Andrejcová, Edita Borsová, Michaela Fech

</doc>
<doc id="711323" url="https://sk.wikipedia.org/wiki?curid=711323" title="Majstrovstvá sveta v ľadovom hokeji 2024 – IV. divízia">
Majstrovstvá sveta v ľadovom hokeji 2024 – IV. divízia

Majstrovstvá sveta v ľadovom hokeji 2024 – IV. divízia bol hokejový turnaj piatej (najnižšej) kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. Vo IV. divízii hrali štyri mužstvá v jednej skupine. Turnaj sa hral v Kuvajte, hlavnom meste Kuvajtu, od 16. do 19. apríla 2024.
V zápase Mongolsko – Kuvajt dostalo 13 hráčov trest 5 min. + do konca zápasu.
Zápasy.
"Všetky časy sú miestne (Arabský štandardný čas – UTC+3)."

</doc>
<doc id="711324" url="https://sk.wikipedia.org/wiki?curid=711324" title="Kyberšikana">
Kyberšikana



</doc>
<doc id="711325" url="https://sk.wikipedia.org/wiki?curid=711325" title="Kybernetická šikana">
Kybernetická šikana



</doc>
<doc id="711326" url="https://sk.wikipedia.org/wiki?curid=711326" title="Počítačová šikana">
Počítačová šikana



</doc>
<doc id="711327" url="https://sk.wikipedia.org/wiki?curid=711327" title="Dohovor o právach dieťaťa">
Dohovor o právach dieťaťa

Dohovor o právach dieťaťa (iné názvy: Dohovor OSN o právach dieťaťa, Medzinárodný dohovor o právach dieťaťa; , skratka "CRC" alebo "UNCRC") je medzinárodná zmluva stanovujúca občianske, politické, ekonomické a kultúrne práva detí. Dodržiavanie dohovoru kontroluje Výbor pre práva dieťaťa pri OSN ().
Dohovor bol prijatý Valným zhromaždením OSN 20. novembra 1989. Signatárskych štátov dohovoru bolo 140 a do súčasnosti (2024) bol ratifikovaný celkovo 196 štátmi, pričom jediným signatárom, ktorý dohovor dodnes neratifikoval, sú Spojené štáty. Ide o „bežnú medzinárodnú zmluvu“ a teda zaväzuje štáty, nie jednotlivcov k jej plneniu. Pokiaľ štát niektoré svoje záväzky vyplývajúce pre neho z „dohovoru“ prenáša na jednotlivcov, musí tak robiť s ohľadom na ich práva a povinnosti (článok 3 ods. 2). Upravuje napríklad uznávanie adopcie (osvojenia).
Vtedajšia Česká a Slovenská Federatívna Republika (ČSFR) sa stala signatárom dohovoru 30. septembra 1990. S jeho textom vyslovilo súhlas Federálne zhromaždenie ČSFR a po ratifikovaní prezidentom dohovor nadobudol platnosť 6. februára 1991.&lt;ref name="z104/1991"&gt;&lt;/ref&gt; Slovenská republika sa ako nástupnícky štát po rozdelení Česko-Slovenska stala zmluvnou stranou dohovoru 28. mája 1993, so spätnou účinnosťou od 1. januára 1993.
Práva dieťaťa.
Medzi práva dieťaťa v zmysle dohovoru patria:
Povinnosti štátu.
Štát musí prijať opatrenia:
Výbor pre práva dieťaťa pri OSN.
Výbor pre práva dieťaťa pri OSN je založený na základe Čl. 43 dohovoru. Skladá sa z 10 členov „vysokého morálneho charakteru a uznávaných schopností“. Sú volení tajne na 4 roky (každé dva roky sa volí polovica členov), každý štát môže navrhnúť jedného kandidáta.

</doc>
<doc id="711328" url="https://sk.wikipedia.org/wiki?curid=711328" title="Dohovor OSN o právach dieťaťa">
Dohovor OSN o právach dieťaťa



</doc>
<doc id="711329" url="https://sk.wikipedia.org/wiki?curid=711329" title="Medzinárodný dohovor o právach dieťaťa">
Medzinárodný dohovor o právach dieťaťa



</doc>
<doc id="711331" url="https://sk.wikipedia.org/wiki?curid=711331" title="Jastrab">
Jastrab



</doc>
<doc id="711332" url="https://sk.wikipedia.org/wiki?curid=711332" title="Práva dieťaťa">
Práva dieťaťa



</doc>
<doc id="711333" url="https://sk.wikipedia.org/wiki?curid=711333" title="UNCRC">
UNCRC



</doc>
<doc id="711334" url="https://sk.wikipedia.org/wiki?curid=711334" title="CASIC WJ-700">
CASIC WJ-700

WJ-700 je čínske bezposádkové lietadlo s dlhou letovou vytrvalosťou operujúce v stredných a veľkých výškach. Dokáže vykonávať širokú škálu úloh, vrátane prieskumných misií alebo presných úderov na pozemné ciele. 
Vznik a vývoj.
WJ-700 vyvinula China Aerospace Science and Industry Corporation (CASIC). K prvému verejnému predstaveniu dronu došlo v roku 2018 na leteckej show v Ču-chaj. Dňa 11. januára 2021 absolvoval dron svoj prvý let. V septembri 2022 objednalo Alžírsko štyri lietadlá WJ-700 v celkovej hodnote 145 miliónov dolárov. Dodávka týchto strojov sa uskutočnila začiatkom roku 2024.
Konštrukcia.
WJ-700 má maximálnu vzletovú hmotnosť 3 500 kg a nosnosť presahujúcu 800 kg. Pod krídlami má štyri závesníky, na ktorých môže niesť protiradiačné strely CM-102, protilodné strely C-701 a C-705KD, ako aj ďalšiu muníciu typu vzduch-zem. Dron letí cestovnou rýchlosťou 600 km/h a maximálna výška jeho letu je 15 000 metrov. Letová vytrvalosť WJ-700 je 20 hodín.

</doc>
<doc id="711337" url="https://sk.wikipedia.org/wiki?curid=711337" title="Stolová (vrch v Bukovských vrchoch)">
Stolová (vrch v Bukovských vrchoch)

Stolová () je vrch v Bukovských vrchoch, krajinnom celku Polonín. Leží nad obcou Ruský Potok, približne východne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Masív leží v Prešovskom kraji, v okrese Snina a zasahuje na katastrálne územie obcí Topoľa a Ruský Potok. Najbližšími sídlami sú juhovýchodne situovaný Ruský Potok, západne sa nachádza Topoľa a severne Runina, východne leží Nová Sedlica a Zboj a južným smerom tiež Uličské Krivé a Kolbasov. Masív je súčasťou Národného parku Poloniny.
Opis.
Stolová leží v hrebeni Malý Bukovec, ktorý vybieha západným smerom z masívu Veľkého Bukovca (). Ten je súčasťou hrebeňa Veľký Bukovec, ktorý vedie z Ďurkovca v hlavnom hrebeni na slovensko-poľskej hranici južným smerom na Vyšnú Brackaňu (). Západným smerom pokračuje Malý Bukovec na vrch Bukovec (), týmto smerom leží aj Kučalata (), Hajdošík (), Jabloňov (), Grúň () a Nastaz (), južne sa nachádza Dielnica (), Kolodník (), Veža () a Prípor (), východne Vyšna Brackaňa (), Kýčera (), Stinská (), Sušice (), Veľký Bukovec (), Príkry (), Kremenec () a Čierťaž () a severne Minčol (), Čelo (), Jarabá skala (), Ďurkovec (), Pľaša (), Kurníkov Beskyd (), Kruhliak () a Saganovec (). Oblasť patrí do povodia rieky Uh, kde vodu odvádza riečka Ulička a jej prítoky Dankov potok z juhozápadných a Ruský potok z východných svahov. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Bukovských vrchov a Vihorlatské vrchy, ojedinele tiež Slanské vrchy, poľské Bieščady a ukrajinské Karpaty.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkych obcí Topoľa, Runina a Ruský Potok.

</doc>
<doc id="711339" url="https://sk.wikipedia.org/wiki?curid=711339" title="Pichliač úzkolistý">
Pichliač úzkolistý

 
Pichliač úzkolistý () je dvojročná vlhkomilná bylina z čeľade astrovité ("Asteraceae"). Jeho prirodzený areál zahŕňa mierne oblasti strednej a juhovýchodnej Európy.
Opis.
Pichliač úzkolistý je dvojročná vlhkomilná bylina s priamou a tuhou byľou, len hore rozkonárená, na dolnej časti nesúvislo ostnato krídlatá, vysoká 80 až 110 cm.
Prízemné listy sú zúžené do dlhej krídlatej stopky. Dolné byľové sú dlho zbiehavé, úzko podlhovasté až čiarkovito kopijovité, laločnaté až perovito zárezové. Prostredné sú úzko kopijovité, krátko zbiehavé, sediace, úkrojky sú vajcovité, zakončené ostňom dlhým do 4 mm. Najvyššie sú čiarkovité. Všetky listy sú holé.
Purpurové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 7 až 10 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 5 až 8 mm, slúžiaci na rozširovanie semien vetrom. Semenník je spodný a plodom je nažka veľká do 3 mm. Vajcovitý zákrov s priemerom do 10 mm tvoria priame listene. Vonkajšie sú tuhé, prostredné s odstávajúcim tuhým tŕňom dlhým do 3 mm.
Úbory sú v hustom chocholíku sediace alebo krátko plstnato stopkaté.
Rozšírenie.
Areál rozšírenia pichliača úzkolistého zahŕňa Česko, Rakúsko, Slovensko, Maďarsko, Rumunsko a severnú časť Balkánskeho polostrova.
Na Slovensku sa vyskytuje od Záhorskej a Podunajskej nížiny, cez Ipeľskú brázdu až po Východoslovenskú nížinu.
Ekológia.
Pichliač úzkolistý obľubuje mokré a zaplavované lúky s hlinitými pôdami. Kvitne od júna do septembra. Na Slovensku sa považuje za ohrozený taxón.

</doc>
<doc id="711340" url="https://sk.wikipedia.org/wiki?curid=711340" title="Cirsium brachycephalum">
Cirsium brachycephalum



</doc>
<doc id="711342" url="https://sk.wikipedia.org/wiki?curid=711342" title="Súdnictvo pre mladistvých">
Súdnictvo pre mladistvých



</doc>
<doc id="711344" url="https://sk.wikipedia.org/wiki?curid=711344" title="Stredná škola informačných technológií Ignáca Gessaya">
Stredná škola informačných technológií Ignáca Gessaya



</doc>
<doc id="711346" url="https://sk.wikipedia.org/wiki?curid=711346" title="Denné dravce">
Denné dravce



</doc>
<doc id="711347" url="https://sk.wikipedia.org/wiki?curid=711347" title="Brôdok (prítok Slovinského potoka)">
Brôdok (prítok Slovinského potoka)

Brôdok je potok v geomorfologickom celku Volovské vrchy v regióne Spiš v Košickom kraji v okrese Spišská Nová Ves. Je ľavostranným prítokom vodného toku Slovinský potok v povodí Hornádu. Má dĺžku .
Prameň.
Pramení v v geomorfologickom celku Volovské vrchy v geomorfologickom podcelku Hnilecké vrchy v lesnom extraviláne na lúke Hory na území obce Slovinky v západnej časti katastrálneho územia Vyšné Slovinky v okrese Spišská Nová Ves v Košickom kraji. 
Opis toku.
Od prameňa tečie juhovýchodným smerom cez lesný extravilán obce Slovinky, ľavým brehom obmýva úpätie lesa Sušinec, preteká cez les a dolinu Brôdok. V ústi do vodného toku Slovinský potok v Lacemberskej doline ako jeho ľavostranný prítok. Vodný tok Slovinský potok ďalej ústi do Hornádu. Pramení, preteká a ústi na území obce Slovinky v okrese Spišská Nová Ves v Košickom kraji. Nemá prítok.
Pôvod názvu.
Názov vodného toku "Brôdok" má pôvod v názve lesa a doliny "Brôdok", cez ktoré potok preteká. Názov lesa bol bez zmeny prenesený na vodný tok. Názov lesa a doliny "Brôdok" súvisí s " charakteristickým výskytom plytkého miesta cez vodný tok vhodného na prechod, čiže brodu". Apelatívum "brod" po rozšírení o deminutívny sufix "-ok" (porovnaj aj apelatíva klások, korienok, krúžok, plamienok, vŕšok) bolo proprializované v podobe jednoslovného hydronyma "Brôdok" ako súčasť skupiny názvov v slovenskej toponymii, najmä hydronymii. Hydronymum Brôdok bolo štandardizované v roku 1992. V súčasnej slovenskej štandardizovanej hydronymii hydronymum Brôdok nie je jedinečným názvom (marec 2024). 

</doc>
<doc id="711348" url="https://sk.wikipedia.org/wiki?curid=711348" title="Nočné dravce">
Nočné dravce



</doc>
<doc id="711350" url="https://sk.wikipedia.org/wiki?curid=711350" title="Turistická značkovaná trasa číslo 8163">
Turistická značkovaná trasa číslo 8163

 Turistická značkovaná trasa číslo 8163 známa aj ako Chodník Viktora Beniaka je krátka žltá trasa v Myjavskej pahorkatine, spájajúca mestskú časť Senice Kunov s Podbrančom. Dĺžka trasy je 5,6 km. Turistická trasa je v správe Klubu slovenských turistov.

</doc>
<doc id="711357" url="https://sk.wikipedia.org/wiki?curid=711357" title="Malý Kriváň (vrch vo Vysokých Tatrách)">
Malý Kriváň (vrch vo Vysokých Tatrách)

Malý Kriváň () je vrch v Tatrách. Leží v masíve Kriváňa nad Važcom, približne západným smerom od Popradu. 
Poloha.
Nachádza sa na juhu strednej časti Tatier, v geomorfologickom podcelku Východné Tatry a na západnom okraji geomorfologickej časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situované Štrbské Pleso a západne ležiace Podbanské, juhozápadne sa nachádza Východná, južne Važec, Štrba a Tatranská Štrba a juhovýchodne Štôla, Vyšné Hágy a Nová Polianka. Vrch sa nachádza v Tatranskom národnom parku a v národnej prírodnej rezervácii Važecká dolina.
Opis.
Malý Kriváň leží v krátkej rázsoche, vybiehajúcej južným smerom z Kriváňa. Málo výrazný pahorok je od mohutného suseda oddelený Daxnerovým sedlom. Juhozápadne sa terén zvažuje do Krivánskeho žľabu, ktorým vodu z tejto časti odvádza Beliansky potok do Bieleho Váhu. Na východnom úpätí leží vo Važeckej doline Krivánske Zelené pleso, odkiaľ voda odteká zdrojnicou Bieleho Váhu. 
Západným smerom sa nachádza Kopa (), Grúnik (), Vyšná Priehyba () a Všiváky (), severným Krížna (), Predný Holý vrch (), Kriváň (), Hrubá kopa () a Nefcerské veže (), východným Terianska veža (), Hrubý vrch (), Furkotský štít (), Krátka (), Ostrá (), Veľké Solisko (), Štrbské Solisko () a Predné Solisko () a južným Sedielková kopa (), Jamská kopa (), Jamy () a Hrádok (). Vrcholom vedie značený turistický chodník.
Výhľady.
Turisticky sezónne voľne prístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, no tiež Západné Tatry a pás pohorí od Lúčanskej Fatry cez Veľkú Fatru, Nízke Tatry, Kozie chrbty, Spišsko-gemerský kras, Volovské vrchy až po Branisko.
Prístup.
Vrch sa nachádza na území národnej prírodnej rezervácie a Tatranského národného parku, no nakoľko ním vedie značený turistický chodník na blízky Kriváň, patrí medzi hojne navštevované lokality. 

</doc>
<doc id="711364" url="https://sk.wikipedia.org/wiki?curid=711364" title="Emily LeProust">
Emily LeProust

Emily LeProust je americká vedkyňa a podnikateľka. Je výkonnou riaditeľkou a spoluzakladateľkou spoločnosti Twist Bioscience, verejnej firmy, ktorá sa zaoberá syntézou DNA. Táto spoločnosť sa zaoberá syntetickou biológiou a poskytuje nástroje na výrobu inzulínu z kvasiniek, boj s maláriou, veľkovýrobu pavúčieho hodvábu alebo skladovanie informácií v DNA. V roku 2020 LeProust dostala cenu BIO Rosalind Franklin Award.
Vzdelanie a kariéra.
LeProust získala titul M.Sc. v odbore Industrial Chemistry (priemyselná chémia) na Lyon School of Industrial Chemistry v roku 1995 a titul PhD v odbore Organic Chemistry &amp; Nucleic Acids Chemistry na University of Houston v roku 2001. Pracovala v spoločnosti Agilent, kde mala pozíciu Director of Applications and Chemistry R&amp;D—Genomics, predtým, než spoluzaložila spoločnosť Twist Bioscience.
LeProust sa v marci 2021 účastnila cvičenia v Munich Security Conference, ktoré simulovalo prepuknutie opičích kiahní mieneného ako biologická zbraň.

</doc>
<doc id="711366" url="https://sk.wikipedia.org/wiki?curid=711366" title="Domínium">
Domínium

Domínium (často aj Dominium; anglicky "Dominion" – "Samospráva") je samosprávna krajina s rôznym stupňom autonómie v rámci Britského impéria medzi rokmi 1907 – 1948. Britskými domíniami boli Kanada, Austrália, Nový Zéland, Juhoafrická únia, Newfoundland a Írsky slobodný štát. Označenie domínium sa ďalej vzťahuje na tieto štáty, ktoré získali nezávislosť po druhej svetovej vojne: India, Pakistan, Cejlón (Srí Lanka) a Keňa.
História.
Domínium, ako označenie poloautonómneho štátu, bolo Britmi prvýkrát použité v zákone o Britskej Severnej Amerike, ktorý bol prijatý v roku 1867 a vyhlasoval „nezávislosť“ Kanady. Zákon uvádzal:
"Berte na vedomie, že provincia Kanada, Nové Škótsko a Nový Brunswick vyjadrili prianie spojiť sa do jednotného federatívneho domínia pod korunou Spojeného kráľovstva Veľkej Británie a Írska, ktoré má ústavu v podstate zhodnú s ústavou Spojeného kráľovstva... Buď teda preto ustanovené a vyhlásené Jej Veličenstvom kráľovnou Viktóriou, že provincie Kanada, Nové Škótsko a Nový Brunswick vytvoria jednotné domínium pod názvom Kanada."
Termín domínium bol prevzatý z náboženského žalmu a znamenal panstvo. Rozhodnutie nazvať nový štát takto mal dvojité odôvodnenie. Súhlasiť s návrhom Sira Johna Macdonalda, ktorý odporúčal názov kanadské kráľovstvo, aby bolo možné otvorene proklamovať monarchistické zriadenie, britská Dolná snemovňa neriskovala, pretože by to mohlo popudiť Spojené štáty. Termín domínium teda naznačoval, že sa na politickej mape Severnej Ameriky objavil ešte nie úplne nezávislý štát, ale polosuverénny, poloautonómna federácia bývalých koloniálnych provincií.
Kolónie, kde prevažovali britskí kolonisti nad domorodým obyvateľstvom, obdržali status domínia a právo na samosprávu: Kanada (1867), Austrália (1901), Nový Zéland (1907), Newfoundland (1907) a Juhoafrická únia (1910). Predstavitelia týchto štátov sa schádzali s britskými politikmi na pravidelných imperiálnych konferenciách. Prvá sa konala v roku 1887 v Londýne.
Domínia boli relatívne nezávislé, zahraničná politika napriek tomu zostávala pevne v britských rukách a na týchto územiach platilo neobmedzené britské právo. Keď bola v roku 1914 vyhlásená vojna Nemecku, vojnový stav automaticky platil aj pre všetky domínia. Po prvej svetovej vojne sa zmenilo postavenie domínií. Každé domínium malo už na Versailleskej zmluve svoj vlastný podpis, odpor domínií voči ťaženiu proti Turecku v roku 1922 viedol k rokovaniam o zmene ich statusu.
Balfourova deklarácia (1926).
Najväčším zástancom nezávislej zahraničnej politiky domínií bola Kanada (ktorá si najprv vymohla nezávislú politiku voči USA). Kulminačným bodom sa stala imperiálna konferencia krajín britského impéria v roku 1926, skupina domínií, vrátane Kanady, požadovala na tejto konferencii formálne uznanie samostatnosti, vo vnútornej a zahraničnej politike. Británia musela ustúpiť. V tzv. Balfourovej deklarácii z roku 1926 bolo zafixované právo domínií na nezávislú zahraničnú politiku a vyhlasovalo:
Tieto (domínia) autonómne celky sú si v podstate rovné, žiadny nie je podriadený druhému, ak ide o akúkoľvek vnútornú záležitosť alebo o zahraničnú politiku, hoci sú spojené spoločným poddanstvom Korune a sú združené ako členovia britského impéria.
Westminsterský štatút.
Na konferencii krajín britského impéria v roku 1930 v Ottawe bol schválený text Westminsterského štatútu, ktorý sa stal v roku 1931 britským zákonom a vzťahoval sa na všetky domínia, ktoré existovali pred rokom 1931. Westminsterský štatút konečne uznal domínia za úplne rovnoprávne a nezávislé štáty, ktoré sú spojené spoločným poddanstvom korune a sú združené ako členovia Britského spoločenstva národov, na ktoré bolo pretvorené bývalé britské impérium. Jednotlivé domínia prijali Westminsterský štatút každé po inej dobe, Kanada ihneď, Austrália v roku 1942, Nový Zéland v roku 1947 a Newfoundland ho nikdy neprijal, v roku 1934 mu bolo odobraté postavenie domínia a opäť sa stal britskou kolóniou a označenie domínium mu zostalo iba v názve. V roku 1949 bol pripojený ku Kanade ako jej 10. provincia.
Londýnska deklarácia (1949).
V roku 1949 sa konala v Londýne konferencia členov Britského spoločenstva národov, s dvoma hlavnými dôsledkami. Ten prvý bol, že pripustila členstvo v Spoločenstve ako monarchiám v zväzku s Britániou (popr. monarchiám s vlastnou dynastiou), tak aj republikám. Ten druhý bol, že premenovala Britské spoločenstvo národov na Spoločenstvo národov ("Commonwealth of Nations"). Štáty Spoločenstva, ktoré v tej dobe mali štatút domínia alebo štáty, ktoré neskôr vyhlásili nezávislosť a zostali v personálnej únii s Veľkou Britániou, sú od tej doby nazývané Commonwealth realms. Plánovaná funkcia hlavy Commonwealthu bola vyhradená pre britského monarchu.

</doc>
<doc id="711371" url="https://sk.wikipedia.org/wiki?curid=711371" title="Bukovec (vrch v Bukovských vrchoch)">
Bukovec (vrch v Bukovských vrchoch)

Bukovec () je vrch v Bukovských vrchoch, krajinnom celku Polonín. Leží nad obcou Topoľa, približne východne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Masív leží v Prešovskom kraji, v okrese Snina a na katastrálnom území obce Topoľa. Najbližšími sídlami sú severovýchodne situovaná Runina a juhozápadne ležiaca Topoľa, južne sa nachádza Kolbasov, juhovýchodne Ruský Potok a Uličské Krivé a východne Zboj a Nová Sedlica. Masív je súčasťou Národného parku Poloniny.
Opis.
Bukovec leží v hrebeni Malý Bukovec, ktorý vybieha západným smerom cez Stolovú () z masívu Veľkého Bukovca (). Ten je súčasťou hrebeňa Veľký Bukovec, ktorý vedie z Ďurkovca v hlavnom hrebeni na slovensko-poľskej hranici južným smerom na Vyšnú Brackaňu (). Severným smerom sa nachádza Saganovec (), Kruhliak (), Kurníkov Beskyd (), Pľaša (), Ďurkovec () a Jarabá skala (), východným Čelo (), Minčol (), Čierťaž (), Príkry (), Veľký Bukovec () a Kýčera (), južným Vyšna Brackaňa (), Stolová (), Veža (), Kýčera (), Kolodník () a Dielnica () a západným Lesík (), Nastaz (), Grúň (), Jabloňov (), Hajdošík () a Kučalata (). Oblasť patrí do povodia rieky Uh, kde vodu odvádza riečka Ulička a jej prítoky. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Bukovských vrchov a Vihorlatské vrchy, ojedinele tiež Slanské vrchy, poľské Bieščady a ukrajinské Karpaty.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkych obcí Topoľa a Runina.

</doc>
<doc id="711375" url="https://sk.wikipedia.org/wiki?curid=711375" title="Pichliač Waldsteinov">
Pichliač Waldsteinov

 
Pichliač Waldsteinov () je trváca bylina z čeľade astrovité ("Asteraceae"). Jeho prirodzený areál zahŕňa strednú a juhovýchodnú Európu a Ukrajinu.
Opis.
Pichliač Waldsteinov je trváca bylina s hrubým a šikmým podzemkom, vysoká 50 až 150 cm. Byľ je priama, ryhovaná, pavučinato vlnatá, nerozkonárená alebo len chudobne prútovitá, až po vrchol listnatá, hore často previsnutá. 
Prízemné listy sú stopkaté, široko vajcovité, veľké 30 x 18 cm. Dolné byľové sú široko až okrúhlo vajcovité, krátkostopkaté, horné sú menšie, na báze zúžené, uškato objímavé. Všetky listy sú končisto laločnaté, nerovnako ostníkato zubaté, s ostníkmi do 2 mm. Čepele sú páperisté alebo holé, na rube tenko pavučinato plstnaté, neskoršie lysé.
Purpurové kvety sú usporiadané v súkvetí, ktorým je rúrkokvetý úbor. Jednotlivé kvety v úbore sú obojpohlavné, rúrkovité, pravidelné, päťpočetné, dlhé 20 až 25 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je voľný, trváci, premenený na chocholec s perovitými štetinkami, dlhý 15 až 20 mm, slúžiaci na rozširovanie semien vetrom. 
Semenník je spodný a plodom je nažka veľká 5 až 6 mm. Zákrov s priemerom 15 až 22 mm tvoria vajcovito kopijovité listene. Vnútorné sú čiarkovito kopijovité, s odstávajúcim vrcholom, prostredné sú bez ostňov, vonkajšie často ostnaté. Ovisnuté úbory sú na konci stonky nakopené po tri až sedem. 
Rozšírenie.
Areál rozšírenia pichliača Waldsteinovho zahŕňa Poľsko, Česko, Slovensko, Rakúsko, Rumunsko, severný Balkán a Ukrajinu.
Na Slovensku sa vyskytuje v Bukovských vrchoch.
Ekológia.
Pichliač Waldsteinov rastie na horských nivách, vo vlhkých lesoch a na lesných čistinách. Kvitne od júla do augusta. Na Slovensku sa považuje za zraniteľný taxón.

</doc>
<doc id="711376" url="https://sk.wikipedia.org/wiki?curid=711376" title="Cirsium waldsteinii">
Cirsium waldsteinii



</doc>
<doc id="711382" url="https://sk.wikipedia.org/wiki?curid=711382" title="Francúzske náboženské vojny">
Francúzske náboženské vojny

Francúzske náboženské vojny boli sériou občianskych vojen medzi francúzskymi katolíkmi a protestantmi (tzv. hugenotmi) v rokoch 1562 až 1598. Na následky násilia, hladu alebo chorôb priamo spôsobených konfliktom zomreli dva až štyri milióny ľudí a konflikt vážne narušil moc francúzskej monarchie. Jednou z jeho najznámejších epizód bola Bartolomejská noc v roku 1572. Boje sa skončili kompromisom v roku 1598, keď bol Henrich Navarrský, ktorý v roku 1593 konvertoval na katolicizmus, vyhlásený za francúzskeho kráľa Henricha IV. a vydal Nantský edikt, ktorý hugenotom priznal značné práva a slobody. Katolíci však naďalej nesúhlasili s protestantmi a Henrichom a jeho zavraždenie v roku 1610 vyvolalo nové kolo hugenotských povstaní v 20. rokoch 17. storočia.
Napätie medzi týmito dvoma náboženstvami sa stupňovalo od 30. rokov 16. storočia a prehlbovalo existujúce regionálne rozpory. Smrť francúzskeho kráľa Henricha II. v júli 1559 iniciovala dlhotrvajúci boj o moc medzi jeho vdovou Katarínou Medicejskou a mocnými šľachticmi. Medzi nimi bola horlivá katolícka frakcia vedená rodmi Guise a Montmorency a protestanti na čele s rodom Condé a navarrskou kráľovnou Janou III. Obe strany dostávali pomoc od vonkajších mocností, pričom Španielsko a Savojsko podporovali katolíkov a Anglicko a Nizozemská republika podporovali protestantov.
Umiernení, známi aj ako Politiqueovia, dúfali, že sa im podarí udržať poriadok centralizáciou moci a ústupkami hugenotom namiesto represívnej politiky Henricha II. a jeho otca Františka I. Spočiatku ich podporovala Katarína Medicejská, ktorej edikt zo Saint-Germain z januára 1562 vyvolal silný odpor frakcie Guiseovcov a v marci viedol k vypuknutiu rozsiahlych bojov. Neskôr svoj postoj pritvrdila a podporila Bartolomejskú noc v Paríži v roku 1572, v dôsledku ktorého katolícke davy zabili 5 000 až 30 000 protestantov v celom Francúzsku.
Vojny ohrozovali autoritu monarchie a posledných kráľov z rodu Valois, Kataríniných troch synov Františka II., Karola IX. a Henricha III. Ich nástupca z Bourbonskej dynastie Henrich IV. reagoval vytvorením silného centrálneho štátu a rozšírením tolerancie voči hugenotom; táto politika trvala až do roku 1685, keď Henrichov vnuk Ľudovít XIV. zrušil Nantský edikt.
Názov a periodizácia.
Popri "francúzskych náboženských vojnách" a "hugenotských vojnách" sa tieto vojny označujú aj ako "osem náboženských vojen" alebo jednoducho "náboženské vojny" (len v rámci Francúzska).
O presnom počte vojen a ich dátumoch historici stále diskutujú: niektorí tvrdia, že vojny ukončil Nantský edikt (13. apríla 1598) a Vervinský mier (2. mája 1598), zatiaľ čo následné hugenotské povstania v 20. rokoch 17. storočia vedú iných k názoru, že skutočným ukončením je Alèský mier z roku 1629. Zhodným začiatkom vojen je však masaker vo Wassy v roku 1562 a Nantský edikt prinajmenšom ukončil túto sériu konfliktov. Počas tohto obdobia po zložitých diplomatických rokovaniach a mierových dohodách nasledovali nové konflikty a boje o moc.
Americkí vojenskí historici Kiser, Drass a Brustein (1994) zachovali tieto rozdelenia, periodizácie a miesta:
Kohn (2013) aj Clodfelter (2017) postupovali podľa rovnakého počítania a periodizácie a poznamenali, že "vojna troch Henrichov" bol iný názov pre ôsmu náboženskú vojnu, pričom Kohn pridal "vojnu milencov" ako ďalší názov pre siedmu vojnu. S touto chronológiou sa vo svojej biografii Michela de Montaigne (2014) stotožnila aj Elizabeth Guild, s výnimkou datovania Siedmej náboženskej vojny do rokov 15791580, a nie len do roku 1580. Holt (2005) presadzoval skôr odlišnú periodizáciu od roku 1562 do roku 1629, pričom písal skôr o "občianskych vojnách" než o náboženských vojnách, šiestu vojnu datoval do marca až septembra 1577 a ôsmu vojnu od júna 1584 (smrť Františka z Anjou) do apríla 1598 (Nantský edikt); napokon, hoci ju neoznačil číslom, Holt považoval obdobie rokov 16101629 za "poslednú náboženskú vojnu".
Pozadie.
Zavedenie reformačných myšlienok.
Renesančný humanizmus sa začal v 14. storočí v Taliansku a do Francúzska sa dostal začiatkom 16. storočia, čo sa zhodovalo s nástupom protestantizmu vo Francúzsku. Hnutie zdôrazňovalo význam "ad fontes", teda štúdia pôvodných prameňov, a spočiatku sa zameriavalo na rekonštrukciu svetských gréckych a latinských textov. Neskôr sa rozšírilo na čítanie, štúdium a preklad diel cirkevných otcov a Nového zákona s cieľom náboženskej obnovy a reformy. Humanistickí učenci tvrdili, že výklad Biblie si vyžaduje schopnosť čítať Nový zákon a Starý zákon v gréckom a hebrejskom origináli, a nie spoliehať sa na latinský preklad zo 4. storočia známy ako "Vulgáta Biblia".
V roku 1495 začal Benátčan Aldus Manutius používať novo vynájdený tlačiarenský lis na výrobu malých, lacných, vreckových vydaní gréckej, latinskej a ľudovej literatúry, čím po prvýkrát sprístupnil vedomosti zo všetkých odborov širokému publiku. Lacné pamflety a brožúry umožnili šírenie teologických a náboženských myšlienok nevídaným tempom. V roku 1519 John Froben vydal zbierku diel Martina Luthera a vo svojej korešpondencii si všimol, že 600 výtlačkov sa posiela do Francúzska a Španielska a predáva sa v Paríži.
V roku 1521 skupina reformátorov vrátane Jacquesa Lefèvra a Guillauma Briçonneta, nedávno vymenovaného biskupa v Meaux, vytvorila Kruh v Meaux, ktorého cieľom bolo zlepšiť kvalitu kázania a náboženského života vo všeobecnosti. Pridal sa k nim François Vatable, odborník na hebrejčinu, spolu s Guillaumom Budé, klasikom a kráľovským knihovníkom. Lefèvrov "Päťveršový žaltár" a jeho komentár k Listu Rimanom zdôrazňovali doslovný výklad Biblie a ústredné postavenie Ježiša Krista. Mnohé z princípov luteránstva sa prvýkrát objavili v Lutherových prednáškach, ktoré zase obsahovali mnohé myšlienky vyjadrené v Lefèvrových dielach.
Medzi ďalších členov Kruhu patrila Margita Navarrská, sestra Františka I. a matka Jany III., ako aj Guillaume Farel, ktorý bol v roku 1530 pre svoje reformátorské názory vyhostený do Ženevy a presvedčil tam Jána Kalvína, aby sa k nemu pripojil. Obaja muži boli v roku 1538 vykázaní zo Ženevy za to, že sa postavili proti tomu, čo považovali za zasahovanie vlády do náboženských záležitostí; hoci sa obaja pohádali kvôli povahe eucharistie, Kalvínovi návrat do Ženevy v roku 1541 umožnil sformovať učenie kalvinizmu.
Kľúčovou hnacou silou reformného hnutia bola korupcia medzi duchovenstvom, ktorú Luther a ostatní napádali a snažili sa ju zmeniť. Takáto kritika nebola nová, ale tlačiareň umožnila jej široké šírenie, ako napríklad Margitin "Heptameron", zbierka príbehov o nemorálnosti duchovenstva. Ďalšou sťažnosťou bolo zredukovanie spásy na obchodný systém založený na predaji odpustkov, čo prispelo k všeobecnému nepokoju a zvýšilo popularitu diel, ako bol Farelov preklad modlitby Pána, "Pravá a dokonalá modlitba". Ten sa zameriaval na "Sola fide", teda myšlienku, že spása je bezplatný dar od Boha, zdôrazňoval dôležitosť porozumenia v modlitbe a kritizoval duchovenstvo za to, že bráni rastu pravej viery.
Rast kalvinizmu.
Talianske oživenie klasickej vzdelanosti oslovilo Františka I. (14941547), ktorý v Paríži zriadil kráľovské profesúry, aby lepšie porozumel antickej literatúre. To sa však netýkalo náboženstva, najmä po Bolognskom konkordáte z roku 1516, keď pápež Lev X. zvýšil kráľovskú kontrolu nad galikánskou cirkvou a umožnil Františkovi menovať francúzskych duchovných a vyberať dane z cirkevného majetku. Na rozdiel od Nemecka francúzska šľachta tiež vo všeobecnosti podporovala status quo a existujúcu politiku.
Napriek osobnému nesúhlasu František toleroval myšlienky Martina Luthera, keď sa koncom 20. rokov 16. storočia dostali do Francúzska, najmä preto, že definícia katolíckej ortodoxie bola nejasná, takže bolo ťažké presne určiť, čo je a čo nie je kacírstvo. V rozvíjajúcej sa náboženskej schizme sa snažil držať strednú cestu, ale v januári 1535 katolícke úrady vydali definitívne rozhodnutie, keď "luteránov" zaradili medzi kacírskych zwingliánov. Kalvín, pôvodom z Noyonu v Pikardii, odišiel v roku 1535 do exilu, aby unikol prenasledovaniu, a usadil sa v Bazileji, kde v roku 1538 vydal "Inštitúcie kresťanského náboženstva". Toto dielo obsahovalo kľúčové zásady kalvinizmu, ktoré sa stali nesmierne populárne vo Francúzsku a ďalších európskych krajinách.
Zatiaľ čo luteránstvo bolo rozšírené vo francúzskej obchodnej triede, rýchly rast kalvinizmu poháňala šľachta. Predpokladá sa, že sa začal, keď Condé prechádzal Ženevou pri návrate domov z vojenského ťaženia a vypočul si kalvínske kázanie. Jana III., navarrská kráľovná, konvertovala na kalvinizmus v roku 1560, pravdepodobne pod vplyvom Theodora Beza. Spolu s Condém a jej manželom Antonom Navarrským sa ona a ich syn Henrich Navarrský stali vodcami hugenotov.
Nárast frakcionalizmu.
Koruna sa naďalej snažila o zachovanie neutrality v náboženskej diskusii až do aféry s nápismi v októbri 1534, keď protestantskí radikáli vyvesili v Paríži a ďalších provinčných mestách plagáty, ktoré odmietali katolícku doktrínu o "skutočnej prítomnosti Krista v Eucharistii". To umožnilo jasne definovať protestantizmus ako kacírstvo, zatiaľ čo František bol rozzúrený z porušenia bezpečnosti, ktoré umožnilo umiestniť jeden z plagátov na dvere jeho spálne. Po tom, čo bol za svoju počiatočnú toleranciu tvrdo kritizovaný, bol teraz nabádaný, aby potrestal zodpovedných. Dňa 21. februára 1535 bolo pred parížskou katedrálou Notre-Dame popravených niekoľko osôb zapletených do aféry, na čom sa zúčastnil František a členovia osmanského veľvyslanectva vo Francúzsku.
V 40. rokoch 16. storočia sa zintenzívnil boj proti kacírstvu, čo prinútilo protestantov k tajným bohoslužbám. V októbri 1545 František nariadil potrestať valdencov sídliacich v juhovýchodnej dedine Mérindol. Valdénci, ktorí mali dlhoročnú protoprotestantskú tradíciu siahajúcu až do 13. storočia, sa nedávno pripojili k reformovanej cirkvi a vo svojich aktivitách boli čoraz militantnejší. Počas akcie, ktorá sa stala známou ako masaker v Mérindole, provensálske vojská zabili množstvo obyvateľov a zničili ďalších 22 až 28 okolitých dedín, pričom stovky mužov boli nútení stať sa galejnými otrokmi.
František I. zomrel 31. marca 1547 a jeho nástupcom sa stal syn Henrich II., ktorý pokračoval v náboženskom útlaku, ktorý v posledných rokoch svojej vlády uplatňoval jeho otec. Jeho politika bola ešte prísnejšia, keďže úprimne veril, že všetci protestanti sú kacíri; 27. júna 1551 ediktom zo Châteaubriantu ostro obmedzil ich právo na bohoslužby. Boli zavedené zákazy šírenia "kacírskej" literatúry, pričom majetok "kacírov" mohol byť korunou zhabaný.
Kalvín zo svojej základne v Ženeve zabezpečoval vedenie a organizačné štruktúry reformovanej cirkvi vo Francúzsku. Kalvinizmus sa ukázal ako príťažlivý pre ľudí z rôznych oblastí spoločenskej hierarchie a profesijných rozdielov a bol veľmi regionalizovaný, bez uceleného modelu geografického rozšírenia. Napriek prenasledovaniu ich počet a moc výrazne vzrástli vďaka konverzii veľkej časti šľachty na kalvinizmus. Historici odhadujú, že do vypuknutia vojny v roku 1562 bolo vo Francúzsku približne dva milióny kalvínov vrátane viac ako polovice šľachty, ktorých podporovalo 1 2001 250 kostolov. To predstavovalo značnú hrozbu pre monarchiu.
Sprisahanie v Amboise.
Smrť Henricha II. v júli 1559 spôsobila politické vákuum a vnútorný boj o moc medzi súperiacimi frakciami, ktoré 15-ročný František II. nedokázal kontrolovať. František, vojvoda z Guise, ktorého neter Mária, škótska kráľovná, bola vydatá za kráľa, využil situáciu na nastolenie nadvlády nad svojimi rivalmi, rodom Montmorencyovcov. V priebehu niekoľkých dní po nástupe kráľa anglický veľvyslanec oznámil, že "rod Guise vládne a robí všetko okolo francúzskeho kráľa".
10. marca 1560 sa skupina nespokojných šľachticov pod vedením Jeana du Barryho pokúsila zlomiť moc Guiseovcov únosom mladého kráľa. Ich plány boli odhalené skôr, ako sa uskutočnili, a stovky podozrivých sprisahancov vrátane du Barryho boli popravení. Guise podozrieval Condého z účasti na sprisahaní, bol zatknutý a odsúdený na smrť a potom oslobodený v politickom chaose, ktorý nasledoval po náhlej smrti Františka II. a ešte viac prehĺbil napätie v tomto období.
Po sprisahaní sa pre francúzskych protestantov začal používať výraz "hugenoti". Krátko nato sa v Rouene a La Rochelle objavili prvé prípady protestantského obrazoborectva alebo ničenia obrazov a sôch v katolíckych kostoloch. Pokračovalo to počas celého roka 1561 vo viac ako 20 mestách a mestečkách, čo vyvolalo útoky katolíckych davov na protestantov v Sens, Cahors, Carcassonne, Tours a inde.
Regentstvo Kataríny Medicejskej.
Keď František II. 5. decembra 1560 zomrel, jeho matka Katarína Medicejská sa stala regentkou svojho druhého syna, deväťročného Karola IX. Keďže štát bol finančne vyčerpaný talianskymi vojnami, Katarína musela zachovať nezávislosť monarchie od rôznych konkurenčných frakcií vedených mocnými šľachticmi, z ktorých každý kontroloval v podstate súkromné armády. Aby vyvážila Guiseovcov alebo "Guisardovcov", dohodla sa na dohode, v ktorej sa Anton Navarrský vzdal akýchkoľvek nárokov na regentstvo výmenou za prepustenie Condého a funkciu generálporučíka Francúzska.
Katarína mala niekoľko možností, ako sa vysporiadať s "kacírstvom", vrátane pokračovania v neúspešnej politike Henricha II., ktorú podporovali katolícki ultras ako François de Tournon, alebo konverzie monarchie ku kalvinizmu, ktorú uprednostňoval de Bèze. Strednou cestou medzi týmito dvoma extrémami bolo umožnenie otvoreného praktizovania oboch náboženstiev vo Francúzsku aspoň dočasne, alebo Guisardov kompromis, ktorý spočíval v obmedzení prenasledovania, ale nie v povolení tolerancie. Momentálne sa držala Guisardovej línie.
Pred svojou smrťou zvolal František II. prvé generálne stavy od roku 1484, ktoré sa v decembri 1560 zišli v Orléanse, aby prerokovali témy, medzi ktoré patrili dane a náboženstvo. V tejto oblasti sa dosiahol len malý pokrok, okrem súhlasu s omilostením osôb odsúdených za náboženské delikty v predchádzajúcom roku. Keďže to bolo pre Condého a jeho prívržencov zjavne neprijateľné, Katarína obišla stavovské zhromaždenie a prijala zmierovacie opatrenia, ako napríklad edikt z 19. apríla 1561 a júlový edikt. Ten uznal katolicizmus za štátne náboženstvo, ale potvrdil predchádzajúce opatrenia, ktoré znižovali tresty za "kacírstvo".
Stavy potom schválili kolokvium v Poissy, ktoré sa začalo 8. septembra 1561, pričom protestantov viedol de Bèze a katolíkov Karol, kardinál Lotrinský, brat vojvodu z Guise. Obe strany sa spočiatku snažili prispôsobiť protestantské formy bohoslužieb existujúcej cirkvi, ale ukázalo sa, že to nie je možné. V čase, keď sa kolokvium 8. októbra skončilo, bolo jasné, že priepasť medzi katolíckou a protestantskou teológiou je príliš veľká na to, aby sa dala prekonať. Keďže sa ich možnosti zužovali, vláda sa pokúsila potlačiť stupňujúce sa nepokoje v provinciách vydaním Saint-Germainského ediktu, ktorý protestantom povoľoval verejné bohoslužby mimo miest a súkromné v nich. Dňa 1. marca prívrženci rodiny Guise napadli kalvínsku bohoslužbu v Champagne, čo viedlo k tomu, čo sa stalo známym ako masaker vo Wassy. Zdá sa, že to potvrdilo obavy hugenotov, že Guisardovci nemajú v úmysle robiť kompromisy, a všeobecne sa to považuje za iskru, ktorá viedla k otvorenému nepriateľstvu medzi oboma náboženstvami.
Násilné konflikty.
Guyenne bolo epicentrom náboženského násilia na konci 16. storočia vo Francúzsku. Nárast násilia sa vysvetľuje mnohými spôsobmi. Tradičné vysvetlenia sa zameriavajú na vplyv Jany III. a Antona Navarrského. Iné vysvetlenia sa zameriavajú na vzostup seigneurizmu v 50. rokoch 16. storočia a vidia obrat k násiliu ako reakciu roľníckej triedy. Ako príklad sa často uvádza zavraždenie baróna zo Château de Fumel protestantským davom v roku 1561. Nedávne analýzy sa naopak zameriavajú na náboženské vysvetlenia. Denis Crouzet sa zameriava na ohnivé eschatologické kázanie františkána Tomáša Illyrica, ktorý v 10. a 20. rokoch 16. storočia putoval po regióne. Stuart Carroll však argumentuje politizáciou: "násilnosti boli priamo spôsobené spolitizovanými frakciami a neboli výsledkom spontánnej erupcie medzi komunitami".
1562 – 1570.
"Prvá" vojna (1562 – 1563).
Hoci sa hugenoti začali mobilizovať na vojnu ešte pred masakrou vo Wassy, mnohí tvrdili, že masakra potvrdila ich tvrdenia, že sa nemôžu spoliehať na Saint-Germainský edikt. V reakcii na to skupina šľachticov na čele s Condém vyhlásila svoj zámer "oslobodiť" kráľa od "zlých" radcov a 2. apríla 1562 obsadila Orléans. Tento príklad rýchlo nasledovali protestantské skupiny po celom Francúzsku, ktoré obsadili Angers, Blois a Tours pozdĺž Loiry a zaútočili na Valence na rieke Rhône. Po dobytí Lyonu 30. apríla útočníci najprv vyplienili a potom zničili všetky katolícke inštitúcie v meste.
V nádeji, že Toulouse odovzdajú Condemu, sa miestni hugenoti zmocnili "Hôtel de ville", ale narazili na odpor rozhnevaných katolíckych davov, čo vyústilo do pouličných bitiek a vyše 3 000 mŕtvych, väčšinou hugenotov. Dňa 12. apríla 1562 došlo k masakre hugenotov v Sens a v júli aj v Tours. Keď sa konflikt vystupňoval, koruna pod tlakom frakcie Guise edikt zrušila.
Najvýznamnejšie vojnové stretnutia sa odohrali pri Rouene, Dreux a Orléanse. Pri obliehaní Rouenu (máj - október 1562) koruna získala mesto späť, ale Anton Navarrský zomrel na následky zranení. V bitke pri Dreux (december 1562) bol Condé zajatý korunou a konštábla Montmorencyho zajali odporcovia koruny. Vo februári 1563 pri obliehaní Orléansu bol František, vojvoda z Guise, zastrelený hugenotom Jeanom de Poltrot de Méré. Keďže bol zabitý mimo priameho boja, Guiseovci to považovali za atentát na príkaz vojvodovho nepriateľa, admirála Colignyho. Ľudové nepokoje spôsobené atentátom spolu s odporom mesta Orléans proti obliehaniu viedli Katarínu Medicejskú k sprostredkovaniu prímeria, ktoré 19. marca 1563 vyústilo do vydania ediktu z Amboise.
"Ozbrojený mier" (1563 – 1567) a "druhá" vojna (1567 – 1568).
Edikt z Amboise bol vo všeobecnosti považovaný za neuspokojivý pre všetky zúčastnené strany a frakcia Guise bola obzvlášť proti tomu, čo považovala za nebezpečné ústupky kacírom. Koruna sa snažila obe frakcie opäť spojiť v úsilí o opätovné získanie Le Havru, ktorý v roku 1562 obsadili Angličania v rámci zmluvy z Hampton Courtu medzi hugenotskými vodcami a anglickou kráľovnou Alžbetou I. V júli toho roku Francúzi Angličanov vyhnali. Dňa 17. augusta 1563 bol Karol IX. vyhlásený za plnoletého na parlamente v Rouene, čím sa skončilo regentstvo Kataríny Medicejskej. Jeho matka naďalej zohrávala hlavnú úlohu v politike a v rokoch 1564 až 1566 sa pripojila k svojmu synovi na veľkej ceste po kráľovstve, ktorej cieľom bolo obnoviť autoritu koruny. Počas tohto obdobia sa Jana III. stretla a rokovala s Katarínou v Mâcone a Néracu.
Správy o obrazoborectve vo Flámsku viedli Karola IX. k podpore tamojších katolíkov; francúzski hugenoti sa obávali opätovnej mobilizácie katolíkov proti nim. K týmto obavám prispelo aj posilnenie strategického koridoru španielskeho kráľa Filipa II. z Itálie na sever pozdĺž Rýna a politická nespokojnosť rástla. Po tom, čo sa protestantské vojská neúspešne pokúsili zajať a prevziať kontrolu nad kráľom Karolom IX. v meste Meaux, sa viaceré mestá, ako napríklad La Rochelle, prihlásili k hugenotom. Nasledujúci deň protestanti napadli a zmasakrovali katolíckych laikov a duchovných v Nîmes, čo sa stalo známym ako "Michelade".
To vyvolalo druhú vojnu a jej hlavné vojenské stretnutie, bitku pri Saint-Denis, v ktorej zahynul hlavný veliteľ koruny a generálporučík, 74-ročný Anne de Montmorency. Vojna bola krátka a skončila sa ďalším prímerím, Longjumeauským mierom (marec 1568), ktorý bol opakovaním Amboiského mieru z roku 1563 a opäť udelil protestantom významné náboženské slobody a privilégiá. Správa o prímerí dorazila do Toulouse v apríli, ale antagonizmus medzi oboma stranami bol taký silný, že 6 000 katolíkov pokračovalo v obliehaní Puylaurens, známej protestantskej pevnosti v Lauragais, ešte týždeň.
"Tretia" vojna (1568 – 1570).
V reakcii na mier vznikali v celej krajine katolícke bratstvá a ligy, ktoré sa počas leta 1568 vzopreli zákonu. Hugenotskí vodcovia ako Condé a Coligny utiekli zo súdu v obave o svoj život, mnohí ich stúpenci boli zavraždení a v septembri bola ediktom zo Saint-Maur zrušená sloboda hugenotov uctievať náboženstvo. V novembri viedol Viliam Oranžský armádu do Francúzska, aby podporil svojich protestantov, ale keďže armáda bola slabo platená, prijal ponuku koruny na odchod z krajiny v podobe peňazí a voľného prechodu.
Hugenoti zhromaždili pod Condého velením obrovskú armádu, ktorej pomáhali sily z juhovýchodného Francúzska pod vedením Paula de Mouvansa a kontingent protestantských spolubojovníkov z Nemecka - vrátane 14 000 žoldnierov pod vedením kalvínskeho vojvodu zo Zweibrückenu. Po tom, ako vojvoda v boji padol, jeho jednotky zostali v područí hugenotov, ktorí získali pôžičku z Anglicka za záruku korunovačných klenotov Jany III. Veľká časť financií hugenotov pochádzala od anglickej kráľovnej Alžbety, ktorú v tejto záležitosti pravdepodobne ovplyvnil sir Francis Walsingham. Katolíkom velil vojvoda d'Anjou - neskorší kráľ Henrich III. a pomáhali mu vojská zo Španielska, pápežského štátu a Toskánskeho veľkovojvodstva.
Protestantská armáda obliehala niekoľko miest v regiónoch Poitou a Saintonge (na ochranu La Rochelle) a potom Angoulême a Cognac. V bitke pri Jarnacu (16. marca 1569) bol princ Condé zabitý, čo prinútilo admirála de Colignyho prevziať velenie protestantských síl, nominálne v mene Condého 16-ročného syna Henricha a 15-ročného Henricha Navarrského, ktorých Jana III. predstavila ako legitímnych vodcov hugenotskej kampane proti kráľovskej moci. Bitka pri La Roche-l'Abeille znamenala pre hugenotov nominálne víťazstvo, ale nedokázali ovládnuť Poitiers a v bitke pri Moncontour (30. októbra 1569) boli drvivo porazení. Coligny a jeho vojská ustúpili na juhozápad, preskupili sa spolu s Gabrielom, grófom de Montgomery, a na jar 1570 vyplienili Toulouse, preťali si cestu južným Francúzskom a vydali sa hore údolím rieky Rhôny až k La Charité-sur-Loire. Závratný kráľovský dlh a snaha Karola IX. hľadať mierové riešenie viedli k uzavretiu mieru zo Saint-Germain-en-Laye (8. augusta 1570), ktorý vyjednala Jana III. a ktorý hugenotom opäť umožnil určité ústupky.
Bartolomejská noc a "štvrtá" vojna (1572 – 1573).
Keď sa v kráľovstve opäť zaviedol mier, koruna sa začala usilovať o politiku zmierenia, aby sa rozvrátené kráľovstvo opäť spojilo. Kľúčovou súčasťou tohto procesu mal byť sobáš Navarra, syna Jany III. a Antona Navarrského, s kráľovou sestrou Margaretou z Valois. Jana váhala, obávala sa, že by to mohlo viesť k abdikácii jej syna, a podpísanie zmluvy trvalo až do marca 1572.
Coligny, na ktorého hlavu bola počas tretej občianskej vojny vypísaná odmena, získal vďaka mieru opäť priazeň a v auguste 1571 bol na dvore bohato prijatý. Pevne veril, že Francúzsko by malo napadnúť španielske Nizozemsko, aby zjednotilo katolíkov a hugenotov a postavilo sa za kráľa. Karol však nebol ochotný poskytnúť tomuto plánu viac než len skrytú podporu, pretože si neželal otvorenú vojnu so Španielskom. Rada jednomyseľne odmietla Colignyho politiku a tak opustil dvor, pretože ho nepovažoval za ústretový.
V auguste sa konečne konala svadba, na ktorú do Paríža pricestovala celá najmocnejšia hugenotská aristokracia. Niekoľko dní po svadbe bol Coligny postrelený na ceste domov z rady. Rozhorčená hugenotská šľachta žiadala spravodlivosť, ktorú kráľ sľúbil zabezpečiť. Katarína, Guise, Anjou a Alba patrili medzi podozrivých, hoci hugenotská šľachta svoj hnev namierila predovšetkým na Guiseho a vyhrážala sa mu zabitím pred kráľom.
Dvor, ktorý bol čoraz viac znepokojený možnosťou, že protestantské vojská budú pochodovať na hlavné mesto, alebo novou občianskou vojnou, sa rozhodol preventívne zasiahnuť proti hugenotskému vedeniu. Ráno 24. augusta bolo vytvorených niekoľko vraždiacich oddielov, pričom jeden z nich vyrazil pod vedením Guiseho, ktorý okolo štvrtej hodiny ráno zabil Colignyho a jeho telo nechal na ulici, kde ho Parížania zohavili a hodili do Seiny.
Za úsvitu už bolo jasné, že vraždy neprebiehali podľa plánu a militantné frakcie obyvateľstva vraždili svojich hugenotských susedov s tvrdením, že "kráľ to chcel". Nasledujúcich päť dní pokračovalo násilie, keď katolíci masakrovali kalvínskych mužov, ženy a deti a rabovali ich domy. Kráľ Karol IX. informoval veľvyslancov, že vraždy nariadil, aby zabránil hugenotskému prevratu, a na oslavu vyhlásil deň jubilea, hoci vraždenie pokračovalo. V priebehu niekoľkých nasledujúcich týždňov sa nepokoje rozšírili do viac ako desiatky miest po celom Francúzsku. Historici odhadujú, že v Paríži bolo zabitých 2 000 hugenotov a ďalšie tisíce v provinciách; celkovo bolo zabitých možno 10 000 ľudí. Henrichovi Navarrskému a jeho bratrancovi, mladému princovi z Condé, sa podarilo vyhnúť smrti tým, že súhlasili s konverziou na katolicizmus. Obaja sa po úteku z Paríža svojej konverzie zriekli.
Masaker vyvolal zdesenie a pobúrenie medzi protestantmi v celej Európe, ale španielsky kráľ Filip II. aj pápež Gregor XIII., ktorí sa riadili oficiálnou verziou, že hugenotský prevrat bol zmarený, výsledok oslavovali. Vo Francúzsku bola hugenotská opozícia voči korune vážne oslabená smrťou mnohých vodcov. Mnohí hugenoti emigrovali do protestantských krajín. Iní sa v záujme prežitia znovu obrátili na katolicizmus a zvyšok sa sústredil v malom počte miest, kde tvorili väčšinu.
"Štvrtá" vojna (1572 – 1573).
Masakry vyvolali ďalšie vojenské akcie, ktoré zahŕňali katolícke obliehanie miest Sommières (vojskami pod vedením Henricha I. de Montmorency), Sancerre a La Rochelle (vojskami pod vedením vojvodu z Anjou). Ukončenie nepriateľských akcií zapríčinilo zvolenie vojvodu z Anjou (11. - 15. mája 1573) na poľský trón a Boulonský edikt (podpísaný v júli 1573), ktorý výrazne obmedzil mnohé práva dovtedy priznané francúzskym protestantom. Na základe podmienok zmluvy bola všetkým hugenotom udelená amnestia za ich minulé činy a sloboda viery. Slobodu uctievania však mali povolené len v troch mestách La Rochelle, Montauban a Nîmes, a aj to len vo svojich vlastných sídlach. Protestantskí šľachtici s právom vysokého súdnictva mohli sláviť sobáše a krsty, ale len pred zhromaždením obmedzeným na desať osôb mimo ich rodiny.
1574 – 1580.
Smrť Karola IX. a "piata" vojna (1574 – 1576).
V neprítomnosti vojvodu z Anjou viedli spory medzi Karolom a jeho najmladším bratom, vojvodom z Alençonu, k tomu, že sa mnohí hugenoti sústredili okolo Alençonu, ktorý im poskytoval záštitu a podporu. Neúspešný prevrat v Saint-Germain (február 1574), ktorého cieľom bolo údajne oslobodiť Condého a Navarra, ktorí boli od Bartolomejskej noci zadržiavaní na dvore, sa časovo zhodoval s pomerne úspešnými hugenotskými povstaniami v iných častiach Francúzska, ako napríklad v Dolnej Normandii, Poitou a v údolí Rhôny, ktoré znovu vyvolali vojnové konflikty.
Tri mesiace po korunovácii Henricha z Anjou za poľského kráľa zomrel jeho brat Karol IX. (máj 1574) a jeho matka sa vyhlásila za regentku do jeho návratu. Henrich tajne opustil Poľsko a cez Benátky sa vrátil do Francúzska, kde čelil dezercii Montmorencyho-Damvilla, bývalého veliteľa v Midi (november 1574). Napriek tomu, že sa mu nepodarilo upevniť svoju moc nad Midi, bol v Remeši korunovaný za kráľa Henricha III. (február 1575) a nasledujúci deň sa oženil s Lujzou Lotrínskou, príbuznou Guiseovcov. V apríli sa už koruna snažila vyjednávať a Alençonov útek od dvora v septembri podnietil možnosť vzniku obrovskej koalície síl proti korune, keďže Ján Kazimír Falcký vtrhol do Champagne. Koruna narýchlo vyjednala s Alençonom sedemmesačné prímerie a Kazimírovým vojskám sľúbila 500 000 livrov za to, že zostanú na východ od Rýna, ale ani jedno opatrenie nezabezpečilo mier. V máji 1576 bola koruna nútená prijať podmienky Alençona a hugenotov, ktorí ho podporovali, v edikte z Beaulieu, známom ako Mier pána.
Katolícka liga a "šiesta" vojna (1576 – 1577).
Edikt z Beaulieu poskytol kalvínom mnohé ústupky, ktoré však mali krátke trvanie, pretože proti nemu vznikla Katolícka liga, ktorú vytvoril ultrakatolík Henrich I., vojvoda z Guise. Rod Guiseovcov bol dlho stotožňovaný s obranou rímskokatolíckej cirkvi a vojvoda z Guise a jeho príbuzní - vojvoda z Mayenne, vojvoda z Aumale, vojvoda z Elbeuf, vojvoda z Mercœur a vojvoda z Lotrinska - kontrolovali rozsiahle územia, ktoré boli lojálne Lige. Liga mala aj veľké zastúpenie medzi mestskou strednou vrstvou.
Kráľ Henrich III. sa najprv pokúsil prijať hlavu Katolíckej ligy a nasmerovať ju na rokovanie. To sa nepáčilo vodcom Guise, ktorí chceli hugenotov priviesť k bankrotu a rozdeliť si s kráľom ich značný majetok. Skúška vodcovstva kráľa Henricha III. sa uskutočnila na zasadnutí generálnych stavov v Blois v decembri 1576. Na zasadnutí generálnych stavov bol zo všetkých troch stavov prítomný len jeden hugenotský delegát; zvyšok delegátov tvorili katolíci s veľkým zastúpením Katolíckej ligy. Generálne stavy preto tlačili na Henricha III., aby viedol vojnu proti hugenotom. Henrich v odpovedi uviedol, že obnoví nepriateľstvo s hugenotmi, ale chcel, aby mu generálne stavy odhlasovali finančné prostriedky na vedenie vojny. Tretí stav však odmietol odhlasovať potrebné dane na financovanie tejto vojny.
Generálne stavy v roku 1576 situáciu nevyriešili a v decembri sa už hugenoti chopili zbraní v Poitou a Guyenne. Kým frakcia Guise mala neochvejnú podporu španielskej koruny, hugenoti mali výhodu silnej mocenskej základne na juhozápade; diskrétne ich podporovali aj zahraničné protestantské vlády, ale v praxi Anglicko alebo nemecké štáty mohli v nasledujúcom konflikte poskytnúť len málo vojenských jednotiek. Po dlhom vyjednávaní a vystupovaní Henrich III. zrušil väčšinu ústupkov, ktoré boli protestantom poskytnuté v edikte z Beaulieu, zmluvou z Bergeracu (september 1577), potvrdenou ediktom z Poitiers, ktorý bol prijatý o šesť dní neskôr.
"Siedma" vojna (1579 – 1580).
Napriek tomu, že Henrich udelil svojmu najmladšiemu bratovi Františkovi titul vojvodu z Anjou, princ a jeho prívrženci naďalej vyvolávali na dvore nepokoje svojou účasťou v nizozemskom povstaní. Medzitým sa situácia v regióne rozkladala do chaosu, pretože katolíci aj protestanti sa ozbrojovali v rámci "sebaobrany". V novembri 1579 Condé obsadil mesto La Fère, čo viedlo k ďalšiemu kolu vojenských akcií, ktoré ukončila zmluva z Fleix (november 1580) vyjednaná Františkom z Anjou.
Vojna troch Henrichov (1585 – 1589).
Smrť Františka z Anjou a následná nástupnícka kríza (1584 – 1585).
Krehký kompromis sa skončil v roku 1584, keď zomrel vojvoda z Anjou, najmladší brat kráľa a predpokladaný dedič. Keďže Henrich III. nemal syna, podľa salického práva sa ďalším následníkom trónu stal kalvínsky princ Henrich Navarrský, potomok Ľudovíta IX. Keď bolo jasné, že Henrich Navarrský sa svojho protestantizmu nezriekne, vojvoda z Guise podpísal v mene Ligy zmluvu z Joinville (31. decembra 1584) so španielskym kráľom Filipom II. a ten v nasledujúcom desaťročí poskytoval Lige značnú ročnú dotáciu na udržanie občianskej vojny vo Francúzsku s nádejou, že zničí francúzskych kalvínov. Henrich III. pod tlakom Guiseovcov neochotne vydal zmluvu z Nemours (7. júla 1585) a edikt potláčajúci protestantizmus (18. júla 1585) a rušiaci právo Henricha Navarrského na trón.
Eskalácia vojny (1585).
Situácia prerástla do otvorenej vojny aj bez toho, aby mal kráľ potrebné finančné prostriedky. Henrich Navarrský opäť hľadal zahraničnú pomoc u nemeckých kniežat a anglickej kráľovnej Alžbety I. Medzitým pevný katolícky ľud v Paríži pod vplyvom Výboru šestnástich začal byť nespokojný s Henrichom III. a jeho neschopnosťou poraziť kalvínov. Dňa 12. mája 1588, v Deň barikád, ľudové povstanie vybudovalo v uliciach Paríža barikády na obranu vojvodu z Guise proti údajnému nepriateľstvu kráľa a Henrich III. utiekol z mesta. Výbor šestnástich prevzal úplnú kontrolu nad vládou, zatiaľ čo Guiseovci chránili okolité zásobovacie línie. Sprostredkovanie Kataríny Medicejskej viedlo k vydaniu Ediktu únie, v ktorom koruna prijala takmer všetky požiadavky Ligy: potvrdila zmluvu z Nemours, uznala kardinála de Bourbona za dediča a Henricha z Guise vymenovala za generálporučíka.
Generálne stavy v Blois a zavraždenie Henricha z Guise (1588).
Henrich III. sa odmietol vrátiť do Paríža a zvolal generálne stavy do Blois. Počas generálneho stavovského zhromaždenia Henrich III. podozrieval členov tretieho stavu, že sú manipulovaní Ligou, a nadobudol presvedčenie, že Guise podporoval vpád savojského vojvodu do Saluzza v októbri 1588. Považoval rod Guiseovcov za nebezpečnú hrozbu pre moc koruny a rozhodol sa udrieť ako prvý. Dňa 23. decembra 1588 na zámku Blois kráľova stráž vlákala Henricha z Guise a jeho brata, kardinála de Guise, do pasce. Vojvoda prišiel do rokovacej sály, kde čakal jeho brat kardinál. Vojvodovi povedali, že kráľ si ho želá vidieť v súkromnej miestnosti susediacej s kráľovskými komnatami. Tam gardisti chytili vojvodu a bodli ho do srdca, zatiaľ čo iní zatkli kardinála, ktorý neskôr zomrel na bodákoch svojho sprievodu. Aby sa kráľ uistil, že žiadny uchádzač o francúzsky trón nebude mať možnosť konať proti nemu, dal uväzniť vojvodovho syna. Vojvoda z Guise bol vo Francúzsku veľmi populárny a Katolícka liga vyhlásila otvorenú vojnu kráľovi Henrichovi III. Sorbonna vyhlásila Henricha za zosadeného. Henrich sa teraz spojil so svojím bratrancom, hugenotom Henrichom Navarrským, aby viedol vojnu proti Lige.
Zavraždenie Henricha III. (1589).
Vedenie Katolíckej ligy tak pripadlo mladšiemu bratovi vojvodu z Guise, vojvodovi z Mayenne. Tlačiarne Ligy začali pod rôznymi pseudonymami tlačiť protikráľovské traktáty, zatiaľ čo Sorbonna 7. januára 1589 vyhlásila, že zosadenie Henricha III. je spravodlivé a nevyhnutné a že každý súkromník môže z morálneho hľadiska spáchať regovraždu. V júli 1589 v kráľovskom tábore v Saint-Cloud získal dominikánsky mních Jacques Clément audienciu u kráľa a vrazil mu do sleziny nôž. Clément bol na mieste zabitý a odniesol si so sebou informáciu o tom, kto ho najal, ak to teda vôbec niekto urobil. Henrich III. si na smrteľnej posteli zavolal Henricha Navarrského a v mene štátnického záujmu ho prosil, aby sa stal katolíkom, pričom uviedol, že ak odmietne, bude nasledovať krutá vojna. V súlade so salícijským právom určil Henricha za svojho dediča. Mnohí katolíci však považovali Navarrov protestantizmus za neprijateľný. Navarra neskôr vyhlásil, že bude zachovávať katolícku vieru bez zmien.
"Dobytie kráľovstva" Henrichom IV. (1589 – 1593).
Situácia v roku 1589 bola taká, že Henrich Navarrský, teraz francúzsky kráľ Henrich IV., ovládal juh a západ a Katolícka liga sever a východ. Vedenie Katolíckej ligy pripadlo vojvodovi z Mayenne, ktorý bol vymenovaný za generálporučíka kráľovstva. On a jeho vojská kontrolovali väčšinu normandského vidieka. V septembri 1589 však Henrich uštedril vojvodovi tvrdú porážku v bitke pri Arques. Henrichova armáda sa prehnala Normandiou a počas celej zimy dobývala jedno mesto za druhým.
Kráľ vedel, že ak chce vládnuť celému Francúzsku, musí dobyť Paríž. To však nebola ľahká úloha. Tlač a podporovatelia Katolíckej ligy naďalej šírili príbehy o zverstvách páchaných na katolíckych kňazoch a laikoch v protestantskom Anglicku. Mesto bolo pripravené radšej bojovať na život a na smrť, ako prijať kalvínskeho kráľa.
Bitka pri Ivry, ktorá sa odohrala 14. marca 1590, bola ďalším rozhodujúcim víťazstvom Henricha nad vojskami vedenými vojvodom z Mayenne. Henrichove vojská potom pokračovali v obliehaní Paríža, ale po dlhom a zúfalom odpore Parížanov Henrichovo obliehanie zlomila španielska armáda pod velením vojvodu z Parmy. To, čo sa stalo v Paríži, sa potom zopakovalo v Rouene (november 1591 - marec 1592).
Parmský vojvoda bol následne zranený do ruky počas obliehania Caudebecu, keď bol uväznený Henrichovou armádou. Potom odtiaľ zázračne unikol a stiahol sa do Flámska, ale keďže sa jeho zdravie rýchlo zhoršovalo, povolal svojho syna Ranuccia, aby velil jeho vojskám. Španielsky dvor ho však odvolal z funkcie guvernéra a 3. decembra zomrel v Arrase. 
Vojna v Bretónsku.
Medzitým sa Filip Emanuel, vojvoda z Mercœuru, ktorého Henrich III. vymenoval v roku 1582 za guvernéra Bretónska, snažil získať nezávislosť v tejto provincii. Bol vodcom Katolíckej ligy, odvolával sa na dedičné práva svojej manželky Márie Luxemburskej, ktorá bola potomkom bretónskych vojvodov a dedičkou nároku na vojvodstvo Blois-Brosse, ako aj vojvodkyňou z Penthièvre v Bretónsku, a zostavil vládu v Nantes. Vyhlásil svojho syna za "bretónske knieža a vojvodu" a spojil sa so španielskym kráľom Filipom II., ktorý sa usiloval dosadiť na bretónsky trón svoju vlastnú dcéru, infantku Izabelu Kláru Eugéniu. S pomocou Španielov pod vedením Juana del Águila porazil Mercœur v roku 1592 v bitke pri Craone vojská Henricha IV. pod vedením vojvodu z Montpensier, ale kráľovské vojská posilnené anglickými kontingentmi čoskoro získali späť výhodu; v septembri 1594 Martin Frobisher a John Norris s ôsmimi vojnovými loďami a 4 000 mužmi obliehali pevnosť Crozon, známu aj ako "pevnosť Leva (El León)" pri Breste, a 7. novembra ju dobyli, pričom zabili 400 Španielov vrátane žien a detí, keďže ich prežilo len 13.

</doc>
<doc id="711384" url="https://sk.wikipedia.org/wiki?curid=711384" title="Finále BWF World Tour">
Finále BWF World Tour

BWF World Tour Finals alebo HSBC BWF World Tour Finals je každoročný záverečný bedmintonový turnaj, ktorý sa koná v decemberi. Právo účasti na tomto turnaji majú len hráči s najvyšším počtom bodov získaných z podujatí BWF v danom kalendárnom roku. Na tomto záverečnom turnaji sa hrá o celkovú finančnú odmenu vo výške najmenej 2 500 000 USD.
Podrobnosti.
Právo účasti.
Na záverečnom turnaji BWF World Tour Finals sa môže zúčastniť 8 najlepších hráčov/párov v každej disciplíne podľa počtu získaných bodov v rebričku, pričom štartovať na tomto turnaji môžu maximálne dvaja hráči/páry z rovnakej krajiny.
Ak sú dvaja alebo viacerí hráči v rebríčku na rovnakom mieste, postup na turnaj je určený podľa týchto kritérií:
Peňažná odmena.
Turnaj ponúka minimálne celkové odmeny (prize money) vo výške 2 500 000 USD. Rozdelenie peňažných výhier v roku 2024: 
Body do svetového rebríčka.
Nižšie je uvedené rozdelenie bodov pre každú fázu turnaja na základe bodového systému BWF pre podujatie BWF World Tour Final. 

</doc>
<doc id="711391" url="https://sk.wikipedia.org/wiki?curid=711391" title="Gaetano Savi">
Gaetano Savi

Gaetano Savi (* 13. jún 1769, Florencia† 28. apríl 1844, Pisa) bol taliansky prírodovedec, botanik a mykológ.
Narodil sa vo Florencii a študoval u Giorgia Santiho (17461822) a Adolfa Targioniho Tozzettiho (18231902). V roku 1798 vydal "Flora Pisana" (flóra Pisy); v roku 1801 prvé vydanie "Trattato degli alberi della Toscana" (spis o stromoch Toskánska); v roku 1808 "Botanicon Etruscum" (botanika Etrúrie); a v roku 1818 "Flora Italiana" (flóra Talianska). Vyučoval fyziku a botaniku na univerzite v Pise a od roku 1814 riadil tamojšiu botanickú záhradu. V roku 1816 bol zvolený za člena Kráľovskej švédskej akadémie vied.
Prírodovedcami sa stali aj dvaja jeho synovia: geológ a ornitológ Paolo Savi (17981871) a botanik Pietro Savi (18111871).
Boli po ňom pomenované niektoré taxononické jednotky, v roku 1808, keď botanik Constantine Samuel Rafinesque publikoval "Savia" Raf., tento rod je teraz synonymom "Amphicarpaea" (z čeľade Fabaceae). Potom v roku 2008 Ignaz Urban a Petra Hoffmann publikovali "Heterosavia", čo je rod z čeľade Phyllanthaceae. Rod "Savia" z "Phyllanthaceae" pomenoval Carl Ludwig von Willdenow na počesť Saviho.

</doc>
<doc id="711405" url="https://sk.wikipedia.org/wiki?curid=711405" title="Mora Moravia">
Mora Moravia

Mora Moravia s.r.o. je moravský výrobca kuchynských spotrebičov. Spoločnosť s ručením obmedzeným nadviazala na históriu akciovej spoločnosti Homboker und Marienthaler Eisenwaren-Industrie und Handels-Aktien-Gesellschaft „Moravia” in Olmütz (slovensky Hlbočecká a Marientálska akciová spoločnosť pre priemysel a obchod so železným tovarom „Moravia” v Olomouci) v roku 1870. Na parcelách bývalej železiarne Jozefa Zwierzinu vybudoval Ignaz Carl Machanek, nemecký obchodník železiarstva z Olomouca, postupne úspešnú akciovú spoločnosť, ktorá vyvážala svoj železiarsky a plechový tovar nielen do európskych ale aj zámorských štátov. Spoločnosť sa zameriavala hlavne na výrobu klincov (vtedy v tomto odbore najväčšia spoločnosť v monarchii), ďalej železiarskeho tovaru, kovania, pántov, zámkov a kachlí. Továreň firmy Mora Moravia sídli v Hlubočkách neďaleko Olomouca, v miestnej časti Mariánské Údolí. Od roku 2005 je súčasťou slovinskej skupiny Gorenje.
História.
V roku 1994 bola spoločnosť sprivatizovaná. Fond Czech &amp; Slovak Investment Corporation (CZIC), ktorý je spravovaný medzinárodnou investičnou bankou Flemings so sídlom v Londýne, pôsobil na priame kapitálové investície v Česku a na Slovensku už od roku 1993 a v roku 1998 vstúpil do akciovej spoločnosti Mora Moravia. Druhá polovica spoločnosti zostala vo vlastníctve manažmentu firmy. Základné imanie Mora Moravia dosahovalo výšku 50 040 tisíc korún. Generálny riaditeľ Mory Vojtech Vlček uviedol, že vedenie firmy má pripravené nové výrobné programy. Okrem varnej techniky vyrábala Mora Moravia napríklad plynové prietokové ohrievače vody či titánové komponenty pre závodné bicykle. Od roku 2005 sa Mora Moravia stala členom skupiny Gorenje. Výrobky dodáva do mnohých štátov Európy.

</doc>
<doc id="711406" url="https://sk.wikipedia.org/wiki?curid=711406" title="Johan Wohlert">
Johan Wohlert

 
Johan Haslund Wohlert (* 10. marec 1976) je basgitarista dánskej indie hudobnej skupiny Mew. Zo skupiny odišiel 11. apríla 2006, pretože nemal pocit, že by mohol byť rockovou hviezdou a zároveň dobrým otcom.
Bol priateľom Pernille Rosendahlovej, speváčky už rozpustenej kapely Swan Lee, ktorá je tiež matkou jeho dieťaťa Tristana, ktorý sa narodil v máji 2006. 
Johan Wohlert a Pernille Rosendahl založili novú kapelu The Storm v roku 2007 a vo februári 2008 vydali svoj prvý album "Where the Storm Meets the Ground". Album nebol dobrý pre dánskych kritikov alebo verejnosť.
Johan navštevoval folkeskole v Bernadotteskolen a je absolventom Østre Borgerdyd Gymnasium. V júni 2014 bol na hudobnom festivale NorthSide Festival v Aarhuse oznámený jeho návrat do skupiny Mew.

</doc>
<doc id="711408" url="https://sk.wikipedia.org/wiki?curid=711408" title="Teroristický útok v Krasnogorsku">
Teroristický útok v Krasnogorsku

Streľba v Krasnogorsku sa odohrala 22. marca 2024 večer v koncertnej sieni "Crocus City Hall" krátko pred začiatkom koncertu skupiny "Piknik" v Krasnogorsku, meste na západnom okraji Moskvy. Štyria maskovaní ozbrojenci v bojových uniformách zahájili paľbu z automatických zbraní na dav čakajúci na koncert. Útočníci tiež použili výbušniny a založili požiar.
Útok si vyžiadal najmenej 137 obetí, a viac ako 185 zranených. Ide o jeden z najhorších útokov proti civilnému obyvateľstvu Ruska od Beslanského masakeru v roku 2004.
Dva týždne pred teroristickým útokom varovali americké tajné služby o útoku v najbližších 48 hodinách. Veľvyslanectvo Spojených štátov v Moskve, ku ktorému sa pripojili aj veľvyslanectvá ďalších krajín, vyzvalo svojich občanov, aby sa vyhýbali verejným zhromaždeniam. Tieto varovania Vladimír Putin odmietol a označil ako zjavné vydieranie a pokus Západu zastrašiť a destabilizovať ruskú spoločnosť.
K útoku sa prihlásila teroristická organizácia Islamský štát.

</doc>
<doc id="711409" url="https://sk.wikipedia.org/wiki?curid=711409" title="Krasnogorsk">
Krasnogorsk

Krasnogorsk () je mesto v Moskovskej oblasti v Rusku. Pri sčítaní ľudu v roku 2010 malo skoro 117 000 obyvateľov.
Poloha.
Krasnogorsk leží približne 25 kilometrov severozápadne od centra Moskvy tesne za jej hranicami a moskovským diaľničným okruhom. Ďalšie najbližšie mesta sú Chimki na severovýchod a Dedovsk na severozápad.
Dejiny.
Krasnogorsk vznikol v roku 1932 ako sídlisko mestského typu zlúčením niekoľkých existujúcich dedín, okrem iných dediny "Pavšino" podľa ktorej je pomenovaná hlavná krasnogorská železničná zastávka. Mestom je od roku 1940.
22. marca 2024 sa koncertná sieň "Crocus City Hall" stala terčom teroristického útoku pri ktorom zahynulo minimálne 60 ľudí a viac než 140 bolo zranených.

</doc>
<doc id="711411" url="https://sk.wikipedia.org/wiki?curid=711411" title="Hajdošík (vrch v Bukovských vrchoch)">
Hajdošík (vrch v Bukovských vrchoch)

Hajdošík () je vrch v Bukovských vrchoch, krajinnom celku Polonín. Leží nad obcou Topoľa, približne severovýchodne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Masív leží v Prešovskom kraji, v okrese Snina a zasahuje na katastrálne územie obcí Topoľa a Stakčín. Najbližšími sídlami sú južne situovaný Príslop a Topoľa, východne sa nachádza Runina a severozápadne je bývalá, dnes zaniknutá obec Veľká Poľana a severne rovnako zaniknuté Ruské. Masív je súčasťou Národného parku Poloniny.
Opis.
Hajdošík leží v hrebeni, ktorý vybieha juhozápadným smerom z Pľaše () v hlavnom hrebeni na slovensko-poľskej hranici. Západným smerom sa nachádzajú Skory (), Hrčasté (), Borsuk (), Brinky () a Holica (), južným Jabloňov (), Nastaz (), Kalinovec (), Lesík (), Dielnica () a Rožok (), východným Stolová (), Bukovec (), Vyšna Brackaňa (), Kýčera (), Veľký Bukovec (), Čelo (), Jarabá skala () a Ďurkovec () a severným Saganovec (), Pľaša (), Kurníkov Beskyd (), Kruhliak (), Kučalata (), Rypy () a Strop (). Hrebeňom vedie rozvodie a tak voda zo západnej časti odteká Záhradným potokom do Cirochy, pokým východné a južné svahy odvodňuje riečka Ulička do Uhu. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Bukovských vrchov, ojedinele tiež Vihorlatské a Slanské vrchy, poľské Bieščady a ukrajinské Karpaty.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkej obce Topoľa.

</doc>
<doc id="711412" url="https://sk.wikipedia.org/wiki?curid=711412" title="Ježibaba (rod)">
Ježibaba (rod)

 
Ježibaba () je rod trvácich bylín z čeľade astrovité ("Asteraceae"). Prirodzený areál tohto rodu zahŕňa mierne oblasti Eurázie a severnej Afriky.
Opis.
Druhy rodu ježibaba sú trváce byliny vysoké do 150 cm. Byle sú priame, jednoduché až rozkonárené, bielo plstnaté i žliazkaté.
Listy sú v obryse podlhovasto elipsovité až vajcovité, dolné dlhostopkaté, ostatné sediace a objímavé, jeden až dvakrát perovito zárezové až strihané. Na líci sú štetinaté alebo žliazkato chlpaté, na rube plstnaté a na okraji s ostňami. 
Belasé, sivé alebo biele kvety sú usporiadané v guľatom rúrkokvetom úbore. Jednotlivé kvety v úbore sú obojpohlavné, rúrkovité, pravidelné a päťpočetné. Tyčiniek býva päť, s peľnicami zrastenými do rúrky (súpeľnicový kvet) okolo čnelky. Kalich je trváci, premenený na chocholec s voľnými alebo zrastenými štetinkami, slúži na rozširovanie semien vetrom. Semenník je spodný, plodmi sú valcovité a husto chlpaté nažky. Troj až päťradový zákrov pozostáva z voľných alebo na báze zrastených listeňov. Úbory v tvare guľatých hlávok sú jednotlivé, s priemerom do 60 (65) mm.
Rozšírenie.
Areál rozšírenia rodu ježibaba zahŕňa mierne oblasti Eurázie a severnej Afriky. Zavlečený je vo Švédsku, Kanade, Spojených Štátoch a v Austrálii.
Na Slovensku sa v teplejších oblastiach vyskytuje od Devínskej Kobyly po Východoslovenskú nížinu, v pohorí Burda, v Slovenskom krase a Slovenskom raji.
Ekológia.
Na Slovensku zástupcovia rodu ježibaba rastú v teplejších oblastiach na výslnných kamenistých stráňach, krasových stepiach, na pasienkoch, v lomoch a na rumoviskách. Obľubuje vysychavé, výživné, kamenisté i hlinité pôdy. Kvitnú od júna do septembra. Poddruh ježibaba belasá rusínska je u nás považovaná za kriticky ohrozený taxón.
Význam a využitie.
Niektoré druhy z rodu ježibaba sa pestujú ako medonosné rastliny a okrasné trvalky. 
Druhy.
Druhy rastúce na Slovensku.
V prirodzenom prostredí z rodu ježibaba na Slovensku rastú tieto druhy a poddruhy:
Ostatné druhy.
Podľa súčasného stavu poznania patrí do rodu ježibaba okolo 219 akceptovaných druhov :

</doc>
<doc id="711413" url="https://sk.wikipedia.org/wiki?curid=711413" title="Echinops">
Echinops



</doc>
<doc id="711414" url="https://sk.wikipedia.org/wiki?curid=711414" title="Druhá pražská dohoda">
Druhá pražská dohoda

Protokol o jednání vlády Československé republiky a Slovenské národní rady ze dne 11. dubna 1946 alebo „Druhá pražská dohoda“ bola druhou z troch pražských dohôd z rokov 19451946, uzavretých medzi československou vládou a Slovenskou národnou radou (ďalej SNR), ktoré definovali vzťah a distribúciu právomocí medzi centrálnymi – československými a periférnymi – slovenskými štátnymi orgánmi. Asymetrické usporiadanie štátnej správy kodifikované týmito dohodami a neskôr Ústavou 9. mája v roku 1948 sa stalo jedným zo stálych zdrojov napätia medzi Čechmi a Slovákmi v spoločnom štáte.
Okolnosti vzniku.
Od vzniku Československej republiky v roku 1918 bolo permanentným správnym problémom postavenie Slovenska. Po vzniku samostatného Slovenského štátu sa slovenská otázka vynorila opäť v čase príprav Slovenského národného povstania, kedy sa SNR už vo Vianočnej dohode z roku 1943 vyslovila za obnovu spoločného štátu s Čechmi. Na Slovensku došlo počas Slovenského národného povstania k vzniku národných orgánov a k vytvoreniu nového, na londýnskej československej vláde nezávislého centra moci. Košický vládny program vypracovaný v marci 1945 deklaroval rovnoprávne postavenie Slovákov.
Prvá pražská dohoda zo dňa 2. júna 1945 určila postavenia Slovenskej národnej rady a Zboru povereníkov. SNR je podľa zmluvy nositeľkou štátnej moci na Slovensku, ktorá nie je výslovne daná ústredným orgánom. Ďalej SNR disponuje všetkou mocou vládnou, výkonnou a zákonodarnou. Výkonný orgán SNR sa nazýva Zbor povereníkov a je zodpovedný vláde i SNR. Už prvá pražská dohoda neriešila federatívne usporiadanie. České národné orgány nevznikli, partnerom SNR sa stala československá vláda.
Druhá pražská dohoda.
Druhá pražská dohoda bola podpísaná v tieni príprav na voľby konané 26. mája 1946. Už na celoslovenskej konferencii Komunistickej strany Slovenska 11. a 12. augusta 1945 bola KSS podriadená Komunistickej strane Československa a došlo k oslabeniu dovtedajšieho vedenia včítane pozície Gustáva Husáka, ktorý obhajoval federatívne usporiadane a nezávislosť slovenských orgánov. Zároveň z obavy o posilnenie vplyvu u bývalých voličov v Čechách po vojne neobnovenej agrárnej strany česká Národní fronta zamietla rozšírenie pôsobnosti slovenskej Demokratickej strany do Čiech. Sily obhajujúce nezávislé postavenie Slovenska v rámci Česko-slovenskej republiky sa ocitli v defenzíve.
Druhá pražská dohoda posilňovala právomoci prezidenta republiky a centrálnej vlády, predovšetkým v personálnom obsadení (menovanie vysokoškolských profesorov, sudcov) voči slovenským orgánom. Zároveň došlo k rozšíreniu platnosti prezidentovho dekrétu č. 5/1945 Zb., "„o neplatnosti některých majetkoprávních jednání z doby nesvobody a o národní správě“", aj na Slovensko tým spôsobom, že sa platnosť predpisov týkajúcich sa neplatnosti majetkových prevodov a reštitúcie majetku (nie však predpisov o národnej správe) rozšíria aj na Slovensko. 
Zhodnotenie.
Už prvá pražská dohoda neriešila federatívne usporiadanie a vytvorila asymetrické usporiadanie štátnej správy. Druhá pražská dohoda ho len upevnila, ale spomedzi troch pražských dohôd bola najmenej významnou čo sa týka rozsahu a mala časovo len veľmi obmedzenú platnosť, nakoľko bola po voľbách výrazne zmenená treťou pražskou dohodou.

</doc>
<doc id="711417" url="https://sk.wikipedia.org/wiki?curid=711417" title="Predný Holý vrch">
Predný Holý vrch

Predný Holý vrch (; ) je vrch v Tatrách na Slovensku. Leží nad Podbanským, približne severovýchodne od Liptovského Hrádku. Celá táto časť Tatier je prísna rezervácia, kde je vstup turistov zakázaný. 
Poloha.
Nachádza sa v centrálnej časti Tatier, v geomorfologickom podcelku Západné Tatry a ich časti Liptovské kopy. Leží v Prešovskom kraji, v okrese Poprad a na katastrálnom území mesta Vysoké Tatry. Najbližším sídlom je juhozápadne situované Podbanské, južne sa nachádza Východná a Važec, juhovýchodne Štrbské Pleso, Tatranská Štrba a Štrba, severovýchodne Tatranská Javorina a severne mesto Zakopané. Vrch sa nachádza v Tatranskom národnom parku a hrebeňom vedie hranica národnej prírodnej rezervácie Tichá dolina a Kôprová dolina.
Opis.
Predný Holý vrch leží v strednej časti hrebeňa Kôp, ktorý vedie z Hladkého štítu () v hlavnom hrebeni Vysokých Tatier juhozápadným smerom na Krížnu (). Severným smerom sa nachádza Svinica (), Veľká kopa (), Kasprov vrch (), Magura (), Kondratova kopa () a Temniak (), západným Poľská Tomanová (), Smrečiny (), Veľká Brdárova grapa (), Brdárová zvonica (), Veľká Kamenistá (), Bystrá () a Holý vrch (), južným Malé Krížne (), sedlom oddelená Krížna (), Všiváky (), Vyšná Priehyba () a Kriváň () a východným Krátka (), Ostrá (), Nefcerské veže (), Kôprovský štít () a Zadná Garajova kopa (). 
Západné svahy padajú do údolia Kôprovica, ktorou vodu z tejto časti odvádza rovnomenný potok do Tichého potoka. Voda z juhovýchodných častí hrebeňa odteká do Kôprovského potoka a tak celá oblasť patrí do povodia Belej a Váhu. 
Výhľady.
Turisticky neprístupný hôľnato-skalnatý vrchol poskytuje kruhový rozhľad. Vzhľadom na polohu a nadmorskú výšku sú z Holého vrchu viditeľné len blízke doliny a okolité vrchy Vysokých a Západných Tatier a časť Nízkych Tatier.
Prístup.
Vrch sa nachádza na území národnej prírodnej rezervácie s najvyšším stupňom ochrany a Tatranského národného parku, preto vstup do tejto časti Tatier je zakázaný. 

</doc>
<doc id="711420" url="https://sk.wikipedia.org/wiki?curid=711420" title="Short Stirling">
Short Stirling

Short Stirling bol britský štvormotorový ťažký bombardér používaný na začiatku druhej svetovej vojny. Bol prvý štvormotorový bombardér RAF, ktorý vstúpil do služby.
Vznik a vývoj.
V júli 1936 vydalo ministerstvo letectva špecifikáciu B.12/36, ktorá požadovala štvormotorový bombardér s maximálnou rýchlosťou 450 km/h a s doletom 3 000 míľ.
Prvý prototyp bol poháňaní štyrmi motormi Bristol Hercules II a bol pilotovaný Johnom Lankesterom Parkerom.

</doc>
<doc id="711422" url="https://sk.wikipedia.org/wiki?curid=711422" title="Accademia Nazionale dei Lincei">
Accademia Nazionale dei Lincei



</doc>
<doc id="711423" url="https://sk.wikipedia.org/wiki?curid=711423" title="Janko Varga Lipnický">
Janko Varga Lipnický

PhDr. Ján Varga CSc. (* 9. jún 1931, Petrovce – † 15. jún 2024, Prešov) bol slovenský básnik a vysokoškolský pedagóg. Od roku 2006 tvoril pod pseudonymom Janko Varga Lipnický básne a memoáre o rodnej obci, živote, či poeticky ladené úvahy.
Životopis.
Varga sa narodil 9. júna 1931 v Petrovciach, okres Vranov nad Topľou. V roku 1950 zmaturoval na Učiteľskej akadémii v Banskej Štiavnici.
Vyštudoval Pedagogickú fakultu SU v Prešove, odbor slovenčina – ruština a pedagogiku (v rokoch 1952 až 1955), následne aj na Filozofickej fakulte UK v Bratislave, kde získal akademický titul PhDr. a v roku 1986 aj vedeckú hodnosť CSc. Ako učiteľ pôsobil v základných a stredných školách v Revúcej a v Dobšinej. Medzi rokmi 1962 až 1996 pôsobil na Katedre pedagogiky Pedagogickej fakulty UPJŠ v Prešove. V rokoch 19901994 vykonával funkciu vedúceho Katedry pedagogiky 1. stupňa ZŠ.
Vo vedecko-výskumnej činnosti sa venoval problematike učiteľského vzdelávania – skúmaniu úrovne prípravy učiteľov so zameraním na prognózovanie potreby učiteľov na základných školách vo východoslovenskom regióne. Výsledky výskumných aktivít publikoval v zborníkoch Pedagogickej fakulty UPJŠ, v Informáciách Slovenskej pedagogickej spoločnosti a v pedagogickej tlači. Výsledky jeho výskumných aktivít boli publikované približne v 50-tich štúdiách a odborných článkoch. Na Pedagogickej fakulte UPJŠ zabezpečoval prednášky a semináre z didaktiky, viedol študentov pri písaní diplomových prác, písal posudky. Mal značný podiel na budovaní Ústavu pedagogickej praxe Pedagogickej fakulty UPJŠ.
V roku 1976 bol preradený na Katedru pedagogiky Filozofickej fakulty UPJŠ, kde prednášal didaktiku v študijných odboroch Predškolská pedagogika a Mimoškolská výchova. Po integrácii katedier (1981) prešiel späť na Pedagogickú fakultu. Senátom fakulty v roku 1990 bol zvolený do funkcie vedúceho Katedry pedagogiky 1. stupňa ZŠ. Mal značný podiel aj na budovaní Katedry špeciálnej pedagogiky PdF.
Bol členom Slovenskej pedagogickej spoločnosti pri SAV a tajomníkom výboru Vsl. odbočky SPdS. Ako člen SPdS sa podieľal na príprave hesiel z didaktiky do Pedagogickej encyklopédie Slovenska.
Pre jeho postoj k okupácii Československa v roku 1968 mu bolo v rokoch tzv. normalizácie funkcionármi Komunistickej strany pozastavené habilitačné pokračovanie.
V júli 1978 absolvoval intenzívny kurz nemeckého jazyka na Friedrich-Schiller-Universität Jena, v júli 1982 absolvoval súkromný pobyt v USA a júli 1986 študijný pobyt na Pedagogickom inštitúte Štátnej univerzity v Kyjeve.
Bol aktívnym členom Slovenského zväzu protifašistických bojovníkov a členom Spolku slovenských spisovateľov. Je držiteľom pamätného listu Slovenského zväzu protifašistických bojovníkov a dostal aj medailu kapitána Jána Nálepku.
Ako sa dostal k písaniu.
Ako učiteľ sa Varga počas svojej kariéry venoval písaniu odborných textov, venoval sa problémom vzdelávania učiteľov základnej školy, orientoval sa na otázky hodnotenia učiteľovej práce. Po odchode do dôchodku zvažoval, ako vyplniť voľný čas inak, než krížovkami a tak začal spisovať poviedky o živote, ktorý prežil. Jeho mentorom bol docent František Ruščák, básnik, jazykovedec a kolega spoza vysokoškolskej katedry – ten ho v Literárnom týždenníku (2021) popisuje ako človeka, ktorý žije a vonia rodným krajom – človeka ktorý svoj domov nosí v srdci. Sprítomňoval a aktualizoval minulosť slovenských ľudí v rozličných životných podobách. Motivoval čitateľa sa zamyslieť sa, uvažovať a hľadať odpovede na otázky.
Pseudonym.
Keďže v obci Petrovce, kde sa narodil je mnoho Vargových, rozhodol sa do mena pridať prívlastok Lipnický – podľa obce Lipníky, v ktorej istý čas býval a z ktorej pochádza aj jeho manželka Pavlína.
Tvorba.
Najsilnejšou témou boli preňho dve udalosti v dejinách Petroviec – vysťahovalectvo a Slovenské národné povstanie. Ako chlapec zažil SNP aj na vlastnej koži. Mal 13 rokov v čase, keď sa v lese nad dedinou usadil štáb Čapajevovcov, ktorí operovali v okolí Zlatej Bane a Hermanoviec.
Janko Varga Lipnický sám seba popisoval ako chlapca z dediny, skromného človeka, ktorý oslovenie básnik nemal rád, vyslovene sa mu vyhýbal: „Som rozprávač. Píšem príbeh, ale hľadám možnosť previesť to do viazanej reči. Aby tam bol nejaký rým a hlavne rytmus, takt. Toto sa snažím zachovať.“ povedal v rozhovore pre denník Korzár
Vydal niekoľko publikácií:
Varga je autorom informačných brožúr o obciach Petrovce a Lipníky.

</doc>
<doc id="711428" url="https://sk.wikipedia.org/wiki?curid=711428" title="Nemo plus iuris ad alium transferre potest quam ipse habet">
Nemo plus iuris ad alium transferre potest quam ipse habet



</doc>
<doc id="711429" url="https://sk.wikipedia.org/wiki?curid=711429" title="Nemo dat quod non habet">
Nemo dat quod non habet



</doc>
<doc id="711430" url="https://sk.wikipedia.org/wiki?curid=711430" title="Nemo dare potest quod non habet">
Nemo dare potest quod non habet



</doc>
<doc id="711434" url="https://sk.wikipedia.org/wiki?curid=711434" title="Európske náboženské vojny">
Európske náboženské vojny

Európske náboženské vojny boli sériou vojen, ktoré sa viedli v Európe v 16., 17. a začiatkom 18. storočia. Vojny, ktoré sa viedli po protestantskej reformácii, ktorá sa začala v roku 1517, narušili náboženský a politický poriadok v katolíckych krajinách Európy. Ďalšie motívy počas vojen zahŕňali vzbury, územné ambície a veľmocenské konflikty. Na konci tridsaťročnej vojny (16181648) sa katolícke Francúzsko spojilo s protestantskými silami proti katolíckej habsburskej monarchii. Vojny do značnej miery ukončil Vestfálsky mier (1648), ktorý zaviedol nový politický poriadok, ktorý je dnes známy ako vestfálska suverenita.
Konflikty sa začali menším rytierskym povstaním (1522), po ktorom nasledovala väčšia nemecká sedliacka vojna (15241525) v Svätej ríši rímskej. Vojny sa zintenzívnili po tom, čo katolícka cirkev začala v roku 1545 protireformáciu proti nárastu protestantizmu. Konflikty vyvrcholili tridsaťročnou vojnou, ktorá spustošila Nemecko a zabila tretinu jeho obyvateľstva, čo predstavuje dvojnásobnú úmrtnosť v porovnaní s prvou svetovou vojnou. Vestfálsky mier vo všeobecnosti vyriešil konflikty uznaním troch samostatných kresťanských tradícií vo Svätej ríši rímskej: Rímsky katolicizmus, luteránstvo a kalvinizmus. Menšie náboženské vojny sa v západnej Európe viedli až do roku 1710, vrátane vojen troch kráľovstiev (16391651) na Britských ostrovoch, savojsko-valdenských vojen (16551690) a Toggenburskej vojny (1712) v západných Alpách.
Definície a diskusie.
Európske náboženské vojny sú známe aj ako vojny reformácie. V roku 1517 stačili dva mesiace na to, aby sa "deväťdesiatpäť téz" Martina Luthera rozšírilo po celej Európe pomocou tlačiarenského stroja, čo prekonalo možnosti cisára Svätej ríše rímskej Karola V. a pápežstva, aby ich zadržali. V roku 1521 bol Luther exkomunikovaný, čím sa spečatil rozkol v západnom kresťanstve medzi rímskokatolíckou cirkvou a luteránmi a otvoril sa priestor pre ďalších protestantov, aby sa postavili na odpor proti moci pápežstva.
Hoci väčšina vojen sa skončila Vestfálskym mierom v roku 1648, náboženské konflikty v Európe pokračovali minimálne do 10. rokov 18. storočia. Patrili k nim savojsko-valdenské vojny (16551690), deväťročná vojna (16881697, vrátane slávnej revolúcie a Viliamovej vojny v Írsku) a vojna o španielske dedičstvo (17011714). To, či by sa tieto vojny mali zaradiť medzi európske náboženské vojny, závisí od toho, ako definujeme "náboženskú vojnu" a či tieto vojny možno považovať za "európske" (t. j. skôr medzinárodné než domáce).
Diskutovalo sa aj o náboženskej povahe vojen a o ich kontraste s inými faktormi, ako sú národné, dynastické (napr. často ich bolo možné súčasne charakterizovať ako vojny o nástupníctvo) a finančné záujmy. Vedci poukazovali na to, že niektoré európske vojny tohto obdobia neboli spôsobené spormi vyvolanými reformáciou, ako napríklad italské vojny (14941559, len za účasti katolíkov), ako aj severská sedemročná vojna (15631570, len za účasti luteránov). Iní zdôrazňujú skutočnosť, že existovali medzináboženské spojenectvá, napríklad luteránsky vojvoda Móric Saský pomáhal katolíckemu cisárovi Karolovi V. v prvej šmalkaldskej vojne v roku 1547, aby sa stal saským kurfirstom namiesto Jána Fridricha, svojho luteránskeho bratranca, zatiaľ čo katolícky francúzsky kráľ Henrich II. podporoval luteránsku záležitosť v druhej šmalkaldskej vojne v roku 1552, aby si zabezpečil francúzske základne v dnešnom Lotrinsku. "Encyclopædia Britannica" tvrdí, že "náboženské vojny tohto obdobia sa viedli najmä kvôli konfesionálnej bezpečnosti a politickým ziskom".
Koncom 20. storočia revizionistickí historici vrátane Williama M. Lamonta tvrdili, že náboženstvo bolo hlavnou hnacou silou vojen troch kráľovstiev v rokoch 1639 až 1653, zatiaľ čo John Morrill (1993) tvrdil, že to "nebola prvá európska revolúcia...[ale] posledná z náboženských vojen". Tento názor následne kritizovali historici ako Glen Burgess, ktorého názory vychádzali zo štúdia parlamentnej politickej propagandy. Dospel k záveru, že hoci sa mnohí puritáni chopili zbraní na protest proti náboženským reformám, ktoré presadzoval anglický kráľ Karol I., svoj odpor často odôvodňovali ako vzburu proti panovníkovi, ktorý porušil kľúčové ústavné princípy, a preto ho bolo potrebné zvrhnúť. Dokonca varovali ostatných poslancov, aby sa vyhýbali otvorenému používaniu náboženských argumentov pri zdôvodňovaní vojny proti kráľovi.
Možno tvrdiť, že náboženské motívy boli často zakryté legalistickými argumentmi, napríklad zdôrazňovaním potreby brániť anglikánsku cirkev ako národnú cirkev: "V tomto svetle obhajoba vojny parlamentu so zjavným právno-ústavným zameraním vôbec neznamená, že tento boj nebol náboženský. Naopak, sú to spôsoby, ako povedať, že bol."

</doc>
<doc id="711436" url="https://sk.wikipedia.org/wiki?curid=711436" title="Kvalifikácia na Majstrovstvá sveta vo futbale 2026 – Oceánia">
Kvalifikácia na Majstrovstvá sveta vo futbale 2026 – Oceánia

Oceánska časť kvalifikácie na Majstrovstvá sveta vo futbale 2026 je jednou zo šiestich kontinentálnych častí kvalifikácie na Majstrovstvá sveta vo futbale 2026. Je určená pre národné tímy, ktoré sú členmi Futbalovej konfederácie Oceánie (OFC). Do kvalifikácie sa prihlásilo všetkých jedenásť členov konfederácie. Oceánii je po prvýkrát v histórii ponúknuté jedno miesto na finálovom turnaji a jedno miesto v interkontinentálnej baráži.
Formát.
Prvé kolo: Štyri tímy (v rebríčku FIFA na 8. až 11. mieste) hrali vyraďovací turnaj o postup do druhého kola. Víťaz postúpil do druhého kola.
Druhé kolo: Víťaz prvého kola a sedem tímov v rebríčku na 1. až 7. mieste bolo rozdelených do dvoch skupín. Najlepšie dva tímy z každej skupiny postúpili do tretieho kola.
Tretie kolo: Postupujúci z druhého kola budú hrať vyraďovací turnaj. Víťaz turnaja sa kvalifikuje na Majstrovstvá sveta. Porazený finalista postúpi do interkontinentálnej baráže.
Prvé kolo.
Vyraďovací turnaj prvého kola hostila Samoa. Na turnaji sa predstavili štyri najhoršie tímy podľa rebríčka FIFA. 
Druhé kolo.
Skupiny druhého kola hostili Nový Zéland, Vanuatu a Papua-Nová Guinea. Hralo sa v októbri a v novembri 2024.
Tretie kolo.
Tretie kolo je naplánované na marec 2025.
Interkontinentálna baráž.
Porazený finalista tretieho kola sa v interkontinentálnej baráži pripojí k jednému tímu z CONMEBOL, AFC, CAF a k dvom tímom zo zóny CONCACAF. Tímy budú v baráži zoradené podľa rebríčku FIFA, kde dve najlepšie tímy budú hrať finále baráže, zatiaľ čo ostatné tímy budú hrať semifinále. Najlepšie dva tímy sa kvalifikujú na Majstrovstvá sveta vo futbale 2026.

</doc>
<doc id="711439" url="https://sk.wikipedia.org/wiki?curid=711439" title="Bridgette Wilsonová">
Bridgette Wilsonová

Bridgette Wilsonová – Samprasová (; * 25. september 1973, Gold Beach, Oregon, USA) je americká herečka, známa z filmov ako "Posledný akčný hrdina" (1993), "Mortal Kombat" (1995), "Viem, čo ste robili minulé leto" (1997), "Comeback" (1999), "Svadby podľa Mary" (2001), "Návštevníci: Cesta do Ameriky " (2001), "Superzvodcovia 2" (2002), a "Sonny Liston: Ťažká váha" (2008).
Detstvo a mladosť.
Wilsonová sa narodila a vyrastala v meste Gold Beach v štáte Oregon. Počas štúdia na strednej škole, súťažila v školskom volejbalovom družstve. V roku 1990 bola korunovaná ako Miss Teen USA v Biloxi v štáte Mississippi a bola druhou kandidátkou z Oregonu, ktorá získala korunku krásy. Vyštudovala Gold Beach High School v roku 1991.
Kariéra.
Krátko po tom, ako získala titul Miss Teen USA, sa Wilsonová začala venovať herectvu. V roku 1993 si zahrala vedľajšiu postavu vo filme "Posledný akčný hrdina". V roku 1995 ju zviditeľnila rola Sonyii Blade, vo filme "Mortal Kombat" a v rovnakom roku si zahrala aj po boku Adama Sandlera, vo filme "Billy Madison".
V roku 1997 hrala vo filmoch "Nevlastná sestra", "Viem, čo ste robili minulé leto" a "Pravá blondínka". Po boku herečky Tyry Banks si zahrala vo filme "Falošná láska" z roku 1998.
V roku 1999 sa pripojila k hereckému obsadeniu ako Ali Larter, Famke Janssen, Geoffrey Rush a Peter Gallagher vo filme "Dom hrôzy".
V roku 2001 si zahrala v romantickej komédii "Svadby podľa Mary" a v komédii "Návštevníci: Cesta do Ameriky ". V roku 2003 hosťovala v jednej epizóde televízneho seriálu "".
Predtým, ako Wilsonová odišla do hereckému dôchodku si zahrala vo filme "Sonny Liston: Ťažká váha".
Účinkovala aj v divadle off-Broadway v divadelnej inscenácii "The Rocky Horror Show". V roku 2006 bola jednou z porotcov súťaže Miss Universe.
Wilsonová sa venuje aj spevu.
Súkromný život.
Wilsonovej manželom je od roku 2000 profesionálny tenista Pete Sampras, s ktorým má dvoch synov. V decembri 2022 bola Wilsonovej diagnostikovaná rakovina vaječníkov.

</doc>
<doc id="711440" url="https://sk.wikipedia.org/wiki?curid=711440" title="Bridgette Wilson">
Bridgette Wilson



</doc>
<doc id="711442" url="https://sk.wikipedia.org/wiki?curid=711442" title="Dom hrôzy (film)">
Dom hrôzy (film)

Dom hrôzy () je americký nadprirodzený hororový film z roku 1999, ktorý režíroval William Malone. Film je remakeom rovnomenného filmu z roku 1959, ktorý režíroval William Castle. Film produkovali Robert Zemeckis a Joel Silver. Film mal premiéru počas Halloweenského víkendu v roku 1999.
Film hovorí príbeh o skupinke neznámych ľudí, ktorí sú pozvaní na párty v opustenom blázinci, kde im magnát zábavného parku každému ponúkne 1 milión dolárov, ak dokážu prežiť noc.
Film získal negatívne recenzie od filmových kritikov, ale mal komerčný úspech v pokladniach. Celosvetovo zarobil 43 miliónov dolárov.
V roku 2007 film získal pokračovanie s názvom "Return to House on Haunted Hill", v ktorom si z pôvodného filmového obsadenia zahral Jeffrey Combs.

</doc>
<doc id="711447" url="https://sk.wikipedia.org/wiki?curid=711447" title="Kučalata (vrch v Bukovských vrchoch)">
Kučalata (vrch v Bukovských vrchoch)

Kučalata () je vrch v Bukovských vrchoch, krajinnom celku Polonín. Leží nad obcou Topoľa, približne severovýchodne od Sniny. 
Poloha.
Nachádza sa v strednej časti Bukovských vrchov, v geomorfologickom podcelku Bukovce. Masív leží v Prešovskom kraji, v okrese Snina a zasahuje na katastrálne územie obce Stakčín, čiastočne aj Topoľa. Najbližšími sídlami sú južne situovaný Príslop a Topoľa, juhovýchodne sa nachádza Ruský Potok, východne Runina, severne je bývalá, dnes zaniknutá obec Ruské, západne rovnako zaniknutá Veľká Poľana a juhozápadne obec Stakčín. Masív je súčasťou Národného parku Poloniny.
Opis.
Kučalata leží v hrebeni, ktorý vybieha z Pľaše () v hlavnom hrebeni na slovensko-poľskej hranici juhozápadným smerom na Hajdošík (). Východne sa nachádza Saganovec (), Pľaša (), Ďurkovec (), Jarabá skala (), Minčol () a Veľký Bukovec (), južne Kýčera (), Vyšna Brackaňa (), Stolová (), Bukovec (), Dielnica (), Lesík (), Hajdošík (), Jabloňov () a Nastaz (), západne Holica (), Brinky (), Borsuk () a Hrčasté () a severne Strop (), Solište (), Šípková (), Rypy (), Kruhliak () a Kurníkov Beskyd (). Vodu zo severných svahov odvodňujú prítoky Cirochy, zo západnej časti odteká rovnakým smerom Záhradným potokom, východné a juhovýchodné svahy odvodňuje riečka Ulička do Uhu. Na vrchol nevedie značená turistická trasa. Na západne vedúcom pahorku sa nachádza vojenský cintorín. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Bukovských vrchov, ojedinele tiež Vihorlatské a Slanské vrchy a ukrajinské Karpaty.
Prístup.
Na vrchol nevedie značený turistický chodník, preto prístup je možný neznačenými chodníkmi z blízkej obce Topoľa.

</doc>
<doc id="711448" url="https://sk.wikipedia.org/wiki?curid=711448" title="Ježibaba belasá">
Ježibaba belasá

 
Ježibaba belasá () je trváca bylina z čeľade astrovité ("Asteraceae"). Jej prirodzený areál zahŕňa mierne oblasti od Európy po západnú Sibír a Mongolsko.
Opis.
Ježibaba belasá je trváca bylina vysoká vysoká 20 až 60 cm. Byľ je rozkonárená, bielo plstnatá, zriedka lysá, často s vtrúsenými žliazkatými chlpmi.
Listy sú v obryse elipsovité, jeden až dvakrát perovito strihané. Segmenty sú čiarkovité až podlhovasto kopijovité, trojuholníkovité až podlhovasté, s ostňami dlhými 3 až 15 mm. Na líci sú riedko žliazkato chlpaté alebo slabo pavučinaté, na rube bielo plstnaté.
Modré, zriedka biele kvety sú usporiadané v guľatom rúrkokvetom úbore s priemerom 35 až 45 mm. Jednotlivé kvety v úbore sú obojpohlavné, rúrkovité, pravidelné a päťpočetné. Tyčiniek býva zvyčajne päť, s peľnicami zrastenými do rúrky okolo čnelky. Kalich je trváci, premenený na chocholec na báze zrastený a slúži na rozširovanie semien vetrom. Semenník je spodný a plodom je nažka. Zákrov tvorí 20 až 22 listeňov. Vonkajšie sú čiarkovito kopijovité, vnútorné končisté a brvité.
Rozšírenie.
Areál rozšírenia ježibaby belasej zahŕňa mierne oblasti od Španielska cez strednú a východnú Európu po európske Rusko, západnú Sibír, čínsky Sin-ťiang a Mongolsko. Zavlečená je v Spojených Štátoch.
Na Slovensku je občas pestovaná ako medonosná rastlina alebo okrasná trvalka, pričom niekedy uniká do okolia a splanieva.
Ekológia.
Ježibaba belasá rastie na výslnných kamenitých stráňach a v krasových stepiach. Kvitne od júla do augusta.
Poddruhy.
V rámci druhu sú akceptované tieto poddruhy a variety:

</doc>
<doc id="711449" url="https://sk.wikipedia.org/wiki?curid=711449" title="Echinops ritro">
Echinops ritro



</doc>
<doc id="711455" url="https://sk.wikipedia.org/wiki?curid=711455" title="Vihorlatská hornatina">
Vihorlatská hornatina

Vihorlatská hornatina je geomorfologická časť podcelku Vihorlat vo Vihorlatských vrchoch. Zaberá centrálnu, najvyššiu časť pohoria s najvyšším vrchom Vihorlat ().
Polohopis.
Územie sa nachádza v strednej časti podcelku a zaberá pás napriek celým pohorím. Severný okraj hornatiny tak nadväzuje na Beskydské predhorie a jeho podcelky Humenské podolie na severozápade a Ublianska pahorkatina na severovýchode, juhovýchodne pokračujú Vihorlatské vrchy časťou Jasenovská hornatina. Južným smerom svahy klesajú do Východoslovenskej pahorkatiny a jej časti Podvihorlatská pahorkatina a západne a severozápadne nadväzuje Kyjovská planina, patriaca opäť Vihorlatu. 
Hornatina zasahuje na územie Prešovského a Košického kraja a okresov Snina, Humenné, Sobrance a Michalovce. Časť hornatiny zasahuje do Vojenského obvodu Valaškovce. Severne sa zvažujúce svahy a doliny odvádzajú vodu do Cirochy, južne smerujúce potoky vodu odvádzajú do Uhu, oba patriace do povodia Bodrogu. Medzi najvýznamnejšie vodné toky patrí Barnov a Kamenica v severnej a Okna, Porubský a Jovsiansky potok v južnej časti.
Chránené územia.
Veľká časť oblasti patrí do Chránenej krajinnej oblasti Vihorlat. Osobitne chránenými územiami sú PP Sninský kameň, PP Čierny potok, PP Malé Morské oko, PR Ďurova mláka, PR Jedlinka, PR Baba pod Vihorlatom, PR Pod Tŕstím a NPR Postávka, NPR Motrogon, NPR Vihorlat, NPR Jovsianska hrabina a NPR Morské oko.
Turizmus.
Najvyššia časť Vihorlatských vrchov patrí medzi turisticky atraktívne oblasti, kde sa nachádzajú obľúbené ciele návštevníkov. V centre Vihorlatskej hornatiny je Morské oko a nad ním sa vypínajú obľúbené vyhliadkové vrchy Sninský kameň (), Nežabec () a Motrogon (), no tiež západnejšie ležiaci Vihorlat (). 

</doc>
<doc id="711456" url="https://sk.wikipedia.org/wiki?curid=711456" title="HKM Rimavská Sobota">
HKM Rimavská Sobota

HKM Rimavská Sobota je slovenský hokejový klub z mesta Rimavská Sobota. V sezóne 2023/24 klub pôsobil v TIPOS Slovenskej hokejovej lige. V aktuálnej sezóne 2024/25 klub pôsobí v 2. Slovenskej hokejovej lige.
História klubu.
Hokej v Rimavskej Sobote sa datuje od otvorenia zimného štadióna v roku 1988. Zo začiatku sa hrávali len okresné súťaže. Na prelome osemdesiatych a deväťdesiatych rokov vznikol hokejový klub ZŤS Rimavská Sobota, ktorý hrával už krajskú súťaž. 
V roku 1995 vznikol seniorský klub HK Transexpres Rimavská Sobota, ktorý najprv hrával krajskú súťaž a následne sa do Rimavskej Soboty dostala prvýkrát celoslovenská druhá liga. V nej HK Transexpres zaznamenal aj nemalé úspechy, keď bojoval o popredné priečky v play-off. V roku 2004 sa čisto mládežnícky klub HC ORMET Rimavská Sobota premenoval na HKM Rimavská Sobota, ktorý už zastrešoval aj seniorský hokej. Od sezóny 2008/2009 sa v Rimavskej Sobote hráva poloprofesionálna druhá hokejová liga, v ktorej si Rimavská Sobota rýchlo našla svoje stabilné miesto a rýchlo sa stala favoritom, keď už rok po debutujúcej sezóne vyhrala základnú časť. Zopakovať sa jej to podarilo aj v sezóne 2011/2012, keď si zahrala finále s Partizánskym. V bojoch o prvú ligu však podľahla súperovi 2:1 na zápasy. V sezóne 2017/2018 HKM ostalo tesne pred bránami finále, no napriek tomu sa hokejisti tešili z bronzových medailí. 
V nasledujúcej sezóne sa druhýkrát v krátkej histórii prebojovala Rimavská Sobota do finále druhej ligy, no z víťazstva 2:1 na zápasy sa tešili Levice. V doteraz poslednej sezóne sa Soboťania stali víťazmi základnej časti, no do finále sa nedokázali prebojovať cez Humenné. Následne mali odohrať sériu o celkové tretie miesto s Púchovom, ale kvôli pandémii koronavírusu sa táto séria neodohrala.
V sezóne 2022/23 sa Rimavskej Sobote podarilo postúpiť po prvýkrát v histórii klubu do TIPOS Slovenskej hokejovej lige keď vyhrala 2. hokejovú ligu. Vo finále zdolali tím HK Detva 3:1 na zápasy.
Úspechy klubu.
 TIPOS Slovenská hokejová liga
 2. hokejová liga
Externé odkazy.
https://hkmrs.webnode.sk/sezona-2010-2011/muzi/ 

</doc>
<doc id="711457" url="https://sk.wikipedia.org/wiki?curid=711457" title="Lesley Ugochukwu">
Lesley Ugochukwu

Lesley Chimuanya Ugochukwu (* 26. marec 2004, Rennes, Francúzsko) je francúzsky futbalista, ktorý hráva na pozícii stredopoliara v anglickom klube Chelsea. 
Klubová kariéra.
Rennes.
Ugochukwu začínal s futbalom v tíme ASPTT Rennes. Do akadémie Stade Rennais prišiel v roku 2012 vo veku osem rokov. Cez akadémiu a B-tím sa dostal do prvého tímu kde dňa 25. apríla 2021 debutoval pri výhre 5:1 nad Dijonom.
Dňa 5. decembra 2021 strelil Ugochukwu svoj prvý gól v tíme pri výhre 5:0 nad AS Saint-Étienne.
Chelsea.
V auguste 2023 prestúpil Ugochukwu do anglického klubu Chelsea kde podpísal kontrakt na sedem rokov. Dňa 13. augusta debutoval ako náhradník pri remíze 1:1 s Liverpoolom.
Štatistiky kariéry.
Klubové.
"K 24. marcu 2024"
Poznámky
 Európska konferenčná liga UEFA
 Európska liga UEFA
Externé odkazy.
https://www.transfermarkt.com/lesley-ugochukwu/profil/spieler/711999

</doc>
<doc id="711458" url="https://sk.wikipedia.org/wiki?curid=711458" title="Cesare Casadei">
Cesare Casadei

Cesare Casadei (* 10. január 2003, Ravenna, Taliansko) je taliansky profesionálny futbalista, ktorý hráva na poste záložníka v anglickom klube Chelsea.
Klubová kariéra.
Raná kariéra.
Casadei začínal s futbalom v tíme AC Cervia. Neskôr pôsobil v Cesene. V roku 2018 prišiel ako 15-ročný do akadémie Interu Miláno.
Chelsea.
V roku 2022 prestúpil Casadei do akadémie Chelsea kde podpísal šesťročný kontrakt.
Hosťovania.
Dňa 30. januára 2023 bol Casadei poslaný na hosťovanie do Readingu v Championship. Svoj profesionálny debut si odkrútil 4. februára pri remíze 2:2 s Watfordom. Svoj prvý gól strelil 15. marca pri prehre 1:2 s Blackburnom Rovers. Počas hosťovania v tíme odohral 15 zápasov a strelil jeden gól. Reading však zostúpil do EFL League One.
Dňa 15. augusta 2023 bol Casadei poslaný na hosťovanie do Leicesteru City. O štyri dni neskôr debutoval v tíme ako náhradník pri výhre 2:1 nad Cardiffom City v ktorom strelil rozhodujúci gól.
Návrat do Chelsea.
Dňa 19. januára 2024 bol Casadei stiahnutý z hosťovania. Na konci mesiaca tak Casadei debutoval v Premier League pri prehre 1:4 s Liverpoolom.
Medzinárodná kariéra.
Casadei reprezentoval Taliansko do 20 rokov na Majstrovstvách sveta vo futbale hráčov do 20 rokov v roku 2023. S tímom sa dostal do finále kde ale prehrali s Uruguajom. Casadei získal turnajové ocenenie Zlatá lopta aj Zlatá kopačka. Na turnaji strelil Casadei sedem gólov.
Štatistiky kariéry.
Klubové.
"K 24. marcu 2024"
Úspechy hráča.
Taliansko U20
Individuálne
Externé odkazy.
https://www.transfermarkt.com/cesare-casadei/profil/spieler/622380

</doc>
<doc id="711460" url="https://sk.wikipedia.org/wiki?curid=711460" title="Majstrovstvá sveta v ľadovom hokeji 2028">
Majstrovstvá sveta v ľadovom hokeji 2028

Majstrovstvá sveta v ľadovom hokeji 2028 budú 91. majstrovstvá sveta v ľadovom hokeji. Turnaj sa bude hrať vo Francúzsku, v mestách Paríž a Lyon, medzi 12. májom a 28. májom 2028.
Výber kandidátskej krajiny sa uskutočnil 24. mája 2024 počas hokejového šampionátu v Česku.
Výber hostiteľskej krajiny.
Išlo o tieto ponuky:
Na generálnom zhromaždení IIHF v Prahe 24. mája 2024 bolo Francúzsko potvrdené ako hostiteľská krajina.
Francúzsko.
5. septembra 2023 Francúzska federácia potvrdila svoje plány usporiadať majstrovstvá sveta prvýkrát od roku 2017, pričom zápasy sa budú hrať v Paríži a Lyone po tom, ako stroskotali diskusie o možnom spoluorganizovaní s Veľkou Britániou. V januári 2024 bola ich žiadosť oficiálne podaná.
Toto sú miesta konania francúzskej ponuky:
Kazachstan.
9. februára 2024 podal Kazachstan ďalšiu ponuku na šampionát po prehre s Nemeckom v roku 2027. Podobne ako v roku 2027 boli navrhovanými dejiskami Astana a Almaty. Ponuka bola stiahnutá pred konečným rozhodnutím 9. mája.
Na týchto miestach sa konala kazašská ponuka:
Nórsko.
Po odstúpení z výberového konania na rok 2027 Nórsko zvažovalo kandidatúru na rok 2028, ktorá sa však z finančných dôvodov neuskutočnila.
Kvalifikované tímy.
Kvalifikované ako hostiteľ

</doc>
<doc id="711463" url="https://sk.wikipedia.org/wiki?curid=711463" title="Hugenotské vojny">
Hugenotské vojny



</doc>
<doc id="711464" url="https://sk.wikipedia.org/wiki?curid=711464" title="Annie Girardot">
Annie Girardot



</doc>
<doc id="711466" url="https://sk.wikipedia.org/wiki?curid=711466" title="Frances McDormand">
Frances McDormand



</doc>
<doc id="711468" url="https://sk.wikipedia.org/wiki?curid=711468" title="Krivoštianka">
Krivoštianka

Krivoštianka môže byť:

</doc>
<doc id="711470" url="https://sk.wikipedia.org/wiki?curid=711470" title="Turistická značkovaná trasa číslo 5118">
Turistická značkovaná trasa číslo 5118

 Turistická značkovaná trasa číslo 5118 je zelená trasa v Malých Karpatoch, ktorá vedie z Breziniek na železničnú stanicu Buková. Dĺžka trasy je 15 km. Turistická trasa je v správe Klubu slovenských turistov.

</doc>
<doc id="711471" url="https://sk.wikipedia.org/wiki?curid=711471" title="Dejiny Poľska">
Dejiny Poľska

Dejiny Poľska zahŕňajú históriu súčasného Poľska, ktorá sa začala formovať príchodom prvých Slovanov na územie južne od Baltského mora. Územie Poľska sa počas storočí svojej existencie výrazne menilo. Svoju maximálnu rozlohu dosiahlo po vládnutí dynastií Piastovcov a Jagelovcov v Republike oboch národov. V tom čase predstavovalo Poľsko pre kresťanov i židov útočisko – Kališský štatút z roku 1264 im garantoval osobnú a náboženskú slobodu. Pre Slovensko malo významný dopad zapojenie sa poľského panovníka Jána III. Sobieskeho do bitky pri Viedni. 
Deleniu Poľska medzi Ruskú ríšu, Prusko a Rakúsko-Uhorsko v 18. storočí predchádzalo storočie úpadku, ale aj pokusov o reformy – 3. mája 1791 tu vznikla prvá európska písaná ústava založená na princípoch delenia moci medzi zákonodárnu a výkonnú zložku. Nasledovali neúspešné povstavnia, z ktorých najvýznamnejšie sa odohrali v rokoch 1794, 1831 a 1863.
Po prvej svetovej vojne vznikla Druhá poľská republika, nezávislý poľský štát, ktorý zanikol v septembri 1939 po invázii Nacistického Nemecka zo západu a Sovietskeho zväzu z východu. Na poľskom území nacisti založili koncentračné tábory, sovieti masakrovali v Katyni. Armija Krajowa sa počas Varšavského povstania pokúsila oslobodiť hlavné mesto.
Po druhej svetovej vojne sa Poľsko stalo súčasťou Východného bloku ako Poľská ľudová republika a jeho územie sa opäť zmenilo. V rokoch 1956 a 1970 sa v Poľsku odohrali veľké demonštrácie robotníkov. V roku 1978 bol za pápeža zvolený Ján Pavol II., ktorý rok na to navštívil Poľsko. V auguste 1980 vznikli prvé uznané nezávislé odbory, Solidarita, ktorá zvíťazila vo voľbách 4. júna 1989. Tento vývoj odštartoval proces demokratizácie a hospodárskych reforiem, ktoré umožnili tretej poľskej republike vstúpiť v roku 1999 do NATO a následne v roku 2004 do Európskej únie. 
Prehistória.
Prvé stopy prítomnosti človeka druhu Homo neanderthalensis na území Poľska sa datujú do obdobia 200 000 rokov pred Kr. Prechod od paleolitickej k neolitickej kultúre nastal na poľských územiach medzi rokmi 8000 a 4500 pred Kr. Neolitické obdobie je epochou, v ktorej sa definitívne upevnila prevaha poľnohospodárstva a zberu nad zberom a lovom. V rokoch 4500 – 2500 pred Kr. sa v týchto poľnohospodárskych spoločenstvách objavili keramické kultúry z podunajských oblastí. V nasledovnom období, ktoré trvalo do roku 2000 pred Kr., sa objavila maľovaná a nemaľovaná keramika. V treťom období (do roku 1800 pred Kr.) sa v poľských krajinách objavilo niekoľko ďalších keramických kultúr a objavujú sa počiatky chovu koní.
Začiatok doby bronzovej na území dnešného Poľska sa datuje do obdobia 1800 – 700 rokov pred Kr. a spája sa s únětickou kultúrou, popri ktorej existovali primitívnejšie kultúry. Okolo roku 1600 pred Kr. sa únětická kultúra transformovala na pastiersku predlužickú kultúru, ktorá bola prekrytá cca. o 300 rokov neskôr vysoko rozvinutou lužickou kultúroua, s ktorou sa spája schopnosť taviť železo.
 "Hlavný článok: Piastovci"
Piastovci (963 – 1386).
Okolo 9. storočia sa v poľských krajinách začali formovať silné politické jednotky. Najväčší význam nadobudli dve z nich: kniežatstvo Visla v okolí Krakova a Polania v okolí Gniezna a Poznane. Vislanské kniežatstvo sa pravdepodobne v druhej polovici storočia dostalo pod Veľkú Moravu a neskôr, v rokoch 936 – 945, pod českú korunu. S Veľkomoravskou ríšou môže súvisieť aj krst viselského kniežaťa, ktorý sa spomína v prameňoch.
Mešek I..
Okolo rokov 930 – 940 začali na severe vladári rýchlo pripájať okolité teritóriá. Prvý historický panovník z dynastie Piastovcov, Mešek I., ktorého vláda sa začala niekedy pred rokom 963 a trvala až do jeho smrti v roku 992, konvertoval na kresťanstvo v roku 966 po svadbe s českou princeznou Doubravkou Přemyslovnou. Táto udalosť je známa ako „krst Poľska" a jej dátum sa často používa ako symbolický začiatok poľskej štátnosti. Mešek I. dokončil zjednotenie lechitských kmeňových území, ktoré malo zásadný význam pre existenciu nového štátu. Po vzniku Poľska sa na jeho čele vystriedalo niekoľko panovníkov, ktorí obrátili obyvateľstvo na kresťanstvo, vytvorili silné kráľovstvo a rozvíjali osobitnú poľskú kultúru, ktorá sa začlenila do širšieho európskeho kontextu.
Boleslav I. Chrabrý.
Štát dosiahol najväčší územný rozsah za Boleslava I. Chrabrého, syna prvého poľského panovníka. Ten obsadil Hornú Lužicu, Lužicu, Moravu, Slovensko a vrátil Poľsku územie Západného Bugu.
Boleslavovi Chrabrému sa v roku 1000 podarilo v Poľsku založiť samostatnú cirkevnú metropoliu s hlavným mestom Gnieznom. Údajný korunovačný akt, ktorý v tom roku vykonal Oto III., bol v roku 1025 potvrdený pápežom. Krátko nato zomrel. K rozpadu kráľovstva prvých Piastovcov došlo v roku 1031 počas vlády Boleslavovho syna Meška II., takmer všetky územia pripojené Boleslavom boli stratené a dynastia prišla o korunovačné insígnie. Zničenie dovŕšil vpád českého kniežaťa Břetislava v roku 1038 a ľudové povstanie.
Za vlády Kazimíra I. Obnoviteľa sa začalo obdobie národnej obnovy, ktoré bolo zavŕšené korunováciou jeho syna Boleslava II. Smelého v roku 1076. Boleslav za svoju korunováciu vďačil podpore pápeža Gregora VII. v jeho spore s cisárom. Konflikt s cirkvou však viedol ku kráľovmu vyhnanstvu a nástupu jeho brata Vladislava I. Hermana, ktorý bol nútený robiť ústupky šľachte. Po dlhom súperení medzi jeho synmi Zbigniewom a Boleslavom III. Krivoústym sa vlády ujal druhý z nich. Po jeho smrti rozdelil štát medzi svojich synov. Za začiatok rozdelenia štátu sa považuje rok 1138.
Hospodárstvo a spoločnosť.
Základom moci poľských kniežat bola vojvodská družina – skupina bojovníkov obklopujúcich knieža a jemu blízkych. Knieža a jeho družina získavali príjmy z vojnových výprav a z dávok vyberaných od vidieckeho obyvateľstva. Centrami moci boli hradiská. Po dobytí boli na mieste starých hradísk vybudované nové opevnené sídla. Najdôležitejšími hradiskami z celkového počtu asi 60 – 80 boli Gniezno, Poznaň, Krakov, Kruszwica, Ostrów Lednicki, Płock, Vroclav, Opole, Głogów a Niemcza. Tieto osady boli obklopené sídlami, v ktorých sa rozvíjali remeslá a obchod. V okolí hradov sa nachádzali osady obývané služobníctvom.
Knieža vlastnil všetku pôdu v krajine. Niektoré práva mohol postúpiť jednotlivcom alebo inštitúciám. Kniežacie právo ("ius ducale") dávalo do rúk panovníka množstvo privilégií, od monopolov na využívanie lesov alebo nerastných surovín ("regales") až po celý rad povinností a služieb poskytovaných skupinami alebo jednotlivcami. Obyvateľstvo bolo rozdelené do niekoľkých kategórií, ktoré upravovali povahu a množstvo služieb panovníkovi. Nie je jasné, kedy sa kniežacie právo sformovalo; pravdepodobne sa tak stalo koncom 12. storočia.
Po kríze v 30. rokoch 11. storočia sa tento vojenský systém rozpadol. Začal sa formovať rytiersky štát, ktorý už nevyživoval knieža, ale bol odmeňovaný dotáciami. Časom sa sformovalo samostatné rytierske právo ("ius militare"), ktoré upravovalo povinnosti a výsady bojovníkov, podobne ako pre iné skupiny. Ku koncu tohto obdobia si mocnejší magnáti vytvorili aj vlastnú klientelu rytierov, ktorí boli odmeňovaní po kniežati. Celé obyvateľstvo však bolo stále povinné brániť krajinu.
V priebehu dejín získal veľkú moc v štáte vojvoda ("palatín"), ktorý pôvodne spravoval dvor panovníka, časom sa stal druhou osobou v štáte. Na čele provincií stáli náčelníci ("principes terrae"), odhaduje sa, že ich bolo asi šesť, často sa stávali členmi vojvodskej rodiny. Úrad náčelníkov zanikol, keď sa krajina rozdelila na dištrikty. Hradný obvod spravoval župan ("comes"), ktorý vykonával súdnu, vojenskú a daňovú moc. Pohraničné oblasti dostali štatút marky; známe sú marky Głogovská a Gdanská.
Kultúra a náboženský život.
Prvou pamiatkou písomného typu je listina "Dagome iudex", ktorou Mešek I. podriadil svoj štát ochrane Petrovho stolca. S prítomnosťou Bruna z Querfurtu sa spájajú prvé literárne diela: "Druhý život", "Umučenie svätého Adalberta" a "Život piatich bratov mučeníkov". Zároveň vznikajú aj prvé letopisy písané v poľských krajinách a týkajúce sa Poľska, z ktorých najbohatší je "Rocznik kapitulny krakowski dawny".
Hneď po krste Meška I. bolo v Poznani zriadené misijné biskupstvo na čele s prvým poľským biskupom Jordánom. Poľsko sa stalo aj centrom misijnej činnosti. Najvýznamnejšími misionármi boli Vojtech Pražský a Bruno z Querfurtu. Spolu s nimi prišli do Poľska benediktíni, ktorí zakladali prvé pustovne a vykonávali christianizačnú činnosť.
V rokoch 1031 – 1032 vypukla v Poľsku tzv. pohanská reakcia, ktorá s následným českým vpádom takmer úplne zničila cirkevnú organizáciu v Poľsku. Mimoriadne akútna bola strata relikvií svätého Vojtecha. Po nástupe Kazimíra I. bolo v roku 1046 zriadené biskupstvo v Krakove, ktorý nadlho zostal hlavným mestom poľskej cirkevnej provincie. Boleslavovi sa podarilo dokončiť dielo svojho otca v roku 1075 – 1076, keď zriadil nové biskupstvá, čo pokračovalo aj za vlády Boleslava III. V rokoch 1130 až 1136 prebiehal konflikt s magdeburským arcibiskupom Norbertom, ktorý si nárokoval zvrchovanosť nad poľskou cirkvou, ale jeho snahy boli nakoniec neúspešné.
Rozpad (1138 – 1320).
V roku 1138 rozdelil Boleslav I. Krivoústy krajinu medzi svojich synov. Najstarší Vladislav II. dostal Sliezsko, Lubušsko a seniorátnu provinciu, ako aj titul seniora. Boleslav IV. Kučeravý získal Mazovsko a Kujavsko, Mešek Veľkopoľsko, Henrich Sandomerský sandomiersku zem a Kazimír II. Spravodlivý, ktorý sa narodil až po otcovej smrti, lęczyckú zem.
Najvyššiu moc mal vykonávať "senior", ktorý bol zodpovedný za zahraničnú politiku a súdil bratov. Boleslav sa tak chcel vyhnúť bojom medzi synmi po svojej smrti, ale svoj cieľ nedosiahol. Už v roku 1146 bratia Vladislava vyhnali. Po ňom sa moci ujal Boleslav a po jeho smrti Mešek. Ten bol čoskoro vyhnaný a moc prevzal Kazimír. Nakoniec sa princíp seniorátu ukončil v roku 1180 na zjazde v Łęczyci, kde Kazimír zaručil dedičstvo krakovskej zeme svojim synom.
V Poľsku vzniklo niekoľko konkurenčných kniežatstiev. O zjednotenie sa pokúsili Henrich I. Bradatý aj Henrich II. Pobožný, sliezski vojvodovia. Obsadili Veľkopoľsko, Krakovskú zem a Lubušsko. Mongolský vpád v roku 1241 a porážka pri Legnici, kde Henrich II. Pobožný zahynul, však spôsobili rozpad miestnej monarchie.
V 13. storočí sa zjednocovacie tendencie zintenzívnili. Rozdelený štát medzinárodne strácal – časť územia obsadili Brandenburgovci a križiaci, opakovali sa tatárske vpády. V roku 1295 sa veľkopoľské knieža Přemysl II. korunoval za poľského kráľa, ale krátko nato bol zavraždený. O poľskú korunu mali záujem aj českí panovníci z dynastie Přemyslovcov. V roku 1300 sa český kráľ Václav II. korunoval za poľského kráľa, čím prinútil knieža Vladislava I. utiecť z krajiny. Vrátil sa v roku 1304 a Václav II. zomrel o rok neskôr. Po ňom sa českej a poľskej koruny ujal jeho syn Václav III., ale v roku 1306 bol zavraždený. Po jeho smrti Česi opustili Poľsko a vládu v Krakove prevzal Vladislav I. Vládol aj v gdanskom Pomoransku, ktoré v roku 1308 napadli Brandenburgovci. O pomoc požiadal križiakov, ale tí po vyhnaní útočníkov začlenili Pomoransko do svojho štátu. V roku 1311 musel potlačiť povstanie radcu Alberta. V roku 1320 bol korunovaný v Krakove.
Vladislavovo kráľovstvo pokrývalo len časť poľských krajín. Mimo hraníc sa nachádzali sliezske kniežatstvá, ktoré sa postupne stali závislými od Českého kráľovstva, nepodarilo sa mu pripojiť Západné Pomoransko, stratené v 12. storočí, a mazovské kniežatstvá na rusínskych územiach od čias Leška Bieleho, ktoré zostali nezávislé.
Poslední Piastovci 1320 – 1386.
Dňa 20. januára 1320 bol v Krakove korunovaný Vladislav. Tento dátum sa považuje za okamih, keď bolo obnovené zjednotené Poľské kráľovstvo. V tomto období bolo Poľsko najprv vo vojne s rádom nemeckých rytierov a Luxemburgovcami. V dôsledku konania kráľa Kazimíra Veľkého a jeho poradcov sa Luxemburgovci v roku 1335 vzdali svojich práv na titul poľského kráľa výmenou za 20 000 kôp pražských grošov. Piastovci vládnuci v Krakove tak boli medzinárodným spoločenstvom uznaní za poľských panovníkov. V nasledujúcich rokoch sa ukončili spor s križiakmi (Kališská dohoda z roku 1343) a následne podniknúť expanziu na Haličsko-volynskú Rus. Po smrti Kazimíra Veľkého v roku 1370 poľský trón prevzal Ľudovít I. z rodu Anjou. Obdobie jeho vlády bolo zároveň začiatkom nadvlády šľachty v politickom živote krajiny, obdarenej prvým generálnym privilégiom v roku 1374 v Košiciach. Keď v roku 1382 zomrel aj Ľudovít, Poľsko zažilo najdlhšie interregnum vo svojich dejinách. Napokon sa 16. októbra 1384 stala poľskou kráľovnou Ľudovítova dcéra Hedviga I. z Anjou. V roku 1386 sa vydala za litovské knieža Vladislava II., ktorý bol 4. marca 1386 korunovaný za poľského panovníka.
 "Hlavný článok: Jagelovci"
Jagelovci (1386 – 1572).
V roku 1386 litovský veľkoknieža Vladislav II. konvertoval na katolícku vieru a oženil sa s poľskou kráľovnou Hedvigou I. Tento akt mu umožnil, aby sa sám stal poľským kráľom a vládol ako Vladislav II. Jagelovský až do svojej smrti v roku 1434. Týmto sobášom vznikla personálna poľsko-litovská únia, v ktorej vládla dynastia Jagelovcov. Prvou zo série formálnych „únií" bola Krewská únia z roku 1385, ktorou sa dohodli na vyššie spomenutom sobáši. Poľsko-litovské partnerstvo prinieslo rozsiahle územia Rusi kontrolované Litovským veľkokniežatstvom do sféry vplyvu Poľska a ukázalo sa ako výhodné pre občanov oboch krajín, ktorí nasledujúce štyri storočia koexistovali a spolupracovali v jednom z najväčších politických celkov v Európe. Keď kráľovná Hedviga v roku 1399 zomrela, Poľské kráľovstvo pripadlo výlučne jej manželovi.
V oblasti Baltského mora pokračoval boj Poľska s križiakmi, ktorý vyvrcholil bitkou pri Grunwalde (1410), veľkým víťazstvom, na ktoré Poliaci a Litovci nedokázali nadviazať rozhodujúcim úderom proti hlavnému sídlu križiackeho rádu na hrade Malbork. Horodská únia z roku 1413 ďalej definovala vyvíjajúce sa vzťahy medzi Poľským kráľovstvom a Litovským veľkokniežatstvom.
Výsady "szlachty" sa stále rozširovali a v roku 1425 bolo sformulované pravidlo "Neminem captivabimus", ktoré chránilo šľachticov pred svojvoľným kráľovským zatýkaním.
Vladislav III. a Kazimír IV..
Vládu mladého Vladislava III. (1434 – 1444), ktorý nastúpil po svojom otcovi Vladislavovi II. a vládol ako poľský a uhorský kráľ, prerušila jeho smrť v bitke pri Varne proti vojskám Osmanskej ríše. Táto udalosť viedla k trojročnému interregnu, ktoré sa skončilo nástupom Vladislavovho brata Kazimíra IV. v roku 1447.
Kritické udalosti tohto obdobia sa udiali počas dlhej vlády Kazimíra IV. trvajúcej do roku 1492. V roku 1454 bolo Kráľovské Prusko pripojené k Poľsku a nasledovala trinásťročná vojna so Štátom rádu nemeckých rytierov v rokoch 1454 – 1466. V roku 1466 bol uzavretý prelomový Toruňský mier. Táto zmluva rozdelila Prusko a vytvorila Východné Prusko, budúce Pruské vojvodstvo, samostatný útvar, ktorý fungoval ako poľské léno pod správou križiakov. Poľsko tiež čelilo Osmanskej ríši a krymským Tatárom na juhu a na východe pomáhalo Litve v boji proti Moskovskému veľkokniežatstvu. Krajina sa vyvíjala ako feudálny štát so zameraním na poľnohospodárstvo a čoraz dominantnejšou pozemkovou šľachtou. Krakov, kráľovské hlavné mesto, sa menil na významné akademické a kultúrne centrum a v roku 1473 tu začala fungovať prvá tlačiareň. S rastúcim významom šlachty ("szlachta", stredná a nižšia) sa vyvinula aj kráľovská rada a do roku 1493 sa stala dvojkomorovým generálnym Sejmom (parlamentom), ktorý už nezastupoval výlučne najvyšších hodnostárov kráľovstva.
Zákon "Nihil novi", ktorý Sejm prijal v roku 1505, preniesol väčšinu zákonodarnej moci z panovníka na Sejm. Táto udalosť znamenala začiatok obdobia známeho ako „zlaté slobody", keď v štáte v zásade vládla „slobodná a rovná" poľská šľachta. V 16. storočí viedol masívny rozvoj ľudových agrárnych podnikov prevádzkovaných šľachtou k čoraz krutejším podmienkam pre roľníkov – poddaných, ktorí na nich pracovali. Politický monopol šľachty tiež brzdil rozvoj miest, z ktorých niektoré v neskorej jagelovskej ére prekvitali, a obmedzoval práva mešťanov, čím fakticky brzdil vznik strednej triedy.
Poľsko za Žigmunda I. a Žigmunda II..
V 16. storočí protestantské reformačné hnutia hlboko prenikli do poľského kresťanstva a následná reformácia v Poľsku zahŕňala množstvo rôznych denominácií. Politika náboženskej tolerancie, ktorá sa v Poľsku rozvinula, bola v tom čase v Európe takmer ojedinelá a mnohí ľudia, ktorí utekali z regiónov zmietaných náboženskými spormi, našli útočisko v Poľsku. Za vlády kráľa Žigmunda I. Starého (1506 – 1548) a kráľa Žigmunda II. Augusta (1548 – 1572) sa intenzívne rozvíjala kultúra a veda (zlatý vek renesancie v Poľsku), ktorej najznámejším predstaviteľom je astronóm Mikuláš Kopernik (1473 – 1543). Jan Kochanowski (1530 – 1584) bol básnikom a poprednou umeleckou osobnosťou tohto obdobia. V roku 1525, počas vlády Žigmunda I., došlo k sekularizácii Rádu nemeckých rytierov a vojvoda Albrecht vykonal pred poľským kráľom akt pocty (takzvaná „pruská pocta") za svoje léno, Pruské vojvodstvo. Mazovsko bolo plne pripojené k poľskej korune v roku 1529.
Vláda Žigmunda II. ukončila obdobie panovania Jagelovcov, ale dala vzniknúť Lublinskej únii (1569), ktorá bola konečným naplnením únie s Litvou. Táto dohoda previedla Ukrajinu z Litovského veľkokniežatstva pod Poľsko a premenila poľsko-litovské štátne zriadenie na skutočnú úniu, ktorá sa zachovala aj po smrti bezdetného Žigmunda II., ktorého aktívna účasť umožnila dokončenie tohto procesu.
Livónsko na krajnom severovýchode bolo v roku 1561 pripojené k Poľsku a to vstúpilo do livonskej vojny proti Ruskému cárstvu. Na náboženskom fronte bola v roku 1563 vydaná protestantská "Biblia z Brestu". Jezuiti, ktorí prišli v roku 1564, mali výrazne ovplyvniť dejiny Poľska.
 "Hlavný článok: Republika oboch národov"
Republika oboch národov (1569 – 1795).
Štát zložený z Koruny poľského kráľovstva a Litovského veľkokniežatstva existoval v rokoch 1569 až 1795 v rámci Lublinskej únie. Rozprestieral sa na území dnešného Poľska, Litvy, Bieloruska a Lotyšska a čiastočne aj Ukrajiny, Estónska, Slovenska, Ruska a Moldavska. V roku 1618 dosiahlo najväčší územný rozsah 990 000 km². Vtedy bolo väčšie ako vtedajšie Rusko a dvakrát väčšie ako Francúzsko. Počet obyvateľov sa pohyboval od 6,5 milióna v roku 1569 do 14 miliónov v roku 1772. Vládnucim systémom bola šľachtická demokracia a hlavou štátu bol volený kráľ.
Rzeczpospolita mala až do polovice 17. storočia vysoké postavenie na medzinárodnej scéne. Vojny so susedmi, kozácke povstania a pokles dopytu po obilí, ktoré sa vyvážalo vo veľkom množstve, viedli k hospodárskej kríze. Po nej nasledovala aj kríza politická, ktorá vyústila do anarchie a rozpadu mocenských inštitúcií. V 18. storočí sa Rzeczpospolita dostala do obežnej dráhy ruského vplyvu a následne bola zlikvidovaná tromi deleniami v rokoch 1772, 1793 a 1795.
Roky 1572 – 1697.
Dňa 7. júla 1572 zomrel posledný predstaviteľ dynastie Jagelovcov v mužskej línii, Žigmund August, bez dediča. V tejto situácii stála republika pred prvými skutočne slobodnými voľbami (ústavy z rokov 1530 a 1538 síce zaručovali slobodné voľby, ale nešpecifikovali, ako majú prebiehať). Popri legislatívnych problémoch sa objavili aj konflikty medzi šľachtou. Na zvolanom Sejme sa vďaka Stanisławovi Karnkowskému, kujavskému biskupovi, dohodlo, že interrexom sa stane Jakub Uchański, prímas Poľska a gniezdenský arcibiskup. Na tom istom Sejme bol prijatý aj zákon o Varšavskej konfederácii. Išlo o dokument, ktorý zabezpečoval rovnosť protestantskej šľachty s katolíckou šľachtou. Zaručoval úplnú náboženskú toleranciu v Poľsko-litovskej únii. Volebný snem (5. apríla – 20. mája 1573) sa konal v obci Kamień pri Varšave. Kandidátmi boli francúzsky vojvoda Henrich III. d' Anjou, arcivojvoda Ernest Habsburský, švédsky kráľ Ján a ruský cár Ivan IV. Hrozný. Poľská šľachta viritim zvolila Henricha III., ktorý sa tak stal prvým poľským zvoleným kráľom.
Kráľovské voľby od začiatku zvyšovali zahraničný vplyv v Spoločnosti národov, pretože zahraničné mocnosti sa snažili manipulovať poľskou šľachtou, aby dosadila kandidátov, ktorí by boli priazniví ich záujmom. Nasledovala vláda Štefana Báthoriho z Uhorska (1576 – 1586). Bol asertívny vojensky aj na domácej pôde a v poľskej historickej tradícii je považovaný za vzácny prípad úspešného voleného kráľa. Zriadenie právneho Korunného tribunálu v roku 1578 znamenalo presun mnohých odvolacích prípadov z kráľovskej do šľachtickej jurisdikcie[35].
Žigmund III. Vasa sa tešil dlhej vláde, ale jeho kroky proti náboženským menšinám, expanzionistické myšlienky a angažovanie sa v dynastických záležitostiach Švédska, destabilizovali Spoločenstvo. V roku 1587 sa v Spoločnosti začalo obdobie vlády švédskeho rodu Vasa. Prví dvaja králi z novej dynastie, Žigmund III. (1587 – 1632) a Vladislav IV. (1632 – 1648), sa opakovane pokúšali o intrigy o nástup na švédsky trón, čo bolo neustálym zdrojom rozptyľovania domácich záležitostí. V tom čase katolícka cirkev začala ideologickú protiofenzívu a protireformácia si znamenala mnoho konvertitov z poľských a litovských protestantských kruhov. V roku 1596 Brestská únia rozdelila východných kresťanov Spoločnosti a vytvorila uniatskú cirkev východného obradu, ktorá však podliehala autorite pápeža. Zebrzydovské povstanie proti Žigmundovi III. sa odohralo v rokoch 1606 – 1608.
V snahe získať nadvládu vo východnej Európe viedlo Spoločenstvo v rokoch 1605 až 1618 vojny s Ruskom v dôsledku ruského obdobia nepokojov. Séria konfliktov sa označuje ako Poľsko-ruská vojna (1605 – 1618). Výsledkom týchto snáh bolo rozšírenie východných území Spoločenstva, ale cieľ obsadiť ruský trón pre poľskú vládnucu dynastiu sa nepodarilo dosiahnuť. Švédsko sa usilovalo o nadvládu v Pobaltí počas poľsko-švédskych vojen v rokoch 1617 – 1629 a Osmanská ríša tlačila z juhu v bitkách pri Cecore v roku 1620 a Chotyni v roku 1621. Poľnohospodárska expanzia a poddanská politika na poľskej Ukrajine viedli k sérii kozáckych povstaní. Spoločenstvo, ktoré bolo spojencom Habsburskej monarchie, sa priamo nezúčastnilo na tridsaťročnej vojne. Vláda Vladislava IV. bola prevažne pokojná, ruský vpád v podobe smolenskej vojny v rokoch 1632 – 1634 bol úspešne odrazený. V roku 1635 bola obnovená hierarchia pravoslávnej cirkvi, ktorá bola v Poľsku po Brestlitovskej únii zakázaná.
Obdobie vojen.
Počas vlády Jána II Kazimíra (1648 – 1668), tretieho a posledného kráľa jeho dynastie, šľachtická demokracia upadla v dôsledku zahraničných vpádov a domácich nepokojov. Kozácke Chmeľnického povstanie v rokoch 1648 – 1657 zachvátilo juhovýchodné oblasti poľskej koruny. Prvé "liberum veto" (parlamentný prostriedok, ktorý umožňoval ktorémukoľvek poslancovi Sejmu okamžite rozpustiť prebiehajúce zasadanie) uplatnil poslanec v roku 1652. Táto prax nakoniec kriticky oslabila poľskú centrálnu vládu. V Perejaslavskej dohode (1654) sa ukrajinskí povstalci vyhlásili za poddaných ruského cára. Druhá severná vojna zúrila v jadre poľských krajín v rokoch 1655 – 1660. Jej súčasťou bol brutálny a ničivý vpád do Poľska označovaný ako švédska potopa. Vojna sa skončila v roku 1660 Oliwskou dohodou, v dôsledku ktorej Poľsko stratilo časť svojich severných území. V roku 1657 bola Brombergskou zmluvou ustanovená nezávislosť Pruského vojvodstva. Vojskám Spoločnosti národov sa darilo v rusko-poľskej vojne (1654 – 1667), ale jej výsledkom bolo trvalé rozdelenie Ukrajiny medzi Poľsko a Rusko, ako bolo dohodnuté v Andrusovskom prímerí (1667). Ku koncu vojny destabilizovalo a oslabilo krajinu Lubomirského povstanie, veľké magnátske povstanie proti kráľovi. Veľké nájazdy Krymských Tatárov za účelom získania otrokov mali tiež veľmi škodlivé účinky na poľskú ekonomiku. V roku 1661 boli vydané prvé poľské noviny "Merkuriusz Polski".
V roku 1668 sa Ján II Kazimír, zarmútený nedávnou smrťou svojej manželky a frustrovaný katastrofálnymi politickými neúspechmi svojej vlády, vzdal trónu a utiekol do Francúzska.
Ján III. Sobieski.
V roku 1669 bol na miesto Jána II Kazimíra zvolený nový poľský kráľ Michał Korybut Wiśniowiecki. Počas jeho vlády vypukla poľsko-turecká vojna (1672 – 1676), ktorá trvala do roku 1673 a pokračovala aj za jeho nástupcu Jána III. Sobieskeho (1674 – 1696). Sobieski mal v úmysle pokračovať v expanzii na Pobaltí (s týmto cieľom podpísal v roku 1675 tajnú Jaworskú zmluvu s Francúzskom), ale namiesto toho bol nútený viesť zdĺhavé vojny s Osmanskou ríšou. Tým Sobieski nakrátko oživil vojenskú silu Spoločenstva. V bitke pri Chotyni v roku 1673 porazil expandujúcich moslimov a v bitke pri Viedni v roku 1683 rozhodujúcim spôsobom pomohol oslobodiť Viedeň od tureckého náporu. Sobieskeho vláda znamenala posledný vrchol v dejinách Spoločnosti národov. V prvej polovici 18. storočia prestalo byť Poľsko aktívnym hráčom v medzinárodnej politike. Zmluva o večnom mieri (1686) s Ruskom bola poslednou dohodou o hraniciach medzi oboma krajinami pred prvým delením Poľska v roku 1772.
Spoločenstvo, ktoré bolo až do roku 1720 vystavené takmer neustálym vojnovým konfliktom, utrpelo obrovské straty na obyvateľstve a obrovské škody na svojom hospodárstve a sociálnej štruktúre. Šľachta sa dostala pod kontrolu hŕstky znepriatelených magnátskych rodov so zavedenými územnými doménami. Mestské obyvateľstvo a infraštruktúra upadali spolu s väčšinou roľníckych hospodárstiev, ktorých obyvatelia boli vystavení čoraz extrémnejším formám poddanstva. Rozvoj vedy, kultúry a vzdelanosti sa zastavil alebo ustúpil do úzadia.
Roky 1697 – 1795.
Po smrti Jána III. Sobieskeho bol zvolený saský kandidát Fridrich August a francúzsky vojvoda François di Conti. Hoci druhý menovaný získal viac hlasov, August, ktorý sa tešil podpore susedných mocností, prišiel do Poľska rýchlejšie, čím sa otázka naklonila v jeho prospech. Po jeho korunovácii 15. septembra 1697 sa Poľsko a Sasko spojili personálnou úniou. August II., ktorý v prvých rokoch svojej vlády usiloval sa o zjednotenie Saska a Poľska, uznal korunováciu Fridricha I. za pruského kráľa takmer okamžite; samotné Poľsko tak urobilo až v roku 1764. August mal v pláne posilniť svoju moc v Poľsku podmanením krajín, ktoré republika stratila. S týmto cieľom uzavrel súkromné spojenectvo s cárom Petrom I., s ktorým sa predtým zapojil do tretej severnej vojny (1700 – 1721). Spoločenstvo sa stalo hlavným dejiskom operácií, hoci samo sa až do roku 1704 na vojne nezúčastňovalo. V roku 1704 August stratil poľský trón v prospech Stanislava Leščinského, ktorý bol zvolený na nátlak Švédov a v roku 1706 na nátlak Švédov abdikoval. Stratil aj Sasko, ktoré obsadili švédske vojská. Porážka Švédov pri Poltave 8. augusta 1708 zvrátila situáciu a August sa o rok neskôr vrátil na trón. V roku 1715 však Tarnogródska konfederácia zosadila Augusta, ktorého opäť zachránil vpád ruských vojsk. Pod kuratelou cárskej armády situáciu zvrátili uznesenia Varšavskej konfederácie a Tichého snemu z roku 1717.
Vzostup Ruska do pozície nového mocnára v Európe znepokojoval ostatných európskych hráčov, ktorí sa na čele s Britániou snažili zablokovať ruský postup v Spoločnosti. Navrhovali, aby August podpísal zmluvu zaručujúcu nedotknuteľnosť Poľska, ale odchod ruskej armády v roku 1719 tieto plány zmaril. Mier so Švédskom v Nystadte v roku 1721 nepriniesol Spoločnosti oboch národov žiadne výhody. Toruňské nepokoje v roku 1724 vážne poškodili obraz Poľska, odsúdenie 11 protestantských mešťanov na smrť malo ohlas v celej Európe, Poľsko bolo vykreslené ako netolerantná a barbarská krajina. Pokusy pruského kráľa Fridricha II. využiť udalosti v Toruni ako zámienku na obsadenie kráľovského Pruska zastavila až smrť Petra Veľkého. To však viedlo k tomu, že sa začali uzatvárať zmluvy medzi susednými štátmi na ochranu práv disidentov.
Posledné roky vlády Augusta II. boli naplnené úsilím zaručiť poľský trón jeho synovi Fridrichovi Augustovi a určovali vonkajšiu aj vnútornú politiku kráľa, ktorý sa v podstate snažil získať čo najširšiu podporu za cenu ústupkov. Pnutie narastalo a čoskoro vypukla vojna o poľské následníctvo.
V prvých rokoch vlády Augusta II. vypukla na Litve občianska vojna medzi Sapiehmi a ďalšími litovskými rodmi, pričom rozhodujúcim bodom bola bitka pri Olkienikách v roku 1700, v ktorej Sapiehovia utrpeli porážku. Nepokoje v Litve však pokračovali a v samotnej krajine sa prejavili separatistické tendencie, pričom v rokoch 1698 a 1726 sa konali zhromaždenia, ktoré zrovnoprávnili litovské a poľské zákonodarstvo. V rokoch 1702 – 1703 vypukli povstania na Ukrajine.
 "Hlavný článok: Delenia Poľska"
Rozdelené Poľsko (1795 – 1914).
1795 – 1831.
Kapitola poľských dejín zahŕňajúca obdobie od tretieho delenia Poľska do pádu novembrového povstania. Po páde poľského štátu (1795) bol poľský štát rozdelený na 3 štáty: Rakúsko, Pruské kráľovstvo a Rusko. Rozdelenie štátu spôsobilo vlnu emigrácie, ktorej hlavným smerom boli územia dnešného Talianska, ako aj Sasko a Francúzsko. V januári 1797 tam vznikli jednotky poľskej armády s názvom Poľské légie v Taliansku. Ich veliteľom bol generál Jan Henryk Dąbrowski. Légie sa zúčastnili na bojoch o Rím a v júli 1797 mali vlastnú pieseň s názvom "Pieseň poľských légií vo Vlašsku", ktorej 4 strofy sa v roku 1926 stali poľskou hymnou. Po tom, ako francúzska armáda porazila 3 krajiny a oslobodila časť poľských území, vzniklo v roku 1807 Varšavské kniežatstvo. V roku 1809 bolo rozšírené o časť rakúskeho záboru. Počas francúzskej invázie do Ruska (1811 – 1812) sa zúčastnila približne stotisícová poľská armáda. Po Napoleonovej porážke a vyhnanstve na ostrove Svätá Helena sa Varšavské kniežatstvo dostalo pod ruskú správu. Po Viedenskom kongrese (1815) sa jeho názov zmenil na Poľské kráľovstvo (Kongresové Poľsko), pričom ruský cár bol poľským kráľom. Dňa 29. novembra 1830 vypuklo v Poľskom kráľovstve novembrové povstanie, ktoré sa 25. januára 1831 po detronizácii cára Mikuláša I. zmenilo na poľsko-ruskú vojnu. Vojna sa skončila víťazstvom Ruska. Poľské kráľovstvo stratilo väčšinu atribútov nezávislosti a "de facto" sa stalo súčasťou Ruského impéria.
1831-1914.
Táto kapitola poľských dejín zahŕňajúca obdobie od pádu novembrového povstania do vypuknutia prvej svetovej vojny. Počas týchto 83 rokov sa v dejinách Poľska odohralo niekoľko významných udalostí, predovšetkým udalosti z roku 1846 (Krakovské povstanie, sedliacke povstanie v Haliči, povstanie vo Veľkopoľsku), Jar národov, januárové povstanie a revolúcia z roku 1905, ktoré spolu s vývojom poľského politického myslenia a formovaním politických smerov, zoskupení a napokon politických strán a organizácií a ozbrojených zväzov či polovojenských organizácií, ako aj s úsilím o vybudovanie modernej spoločnosti v sociálnom a hospodárskom zmysle, tvorili dejiny tohto obdobia.
Prvá svetové vojna (1914 – 1918).
Dejiny Poľska v rokoch 1914 – 1918 zahŕňajú krátky časový úsek, ale udalosti tohto päťročného obdobia mali rozhodujúci vplyv na situáciu Poľska v medzinárodnom i domácom meradle. V roku 1914 vypukla prvá svetová vojna, na ktorej sa podieľali deliace mocnosti: Rakúsko-Uhorsko, Nemecko a Rusko. Viedla k prebudeniu pocitu národnej identity Poliakov a jej priebeh a výsledky (predovšetkým rozpad všetkých troch deliacich mocností) umožnili obnoviť nezávislý poľský štát.
Toto obdobie je vymedzené dvoma dátumami. Na 3. augusta 1914 pripadol Piłsudského prejav k vojakom v krakovskej štvrti Oleandry a na 11. novembera 1918 odovzdanie moci Piłsudskému regentskou radou. V priebehu tohto obdobia, ako sa posúvali fronty a menil sa osud jednotlivých deliacich sa mocností, sa formovali poľské koncepcie týkajúce sa spôsobov a prostriedkov znovuzískania nezávislosti, koncepcie deliacich sa mocností, ako aj koncepcie západnej Európy a Spojených štátov, ktoré mali vyriešiť poľskú otázku. V dôsledku vopred ťažko predvídateľného priebehu vojny sa všetky zainteresované strany museli predbiehať vo vyhláseniach a čoskoro aj v činoch, ktoré tvorili základ pre vytvorenie poľskej armády a jadra štátneho organizmu. To všetko spolu znamenalo, že keď sa 11. novembra 1918 skončila prvá svetová vojna, Poľsko vzniklo ako medzinárodne uznaný štát s pripravenými politickými a administratívnymi kádrami, ako aj vojenskou, výkonnou a súdnou mocou.
 "Hlavný článok: Druhá poľská republika"
Druhá poľská republika (1918 – 1939).
Ľudový názov pre poľský štát v rokoch 1918 až 1939 bol II. Rzeczpospolita. Úradným jazykom druhej republiky bola poľština a menou poľský zlotý. Druhá republika bola zvrchovanou demokratickou republikou s parlamentno-kabinetným systémom s viacerými politickými stranami. Tento systém bol vážne modifikovaný májovým prevratom z 12. – 15. mája 1926, keď sa zmenil na prezidentsko-autoritatívny systém. Za jej formálny začiatok sa považuje 11. november 1918, keď Józef Piłsudski prevzal vojenskú moc vo Varšave. Za jej koniec možno považovať odovzdanie moci prezidentom Ignacym Mościckim poľskej exilovej vláde, ktoré sa uskutočnilo 25. septembra 1939, alebo prekročenie hraníc krajiny vládou republiky 17. septembra 1939.
Poľské dejiny medzivojnových rokov zahŕňajú obdobie od znovuzískania nezávislosti Poľska do útoku Tretej ríše 1. septembra 1939. Po skončení prvej svetovej vojny získal poľský štát nezávislosť v dôsledku toho, že Nemecko a Rusko opustili poľské územia. Na opustených územiach boli zriadené centrá miestnej samosprávy, ktoré po získaní nezávislosti odovzdali moc ústrednej vláde. Dňa 11. novembra Poliaci prevzali kontrolu nad Varšavou a o tri dni neskôr západné krajiny uznali poľský štát. Oficiálne sa novovzniknutý poľský štát nazýval Druhá poľská republika.
Druhá svetová vojna (1939 – 1945).
Septembrová kampaň.
Dňa 23. augusta 1939 bola v Moskve podpísaná zmluva o neútočení medzi Nemeckom a ZSSR (tzv. pakt Ribbentrop-Molotov). Obsahovala tajný dodatkový protokol, ktorý stanovil rozdelenie východnej Európy vrátane poľského územia na nemeckú a sovietsku sféru vplyvu. Nemecko vykonalo 31. augusta operáciu pod falošnou vlajkou, v ktorej vojaci prepadli vysielač v Gliwiciach. Táto operácia bola na základe podmienok paktu "casus belli" na začatie Nemeckej invázie Poľska 1. septembra 1939. Dňa 17. septembra 1939 nasledovala agresia zo strany Sovietskeho zväzu.
Útok Nemecka a ZSSR z oboch strán a nedostatok reálnej vojenskej pomoci zo strany západných krajín spôsobili, že Poľsko septembrovú kampaň po 35 dňoch bojov prehralo. Štátne orgány emigrovali do Rumunska a plánovali sa dostať do Francúzska a vytvoriť tam centrum moci v exile.
Exilová vláda.
Po odstúpení prezidenta Poľskej republiky Ignacyho Moścického sa rekonštrukciou najdôležitejších štruktúr poľského štátu vo Francúzsku (s akceptáciou a podporou tejto krajiny) zaoberali politici, ktorí boli pred rokom 1939 väčšinou v opozícii voči vládnucemu sanačnému táboru. Novú vládu Poľskej republiky v exile vytvorili členovia viacerých politických strán. Dňa 29. septembra 1939 sa Władysław Raczkiewicz stal prezidentom Poľskej republiky a 30. septembra vymenoval generála Władysława Sikorského za predsedu vlády. 7. novembra 1939 ho poveril aj funkciou hlavného veliteľa. Dňa 9. decembra bola zriadená aj Národná rada Poľskej republiky, ktorá pôsobila ako exilový parlament.
Okupácia a represie.
Rozdelenie poľského územia medzi Tretiu ríšu a ZSSR sa uskutočnilo na základe nemecko-sovietskej zmluvy o hraniciach a priateľstve, podpísanej 28. septembra 1939. V tomto dokumente oba štáty vyhlásili koniec poľského štátu, čím porušili pravidlá medzinárodného práva a predvojnové dohody s Druhou poľskou republikou. Územie Poľska bolo rozdelené pozdĺž línie vymedzujúcej sféry vplyvu oboch okupantov, vytýčenej pozdĺž línie rieky San-Bug-Narew-Pisa. V dodatočnom protokole sa Gestapo a NKVD, ako aj ďalšie bezpečnostné služby zaviazali spolupracovať v boji proti poľskému hnutiu odporu a organizáciám nezávislosti.
Územia, ktoré boli pod nemeckou okupáciou, boli rozdelené na dve časti: severné a západné krajiny boli začlenené do Tretej ríše a zo zvyšku bola vytvorený Generálny gouvernement. Poľské územia obsadené ZSSR boli začlenené do sovietskeho štátu - oblasť Vilniusu však pripadla Litve, a potom v auguste 1940 začlenená do ZSSR.
Obyvateľstvo žijúce v oblastiach obsadených Sovietmi sa stalo terčom masových deportácií na východ, predovšetkým v prvej polovici roka 1940 a v polovici roka 1941. Represie postihli vojenských a policajných dôstojníkov, inteligenciu, administratívnych úradníkov, statkárov, komunistov, duchovenstvo atď. Deportovaných bolo približne 1,5 milióna ľudí. Osud približne 15 000 poľských dôstojníkov zavraždených v Katyni a na iných miestach sa stal symbolom stalinského teroru.
Na Nemcami okupovaných územiach bolo zavedené stanné právo a boli vyňaté zo zákona. Obyvateľstvo z Generálneho gubernátu bolo masovo posielané do Nemecka ako lacná pracovná sila, zatiaľ čo obyvateľstvo z oblastí začlenených do Ríše bolo vysídlené do Generálneho gubernátu (operácia Tannenberg). V rokoch 1939 až 1941 bolo zo začlenených území vysídlených približne 700 000 až 800 000 ľudí a približne 740 000 ľudí bolo poslaných do Ríše. Zastrelenie 106 rukojemníkov vo Waweri 26. decembra 1939 sa stalo koncom ilúzií o povahe nemeckej okupácie. Cieľom Nemcov bola likvidácia poľskej inteligencie, s ktorou začali hneď po skončení bojov (Intelligenzaktion, AB-Aktion). Druhou kategóriou obetí boli pacienti psychiatrických liečební a invalidi. Židovské obyvateľstvo bolo takmer okamžite symbolicky segregované a od roku 1940 väznené v getách. Proces masového vyvražďovania Židov sa začal v roku 1942 a najväčšími vyhladzovacími tábormi boli koncentračné tábory Auschwitz a Treblinka, ktoré sa nachádzali na poľskom území.
V roku 1943 sa začala likvidácia get a 18. januára vypuklo Varšavské povstanie, ktoré bolo krvavo potlačené. Rozsah nemeckého teroru sa zvyšoval. V mestách sa konali razie a streľby. Vojaci držaní v zajateckých táboroch na poľskom území masovo umierali. Celkovo počas druhej svetovej vojny zahynulo približne 6 miliónov poľských občanov, z toho 2,9 milióna Židov a 644 000 si vyžiadala za obeť samotná vojna. Z 18 miliónov obetí nacizmu zahynulo na poľskom území viac ako 11 miliónov ľudí, vrátane 5 miliónov Židov.
 "Hlavný článok: Poľský podzemný štát"
Hnutie odporu.
Ku koncu poľskej obrannej vojny (1939) začali vznikať prvé tajné organizácie, ktoré pokračovali v boji proti okupačným silám. Z pravidelných útvarov poľskej armády sa sformovala samostatná divízia poľskej armády. Dňa 27. septembra 1939 bola vo Varšave založená Poľská služba víťazstva, predchodca ozbrojenej formácie poľského podzemného štátu. Armija Krajowa sa počas Varšavského povstania pokúsila oslobodiť hlavné mesto ešte pred príchodom sovietov, nacisti však okrem povstalcov zabili aj asi 200 000 civilistov a zničili veľkú časť Varšavy. „Väčšina Poliakov je stále presvedčená, že Sovietska armáda sa zámerne zastavila na ľavom brehu rieky Visla... Je to nepodložené presvedčenie umocnené antikomunistickými a antisovietskymi náladami v povojnovom Poľsku." Autorka predchádzajúceho tvrdenia si akosi nekladie otázku či antisovietske nálady vznikli v poľskej spoločnosti odôvodnene alebo nie. Sovieti sa proste mstili za úspešnú obranu Varšavy v roku 1920. Zázrak na Visle priniesol vraždy poľských zajatcov v čase sovietsko - nacistického spojenectva aj obetovanie varšavských povstalcov. Sovietski socialisti nebránili nacionálnym socialistom vraždiť vzbúrených Poliakov. 
 "Hlavný článok: Poľská ľudová republika"
Tretia poľská republika (1989 –).
Systémová transformácia.
Jednania komunistickej vlády a opozície zaokrúhlym stolom viedli k tomu, že Sejm súhlasil s voľbami do Národného zhromaždenia, ktoré boli stanovené na 4. júna a 18. júna. Voľby prebiehali len na 35 % kresiel v Sejme (dolná komora) a kreslá v Senáte, zvyšok si vyhradili komunisti.
Neúspech komunistov vo voľbách vyústil do politickej krízy. 19. augusta novozvolený prezident Jaruzelski požiadal novinára a aktivistu Solidarity Tadeusza Mazowieckého o zostavenie vlády. 12. septembra 1989 Sejm odhlasoval podporu premiérovi Mazowieckému a jeho kabinetu. Mazowiecki sa rozhodol ponechať ekonomickú reformu plne v rukách ekonomických liberálov na čele s novým podpredsedom vlády Leszekom Balcerowiczom. V decembri 1989 Sejm schválil jeho plán na rýchlu transformáciu poľskej ekonomiky z centrálne plánovanej na ekonomiku voľného trhu. Komunistická Poľská zjednotená robotnícka strana sa v januári 1990 sama rozpustila. Miestna samospráva, zrušená v roku 1950, bola opäť uzákonená v marci 1990.
V októbri 1990 bola ústava zmenená a doplnená tak, aby sa skrátilo funkčné obdobie prezidenta Jaruzelského. V novembri 1990 bola podpísaná nemecko-poľská hraničná zmluva so zjednoteným Nemeckom.
V novembri 1990 bol Lech Wałęsa zvolený za prezidenta na päťročné obdobie. V decembri sa stal prvým ľudovo zvoleným prezidentom Poľska. V októbri 1991 sa v Poľsku konali prvé slobodné parlamentné voľby.
Demokratická ústava, členstvo v NATO a Európskej únii.
V roku 1993 Poľsko opustila bývalá sovietska Severná skupina síl, pozostatok minulej nadvlády.
V roku 1995 bol za prezidenta zvolený Aleksander Kwaśniewski zo Sociálnodemokratickej strany, ktorý v tejto funkcii zotrval nasledujúcich desať rokov (dve funkčné obdobia).
V roku 1997 bola dokončená a v referende schválená nová poľská ústava, ktorá nahradila Malú ústavu z roku 1992, pozmenenú verziu komunistickej ústavy.
Poľsko vstúpilo do NATO v roku 1999. Zložky poľských ozbrojených síl sa odvtedy zúčastnili na vojne v Iraku a vojne v Afganistane (2001 –2021). Poľsko vstúpilo do Európskej únie v rámci jej rozšírenia v roku 2004, avšak neprijalo euro ako svoju menu a zákonné platidlo, ale používa poľský zlotý.
V apríli 2010 zahynul poľský prezident Lech Kaczynski a desiatky najvyšších politických a vojenských predstaviteľov krajiny pri leteckej katastrofe v Smolensku.
Po zvolení konzervatívnej strany Právo a spravodlivosť v roku 2015 sa poľská vláda opakovane dostala do konfliktu s inštitúciami EÚ v otázke reformy súdnictva a Európska komisia a Európsky parlament ju obvinili z oslabovania demokratických noriem. Poľská vláda na čele so stranou Právo a spravodlivosť však tvrdila, že reformy sú nevyhnutné z dôvodu rozšírenej korupcie v poľskom súdnictve a pretrvávajúcej prítomnosti sudcov z komunistickej éry.
V októbri 2019 poľská vládnuca strana Právo a spravodlivosť (PiS) zvíťazila v parlamentných voľbách a udržala si väčšinu v dolnej komore parlamentu. Vláda premiéra Mateusza Morawieckého pokračovala v ďalšom volebnom období. V júli 2020 bol opätovne zvolený prezident Andrzej Duda, ktorého podporovala PiS.
Poľsko bolo jedným z najhorlivejších podporovateľov susednej Ukrajiny po ruskej invázii na Ukrajinu v roku 2022. Od novembra 2022 Poľsko prijalo viac ako 1,5 milióna ukrajinských utečencov od začiatku vojny.
V októbri 2023 získala vládnuca strana Právo a spravodlivosť (PiS) vo voľbách najväčší podiel hlasov, ale stratila väčšinu v parlamente. V decembri 2023 sa novým premiérom stal Donald Tusk, ktorý nahradil Morawieckého a viedol koalíciu troch parlamentných skupín. Vedúcou opozičnou stranou sa stala strana PiS.

</doc>
<doc id="711484" url="https://sk.wikipedia.org/wiki?curid=711484" title="Jozef Valocký">
Jozef Valocký

MUDr. Jozef Valocký (* 26. november 1956) je slovenský chirurg a politik. V Národnej rade Slovenskej republiky pôsobí ako poslanec za stranu SMER-SD od roku 2006.
Životopis.
Valocký vyštudoval Lekársku fakultu Univerzity Komenského v Bratislave. Po štúdiu pôsobil ako chirurg a od roku 2004 pôsobil vo funkcii riaditeľa Nemocnice sv. Lukáša v Galante. V parlamentných voľbách 2006 kandidoval za stranu SMER-SD zo 47. miesta kandidátky a so ziskom 1 220 hlasov sa stal poslancom NR SR. Počas volebného obdobia bol člen zdravotníckeho parlamentného výboru.
1. januára 2008 sa stal riaditeľom fakultnej nemocnici v Nitre. Po Valockého nástupe stratili zamestnanci niektoré sociálne istoty, ktoré si vydobyli štrajkom pred voľbami 2006. Aj keď sa ekonomická situácia zlepšila, podľa zamestancov to zhoršilo úroveň nemocnice. Situácia medzi riaditeľom a odborármi tak bola napätá, zvažované bolo aj vyhlásenie štrajkovej pohotovosti. Pri návšteve nemocnice minister zdravotníctva Ivan Uhliarik vyslovil, že „vedenie nemocnice by malo viac počúvať". 31. decembra 2010 ho z postu riaditeľa odvolali a preradili do funkcie námestníka pre stratégiu a rozvoj nemocnice pre „dosiahnuté kladné ekonomické výsledky".
V parlamentných voľbách 2010 kandidoval za stranu SMER-SD zo 47. miesta kandidátky a so ziskom 2 081 hlasov sa stal poslancom NR SR. V parlamentných voľbách 2012 opäť kandidoval za stranu SMER-SD z 36. miesta kandidátky a so ziskom 1 559 hlasov sa stal poslancom NR SR. Po voľbách sa opätovne stal riaditeľom nitrianskej nemocnice. Počas jeho pôsobenia sa na jeseň v roku 2013 prevalila kauza vybielenia zdravotnej karty novorodenca. Detská lekárka zasiahla do zdravotnej dokumentácie novorodenca, ktorého predávkovali liekmi, a vybielila niektoré medicínsky dôležité údaje. Valocký ju z pozície riaditeľa nemocnice kryl, keď ho na problém upozornila detská reumatologička Zuzana Pechočiaková, presunul ju na nižšiu pozíciu. Riaditeľ najskôr tvrdil, že žiadne bielenie nebolo, potom sa to snažil objasniť opravou chybného záznamu. Prednostku detskej kliniky Alenu Ďurišovú, ktorá zabielila informácie v karte, kryl až do momentu, keď o kauze informoval denník SME a zverejnil dôkazy bielenia zdravotnej karty. Potom bola prednostka odvolaná a Pechočiaková získala ocenenie Biela vrana. Napriek dôkazom, že kryl bielenie karty, nebol odvolaný z postu šéfa nemocnice.
V parlamentných voľbách 2016 kandidoval za stranu SMER-SD z 37. miesta kandidátky a so ziskom 1 098 hlasov sa stal poslancom NR SR. 1. decembra 2016 ho ministerstvo zdravotníctva SR presunulo z nemocnice v Nitre do Národného onkologického ústavu.
30. apríla 2018 rezignoval na post riaditeľa ústavu pre nedostatočné personálne zabezpečenie ústavu a predĺženie čakacích dôb. Na úkor zlepšenia ekonomiky ústavu išla kvalita poskytovanej zdravotnej starostlivosti, čo sa lekárom nepáčilo a 15 ich z ústavu odišlo.
V parlamentných voľbách 2020 kandidoval za stranu SMER-SD z 33. miesta kandidátky a so ziskom 511 hlasov sa stal poslancom NR SR. Takisto aj v parlamentných voľbách 2023 opätovne kandidoval za stranu SMER-SD z 39. miesta kandidátky a so ziskom 1 392 hlasov sa stal poslancom NR SR.

</doc>
<doc id="711485" url="https://sk.wikipedia.org/wiki?curid=711485" title="Potôčik (prítok Mlynice)">
Potôčik (prítok Mlynice)

Potôčik je potok v geomorfologickom celku Kozie chrbty v regióne Tatry v Prešovskom kraji v okrese Poprad. Je ľavostranným prítokom vodného toku Mlynica v povodí Popradu. Má dĺžku .
Ráztoka.
Začína sa na ráztoke vodného toku Vesník v v geomorfologickom celku Kozie chrbty v geomorfologickom podcelku Dúbrava v poľnohospodárskom extraviláne obce Mengusovce v poli Vyše vsi západne od intravilánu v okrese Poprad v Prešovskom kraji. Po rozvetvení vodného toku Vesník jeho severná vetva nesie ďalej názov Vesník, ktorý tečie cez intravilán Mengusoviec a vlieva sa priamo do Popradu, a jeho južná vetva nesie názov Potôčik.
Opis toku.
Od začiatku tečie juhovýchodným smerom cez poľnohospodársky extravilán obce Mengusovce, preteká cez pole Pred Maretou, v podteká cestu Mengusovce – Lučivná, opúšťa územie Mengusoviec a vteká na územie obce Lučivná. V podteká diaľnicu D1, ľavým brehom obmýva úpätie vrchu a lesa Bôrik s , v podteká železničnú trať Žilina – Košice, podteká cestu Tatranská Štrba – Svit. V poľnohospodárskom extraviláne obce Lučivná v ústi do vodného toku Mlynica ako jej ľavostranný prítok. Vodný tok Mlynica ďalej ústi do Popradu. Začína sa a preteká cez územie obce Mengusovce, ďalej preteká a ústi na území obce Lučivná, v okrese Poprad v Prešovskom kraji. Nemá prítok.
Pôvod názvu.
Názov vodného toku "Potôčik" má pôvod v charaktere toku s vlastnosťou "relatívne malý potok s nízkym prietokom vody". Apelatívum "potok" po rozšírení o deminutívny sufix "-ík/-ik" bolo proprializované v podobe jednoslovného hydronyma "Potôčik" ako súčasť skupiny názvov v slovenskej toponymii, najmä hydronymii. Hydronymum Potôčik bolo štandardizované v roku 2007. V súčasnej slovenskej štandardizovanej hydronymii hydronymum Potôčik nie je jedinečným názvom (marec 2024). 

</doc>
<doc id="711486" url="https://sk.wikipedia.org/wiki?curid=711486" title="Vrchár">
Vrchár

Vrchár môže byť:

</doc>
<doc id="711489" url="https://sk.wikipedia.org/wiki?curid=711489" title="Strop (vrch v Bukovských vrchoch)">
Strop (vrch v Bukovských vrchoch)

Strop (; ) je vrch v Bukovských vrchoch, krajinnom celku Polonín. Leží na slovensko-poľskej hranici nad obcou Stakčín, približne severne od Sniny. 
Poloha.
Nachádza sa v severnej časti vrchov, v geomorfologickom podcelku Bukovce. Južná časť hrebeňa leží v Prešovskom kraji, okrese Snina a na katastrálnom území obce Stakčín, severná patrí Podkarpatskému vojvodstvu, powiatu Lesko a gmine Cisna. Najbližšími sídlami sú západne situované Osadné a Parihuzovce, juhozápadne leží Pčoliné, južne Stakčín, juhovýchodne Príslop, Topoľa a Runina a severne obec Cisna. Masív patrí do Národného parku Poloniny.
Opis.
Strop leží v hraničnom hrebeni na severnom okraji Bukovských vrchov, medzi Kruhliakom () a Vysokým grúňom (). Východne sa nachádza Rys (), Jaslo (), Kruhliak (), Šípková (), Rypy (), Kurníkov Beskyd () a Ďurkovec (), južne Hajdošík (), Solište (), Kýčerka () a Borsuk (), západne Skory (), Černiny (), Rydošová () a Vysoký grúň () a severne Matragona (), Hyrlata (, Rosocha () a Kiczerka (). Južná časť hrebeňa patrí do povodia Laborca a jej prítoku Cirocha, kde vodu z juhozápadných svahov odvádza Stropský potok a z juhovýchodných potok Smolník, na severných pramení rieka Solinka. Vrcholom vedie značená Východokarpatská magistrála. 
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít na hrebeni je vidieť okolité vrcholy Bukovských vrchov, no tiež Laboreckú vrchovinu, Slanské a Vihorlatské vrchy, no tiež Bieszczady v Poľsku.

</doc>
<doc id="711493" url="https://sk.wikipedia.org/wiki?curid=711493" title="AquaCity Pikes">
AquaCity Pikes

AquaCity Pikes alebo tiež "Popradské štuky" bolo farmárske družstvo extraligového klubu HK Poprad, ktoré pôsobí v TIPOS Slovenskej hokejovej lige.
História klubu.
Extraligový klub HK Poprad sa počas leta 2023 dohodol na spolupráci s prvoligovým klubom HK Levice. Pre rekonštrukčné práce na levickom zimnom štadióne bolo ohrozené účinkovanie HK Levice. Riešením bolo nájsť nové pôsobisko. Popradský klub vstúpil do tohto projektu, aby pomohol Leviciam a zároveň mohol napĺňať svoje ciele. Svoje zápasy budú hrať Popradské šťuky na Zimnom štadióne mesta Poprad.
Myšlienkou farmárskeho družstva je etablovanie juniorov do mužského hokeja, vytváranie šancí pre odchovancov klubu a v neposlednom rade výchova hráčov. Hokejisti Popradských Šťúk získajú plynulejší prechod do A-tímu a obe mužstvá si budú nápomocné v prípade zranení. Na zápasovej súpiske rezervy sa budú objavovať aj hokejisti prvého tímu, ktorí sa nevojdú do zostavy.
Vo svojej prvej sezóne sa Aquacity Pikes umiestnili na desiatom mieste.
Dňa 7. júna 2024 sa vedenie HK Poprad rozhodlo pre koniec svojho farmárskeho tímu. Týmto dňom končia Aquacity Pikes. Licencia sa vrátila do HK Levice.
Umiestnenia v jednotlivých sezónach.
 TIPOS Slovenská hokejová liga

</doc>
<doc id="711496" url="https://sk.wikipedia.org/wiki?curid=711496" title="Spojená škola - Gymnázium sv. Jána Bosca">
Spojená škola - Gymnázium sv. Jána Bosca



</doc>
<doc id="711497" url="https://sk.wikipedia.org/wiki?curid=711497" title="Ježibaba belasá pravá">
Ježibaba belasá pravá

 
Ježibaba belasá pravá () je trváca bylina z čeľade astrovité ("Asteraceae"). Jej prirodzený areál zahŕňa mierne oblasti od Európy po západnú Sibír a Mongolsko.
Opis.
Ježibaba belasá pravá je trváca bylina vysoká vysoká 20 až 60 cm. Byľ je rozkonárená, bielo plstnatá, zriedka lysá, často s vtrúsenými žliazkatými chlpmi.
Listy sú v obryse elipsovité, jeden až dvakrát perovito strihané. Segmenty sú na báze širšie ako 4 mm, trojuholníkovito čiarkovité, s ostňami dlhými 3 až 15 mm. Na líci sú riedko žliazkato chlpaté alebo slabo pavučinaté, na rube bielo plstnaté.
Belasé, zriedka biele kvety sú usporiadané v guľatom rúrkokvetom úbore s priemerom 35 až 45 mm. Jednotlivé kvety v úbore sú, obojpohlavné, rúrkovité, pravidelné a päťpočetné. Tyčiniek býva zvyčajne päť, s peľnicami zrastenými do rúrky okolo čnelky. Kalich je trváci, premenený na chocholec na báze zrastený a slúži na rozširovanie semien vetrom. Semenník je spodný a plodom je nažka. Zákrov je dlhý 12 až 17 mm a tvorí ho 20 až 22 listeňov. Vonkajšie sú čiarkovito kopijovité, vnútorné končisté a brvité. Štetinky zvonku zákrovu sú na dolnej polovici zrastené.
Rozšírenie.
Areál rozšírenia ježibaby belasej pravej zahŕňa mierne oblasti od Španielska cez strednú a východnú Európu po európske Rusko, západnú Sibír, čínsky Sin-ťiang a Mongolsko. Zavlečená je v Spojených Štátoch.
Na Slovensku je občas pestovaná ako medonosná rastlina alebo okrasná trvalka.
Ekológia.
Ježibaba belasá pravá rastie na výslnných kamenitých stráňach a v krasových stepiach. Kvitne od júla do augusta.

</doc>
<doc id="711498" url="https://sk.wikipedia.org/wiki?curid=711498" title="Bitka pri Vimory">
Bitka pri Vimory

Bitka pri Vimory sa odohrala 26. októbra 1587 medzi francúzskymi kráľovskými (katolíckymi) vojskami francúzskeho kráľa Henricha III. pod velením vojvodu z Guise a nemeckými a švajčiarskymi žoldniermi pod velením Fabiena I., hradného grófa z Dohny a vojvodu z Bouillonu, ktorí boli najatí na pomoc hugenotským vojskám Henricha Navarrského počas ôsmej a poslednej vojny (15851598) francúzskych náboženských vojen.
Protestantských žoldnierov financovala anglická kráľovná Alžbeta I. a dánsky kráľ. Po vyplienení Lotrinska prišli do Burgundska a prenikli do regiónu Beauce. Konflikty však rozdelili oboch veliteľov a ich nemecké a švajčiarske jednotky.
Švajčiarske vojská boli prekvapené armádou Henricha z Guise a boli porazené. "Reiteri" ustúpili na hrad Auneau a Švajčiari sa rozhodli vyjednávať s kráľovskými vojskami.

</doc>
<doc id="711500" url="https://sk.wikipedia.org/wiki?curid=711500" title="Thiago Silva">
Thiago Silva

Thiago Emiliano da Silva (* 22. september 1984, Rio de Janeiro, Brazília) je brazílsky profesionálny futbalista, ktorý hráva na pozícii obrancu v brazílskom klube Fluminense FC. Thiago Silva je považovaný za jedného z najlepších obrancov generácie a je známy pre svoje líderské vlastnosti.
Klubová kariéra.
Začiatky kariéry.
Silva je odchovancom klubu Fluminense. Na mládežníckej úrovni neskôr pôsobil v Barcelone a v Pedrabrance.
Profesionálnu kariéru začal v Pedrabrance. Po dvoch rokoch prestúpil do Esporte Club Juventude v Série A. Počas prvého polroka patril medzi objavy sezóny a podľa športového časopisu Placar bol vyhodnotený ako tretí najlepší obranca v Brazílii.
V lete 2004 odišiel z Brazílie do Portugalska kde prestúpil do Porta kde hral iba za rezervný tím. Po roku v Portugalsku prestúpil do ruského tímu Dinamo Moskva, kde mu diagnostikovali tuberkulózu a šesť mesiacov bol hospitalizovaný. Jeho choroba sa časom oveľa zhoršila a lekári mu povedali, že ak by bol hospitalizovaný o dva týždne neskôr mohol zomrieť.
Fluminense.
Silva sa po zotavení vrátil k futbalu. Vrátil sa do Brazílie kde prestúpil do rodného klubu Fluminense. Počas sezóny 2006 odohral 46 zápasov z toho 31 v brazílskej Série A.
V roku 2007 sa tešil s tímom z víťazstva v Copa de Brasil keď vo finále zdolali Figueirense-SC.
AC Miláno.
V januári 2009 prestúpil za 10 miliónov do talianskeho klubu AC Miláno. Silva mohol nastúpiť za AC Miláno až od ďalšej sezóny.
Dňa 22. augusta 2009 debutoval za AC Miláno pri výhre 2:1 nad AC Siena. V zápase nastúpil po boku spoluhráča Alessandra Nestu. V Lige majstrov UEFA debutoval 15. septembra pri výhre 2:1 nad Olympique Marseille. Dňa 8. novembra strelil svoj prvý gól v klube pri výhre 2:1 nad SS Lazio, v zápase však strelil aj vlastný gól. Vo svojej prvej sezóne odohral 40 zápasov z toho 33 v lige.
V prvom zápase sezóny 2010/11 strelil aj prvý gól sezóny pri výhre 4:0 nad US Lecce. V sezóne odohral 42 zápasov a s tímom sa tešil zo zisku titulu v Serie A.
Paris Saint-Germain.
Po zdĺhavých rokovaniach prestúpil Silva v lete 2012 do francúzskeho klubu Paris Saint-Germain. Prestupová čiastka sa pohybovala okolo 42 miliónov eur, čím by sa stal najdrahším obrancom v histórii. Prezident PSG predstavil médiám Silvu ako „najlepšieho obrancu na svete“. V tíme debutoval dňa 18. septembra 2012 v skupinovej fáze Ligy majstrov UEFA 2012/13 pri výhre 4:1 nad Dynamom Kyjev. Pri tomto víťazstve strelil aj prvý gól za PSG. O štyri dni neskôr debutoval v Ligue 1 pri výhre 4:0 na ihrisku SC Bastia. Vo svojej prvej sezóne za klub 34 zápasov. S tímom sa tešil zo zisku francúzskeho titulu.
Na začiatku novej sezóny sa Silva stal kapitánom klub. Sezónu 2013/14 začal Silva ziskom francúzskeho superpohára po víťazstve 2:1 nad Girondins Bordeaux. Dňa 22. augusta Silva predlžil zmluvu s PSG do roku 2018. Aj v tejto sezóne sa Silva tešil s tímom zo zisku titulu a aj zo zisku ligového poháru.
V sezóne 2014/15 odohral Silva za klub 45 zápasov a tešil sa zo zisku domáceho treble, keď PSG ovládlo ligu, pohár aj ligový pohár.
Dňa 28. februára 2016 odohral Silva svoj 100. zápas v Ligue 1 za PSG. V sezóne 2016/17 neobhájili titul v lige. Tešili sa však zo zisku pohára a ligového pohára.
Dňa 12. januára 2020 odohral Silva za PSG 200. zápas v Ligue 1 pri remíze 3:3 s AS Monaco. V sezóne 2019/20 sa s tímom tešil zo zisku domáceho treble. PSG sa v tejto sezóne dostalo do finále Ligy majstrov UEFA 2019/20 kde ale prehrali s Bayernom Mníchov 0:1. Silva sa stal prvým Brazílčanom, ktorý viedol ako kapitán svoj tím vo finále Ligy majstrov.
Chelsea.
Dňa 28. augusta 2020 sa Silva pripojil k anglickému klubu Chelsea kde podpísal zmluvu na jeden rok. V klube debutoval 23. septembra pri výhre 6:0 nad Barnsley v EFL Cupe. O tri dni neskôr debutoval v Premier League pri remíze 3:3 s West Bromwich Albion. Dňa 7. novembra strelil Silva svoj prvý gól v Chelsea pri výhre 4:1 nad Sheffieldom United. Dňa 3. apríla 2021 bol Silva vylúčený po druhej žltej karte pri prehre 2:5 s West Bromwich Albion. Dňa 29. mája sa s tímom tešil z výhry vo finále Ligy majstrov UEFA 2020/21, keď zdolali Manchester City 1:0. Dňa 4. júna 2021 predĺžil Silva zmluvu s Chelsea o ďalší rok do júna 2022.
Na začiatku januára 2022 Silva opäť predlžil zmluvu s Chelsea tentokrát do konca sezóny 2022/23.
Dňa 11. októbra 2022 odohral Silva svoj 100. zápas v Lige majstrov UEFA pri výhre 2:0 nad AC Miláno. Dňa 10. februára 2023 opäť Silva predlžil zmluvu tentokrát do konca sezóna 2023/24. Dňa 28. mája bol Silva vyhlásený hráčom sezóny v Chelsea a stal sa prvým obrancom, ktorý získal túto cenu od Johna Terryho v roku 2006.
Medzinárodná kariéra.
Dunga nominoval Silvu na futbalový turnaj na letných olympijských hrach 2008. Bol jeden z dvoch starších hráčov spoločne s Ronaldinhom.
Dňa 12. októbra 2008 debutoval Silva v národnom tíme Brazílie pri výhre 4:0 nad Venezuelou v kvalifikačnom zápase na Majstrovstvá sveta vo futbale 2010.
Silva bol členom záverečnej nominácie na Majstrovstvá sveta vo futbale 2010. Na turnaji však bol nevyužitým náhradníkom. Brazília skončila na šampionáte vo štvrťfinále po prehre s Holandskom 1:2.
Silva bol členom záverečnej nominácie na Copa América 2011. Na turnaji zasiahol do všetkých štyroch zápasoch. Brazília skončila na turnaji vo štvrťfinále.
Silva získal svoju prvú medzinárodnú trofej v roku 2013, keď sa tešil zo zisku Pohára konfederácie. Na turnaji bol Silva kapitánom reprezentácie.
Silva bol súčasťou konečnej nominácie na domáce Majstrovstvá sveta vo futbale 2014 a dokonca viedol reprezentáciu ako kapitán tímu. Vo štvrťfinále s Kolumbiou strelil prvý gól zápasu pri výhre 2:1. V semifinále však pre žlté karty nehral. Brazília dostala od Nemecka zahanbujúci debakel 1:7. Na turnaji nakoniec skončila domáca krajina na štvrtom mieste.
Silva bol súčasťou konečnej nominácie na Copa América 2015. Kapitánom tímu už bol Neymar. Na turnaji strelil jeden gól v skupine pri výhre 2:1 nad Venezuelou. Brazília skončila na turnaji vo štvrťfinále.
Silva bol súčasťou záverečnej nominácie na Majstrovstvá sveta vo futbale 2018. Na turnaji zasiahol do všetkých zápasov a v dvoch z nich bol aj kapitánom mužstva. V skupine strelil jeden gól pri výhre 2:0 nad Srbskom. Brazília však skončila na turnaji vo štvrťfinále po prehre 1:2 s Belgickom.
Silva bol súčasťou konečnej nominácie na domáce Copa América 2019. Na turnaji odohral všetkých šesť zápasov. S Brazíliou sa tešil zo zisku svojej druhej medzinárodnej trofeje keď vo finále zdolali 3:1
Silva bol členom záverečnej nominácie na Copa América 2021. Opäť viedol mužstvo ako kapitán. S Brazíliou sa opäť dostal do finále no tentokrát v ňom prehrali 0:1 s Argentínou.
Silva bol členom záverečnej nominácie na Majstrovstvá sveta vo futbale 2022. Na turnaji odohral štyri zápasy. Brazília na turnaji skončila vo štvrťfinále keď prehrala s Chorvátskom po penaltovom rozstrele.
Štatistiky kariéry.
Klubové.
"K 25. marcu 2024"
Poznámky
1 Campeonato Gaucho
2 Liga majstrov UEFA
3 Campeonato Carioca
4 Supercoppa Italiana
 Trophée des Champions
 Majstrovstvá klubov FIFA
Medzinárodné.
"K 4. januáru 2022"
Úspechy hráča.
Fluminense
AC Miláno
Paris Saint-Germain
Chelsea
Brazília U23
Brazília
Individuálne
Externé odkazy.
https://www.transfermarkt.com/thiago-silva/profil/spieler/29241

</doc>
<doc id="711502" url="https://sk.wikipedia.org/wiki?curid=711502" title="Byte order mark">
Byte order mark

Byte order mark (skratka BOM; v slovenčine doslovne „označenie poradia bajtov“) je špecifické použitie Unicode znaku codice_1 ("zero width no-break space" – „nedeliteľná medzera nulovej šírky“; v desiatkovej sústave 65279) ako signatúry na začiatku textového súboru resp. toku dát, kde môže indikovať nasledovné:
V kódovaní UTF-8 je tento znak reprezentovaný trojicou bajtov 0xEF 0xBB 0xBF („UTF-8 signatúra“), v kódovaní UTF-16 big-endian dvojicou bajtov 0xFE 0xFF ako aj v kódovaní UTF-16 little-endian 0xFF 0xFE.
Hlavným dôvodom použitia tohto znaku je rozlíšenie poradia ukladania bajtov big-endian alebo little-endian v UTF-16 a jeho odlíšenie sa od UTF-8. V prípade zámeny poradia bajtov nie je znak U+FFFE platným Unicode znakom, pričom v kódovaní UTF-8 sa bajty 0xFE a 0xFF nesmú vyskytovať. Pre účely rozpoznania poradia ukladania bajtov je použitie BOM v UTF-8 zbytočné a slúži len napríklad aplikáciám operačného systému Microsoft Windows ktoré tento znak používajú na začiatku súboru aby rozlíšili súbory uložené vo formáte UTF-8. V niektorých systémoch (napr. POSIX) sa táto signatúra nepoužíva.
Používanie alebo nepoužívanie BOM môže byť zdrojom problémov. Napríklad Internet Explorer verzie 6 zobrazoval pri súboroch HTML s BOM netlačiteľné znaky na začiatku, teda ešte pred obsahom HTML.

</doc>
<doc id="711503" url="https://sk.wikipedia.org/wiki?curid=711503" title="Mini Talent Show">
Mini Talent Show

Mini Talent Show bola slovenská hudobno-zábavná relácia, ktorá sa vysielala na Jednotke v dvoch sériách v rokoch 2009 – 2010. Išlo o detskú talentovú šou. Moderoval ju Peter Marcin spolu s Mariánom Čekovským, ktorý vystupoval v úlohe šaša. V relácii sa zviditeľnila dnes už známa speváčka Sima, ktorá vystupovala i spolu so svojou o dva roky mladšou sestrou Barborou Hegerovou.
Zásadnou vlastnosťou Mini talent Show bolo, že sa v nej nesúťažilo. Nevyhadzovalo sa, aby deti neboli vystavované stresu z neúspechu. Dôraz bol kladený na objavovanie, prezentovanie, podporovanie a hľadanie možností ako rozvíjať ich talent.
Účinkujúcimi boli deti do 15 rokov. Popri nich vystúpili aj pozvaní hostia. Súčasťou každej relácie boli štyria porotcovia. Porotcami v prvej časti boli Maroš Kramár, Beáta Dubasová, Marián Čekovský a zahraničný hosť Nicole McCloud.
Formát bol vyvinutý mimoriadne rýchlo, na poslednú chvíľu prebiehala aj jeho výroba. Prvé vydanie išlo do vysielania iba deň po nakrúcaní. Relácia vznikala v spolupráci so slovenskou produkčnou spoločnosťou J.A.M. Film 1999 v réžii Jeffa Minaříka. Natáčalo sa v priestoroch štúdia MD4 v Mlynskej doline.
S narastajúcim úspechom sa zvyšovala aj stopáž programu. Prvé vydanie Mini Talent Show malo vyhradený 75-minútový slot, ďalšie diely už dostali 90-minút a neskôr bola stopáž prostredníctvom programových zmien navyšovaná až na 100 minút.
Relácia sa vysielala v piatkovom prime time o 20:15. Išlo o najúspešnejšiu reláciu televízie na jeseň 2009.
Premiérovú epizódu si pozrelo 414-tisíc divákov a dosiahla trhový podiel 22,7%. Sledovanosť druhej série už nebola taká vysoká.
Tvorcovia relácie hľadali zaujímavé talenty po celom Slovensku. Kastingy k prvej sérii sa uskutočnili v Žiline, Košiciach, Banskej Bystrici, Skalici, Bratislave a Dunajskej Strede. Kastingy k druhej sérii sa uskutočnili v Dolnom Kubíne, Poprade, Nitre a Bratislave. 

</doc>
<doc id="711505" url="https://sk.wikipedia.org/wiki?curid=711505" title="Rovina (Unicode)">
Rovina (Unicode)

Rovina (anglicky "plane" ) v štandarde Unicode je spojitá skupina 65536 ( = 2 16 ) kódových bodov, ktoré sa líšia iba v najnižších 16 bitoch . Unicode predpokladá použitie najviac 17 rovín identifikovaných číslami 0 až 16 desiatkovo, ktoré zodpovedajú hodnotám 00–10 šestnástkovo prvých dvoch číslic v šesťcifernom zápise hodnoty kódového bodu ( "U+ hh hhhh" ). Prvá rovina (s číslom 0) sa nazýva základná viacjazyčná rovina, BMP ( anglicky "Basic Multilingual Plane" ), ďalšie roviny (1–16) sa nazývajú „doplnkové“ ( anglicky "supplementary planes" ), alebo úsmevne „astrálne roviny“. Unicode verzia 8.0 definuje priradenie kódových bodov patriacich do piatich polrovín.
17 rovín môže pojať 1114112 kódových bodov. Toto čudne vyzerajúce číslo (ktoré nie je mocninou 2 ) je maximálnou hodnotou, ktorú možno zobraziť pomocou kódovania UTF-16 . Predpokladá sa, že 1114112 kódových bodov bude stačiť, aj keby sa objavili doposiaľ neznáme písma s desiatkami tisíc znakov; Unicode Consortium vydalo vyhlásenie, že uvedený limit nebude nikdy zmenený. Kódovanie UTF-8 bolo navrhnuté pre kódovanie až 2 31 kódových bodov (32768 rovín) pôvodného ISO/IEC 10646 kódy dĺžky 1 až 6 bytov; pre 17 rovín stačí postupnosti maximálnej dĺžky 4 byty . 
Roviny sú ďalej rozdelené na Unicode bloky, ktoré na rozdiel od rovín nemajú pevnú veľkosť. Unicode 5.0 definuje 262 blokov s veľkosťou od 16 kódových bodov (túto veľkosť má jedenásť blokov) po 65536 kódových bodov (túto veľkosť má Doplnková oblasť pre súkromné použitie A a Doplnková oblasť pre súkromné použitie B, ktoré zaberajú celú rovinu 15 a 16). Jednotlivé bloky boli predbežne vyhradené pre všetky známe súčasné aj historické písma a pokrývajú 24 percent možného priestoru kódových bodov.
Základná viacjazyčná rovina.
Základná viacjazyčná rovina, BMP (anglicky "Basic Multilingual Plane" ) je prvá rovina Unicode (rovina číslo 0) ktorá obsahuje znaky pre takmer všetky moderné jazyky a veľký počet symbolov . Primárnym cieľom BMP je unifikácia predchádzajúcich znakových sád a znakov pre písanie.
Prvé bloky sú predurčené pre písma používajúce latinku, ďalšie pre ostatné európske a ázijské písma. Väčšina priradených kódových bodov v BMP slúži na kódovanie čínštiny, japončiny a kórejčiny ( CJK ).
Oblasti vyšších ( ) a nižších ( ) náhradných hodnôt ( anglicky High a Low Surrogate ) sú rezervované pre kódovanie znakov mimo BMP pomocou tzv. "náhradných dvojíc" 16 bitových kódov pozostávajúcich z jednej vyššej a jednej nižšej náhradnej hodnoty. Unicode znaky nikdy neboli ani nebudú z tohto rozsahu priradené samostatným kódovým bodom.
Blokom Unicode bolo v BMP pridelených už 65392 zo 65536 kódových bodov, pričom v nepridelených rozsahoch zostáva iba 144 kódových bodov (64 kódových bodov v rozsahu 0860 až 089F, 64 kódových bodov v rozsahu 1C80 až 1CBF a 12 kódových bodov.BMP 8.0 obsahuje v Unicode celkom 160 blokov.
Doplnková viacjazyčná rovina.
Doplnková viacjazyčná rovina, SMP ( anglicky "Supplementary Multilingual Plane" ) má číslo 1; obsahuje historické písma ako napríklad Lineárne písmo B, Egyptské hieroglyfy a klinové písmo, ďalej historické a moderné hudobné notácie, matematické alfanumerické symboly, Emoji a iné sady piktografov, reformované pravopisy ako Shavian a Deseret a herné symboly pre hracie karty, Mahjong a domino .V Unicode 8.0 je v SMP definovaných 93 blokov.
Doplnková ideografická rovina.
Doplnková ideografická rovina, SIP ( anglicky "Supplementary Ideographic Plane" ) je rovina číslo 2; ktorá je určená pre CJK Ideografy, väčšinou CJK zjednotené ideografy, ktoré neboli obsiahnuté v starších štandardoch znakových kódov.
V Unicode 8.0 SIP obsahuje nasledujúcich 5 blokov:
Nepriradené roviny.
Roviny 3 až 13: týmto rovinám zatiaľ neboli priradené žiadne znaky.
Rovina 3 je predbežne pomenovaná Terciárna ideografická rovina, TIP (anglicky "Tertiary Ideographic Plane"), ale v Unicode verzie 8.0 v nej nie sú priradené žiadne znaky. Je rezervovaná pre symboly z písiem používaných v nápisoch na vešteckých kostiach, nápisoch na bronze, v malom pečatnom písme, prídavné jednotné ideografy CJK a ďalšie historické ideografické písma.
Vzhľadom na nízky počet doposiaľ nepriradených písiem sa ani neočakáva, že by v dohľadnej dobe boli všetky tieto roviny použité, aj keď počet možných symbolov, ktoré by sa mohli objaviť mimo kontextu písiem, môže byť obrovský. V súčasnosti je 11 zo 17 rovín nepoužitých.
Doplnková rovina na špeciálne účely.
Doplnková rovina na špeciálne účely, SSP ( anglicky "Supplementary Special-purpose Plane" ) je rovina číslo 14 ( E šestnástkovo ) a aktuálne obsahuje negrafické znaky. Prvý blok obsahuje znaky pre jazykové menovky určené na identifikáciu jazyka, ak jazyk nemôže byť indikovaný pomocou iných protokolov (napríklad atribútom v XML ); tieto kódy sa neodporúčajú. Ďalší blok obsahuje selektory pre výber variant rôznych glyfov pre určitý znak, pokiaľ variant nemožno určiť z kontextu.
V Unicode 8.0 SSP obsahuje nasledujúce 2 bloky:
Oblasti na súkromné použitie.
Doplnková oblasť pre súkromné použitie-A a Doplnková oblasť pre súkromné použitie-B ( anglicky "Supplementray Private Use Area-A and B") sú roviny 15 a 16; tieto roviny sú voľné pre priradenie znakov inými inštitúciami ako je Medzinárodná organizácia pre normalizáciu a Unicode Consortium . Vo fontoch môžu byť použité pre glyfy neobsiahnuté v Unicode, napríklad pre zliatky (ligatúry), stavebné bloky iných glyfov alebo pre glyfy, ktoré zatiaľ súčasťou Unicode nie sú. Tieto znaky budú mať obmedzenú interoperabilitu; softvér a fonty podporujúce Unicode pravdepodobne nebude podporovať priradenie znakov iných výrobcov.

</doc>
<doc id="711508" url="https://sk.wikipedia.org/wiki?curid=711508" title="Echinops ritro subsp. ritro">
Echinops ritro subsp. ritro



</doc>
<doc id="711510" url="https://sk.wikipedia.org/wiki?curid=711510" title="Aapko Pehle Bhi Kahin Dekha Hai">
Aapko Pehle Bhi Kahin Dekha Hai

Aapko Pehle Bhi Kahin Dekha Hai (v preklade "Už som ťa niekde videl") je indická komediálna dráma z roku 2003 v hindskom jazyku, ktorú režíroval Anubhav Sinha a produkoval Bhushan Kumar. V hlavných úlohách sa predstavili Priyanshu Chatterjee a Sakshi Shivanand.
Zápletka.
Film je príbehom otca Sama, úspešného indického obchodníka a ochranárskeho otca, ktorý sa nedokáže zmieriť s tým, že sa jeho dcéra Paakhi vydá a odíde ako ostatné dcéry. Je presvedčený, že žiadny iný muž ju nemôže milovať tak ako on. Stane sa však nevyhnutné?
Paakhi sa zamiluje do Samara, suspendovaného policajta, ktorý skončí v Calgary pri pátraní po zločincovi, ale Sam ho spočiatku neschvaľuje a chvíľu mu trvá, kým prijme svojho budúceho zaťa. Nakoniec ustúpi želaniu dcéry a vydá ju za muža, ktorého miluje.
Hudba.
Album obsahuje 12 pôvodných piesní, ktoré zložila dvojica Nikhil-Vinay. Všetky texty napísal Sameer. Album získal pozitívne recenzie najmä za piesne „Barsaat“, „Aapki Yaad Aaye To“, „Aapko Pehli Bhi Kahin Dekha Hai“ a „Kabhie Khan Khan“. Harshdeep Kaur debutovala v bollywoodskom filmovom priemysle ako hindská playbacková speváčka vo filme "Sajna Main Haari".
Prijatie.
Taran Adarsh z IndieFM dal filmu 2 hviezdičky z 5 a napísal: „Celkovo má "Aapko Pehle Bhi Kahin Dekha Hai" všeobecne prijateľnú tému (láska otca k dcére), ktorá bola spracovaná úprimne. Napriek nie príliš presvedčivému scenáru má film okrem úchvatných kanadských lokalít aj svoje plusy v podobe kompetentných hereckých výkonov, schopnej réžie, bohatých emócií a oduševnenej hudby. V pokladniciach kín si film môže nájsť svoje miesto v rodinách. Fantastická propagácia zo strany producentov (Super Cassettes Industries Ltd.) mu len pridá na vyhliadkach.“ Ronjita Kulkarni z Rediff.com napísal: „Všetky postavy, okrem Oma Puriho, sú polovičaté. Film sa celý natáčal v Kanade a treba povedať, že zahraniční herci sú absolútne príšerní. Hudba Nikhil-Vinay je slabá, s výnimkou výnimočného gazalu "Aisi aakhen nahin dekhi" od Jagjita Singha a Ashy Bhosle. Hindský filmový priemysel musí tento rok čakať na ten nepolapiteľný hit ešte nejaký ten piatok.“

</doc>
<doc id="711512" url="https://sk.wikipedia.org/wiki?curid=711512" title="Štefan Tarner">
Štefan Tarner



</doc>
<doc id="711514" url="https://sk.wikipedia.org/wiki?curid=711514" title="Majstrovstvá sveta v ľadovom hokeji žien 2024">
Majstrovstvá sveta v ľadovom hokeji žien 2024

Majstrovstvá sveta v ľadovom hokeji žien 2024 boli 26. majstrovstvá sveta v ľadovom hokeji žien, ktoré organizuje Medzinárodná hokejová federácia. Turnaj Top divízie sa hral od 3. do 14. apríla 2024 v americkom meste Utica. Titul majsteriek sveta z roku 2023 obhajovali hokejistky USA, ale vo finále prehrali v predĺžení s Kanadou.
Základné skupiny.
"Všetky časy sú miestne (Eastern Daylight Time – UTC-4)."
Play-off.
Pre semifinále boli tímy znovanasadené podľa umiestnenia v základných skupinách.
Nižšie divízie.
Súčasťou MS 2024 bolo aj šesť turnajov nižších divízií, na ktorých hralo ďalších 35 reprezentačných tímov.

</doc>
<doc id="711520" url="https://sk.wikipedia.org/wiki?curid=711520" title="Hity z Uragánu">
Hity z Uragánu

Hity z Uragánu je album slovenskej fiktívnej skupiny Krímeš, účinkujúcej v televíznych humoristických reláciách "Uragán" a "Hurikán". Pozostávala z Andreja Krausa a Petra Marcina alias maďarských bratov „Jančiho“ a „Lajčiho“ Kuťafájovcov.
Ich jediný album bol oficiálne vydaný na CD nosiči v roku 2003 prostredníctvom vydavateľstva WV vydavateľstvo Štefana Wimmera. Oficiálne sa CD do predaja však nedostalo. Ešte pred distribúciou do obchodov ho úrady zakázali kvôli nedoriešeným autorským právam. Vtedy vydavateľ nahlásil skladby na tantiémové úrady, ale neriešil priamo s autormi hudby a textov, či to je v poriadku. Po dvoch rokoch právnych analýz sa ukázalo, že ho úrady zakázali neprávom, keďže ide o paródiu, čo zákon dovoľuje. Originálne CD sa dostalo len k pár ľuďom, keďže tvorcovia ho po zákaze predaja porozdávali známym. Album sa tak predával načierno v pirátskej verzii. Sám tvorca Andy Kraus si ho dokúpil v pirátskej verzii na „Miletičke“, keď už všetky originály boli rozdané.
Nahrávka obsahuje 14 skladieb, z toho jedna bonusová – „Matelko-ko-ko“, ktorú tvorcovia považujú za „srdcovku“. Na albume sa nachádza 6 štúdiových nahrávok a 8 z verejnej produkcie. Piesne majú recesistický a parodický charakter, pričom ako zvukový sprievod sú použité melódie známych popových a repových piesní.
Skupina ho symbolicky pokrstila krémešmi v októbri 2003. Krstným otcom bol moderátor Julo Viršík.

</doc>
<doc id="711522" url="https://sk.wikipedia.org/wiki?curid=711522" title="Ježibaba belasá rusínska">
Ježibaba belasá rusínska

 
Ježibaba belasá rusínska () je trváca bylina z čeľade astrovité ("Asteraceae"). Jej prirodzený areál zahŕňa mierne oblasti od strednej a juhovýchodnej Európy po európske Rusko a čínsky Sin-ťiang.
Opis.
Ježibaba belasá rusínska je trváca bylina vysoká 20 až 60 cm. Byľ je rozkonárená, bielo plstnatá, zriedka lysá, často s vtrúsenými žliazkatými chlpmi.
Listy sú v obryse elipsovité, dvakrát perovito zárezové. Úkrojky sú široké najviac 2 mm. Na líci sú riedko žliazkato chlpaté alebo slabo pavučinaté a na rube bielo plstnaté.
Belasé kvety sú usporiadané v guľatom rúrkokvetom úbore. Jednotlivé kvety v úbore sú obojpohlavné, rúrkovité, pravidelné a päťpočetné. Tyčiniek býva zvyčajne päť, s peľnicami zrastenými do rúrky okolo čnelky. Kalich je trváci, premenený na chocholec slúžiaci na rozširovanie semien vetrom. Semenník je spodný a plodom je nažka. Zákrov tvoria čiarkovito kopijovité listene.
Rozšírenie.
Areál rozšírenia ježibaby belasej rusínskej zahŕňa mierne oblasti od Talianska cez strednú a juhovýchodnú Európu po európske Rusko a čínsky Sin-ťiang. Zavlečená je v Spojených Štátoch.
Na Slovensku sa vyskytuje na Devínskej Kobyle, v okolí Topoľčian, na dolnom Pohroní, v pohorí Burda a v Slovenskom krase.
Ekológia.
Ježibaba belasá rusínska rastie na výslnných kamenitých stráňach a v krasových stepiach. Kvitne od júla do septembra. Na Slovensku je považovaná za kriticky ohrozený taxón.

</doc>
<doc id="711523" url="https://sk.wikipedia.org/wiki?curid=711523" title="Jaseňovský vrch">
Jaseňovský vrch

Jaseňovský vrch staršie Jasenovský vrch () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Strihovce, približne juhovýchodne od Sniny. 
Poloha.
Nachádza sa na východe strednej časti Vihorlatských vrchov, v geomorfologickom podcelku Vihorlat a jeho časti Jasenovská hornatina. Masív leží na hranici Prešovského a Košického kraja, na pomedzí okresov Snina a Sobrance a zasahuje na katastrálne územia obcí Strihovce, Hrabová Roztoka a Vyšná Rybnica. Najbližšími sídlami sú severovýchodne situované Strihovce, východne ležiace Hrabová Roztoka, juhovýchodne Ruská Bystrá a juhozápadne Remetské Hámre. Územie je súčasťou Chránenej krajinnej oblasti Vihorlat.
Opis.
Jaseňovský vrch leží vo východnej časti hlavného hrebeňa, medzi Fedkovom () a Dielom (). Východne sa nachádza Polonina (), Kosmatec (), Polom () a Ostrá (), severne Diel (), Strihovská poľana (), Fedkov (), Nežabec (), Veža (), Sninský kameň () a Roh (), západne Motrogon (), Tŕstie (), Malé Tŕstie (), Vihorlat (), Múr (), Lysák () a Čierna studňa () a južne Majmová (), Veľká Vavrová (), Diel (), Čierťaž (), Starý Koňuš (), Vetrová skala () a Holica (). Západné svahy hrebeňa odvodňuje potok Barlohov do Okny v povodí Uhu, kam smeruje aj voda z východnej časti Rovným potokom a následne Ubliankou. Vrcholom vedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele aj Bukovské vrchy, Bieščady v Poľsku a ukrajinské Karpaty.

</doc>
<doc id="711525" url="https://sk.wikipedia.org/wiki?curid=711525" title="Airbus Beluga">
Airbus Beluga

Airbus A300-600ST ("Super Transporter") alebo Beluga (podľa veľryby druhu bieluha žltobiela, ktorú pripomína) je špeciálnou verziou štandardného veľkokapacitného nákladného lietadla Airbus A300. Je upravený na prepravu častí konštrukcie lietadiel a rozmerných, neskladných nákladov.
Nákladný priestor A300-600ST má priemer 7,4 metrov a jeho dĺžka je 37,7 metrov; maximálna hmotnosť nákladu je 47 ton. Maximálna vzletová hmotnosť (MTOW) 155 ton je porovnateľná s maximálnou vzletovou hmotnosťou bežného A300, čo napovedá, že lietadlo je určené na prevoz rozmerných, ale relatívne ľahkých nákladov.
História.
Mnohí veľkí leteckí výrobcovia sú nadnárodnými spoločnosťami a nie je neobvyklé, že majú svoje výrobné závody na vzájomne veľmi vzdialených miestach. Situácia Airbusu je však unikátna, pretože bol založený ako konzorcium leteckých výrobcov z Francúzska, Veľkej Británie, Nemecka a Španielska a geografické rozmiestnenie jeho závodov nie je len otázkou nákladov a výhodnosti, je to tiež záležitosť histórie, národných záujmov a hrdosti. Dôsledkom toho je, že každý z partnerov vyrába celú jednu časť konštrukcie lietadla, ktoré musia byť následne prevezené na jedno miesto s montážnou linkou. Detaily sa môžu líšiť v závislosti od modelu, ale spravidla sa krídla vyrábajú v Británii, chvostová časť v Španielsku, trup v Nemecku a predok a centrálna časť vo Francúzsku; všetky musia byť zmontované v Toulouse alebo v Hamburgu.
Keď v roku 1970 začal Airbus s výrobou, prvé komponenty boli prepravované po ceste, ale rastúca výroba si čoskoro vyžiadala zmenu k rýchlejšiemu a lacnejšiemu spôsobu prepravy – vzduchom. Od roku 1972 Airbus používal na tieto účely flotilu štyroch výrazne upravených lietadiel „Super Guppy“ – pôvodne Boeingov Stratocruiser zo 40. rokov. S prerobenými rozmernými trupmi a turbovrtuľovými motormi prevážali počas 60. rokov objemné náklady pre vesmírny program NASA. Po určitom čase ale Super Guppies prestali stačiť. Ich rastúci vek neustále zvyšoval prevádzkové náklady (náklady na prepravu dielov predstavovali 0,4 až 0,5 % z predajnej ceny lietadiel Airbus) a rastúci objem výroby pri Airbuse vyžadoval vyššiu prepravnú kapacitu.
V roku 1991 Aérospatiale a DASA, dvaja z hlavných partnerov v Airbuse, začali spoločne vyvíjať náhradu. Ako základ poslúžil štandardný veľkokapacitný dvojmotorový Airbus A300: krídla, motory, podvozok a spodná časť trupu boli zachované a horná časť trupu bola nahradená obrovskou konštrukciou v tvare podkovy, ktorá mala priemer 7,7 m. Aby bol umožnený nerušený prístup do nákladného priestoru, bol cockpit štandardného A300 posunutý pod podlahu nákladového priestoru a nad kabínu bol inštalovaný nahor sa otvárajúci poklop. Chvostová časť bola zväčšená a zosilnená tak, aby bola zaistená smerová stabilita počas letu.
Práce na lietadle započali v septembri 1992 a už o dva roky neskôr, 13. septembra 1994 o 9:02 h, sa uskutočnil prvý let trvajúci 4 hodiny a 21 minút. Po 335 hodinách skúšobných letov získalo lietadlo v septembri 1995 všetky potrebné povolenia a A300-600ST, teraz známy ako "„biela veľryba“" alebo "Beluga", vstúpil do služby. Neskôr Airbus vyrobil ešte štyri ďalšie Belugy, tempom asi jednej za rok a všetkých päť je v súčasnosti v pravidelnej službe. Ich hlavnou úlohou je prevoz komponentov Airbusov z výrobných závodov na montážne linky v Toulouse a Hamburgu, ale sú plne k dispozícii aj pre charterové lety iných spoločností. Belugy už boli použité aj pri preprave mnohých špeciálnych nákladov, ako napr. častí vesmírnej stanice, rozmerných a krehkých umeleckých diel, priemyselných strojov a kompletných helikoptér (Beluga na spodnom obrázku prepravila tri vrtuľníky, dva NHI NH90 a jeden Eurocopter Tiger z Európy do Austrálie a späť).

</doc>
<doc id="711528" url="https://sk.wikipedia.org/wiki?curid=711528" title="Handley Page Halifax">
Handley Page Halifax

Handley Page Halifax bol britský ťažký bombardér používaný hlavne v druhej svetovej vojne. Bol druhým zo štvormotorových ťažkých bombardérov, ktoré vstúpili do služby v Royal Air Force.
Vývoj.
Royal Air Force dala v roku 1936 požiadavku na bombardér poháňaný dvoma 24-valcovými motormi Rolls-Royce Vulture. Valture sa však stretol s problémami vo vývoji a bombardér mal nakoniec štyri motory Rolls-Royce Merlin. Handley Page Halifax prvý krát vzlietol v roku 1939 a do prevádzky sa dostal o trinásť mesiacov neskôr.
Prevádzková história.
Po jeho nasadení do bojov sa rýchlo ukázalo, že obranná výzbroj nie je dostatočná na denné použitie. Preto bol používaný výhradne na nočné akcie. Skoré verzie Halifaxu boli vyzbrojené motorom ovládanou zadnou vežou s dvoma guľometmi ráže 7,7 mm.

</doc>
<doc id="711529" url="https://sk.wikipedia.org/wiki?curid=711529" title="Strihovské sedlo">
Strihovské sedlo

 
Strihovské sedlo () je priesmyk v hlavnom hrebeni Vihorlatských vrchov. 
Polohopis.
Priesmyk leží v geomorfologickom podcelku Vihorlat a vedie ním hranica jeho častí Vihorlatská hornatina a Jasenovská hornatina. Severozápadne sa nachádza Fedkov (), južne Jaseňovský vrch (). Západné svahy odvodňuje potok Barlohov do riečky Okny, severovýchodné Kamenný potok do Ublianky, všetky v povodí rieky Uh. Územie je súčasťou Chránenej krajinnej oblasti Vihorlat.
Územie je súčasťou katastra obce Strihovce v okrese Snina v Prešovskom kraji. 

</doc>
<doc id="711532" url="https://sk.wikipedia.org/wiki?curid=711532" title="Potôčik (prítok Slanej)">
Potôčik (prítok Slanej)

Potôčik je potok na pomedzí geomorfologického celku Stolické vrchy a geomorfologického celku Revúcka vrchovina v regióne Gemer v Košickom kraji v okrese Rožňava. Je pravostranným prítokom vodného toku Slaná v povodí Tisy. Má dĺžku .
Prameň.
Pramení v na pomedzí geomorfologického celku Stolické vrchy v geomorfologickom podcelku Stolica a geomorfologického celku Revúcka vrchovina v geomorfologickom podcelku Dobšinské predhorie v lesnom extraviláne obce Rejdová v lese Pod Páleniskami západne od intravilánu v okrese Rožňava v Košickom kraji. 
Opis toku.
Od prameňa tečie krátky úsek severovýchodným smerom cez lesný extravilán obce Rejdová, skrúca sa na východ a vteká do zmiešaného lesného a poľnohospodárskeho extravilánu. Ľavým brehom obmýva pole Vyše dediny, pravým brehom obmýva pole Pod Vŕškom, južne od okraja intravilánu Rejdovej vteká do poľnohospodárskeho extravilánu, pravým brehom obmýva pole Dlhé hony. Ľavým brehom obteká komplex budov agrofarmy a pole Polík, v ústi do vodného toku Slaná ako jej pravostranný prítok. Vodný tok Slaná ďalej ústi do Tisy. Pramení, preteká a ústi na území obce Rejdová v okrese Rožňava v Košickom kraji. Nemá prítok.
Pôvod názvu.
Názov vodného toku "Potôčik" má pôvod v charaktere toku s vlastnosťou "relatívne malý potok s nízkym prietokom vody". Apelatívum "potok" po rozšírení o deminutívny sufix "-ík/-ik" bolo proprializované v podobe jednoslovného hydronyma "Potôčik" ako súčasť skupiny názvov v slovenskej toponymii, najmä hydronymii. Hydronymum Potôčik bolo štandardizované v roku 2007. V súčasnej slovenskej štandardizovanej hydronymii hydronymum Potôčik nie je jedinečným názvom (marec 2024). 

</doc>
<doc id="711534" url="https://sk.wikipedia.org/wiki?curid=711534" title="HC TEBS Bratislava">
HC TEBS Bratislava

HC TEBS Bratislava je hokejový klub z Bratislavy, ktorý pôsobí v TIPOS Slovenskej hokejovej lige, druhej najvyššej mužskej súťaži.
História klubu.
Po dokončení výstavby hokejovej haly pod názvom Hamikovo v Hamuliakove, ktorá začala v roku 2009, bol v nasledujúcom roku 2010 založený hokejový oddiel HO Hamikovo Hamuliakovo. Od sezóny 2011/12 mal oddiel zastúpenie v 2. hokejovej lige. V klube pôsobia bývalí slovenskí hokejisti ako Boris Majeský a Stanislav Gron.
Dňa 29. augusta 2024 sa Hamuliakovo stalo náhradníkom za Modré krídla Slovan, zrušený rezervný tím Slovana Bratislava, v Tipos Slovenskej hokejovej lige, druhej najvyššej súťaži. Do druhej najvyššej súťaže nastúpil klub pod novým názvom "HC TEBS Bratislava", pričom v Bratislave, konkrétne na Zimnom štadióne Vladimíra Dzurillu, tím hráva aj domáce zápasy. Klub vytvoril aj rezervný tím, ktorý pod pôvodným názvom "HO Hamikovo O.Z. Hamuliakovo" hráva v 2. lige, tretej najvyššej súťaži.
Umiestnenia v jednotlivých sezónach.
 Tipos Slovenská hokejová liga - 1 sezóna
 2. hokejová liga – 7 sezón

</doc>
<doc id="711536" url="https://sk.wikipedia.org/wiki?curid=711536" title="Finále BWF World Tour v bedmintone">
Finále BWF World Tour v bedmintone



</doc>
<doc id="711538" url="https://sk.wikipedia.org/wiki?curid=711538" title="Carney Chukwuemeka">
Carney Chukwuemeka

Carney Chibueze Chukwuemeka (* 20. október 2003, Eisenstadt, Rakúsko) je profesionálny futbalista, ktorý hráva na poste záložníka v nemeckom klube Borussia Dortmund a hráva za na medzinárodnej úrovni.
Klubová kariéra.
Aston Villa.
Chukwuemeka prišiel do akadémie Aston Villy v roku 2016 vo veku 13 rokov. V júli 2020 podpísal s tímom prvú profesionálnu zmluvu.
Dňa 19. mája 2021 debutoval Chukwuemeka za Aston Villu pri výhre 2:1 nad Tottenhamom.
Chelsea.
Dňa 4. augusta 2022 oznámila Chelsea podpísanie zmluvy s Chukwuemekom na šesť rokov. V tíme debutoval 8. októbra pri výhre 3:0 nad Wolves. Vo svojej prvej sezóne odohral za Chelsea 15 zápasov z toho 14 v Premier League.
Dňa 20. augusta 2023 strelil Chukwuemeka svoj prvý gól za Chelsea pri prehre 1:3 s West Hamom
Osobný život.
Chukwuemeka sa narodil v Rakúsku nigérijským rodičom. Neskôr sa presťahovali do Northamptonu v Anglicku. Chukwuemeka tak môže reprezentovať , alebo Nigériu. Momentálne reprezentuje Anglicko na mládežníckej úrovni.
Štatistiky kariéry.
Klubové.
"K 26. marcu 2024"
Úspechy hráča.
Anglicko U19

</doc>
<doc id="711541" url="https://sk.wikipedia.org/wiki?curid=711541" title="Valcovanie (tvárnenie)">
Valcovanie (tvárnenie)

Valcovanie je tvárnenie materiálu medzi dvoma valcami alebo kladkami otáčajúcimi sa proti sebe. Valcovanie patrí medzi technológie tvárnenia a rozdeľuje sa na ďalšie charakteristické operácie. Pri valcovaní sa prierez materiálu zmenšuje, prípadne tvaruje a materiál sa predlžuje.Valcuje sa zvyčajne za tepla. Výsledný výrobokvýtvarok sa nazýva "vývalok".
Operácie valcovania.
Valcovanie sa podľa STN 22 6001 rozdeľuje na nasledovné operácie:
Valcovacie stroje.
Základným nástrojom pre valcovanie sú valce, prípadne kladky ak je šírka valca menšia ako jeho dĺžka. Valce môžu byť hladké alebo tvarované:
Valce sú pomocou čapov uložené v ložiskách stojana a tento celok vytvára valcovacou stolicu. Podľa počtu valcov sa stolice rozdeľujú nasledovne:
Viacero valcovacích stolíc usporiadaných za sebou alebo vedľa seba vytvára valcovaciu trať, ktorá sa nazýva aj "poradie". Valcovacie trate sa podľa veľkosti predvalkov a vývalkov nazývajú. ťažké, hrubé, stredné a jemné.
Vývalky.
Valcovaním sa vyrába:

</doc>
<doc id="711542" url="https://sk.wikipedia.org/wiki?curid=711542" title="Valcovanie">
Valcovanie

Valcovanie môže byť:

</doc>
<doc id="711543" url="https://sk.wikipedia.org/wiki?curid=711543" title="Ján Červenka">
Ján Červenka

Ján Červenka môže byť:

</doc>
<doc id="711544" url="https://sk.wikipedia.org/wiki?curid=711544" title="Echinops ritro subsp. ruthenicus">
Echinops ritro subsp. ruthenicus



</doc>
<doc id="711548" url="https://sk.wikipedia.org/wiki?curid=711548" title="Kališský štatút">
Kališský štatút

Kališský štatút (tiež Kališské privilégium, ) je historické stredoveké privilégium pre židov vydané veľkopoľským kniežaťom Boleslavom VI. Pobožným 16. augusta 1264 v Kaliszi a potvrdené Kazimírom III. Veľkým v roku 1334 (a ďalšími panovníkmi), rozšírené na celú Korunu poľského kráľovstva. Štatút vytváral osobitnú ochranu v Poľsku, keď boli v západnej Európe prenasledovaní, či dokonca nútení emigrovať (Anglicko v roku 1290, Francúzsko v roku 1290, Španielsko v roku 1492). Tieto práva zahŕňali výlučnú právomoc židovských súdov v židovských záležitostiach a ustanovili samostatný súd pre iné trestné veci týkajúce sa kresťanov a židov, ktorý mal zabrániť ich diskriminácii. To viedlo k vytvoreniu samostatného súdu a bezpečnosti, čo prilákalo do Poľska židovských prisťahovalcov z celej Európy.
Historik Romuald Hube v článku "Boleslavské židovské privilégium a jeho potvrdenia" z roku 1880 tvrdil, že 36-bodová verzia dokumentu bola sfalšovaná za vlády Kazimierza Jagelovského po roku 1400. Tento názor je ojedinelý a súčasní historici ho nepodporujú.
Príklady.
Nasledujú skrátené príklady z celkovo 36 bodov Kališského štatútu:
1. ... Ak by bol žid postavený pred súd, musí proti nemu svedčiť nielen kresťan, ale aj žid, aby sa prípad považoval za platný.
2. ... Ak nejaký kresťan zažaluje žida, tvrdiac, že u neho založil cenné papiere, a žid to poprie, tak ak kresťan odmietne prijať jednoduché slovo žida, žid zložením prísahy musí byť od kresťana oslobodený.
10. ... Ako trest za zabitie žida je potrebný primeraný trest a konfiškácia majetku.
11. ... Za udretie žida sa uplatní trest obvyklý v krajine.
13. ... Židia nesmú platiť za prevoz svojich mŕtvych.
14. Kresťan ničiaci cintorín okrem bežného trestu príde o majetok.
Vydanie z 20. storočia.
V 20. rokoch 20. storočia poľsko-židovský výtvarník a aktivista Artur Szyk (1894 – 1951) iluminoval Kališský štatút v cykle 45 miniatúr. Okrem latinského originálu Szyk preložil text štatútu do poľštiny, hebrejčiny, jidiš, taliančiny, nemčiny, angličtiny a španielčiny. V roku 1929 boli Szykove miniatúry štatútu v Poľsku, konkrétne v Lodži, Varšave, Krakove a Kaliszi. S podporou poľskej vlády boli vybrané miniatúry Štatútu vystavené aj v Ženeve v roku 1931. Originály Szykových miniatúr sa v súčasnosti nachádzajú vo fonde Židovského múzea (New York).

</doc>
<doc id="711551" url="https://sk.wikipedia.org/wiki?curid=711551" title="Zoznam laureátov a nominantov Cien SOZA">
Zoznam laureátov a nominantov Cien SOZA

Toto je zoznam laureátov a nominantov Cien SOZA.
Za roky 19962016 bolo udelených celkovo 198 štatistických a 63 honorárnych cien.
Superlatívy.
S celkovým počtom 19 cien je Kamil Peteraj najúspešnejším oceneným autorom v histórii Cien SOZA. Získal 17 štatistických ocenení ako najúspešnejší autor, resp. textár a jednu honorárnu cenuVeľkú cenu SOZA. S 18 cenami ho nasleduje Ivan Tásler
Honorárne ceny.
Veľká cena SOZA.
Cena udeľovaná autorovi za celoživotné dielo.
Zaniknuté/pozastavené ceny.
Cena SOZA za najúspešnejšiu skladbu v oblasti vážnej hudby.
V roku 2007 bola udelená osobitná Cena SOZA za najúspešnejší projekt v oblasti vážnej hudby: Kvintové variácie slovenských autorov – Slovak Music Bridge.

</doc>
<doc id="711552" url="https://sk.wikipedia.org/wiki?curid=711552" title="Zoznam olympijských medailistov v bedmintone">
Zoznam olympijských medailistov v bedmintone

Bedminton je olympijským športom od roku 1992. Prvýkrát sa konal ako ukážkový šport na letných olympijských hrách v roku 1972 v nemeckom Mníchove a taktiež potom neskôr ako exhibičný šport na letných olympijských hrách v roku 1988 v Soule v Kórejskej republike. Dvojhra a štvorhra mužov a žien sa konali od začiatku, čiže od LOH v roku 1992. Bedmintonový turnaj zmiešaných dvojíc alebo taktiež mix mal svoju premiéru na LOH v roku 1996 v Atlante.
Rebríček Svetovej bedmintonovej federácie (BWF) určuje kvalifikáciu hráčov na olympijský turnaj. Každá krajina môže prihlásiť maximálne dvoch hráčov do mužskej a ženskej dvojhry, ak sa obaja umiestnia v top 16 na svete, v opačnom prípade len jedného hráča, kým nebude kompletná súpiska 38 hráčov. Podobné pravidlá platia aj pre hráčov súťažiacich vo štvorhre, Národné olympijské výbory (NOV) môžu prihlásiť maximálne dva páry, ak sa oba umiestnia v prvej osmičke, zatiaľ čo zvyšné NOV majú nárok na jeden pár do kvóty 16 párov. Hostiteľská krajina, ak sa už nekvalifikovala, môže postaviť maximálne dvoch súťažiacich, a to buď dvoch singlistov alebo jeden pár.
Medailová tabuľka krajín.
"* Aktualizované po LOH 2024 Paríž."

</doc>
<doc id="711553" url="https://sk.wikipedia.org/wiki?curid=711553" title="Diel (vrch vo Vihorlatských vrchoch; 859 m)">
Diel (vrch vo Vihorlatských vrchoch; 859 m)

Diel () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Ruská Bystrá, približne severne od Sobraniec. 
Poloha.
Nachádza sa na východe strednej časti Vihorlatské vrchov, v geomorfologickom podcelku Vihorlat a jeho časti Jasenovská hornatina. Leží v Košickom kraji, v okrese Sobrance a zasahuje na katastrálne územia obcí Ruská Bystrá, Podhoroď a Hlivištia. Najbližším sídlom je východne situovaná Ruská Bystrá, severovýchodne sa nachádza Hrabová Roztoka, severne Strihovce, západne Remetské Hámre, južne Hlivištia a juhovýchodne Podhoroď. Územie je súčasťou Chránenej krajinnej oblasti Vihorlat.
Opis.
Diel leží vo východnej časti hlavného hrebeňa, južne od Strihovského sedla, medzi Jaseňovským vrchom () a Veľkou Vavrovou (). Východne sa nachádza Polonina (), Kosmatec (), Javorová (), Hôrka (), Holica () a Vetrová skala (), južne Starý Koňuš (), Čierťaž (), Veľká Vavrová () a Hukový vrch (), západne Majmová (), Múr (), Lysák (), Vihorlat (), Tŕstie (), Malé Tŕstie () a Motrogon () a severne Sninský kameň (), Roh (), Nežabec (), Fedkov (), Strihovská poľana (), Jaseňovský vrch () a Diel (). Oblasť patrí do povodia rieky Uh, kde západné svahy odvodňuje potok Žiarovnica, severovýchodné potok Luhy a juhovýchodné Kadnianka. Vrcholom vedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele aj Slanské a Bukovské vrchy, Bieščady v Poľsku a ukrajinské Karpaty.

</doc>
<doc id="711555" url="https://sk.wikipedia.org/wiki?curid=711555" title="Turistická značkovaná trasa číslo 8110">
Turistická značkovaná trasa číslo 8110

 Turistická značkovaná trasa číslo 8110 je žltá trasa v Malých Karpatoch, ktorá vedie z Jablonice do Prievalov. Dĺžka trasy je 11,8 km. Turistická trasa je v správe Klubu slovenských turistov.

</doc>
<doc id="711556" url="https://sk.wikipedia.org/wiki?curid=711556" title="Ježibaba guľatohlavá">
Ježibaba guľatohlavá

 
Ježibaba guľatohlavá () je trváca bylina z čeľade astrovité ("Asteraceae"). Jej prirodzený areál zahŕňa mierne oblasti od Európy až po Sibír a čínsky Sin-ťiang.
Opis.
Ježibaba guľatohlavá je vysoká trváca bylina s priamou, tuhou a hranatou bielovlnatou byľou, ktorá je jednoduchá alebo hore chudobne rozkonárená. 
Listy sú v obryse elipsovité až vajcovité, dlhé do 15 cm. Dolné sú stopkaté, ostatné sediace a objímavé. Všetky sú perovito strihané s nerovnako ostnatými úkrojkami, na líci žliazkato vlnaté, štetinovito chlpaté, na rube plstnaté. 
Sivé alebo belavé kvety sú usporiadané v guľatom rúrkokvetom úbore s priemerom do 60 mm. Jednotlivé kvety v úbore sú obojpohlavné, rúrkovité, pravidelné a päťpočetné. Tyčinky sú peľnicami zrastené do rúrky okolo čnelky. Kalich je trváci, premenený na chocholec, ktorý je do dvoch tretín zrastený a slúži na rozširovanie semien vetrom. Semenník je spodný a plodom je nažka. Zákrov vytvorený z listeňov je dlhý 15 až 25 mm. Vonkajšie listene sú obrátene kopijovité, prostredné čiarkovito kopijovité, končisté a všetky sú dlho končisté a dlho brvité. Úbory sú na konci konárikov jednotlivé. 
Rozšírenie.
Areál rozšírenia ježibaby guľatohlavej zahŕňa mierne oblasti od Európy až po Sibír a čínsky Sin-ťiang. Zavlečená je v Belgicku, Nemecku, Veľkej Británii, Holandsku, Švédsku, Kanade, Spojených Štátoch a v Austrálii.
Na Slovensku sa vyskytuje v teplejších oblastiach na celom území.
Ekológia.
Ježibaba guľatohlavá rastie v teplejších oblastiach v lomoch, na rumoviskách, pasienkoch a na kamenistých miestach. Kvitne od júna do augusta.
Význam a využitie.
Ježibaba guľatohlavá sa zriedka pestuje ako medonosná a okrasná rastlina.
Poddruhy.
V rámci druhu sú akceptované tieto poddruhy:

</doc>
<doc id="711557" url="https://sk.wikipedia.org/wiki?curid=711557" title="Echinops sphaerocephalus">
Echinops sphaerocephalus



</doc>
<doc id="711559" url="https://sk.wikipedia.org/wiki?curid=711559" title="Bristol Blenheim">
Bristol Blenheim

Bristol Blenheim je dvojmotorové trojmiestne ľahké bombardovacie lietadlo. Stroj využívalo britské RAF v úvode druhej svetovej vojny. Napriek pomerne pokročilej konštrukcii bol slabo pancierovaný a mal slabú obrannú výzbroj. V boji s nepriateľskými stíhačkami, bez sprievodu, utrpeli Blenheimy ťažké straty. V neskoršom období boli nahradené inými výkonnejšími konštrukciami.
Vznik a vývoj.
Inšpiráciou konštrukcie firmy Bristol bol moderný americký dvojmotorový celokovový dopravný stroj Lockheed Electra 12A.
Lord Rothermere, majiteľ novín Daily Mail, v roku 1934 oslovil spoločnosť Bristol Airplane Company s požiadavkou na rýchle súkromné lietadlo pre 6 pasažierov a 2 členov posádky. Konštruktér Frank Barnwell v tej dobe pracoval na návrhu dvojmotorového ľahkého dopravného lietadla označovanom ako Type 135 poháňaného motorom Bristol Aquila 1 o sile 500 hp. Tie však nedávali stroju dostatočný výkon a preto bolo prikročené k použitiu motorov Bristol Mercury VIS s výkonom 650 hp.
Stroj po úpravách označený ako Type 142 prvý krát vzlietol 12. apríla 1935. Po tom čo Rothermere stroj prezentoval na verejnosti sa o výkonný celokovový dvojmotorový stroj začali zaujímať aj armádne kruhy. Na základe požiadavky B.28/35 na prototyp bombardovacieho lietadla vznikol Type 142M (M ako military = vojenský).
Bristol Blenheim mal v čase svojho vzniku modernú celokovovú konštrukciu a dosahoval vysokú rýchlosť cez 400 km/h. V kruhoch velenia Royal Air Force panovala predstava, že tieto parametre sú postačujúce aby sa vyhol nepriateľským stíhačkám. Stroj mal aj preto iba slabú obrannú výzbroj pozostávajúcu z jedného pohyblivého a jedeného pevného guľometu. Keď však v septembri 1939 vypukla druhá svetová vojna, stroje Bristol Blenheim utrpeli ťažké straty počas náletov bez sprievodu stíhačiek. Stroje mali na začiatku vojny nedostatočnú maximálnu rýchlosť, slabé pancierovanie a nedostatočnú obrannú výzbroje, podobne ako napríklad sovietske Tupolev SB-2. Prvé britské nálety na nemecké jednotky 4. septembra 1939 uskutočnili stroje Bristol Blenheim Mk. IV 107. a 110. bombardovacej perute RAF.
Časť strojov verzie Mk. I bola prestavaná po doplnení ďalšej výzbroje a radaru AI Mk. IV na nočnú stíhačku. Ich nasadenie malo veľký význam až do príchodu špecializovaných nočných stíhacích strojov Bristol Beaufighter.
Bristol Blenheim slúžil v RAF sedem rokov doma aj v zámorí. Licenčne bol vyrábaný v Kanade a Fínsku. Stroje verzie Mk. IV vyrábané v Kanade niesli označenie Bristol Fairchild Bolingbroke.

</doc>
<doc id="711561" url="https://sk.wikipedia.org/wiki?curid=711561" title="Veda na dosah">
Veda na dosah

Veda na dosah (štylizované aj ako VEDA NA DOSAH) je slovenský vedecko-popularizačný webový portál, ktorý sprostredkúva informácie a zaujímavosti zo sveta vedy a techniky. Portál je prevádzkovaný Národným centrom pre popularizáciu vedy a techniky v spoločnosti (NCP VaT) ako súčasť Centra vedecko-technických informácií Slovenskej republiky (CVTI SR).
O portáli.
Portál je určený záujemcom o vedu a techniku. Odborníkom prináša prehľad odborných konferencií, ako aj informácie zo slovenských univerzít a výskumných ústavov. Poskytuje články, podcasty, videá a tipy na podujatia, napríklad pozorovania oblohy, vedecké prednášky či festivaly zamerané na popularizáciu vedy a techniky. Okrem toho portál ponúka vedomostné kvízy.
Portál má účty aj na sociálnych sietiach Facebook a Instagram.
V súčasnosti publikuje vyše 1 100 článkov a informuje o stovkách podujatí ročne.
História.
Portál vznikol v rámci národného projektu PopVaT – Popularizácia vedy a techniky na Slovensku. Pilotná verzia odštartovala v polovici roka 2015 a odvtedy sa portál začal pravidelne obsahovo dopĺňať.
V priebehu januára 2021 sa portál inovoval na podobu, ktorá funguje dodnes. Nová verzia spĺňa podmienky na responzívny dizajn a venuje viac pozornosti aj prístupnosti webovej stránky. Je založená na delení článkov podľa oblastí Príroda, Technika, Zdravie a Ľudia. Portál postupne rozšíril svoj obsah o časť "Kam za vedou" s mapou centier vedy, hvezdární, botanických záhrad a vybraných múzeí. S príchodom novej verzie portálu sa zmenilo aj logo.
Do konca roka 2023 portál "Veda na dosah" publikoval viac ako 7 600 článkov.
Návštevnosť.
Návštevnosť portálu "Veda na dosah" má stúpajúcu tendenciu a v roku 2023 dosiahol míľnik v podobe milióna návštev za rok.
Delenie obsahu.
Články sú publikované v štyroch základných rubrikách: Príroda, Technika, Zdravie, Ľudia. Ďalšími rubrikami sú Podujatia, Kvízy, Videá, Podcasty či Kam za vedou.

</doc>
<doc id="711562" url="https://sk.wikipedia.org/wiki?curid=711562" title="Jasenovská hornatina">
Jasenovská hornatina

Jasenovská hornatina je geomorfologická časť podcelku Vihorlat vo Vihorlatských vrchoch. Zaberá jeho východnú časť, ktorá kulminuje na kóte Diel ().
Polohopis.
Územie sa nachádza vo východnej časti podcelku Vihorlat a zaberá pás od juhozápadu na severovýchod napriek celým pohorím. Severozápadným smerom pokračuje podcelok Vihorlatskou hornatinou, juhovýchodne nadväzuje podcelok Popriečny. Východným smerom plynule nadväzuje Beskydské predhorie a jeho podcelok Ublianska pahorkatina a juhozápadným susedí Východoslovenská pahorkatina s časťou Podvihorlatská pahorkatina. 
Hornatina zasahuje na územie Prešovského a Košického kraja a okresov Snina a Sobrance. Juhozápadne sa zvažujúce svahy odvodňuje Okna, Sobranecký potok a ďalšie vodné toky do Uhu, východnú časť odvodňujú prítoky Ublianky. Juhovýchodný okraj lemuje cesta II/566 zo Sobraniec do Uble.
Chránené územia.
Veľká časť územia patrí do Chránenej krajinnej oblasti Vihorlat. Osobitne chránenými územiami v tejto časti pohoria sú prírodné rezervácie Machnatý vrch, Lysá, Roztoky a Drieň.
Turizmus.
Východná časť Vihorlatských vrchov patrí medzi turisticky pokojnejšie oblasti, poskytujúce menej náročnú turistiku a cykloturistiku. Strihovským sedlom na severnom okraji vedie na juh hlavný hrebeň, ktorým vedie značená hrebeňovka do obce Podhoroď. Na ňu sa pripájajú ďalšie značené trasy z okolia. 

</doc>
<doc id="711563" url="https://sk.wikipedia.org/wiki?curid=711563" title="Trophée des champions">
Trophée des champions

Trophée des champions (po slovensky: francúzsky superpohár) je francúzska futbalová súťaž v ktorej bojuje víťaz Ligue 1 proti víťazovi francúzskeho pohára Coupe de France. V mnohých krajinách sa súťaž volá superpohár.
Vznik súťaže.
Súťaž prvýkrát vznikla už v roku 1949 keď sa proti sebe postavili víťaz ligy a víťaz pohára. Pod súčasným názvom sa však súťaž koná od roku 1955.
V rokoch 1955 až 1973 sa súťaž konala každý rok pod hlavičkou FFF. Superpohár sa opäť vrátil až v roku 1985 ale po dvoch rokoch bol vyradený pre svoju neoblúbenosť. FFF obnovila túto súťaž v roku 1995. Dňa 12. mája 2009 FFF oznámilo, že superpohár 2009 sa bude hrať prvýkrát mimo Francúzska. Odvtedy sa súťaž konala v Severnej Amerike, v Číne, v Maroku a iných krajinách.
Víťazi jednotlivých ročníkov.
Poznámky

</doc>
<doc id="711564" url="https://sk.wikipedia.org/wiki?curid=711564" title="Coupe de France">
Coupe de France

Coupe de France tiež známy ako Francúzsky pohár je futbalová vyraďovacia súťaž vo Francúzsku, ktorú organizuje Francúzska futbalová federácia. Súťaž vznikla v roku 1917 a je otvorená pre všetky amatérske a profesionálne futbalové kluby vo Francúzsku, vrátane klubov so sídlom v zámorských departementoch a teritóriach.
História súťaže.
Súťaž vznikla v roku 1917. Myšlienku súťaže presadil generálny sekretár federácie Henri Delaunay a podľa "Union sacrée" bola súťaž vyhlásená za otvorenú pre všetky kluby. Veľké francúzske kluby nesúhlasili s týmto rozhodnutím no federácia odmietla ich sťažnosti. Do prvého ročníka sa prihlásilo 48 klubov. Postupne sa každým rokom zvyšoval počet účastníkov. Momentálne sa do súťaže prihlási viac než 7 000 klubov. Prvým víťazom Coupe de France sa stal Olympique de Pantin. 
V súťaži je viac amatérskych klubov ako profesionálnych. Najlepší výkon amatérskeho klubu v súťaži je zvyčajne ocenený plaketou "Petit Pocuet." K jednému z najväčších prekvapení došlo v roku 1957 keď alžírsky klub SCU El Biar porazil Stade de Reims s hviezdami ako Michel Hidalgo či Just Fontaine.
Profesionálne kluby naďalej vyjadrovali svoju nespokojnosť s výhodami, ktoré dostávajú amatérske kluby. Vždy majú výhodu domáceho prostredia čo sa nepáčilo elitným klubom, keďže ich štadióny na ktorých hrajú nie sú udržiavane pre finančne prostriedky. Preto sa kluby rozhodli vytvoriť vlastnú pohárovú súťaž Coupe de la Ligue.
Od roku 1927 sa prezident Francúzska vždy zúčastňuje finále pohára a odovzdá trofej kapitánovi víťazného tímu.
Formát súťaže.
Pre sezónu 2021/22
Zámorské a amatérske tímy.
Doposiaľ sa iba trom amatérskym klubom podarilo postúpiť do finále od roku 1932. V roku 2000 sa do finále dostal Calais RUFC. V roku 2012 sa to podarilo tímu US Quevilly a v roku 2018 sa do finále dostal Les Herbiers VF.
Súťaž bola otvorená pre zámorské tímy od sezóny 1961/62. V sezóne 1974/75 sa tím Golden Star stal prvým zámorským tímom, ktorý porazil tímy z pevniny. Tím z Martiniku bol vtedy prvým zámorským tímom v osemfinále.

</doc>
<doc id="711567" url="https://sk.wikipedia.org/wiki?curid=711567" title="Obliehanie Rouenu (1591 – 1592)">
Obliehanie Rouenu (1591 – 1592)

Obliehanie Rouenu bol neúspešný pokus francúzskeho kráľa Henricha IV. dobyť Rouen, historické hlavné mesto Normandie. Bitka sa odohrala medzi rokmi 1591 až 1592 v rámci francúzskych náboženských vojen, osemdesiatročnej vojny a anglo-španielskej vojny. Hoci si Henrich, hugenot, v roku 1589 nárokoval na trón, mnohí jeho katolícki poddaní ho neuznávali a bol nútený bojovať proti Katolíckej lige, ktorá bola odhodlaná vzdorovať jeho vláde a ktorej pomáhalo Španielsko.
Obliehanie sa začalo 11. novembra 1591, keď Robert Devereux, druhý gróf z Essexu, konfrontoval guvernéra mesta Andrého de Brancasa, markíza z Villars, „s rytierskym gestom, ktoré sa ešte stále robí na európskych bojiskách“, a „vyzval vojvodu z Villars, aby sa s ním stretol v individuálnom boji.“ Pri Rouene bojovali spojené francúzske, anglické a holandské vojská Henricha IV. proti vojskám Katolíckej ligy, ktorým velil Villars, a španielskym vojskám vedeným donom Alexandrom Farnesem, vojvodom z Parmy. Mesto odolávalo až do príchodu španielskych vojsk, ktoré porazili a prinútili protestantské jednotky zrušiť obliehanie. Ako opustenie mesta opísal historik John Lothrop Motley: „Henrich nečakal na útok. Zmenil svoj plán a aspoň raz v živote nahradil svoju ústavnú smelosť mimoriadnou opatrnosťou. Nečakal ani na útok na svoje zákopy, ani nehľadal nepriateľa v otvorenom poli, nariadil rozbiť celý tábor a 20. apríla zrušil obliehanie.“

</doc>
<doc id="711572" url="https://sk.wikipedia.org/wiki?curid=711572" title="Doubravka Přemyslovna">
Doubravka Přemyslovna

Doubravka Přemyslovna, tiež Dobrava († 977) bola dcérou českého kniežaťa Boleslava I. z rodu Přemyslovcov a od roku 965 manželkou kniežaťa Meška I., zakladateľa poľského štátu. Bola tiež sestrou českého kniežaťa Boleslava II., Mlady a Strachkvasa.
Doubravka, nemecky Guta alebo Bona, čo znamená dobrá, sa narodila pravdepodobne niekedy v rokoch 933 až 936. Bola zverená do starostlivosti mníšok, pravdepodobne v kláštore v bavorskom meste Regensburgu, kde neskôr študoval jej brat Strachkvas a sestra Mlada.
Staršia historiografia tvrdí, že Doubravka bola najprv vydatá za markgrófa Günthera von Merseburg, s ktorým mala mať syna Ekkeharda I. V roku 1895 túto hypotézu vyslovil historik Oswald Balzer. Saský kronikár Thietmar z Merseburgu, ktorý zaznamenal aj udalosti českých dejín, nazval Guncelina, brata Ekkeharda I. (syna Günthera z Merseburgu), bratom Boleslava I. Chrabrého, v prípade pravdivosti tejto hypotézy synom Doubravky z druhého manželstva. 
Manželstvo a christianizácia Poľska.
V druhej polovici roku 964 bolo uzavreté spojenectvo medzi Boleslavom I. Krutým, českým vojvodom, a Meškom I. Poľským. V záujme upevnenia dohody sa v roku 965 dcéra Boleslava I. Doubravka vydala za Meška I. Týmto sobášom sa upevnilo poľsko-české spojenectvo, ktoré pokračovalo aj po Doubravkinej smrti.
Dva nezávislé zdroje pripisujú Doubravke dôležitú úlohu pri konverzii Mieszka I. a Poľska na kresťanstvo. Prvým je kronika Thietmara, ktorý sa narodil dva roky pred smrťou Doubravky. Napísal, že česká princezná sa snažila presvedčiť svojho manžela, aby prijal kresťanstvo (aj za cenu rozpadu ich manželstva a s ním aj poľsko-českého spojenectva). Nakoniec sa jej podarilo dosiahnuť obrátenie Meška I. a s ním aj celého Poľska. Kronikár 12. storočia Gallus Anonymus zasa uvádza, že Doubravka prišla do Poľska obklopená svetskými a cirkevnými hodnostármi. Súhlasila so sobášom s Mieszkom I. pod podmienkou, že sa dá pokrstiť. Poľský panovník súhlasil a až potom sa mohol oženiť s českou princeznou.
Moderní historici sa zhodujú, že krst Meška I. bol diktovaný politickými výhodami a nemal by sa pripisovať žiadnemu konaniu Doubravky. Domnievajú sa, že pri obrátení svojho manžela nemala prakticky žiadnu úlohu. Historici poznamenávajú, že rozprávanie o obrátení Meška I. vďaka Doubravke bolo súčasťou tradície Cirkvi, ktorá zdôrazňovala obrátenie pohanských panovníkov prostredníctvom vplyvu žien.
Doubravka skutočne zohrala významnú úlohu pri christianizácii Poliakov. Vo svojom svadobnom sprievode prišla do Poľska s kresťanskými duchovnými, medzi ktorými bol pravdepodobne aj Jordán, vysvätený za prvého poľského biskupa v roku 968. Tradícia pripisuje Doubravke založenie kostolov Najsvätejšej Trojice a svätého Víta v Gniezne a kostola Panny Márie v Ostrowe Tumskom v Poznani.
Deti.
Doubravka a Mešek I. mali najmenej jedného syna, Boleslava I. Chrabrého (967 – 1025). Dcéra, nazývaná Świętosława/Svatoslava alebo Sigrid Chvályhodná/Sigrid Storråda, sa vydala najprv za švédskeho kráľa Erika Víťazného a neskôr za dánskeho kráľa Sweyna Forkbearda, s ktorým mala Knuta Veľkého. Za túto dcéru sa zvyčajne považuje Gunhilda Poľská, ktorá sa vydala za Swyena Forkbearda. Česká historiografia podporuje názor o zmiešanom piastovsko-přemyslovskom pôvode Vladivoja.
Úmrtie a pohreb.
Doubravka zomrela v roku 977. Józef Ignacy Kraszewski vo svojej štúdii z roku 1888 napísal, že jej hrob bol objavený v gnieznenskej katedrále. Miesto pochovania českej kňažnej sa však v súčasnosti považuje za neznáme.

</doc>
<doc id="711574" url="https://sk.wikipedia.org/wiki?curid=711574" title="Majstrovstvá sveta v ľadovom hokeji žien 2024 (nižšie divízie)">
Majstrovstvá sveta v ľadovom hokeji žien 2024 (nižšie divízie)

Nižšie divízie Majstrovstiev sveta v ľadovom hokeji žien 2024 pozostávali zo šiestich turnajov, na ktorých sa zúčastnili tímy, ktoré sa nekvalifikovali na turnaj Top divízie MS 2024. Turnaje sa hrali v marci a apríli 2024.
I. A divízia.
Turnaj I. A divízie MS 2024 sa hral v Klagenfurte v Rakúsku od 21. do 27. apríla 2024.
Zápasy.
21.04.2024 – ' ' &lt;br&gt;
21.04.2024 – ' ' &lt;br&gt;
21.04.2024 ' – ' 
22.04.2024 ' – ' &lt;br&gt;
22.04.2024 – sn &lt;br&gt;
22.04.2024 ' – ' 
24.04.2024 – sn &lt;br&gt;
24.04.2024 – ' ' &lt;br&gt;
24.04.2024 ' – ' 
26.04.2024 ' – ' &lt;br&gt;
26.04.2024 – sn &lt;br&gt;
26.04.2024 – sn 
27.04.2024 ' – ' &lt;br&gt;
27.04.2024 ' – ' &lt;br&gt;
27.04.2024 – 
I. B divízia.
Turnaj I. B divízie MS 2024 sa hral v Rige v Lotyšsku od 31. marca do 6. apríla 2024.
Zápasy.
31.03.2024 ' – ' &lt;br&gt;
31.03.2024 ' – ' &lt;br&gt;
31.03.2024 – ' ' 
01.04.2024 – p &lt;br&gt;
01.04.2024 ' – ' &lt;br&gt;
01.04.2024 – ' ' 
03.04.2024 ' – ' &lt;br&gt;
03.04.2024 – ' ' &lt;br&gt;
03.04.2024 – sn 
05.04.2024 ' – ' &lt;br&gt;
05.04.2024 – ' ' &lt;br&gt;
05.04.2024 – ' ' 
06.04.2024 ' – ' &lt;br&gt;
06.04.2024 ' – ' &lt;br&gt;
06.04.2024 – ' ' 
Podrobnosti k zápasom Slovenska.
"Všetky časy sú miestne (Východoeurópsky letný čas – UTC+3)."
II. A divízia.
Turnaj II. A divízie MS 2024 sa hral v Canille v Andorre od 7. do 13. apríla 2024.
Zápasy.
07.04.2024 – ' ' &lt;br&gt;
07.04.2024 – ' ' &lt;br&gt;
07.04.2024 ' – ' 
08.04.2024 ' – ' &lt;br&gt;
08.04.2024 ' – ' &lt;br&gt;
08.04.2024 ' – ' 
10.04.2024 ' – ' &lt;br&gt;
10.04.2024 ' – ' &lt;br&gt;
10.04.2024 ' – ' 
11.04.2024 – ' ' &lt;br&gt;
11.04.2024 – ' ' &lt;br&gt;
11.04.2024 – ' ' 
13.04.2024 ' – ' &lt;br&gt;
13.04.2024 ' – ' &lt;br&gt;
13.04.2024 ' – ' 
II. B divízia.
Turnaj II. B divízie MS 2024 sa hral v Istanbule v Turecku od 1. do 7. apríla 2024.
Zápasy.
01.04.2024 – ' ' &lt;br&gt;
01.04.2024 ' – ' &lt;br&gt;
01.04.2024 ' – ' 
02.04.2024 ' – ' &lt;br&gt;
02.04.2024 ' – ' &lt;br&gt;
02.04.2024 – ' ' 
04.04.2024 ' – ' &lt;br&gt;
04.04.2024 ' – ' &lt;br&gt;
04.04.2024 ' – ' 
05.04.2024 – ' ' &lt;br&gt;
05.04.2024 – ' ' &lt;br&gt;
05.04.2024 ' – ' 
07.04.2024 ' – ' &lt;br&gt;
07.04.2024 – sn &lt;br&gt;
07.04.2024 – ' ' 
III. A divízia.
Turnaj III. A divízie MS 2024 sa hral v Záhrebe v Chorvátsku od 11. do 17. marca 2024.
Zápasy.
11.03.2024 ' – ' &lt;br&gt;
11.03.2024 – ' ' &lt;br&gt;
11.03.2024 – sn 
12.03.2024 – ' ' &lt;br&gt;
12.03.2024 ' – ' &lt;br&gt;
12.03.2024 – ' ' 
14.03.2024 – ' ' &lt;br&gt;
14.03.2024 – p &lt;br&gt;
14.03.2024 ' – ' 
15.03.2024 – ' ' &lt;br&gt;
15.03.2024 – ' ' &lt;br&gt;
15.03.2024 ' – ' 
17.03.2024 ' – ' &lt;br&gt;
17.03.2024 ' – ' &lt;br&gt;
17.03.2024 – ' ' 
III. B divízia.
Turnaj III. B divízie MS 2024 sa hral v Kohtla-Järve v Estónsku od 24. do 29. marca 2024.
Zápasy.
24.03.2024 ' – ' &lt;br&gt;
24.03.2024 ' – ' 
25.03.2024 – ' ' 
26.03.2024 ' – ' &lt;br&gt;
26.03.2024 – p 
27.03.2024 ' – ' 
28.03.2024 ' – ' &lt;br&gt;
28.03.2024 – ' ' 
29.03.2024 ' – ' &lt;br&gt;
29.03.2024 – ' ' 

</doc>
<doc id="711575" url="https://sk.wikipedia.org/wiki?curid=711575" title="Rakúsko-turecká vojna v rokoch 1788 až 1791">
Rakúsko-turecká vojna v rokoch 1788 až 1791

Rakúsko-turecká vojna v rokoch 1788 až 1791 (iné názvy: turecko-rakúska [alebo habsbursko-osmanská alebo osmansko-habsburská alebo turecká] vojna v rokoch 1788 a 1791, ôsma [alebo tretia] rakúsko-turecká [alebo turecko-rakúska vojna alebo hasbursko-osmanská vojna alebo osmansko-habsburská alebo turecká] vojna) bola vojna medzi koalíciou habsburskej monarchie a Ruskou ríšou na jednej strane a Osmanskou ríšou na strane druhej. Bola to aj vojna medzi Habsburgovcami a Osmanmi o nadvládu na Balkáne. Táto ozbrojená konfrontácia bola zároveň poslednou protitureckou vojnou z radu osmansko-habsburských vojen, ktoré definitívne ukončili podmienky Svištovského mieru.
Diplomatická predohra.
Ešte v roku 1781 došlo k uzavretiu spojeneckej zmluvy medzi cisárom Jozefom II. a Ruskou ríšou, pričom na základe jej obsahu mala cárovná Katarína II. Veľká v pláne zapojiť do vojny proti Osmanskej ríši aj Habsburskú monarchiu. Ešte v apríli roku 1787 podnikol samotný cisár cestu do Ruska s predsavzatím, že sa vyhne konfliktu s Vysokou portou. Napriek tomu, že cestoval spôsobom inkognito, bol vítaný okázalo.
Sám Jozef II. bol svedkom ukážky novovybudovaných ruských pevností, vojnových lodí ale aj prístavov. Okrem toho mal takú možnosť, prostredníctvom ktorej uvidel nespočetné ruské pluky ale aj Potemkinom organizovanú rekonštrukciu bitky pri Poltave, čo znamenalo, že práve samotné pluky mu tak predviedli mohutnosť a slávu ruského impéria, čím sa jeho predsavzatia o vyhnutí sa konfliktu s osmanskými Turkami zmenili. Ešte v čase svojho pobytu v Rusku podpísal spojeneckú zmluvu o spoločnom útoku proti Osmanskej ríši. Podľa tejto zmluvy po vytlačení osmanských Turkov z Európy mal habsburskej monarchii pripadnúť západný Balkán. Sám cisár Jozef II. však svoje rozhodnutie viackrát oľutoval.
Vzplanutie vojnovej iskry a sformovanie armády.
Vojenské akcie napokon začala Osmanská ríša, ktoré nečakalo na útok Rusov, následkom čoho vyhlásilo v roku 1788 Rusku vojnu. Plán samotného ťaženia vypracoval poľný maršal Franz Móric Lacy pod dohľadom cisára. Bojový plán nadväzoval na smery ruského útoku, pričom vychádzal z predpokladu obkľúčenia prakticky celého Balkánskeho polostrova s cieľom odrezať Turkov od ich zázemia. Vojna znamenala účasť 250-tisíc vojakov s 898 delami, pričom táto vojnová štatistika predstavovala najväčšiu armádu, akú rakúski Habsburgovci dovtedy vybudovali. V samotnej armáde bojovalo približne 52-tisíc vojakov, ktorí boli regrutovaní z územia Uhorska, pričom medzi nimi boli aj mnohí Slováci. Hlavné velenie viedol cisár Jozef II. osobným spôsobom ale sekundoval mu Lacy. Armáda však bola rozdelená bez uváženia do šiestich samostatných celkov. Kým armáda, ktorej velil samotný cisár, mala viesť vojenské operácie na Dunaji a Sáve proti Srbsku, ďalších päť armád malo napredovať po línii medzi Sedmohradskom a Chorvátskom. Zároveň došlo k tomu, že menšie oddiely mali tvoriť spojnicu medzi jednotlivými armádnymi zbormi. Pôvodne mal Lacy v pláne prostredníctvom tejto stratégie donútiť Turkov, aby rozdelili svoje sily, pričom vďaka tomuto kroku by tak došlo k oslabeniu ich postavenia. Tento plán sa však prejavil bez úspechu, keďže postupoval váhavo a pri neúspešnom útoku na Dubicu stratil dosť času, pričom Turkom, ktorí sa rozhodli sústrediť sily proti ruskému útoku, ponechal dostatočný čas na presuny vojsk. Ťaženie začalo dobytím pevnosti Šabac na rieke Sáve lenže pokus o zisk Belehradu však stroskotal.
Oslabenie cisárskeho vojska.
Cisárske vojsko sa však ešte pred dobytím Belehradu utáborilo v oblasti Zemunu, kde však močaristý terén ale aj menej zdravé ovzdušie vyvolali u vojakov rôzne epidémie. Dôsledkom týchto zdravotných komplikácii u vojakov ochorelo koncom júla roku 1788 približne do 20-tisíc mužov cisárskej armády. Cisár Jozef II. nemal odhodlanie vpadnúť do Srbska pričom velitelia sa nečinne prizerali, ako osmanskí Turci podnikali koristnícke výpravy medzi medzerami ich zostáv. Na začiatku augusta toho istého roku sa armádam osmanským Turkom podarilo napadnúť Oršovu neďaleko Železných vrát a prekročiť rieku Dunaj. Jozef II. tak ukončil obliehanie Belehradu a stiahol sa do Banátu s cieľom vytlačiť Turkov z rakúskeho územia. Tým sa medzitým podarilo zmocniť sa dunajskej úžiny a uvoľniť si cestu až k Belehradu. Jozef II. zaujal pozície pri Karanšebeši (Caransebes v juhozápadnom Rumunsku) kde došlo ku kurióznej udalosti. Práve počas neprehľadnej situácie, ktorú vyprovokovali opití príslušníci zásobovacieho oddielu, došlo k prestrelke medzi niektorými cisársko-kráľovskými oddielmi, pretože sa navzájom považovali za Turkov. Niektoré oddiely sa rozhodli dokonca pre útek, pričom sám cisár musel odísť z dôvodu, aby sa vyhol samotnej prestrelke. Trvalo určitý čas, kým sa jednotky dali dokopy. Turci však medzitým svoj vojenský útok na Banát zastavili, pričom sa následne stiahli na južný breh Dunaja. Počas jesene roku 1788 sa vojská začali sťahovať do zimných táborov, pričom cisár Jozef II. opustil armádu a odcestoval späť do Viedne.
Zatláčanie Osmanov.
Na jar roku 1789 sa hlavného velenia v Chorvátsku chopil maršal Ernst Gideon Laudon. V lete toho istého roku bol zároveň poverený aj hlavným velením cisársko-rakúskych vojsk. Počas júla roku 1789 sa vojensky zmocnil Gradišky (pevnosť v Bosne), následne v auguste toho istého roku obsadil Dubicu a napokon aj severné časti Bosny. Zaujímavosťou je fakt, že práve v hlavnom armádnom zoskupení Lacyho vystriedal vtedy už 79-ročný Andrej Hadik, ktorý aj napriek chorobe, pre ktorú na čas opustil bojisko, sa neskôr vrátil a so svojimi armádami vytlačil Turkov z Temešského banátu.
Konečné dobytie pevnosti.
Situácia sa napokon zlepšila aj na centrálnom bojisku. Vojská osmanských Turkov museli ustúpiť za rieku Dunaj, pričom Laudon s viacerými zbormi úspešne obľahol Belehrad. Spočiatku odmietal prevziať zodpovednosť za útok na opevnenie, v dôsledku čoho sa uchýlil k manévrovaniu. Po priamej výzve cisára Jozefa II. však sústredil sily späť k pevnosti a využijúc aj šiance vybudované ešte v časoch Eugena Savojského, začal obliehanie. Jeho vojenskú silu predstavovalo približne 62-tisíc bojovníkov, 208 diel a 147 mažiarov. Turci sústredili v Belehrade pre zmenu deväťtisíc vojakov a 456 diel rôzneho typu. Po započatí obliehania podnikli Osmani niekoľko výpadov ale bez úspechu. Laudon si nemusel robiť starosti pre príchod tureckých posíl, keďže tie neboli po viacerých porážkach na bojovom poli málo účinné. Vojskám pod velením Laudona sa najprv podarilo dobyť srbskú časť Belehradu. Zaujímavosťou je fakt, že na útoku sa zúčastnili aj pešie pluky z územia Uhorska. Nasledovala fáza, počas ktorej išlo o obliehanie stredu mesta, ktorý bol vystavený delostreleckej paľbe. Prvú výzvu na kapituláciu zo Laudona však turecký veliteľ odmietol. Osmani sa znovu pokúsili o výpad, pričom tieto pokusy boli odrazené. Delostrelecká paľba však pokračovala a po jej prerušení opäť vyzvali mesto ku kapitulácii. Turecký veliteľ napokon žiadal prerušenie bojov s trvaním dva týždne z dôvodu prediskutovania situácie, ktorá dostala odpoveď v podobe ďalšej kanonády. Po nej napokon dňa 7. októbra roku 1789 došlo ku kapitulácii zo strany Osmanov. Do mesta napokon ako prví vstúpili habsburskí granátnici. Práve dobytie Belehradu aspoň čiastočne zlepšilo upadajúcu povesť cisársko-kráľovskej armády, ktorej sa v súčinnosti s ruským generálom Suvorovom podarilo zvíťaziť ešte v jednej bitke a to pri rumunskom meste Martinesti na rieke Rimnici, dňa 22. novembra 1789 opäť proti tureckej presile. Princ Koburský tu odrazil sedem nepriateľských útokov a napokon aj sám zaútočil. Podarilo sa mu zatlačiť armády osmanských Turkov do ich opevneného tábora, kde im uštedril rozhodujúcu porážku. Straty Osmanov boli takmer päťnásobne vyššie než straty cisárskych vojsk. Aj napriek tomu, že sa vojna Habsburskej monarchie s Osmanskou ríšou neskončila, vojenské akcie zostávali platné až do útlmu.
Obrat vo velení.
Ráno, dňa 20. februára roku 1790 umrel cisár Jozef II. vo viedenskom Hofburgu vo veku nedožitých 49 rokov na tuberkulózu. Jeho mladší brat Leopold II. (* 1747† 1792) zdedil stále neukončenú vojnovú konfrontáciu s Osmanskou ríšou. Práve na medzinárodnom poli sa usiloval čo najskôr ukončiť vojnu s Turkami. Definitívny mier bol podpísaný dňa 4. augusta roku 1791 vo Svištove.
Svištovský mier a koniec konfliktu.
Ozbrojený konflikt proti Osmanskej ríši sa skončil ešte v roku 1790 uzavretím mieru v Ďurdeve. Vojna sa však definitívne uzavrela mierovou zmluvou podpísanou dňa 4. augusta roku 1791 v Svištove. Výsledky mierových rokovaní napokon potvrdili územný zisk častí Chorvátska v oblasti Starej Ryšavy pre Habsburskú monarchiu. Na druhej strane však samotní Habsburgovci museli odstúpiť od všetkých územných výdobytkov, dokonca aj Belehradu v prospech Osmanskej ríše.

</doc>
<doc id="711576" url="https://sk.wikipedia.org/wiki?curid=711576" title="Svištovský mier">
Svištovský mier

Svištovský mier bola mierová zmluva uzatvorená dňa 4. augusta roku 1791 medzi ríšou rakúskych Habsburgovcov a Osmanskou ríšou v meste Svištov, pričom jej platnosť ukončila rakúsko-tureckú vojnu v rokoch 1788 až 1791. Predlohou skončenia samotného konfliktu medzi rakúskymi Habsburgovcami a Osmanmi bolo uzavretie prímeria v Ďurdeve v roku 1790. Išlo o takú mierovú zmluvu, ktorá definitívne ukončila posledné boje medzi Habsburskou monarchiu a Osmanskou ríšou. Výsledky mierových rokovaní znamenali, že Habsburská monarchia zaznamenala územný prírastok ziskom časti územia Chorvátska v oblasti Starej Ryšavy, čo však znamenalo, že sa musela vzdať predošlých výdobytkov, medzi ktorými bola aj pevnosť Belehrad. Zároveň išlo už o nenaplnený cieľ už zosnulého cisára Jozefa II. Habsburského, ktorý sa snažil získať náhradu za stratu Sliezska ešte z čias vojny o rakúske dedičstvo.
Zdroj.
"Tento článok je čiastočný alebo úplný preklad článkov Ottoman–Habsburg wars na anglickej Wikipédii."

</doc>
<doc id="711577" url="https://sk.wikipedia.org/wiki?curid=711577" title="Epeda">
Epeda

Epeda (v množnom čísle epedy, nespisovne "epedo" a "epedá") je (samostatná) čalúnená časť nábytku (t. j. gauča alebo kresla), ktorá dostala svoje pomenovanie po francúzskej značke.

</doc>
<doc id="711580" url="https://sk.wikipedia.org/wiki?curid=711580" title="Diel (vrch vo Vihorlatských vrchoch; 974 m)">
Diel (vrch vo Vihorlatských vrchoch; 974 m)

Diel () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Ladomirov, približne juhovýchodne od Sniny. 
Poloha.
Nachádza sa na východe strednej časti Vihorlatské vrchov, v geomorfologickom podcelku Vihorlat a jeho časti Vihorlatská hornatina. Leží v Prešovskom kraji, v okrese Snina a zasahuje na katastrálne územia obcí Ladomirov, Kolonica a Strihovce. Najbližšími sídlami sú severne situovaná Kolonica, východne ležiaci Ladomirov a juhovýchodne Strihovce, juhozápadne sa nachádzajú Remetské Hámre a severozápadne Zemplínske Hámre a Snina. Územie je súčasťou Chránenej krajinnej oblasti Vihorlat.
Opis.
Diel leží mierne vysunutý z hlavného hrebeňa, medzi vrchmi Nežabec () a Strihovská poľana (), severne od Strihovského sedla. Východne sa nachádza Mandríkov grúň (), Orlovec (), Polom () a Kosmatec (), južne Holica (), Hôrka (), Diel (), Jaseňovský vrch (), Roh () a Fedkov (), západne Strihovská poľana (), Lysák (), Múr (), Tŕstie (), Motrogon (), Veža () a Sninský kameň () a severne Nežabec (), Kameň () a Rozdiel (). Severné svahy odvodňuje potok Kolonička do Cirochy, východné potok Luh do Ublianky v povodí rieky Uh, kde smeruje i voda z južnej časti, odtekajúca Strihovským potokom. Vrcholom vedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele aj Bukovské vrchy, Bieščady v Poľsku a ukrajinské Karpaty.
Prístup.
Na vrchol nevedie značený turistický chodník, preto prístup je možný odbočením z červeno značenej hrebeňovky, dostupnej:

</doc>
<doc id="711582" url="https://sk.wikipedia.org/wiki?curid=711582" title="Ježibaba guľatohlavá pravá">
Ježibaba guľatohlavá pravá

 
Ježibaba guľatohlavá pravá () je trváca bylina z čeľade astrovité ("Asteraceae"). Jej prirodzený areál zahŕňa mierne oblasti od Európy až po Sibír a čínsky Sin-ťiang.
Opis.
Ježibaba guľatohlavá pravá je vysoká trváca bylina s priamou, tuhou a hranatou bielovlnatou byľou, ktorá je jednoduchá alebo hore chudobne rozkonárená. 
Listy sú v obryse elipsovité až vajcovité, dlhé do 15 cm. Dolné sú stopkaté, ostatné sediace a objímavé. Všetky sú perovito strihané, s nerovnako ostnatými široko trojuholníkovitými úkrojkami. Čepele sú na líci žliazkato vlnaté, štetinovito chlpaté a na rube plstnaté. 
Sivé alebo belavé kvety sú usporiadané v guľatom rúrkokvetom úbore s priemerom 30 až 60 mm. Jednotlivé kvety v úbore sú obojpohlavné, rúrkovité, pravidelné, päťpočetné, dlhé do 20 mm. Tyčiniek býva zvyčajne päť, s peľnicami zrastenými do rúrky okolo čnelky. Kalich je trváci, premenený na chocholec do dvoch tretín zrastený, slúži na rozširovanie semien vetrom. Semenník je spodný a plodom je hodvábne sivochlpatá nažka. Zákrov vytvorený z listeňov je dlhý 18 až 25 mm. Vonkajšie listene sú obrátene kopijovité, prostredné čiarkovito kopijovité a končisté. Vonkajšie a prostredné listene sú žliazkato chlpaté, vnútorné holé alebo páperisté a nežliazkaté. Úbory sú na konci konárikov jednotlivé a hlávku majú podopretú štetinovými svetložltými listeňmi. 
Rozšírenie.
Areál rozšírenia ježibaby guľatohlavej pravej zahŕňa mierne oblasti od Európy až po Sibír a čínsky Sin-ťiang. Zavlečená je v Belgicku, Nemecku, Veľkej Británii, Holandsku, Švédsku, Kanade, Spojených Štátoch a v Austrálii.
Na Slovensku sa vyskytuje v teplejších oblastiach na celom území.
Ekológia.
Ježibaba guľatohlavá pravá rastie v teplejších oblastiach v lomoch, na rumoviskách, pasienkoch a na kamenistých miestach. Kvitne od júna do augusta.
Význam a využitie.
Ježibaba guľatohlavá pravá sa zriedka pestuje ako medonosná a okrasná rastlina.

</doc>
<doc id="711584" url="https://sk.wikipedia.org/wiki?curid=711584" title="Echinops sphaerocephalus subsp. sphaerocephalus">
Echinops sphaerocephalus subsp. sphaerocephalus



</doc>
<doc id="711590" url="https://sk.wikipedia.org/wiki?curid=711590" title="Fykológia">
Fykológia



</doc>
<doc id="711591" url="https://sk.wikipedia.org/wiki?curid=711591" title="Meissenské markgrófstvo">
Meissenské markgrófstvo



</doc>
<doc id="711595" url="https://sk.wikipedia.org/wiki?curid=711595" title="Ice Scream">
Ice Scream

Ice Scream je logická puzzle videohra hororového žánru od štúdia Keplerians. Prvá hra bola vydaná na platforme Android 29. septembra 2019.
Zápletka.
Dej tejto hry sa odohráva v roku 1982, kedy spoznávame hlavnú postavu, mladého chlapca menom J. Brown. J sa pozerá z okna svojej spálne, keď vidí ďalšieho chlapca, neskôr odhaleného ako Charlieho Owensa, ako ide k minivanu so zmrzlinou, v ktorom je zmrzlinár Rod. ktorý pôsobí priateľsky. J sa však čoskoro stane svedkom toho, ako Rod unesie Charlieho.
Úlohou hráča je zistiť o Rodovi čo najviac informácií, a pomocou logických úloh a hádanok, ktoré musí hráč splniť, oslobodiť svojho kamaráta zo zajatia zmrzlinára.
Séria hier.
Vydaných bolo celkovo 8 hier tejto série:
Postavy.
V hre sú 4 hlavné detské postavy a jeden antagonista:

</doc>
<doc id="711597" url="https://sk.wikipedia.org/wiki?curid=711597" title="Korunkovský potok">
Korunkovský potok

Korunkovský potok je potok v geomorfologickom celku Ondavská vrchovina v regióne Horný Zemplín v Prešovskom v okrese Stropkov. Je ľavostranným prítokom vodného toku Brusnička v povodí Ondavy. Má dĺžku .
Sútok zdrojníc.
Začína sa na sútoku zdrojníc v v geomorfologickom celku Ondavská vrchovina v lesnom extraviláne vo východnej časti územia obce Korunková na východnom okraji lesa Čierťaž v okrese Stropkov v Prešovskom kraji. Severná zdrojnica pramení v Južná zdrojnica pramení v Obe zdrojnice sú osobitne v suchšom období chudobné na prietoky vody.
Opis toku.
Od sútoku zdrojníc tečie cez lesný extravilán obce Korunková severozápadným smerom, ktorý sa mení na západný smer, ľavým brehom obmýva les Čierťaž, pravým brehom obmýva les aj pasienok Hlboká dolina, ľavým brehom obmýva pasienok Kysniny, v vteká do intravilánu Korunkovej, skrúca sa na juh, pravým brehom obteká vrch aj pasienok Koza s , v priberá ľavostranný prítok Poliansky potok a zároveň vyteká z intravilánu do extravilánu, prudko sa skrúca na západ, ľavým brehom obmýva budovy kravínov, pravým brehom obmýva sklady sena, v ústi do vodného toku Brusnička ako jej ľavostranný prítok. Vodný tok Brusnička ďalej ústi do Ondavy. Pramení, preteká a ústi na území obce Korunková v okrese Stropkov v Prešovskom kraji. Má prítok Poliansky potok.
Pôvod názvu.
Názov vodného toku má pôvod v názve obce Korunková, na území ktorej potok pramení, preteká a ústi. Vývoj názvu obce podľa dochovaných stredovekých listín: 1408 "Puczagshaw", 1430 "Puczak", 1808 "Pucákowce", 1920 "Pucák", 1955 "Korunková". Z toponyma "Korunková" rozšírením o formant "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Korunkovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Korunkovský potok bolo štandardizované v roku 1990. V súčasnej slovenskej štandardizovanej hydronymii hydronymum Korunkovský potok je jedinečným názvom (marec 2024). 

</doc>
<doc id="711598" url="https://sk.wikipedia.org/wiki?curid=711598" title="France Télévisions">
France Télévisions

France Télévisions tiež nazývaná aj France TV a štylizované na France•tv, je francúzska verejnoprávna, národná, informačná, kultúrna a vzdelávacia inštitúcia, ktorá poskytuje službu verejnosti v oblasti rozhlasového a televízneho vysielania. Sídlo má v Paríži na 7 esplanade Henri de France. France Télévisions vznikla v roku 1992, jej rozhlasovým konkurentom je Radio France. Jej sledovanosť sa pohybuje okolo 40 %.
Popredná audiovizuálna skupina vo Francúzsku, pokiaľ ide o publikum, spoločnosť spája okrem iného kanály France 2 , France 3 a jej lokálne antény, France 4, France 5, France Info, ako aj zámorské kanály France Ô. Vlastní tiež podiely vo viacerých tematických a medzinárodných kanáloch. Je prítomná v rádiu v zámorí a má niekoľko webových stránok.
Súčasným generálnym riaditeľom je od 2. júla 2020 Delphine Ernotte, na funkčné obdobie 5 rokov. V roku 2021 bola zaradená do kategórie veľkej firmy s 5000 až 9999 zamestnancami.
Kanály televízie.
Zdoj:

</doc>
<doc id="711599" url="https://sk.wikipedia.org/wiki?curid=711599" title="Valcovacia stolica">
Valcovacia stolica



</doc>
<doc id="711600" url="https://sk.wikipedia.org/wiki?curid=711600" title="Valcovacia trať">
Valcovacia trať



</doc>
<doc id="711604" url="https://sk.wikipedia.org/wiki?curid=711604" title="Strihovská poľana">
Strihovská poľana

Strihovská poľana () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Strihovce, približne juhovýchodne od Sniny. 
Poloha.
Nachádza sa na východe strednej časti Vihorlatské vrchov, v geomorfologickom podcelku Vihorlat a jeho časti Vihorlatská hornatina. Leží v Prešovskom kraji, v okrese Snina a zasahuje na katastrálne územia obcí Strihovce, Kolonica a Ladomirov. Najbližšími sídlami sú východne situované Strihovce a Ladomirov, severne sa nachádza Kolonica, severozápadne Zemplínske Hámre a Snina a juhozápadne Remetské Hámre. Územie je súčasťou Chránenej krajinnej oblasti Vihorlat.
Opis.
Strihovská poľana leží vo východnej časti hlavného hrebeňa, medzi vrchmi Nežabec () a Fedkov (), severne od Strihovského sedla. Východným smerom sa nachádza Diel (), Mandríkov grúň (), Orlovec (), Polom () a Kosmatec (), južným Holica (), Hôrka (), Diel (), Jaseňovský vrch (), sedlom oddelený Fedkov () a Roh (), západným Lysák (), Múr (), Tŕstie (), Motrogon (), Veža () a Sninský kameň () a severným Nežabec () a Kameň (). Lokalita patrí do povodia rieky Uh, kde vodu z východných častí hrebeňa odvádza Strihovský potok a zo západných Krivec do Okny. Vrcholom vedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele aj Bieščady v Poľsku a ukrajinské Karpaty.

</doc>
<doc id="711605" url="https://sk.wikipedia.org/wiki?curid=711605" title="Ježibaba pozmenená">
Ježibaba pozmenená

 
Ježibaba pozmenená () je trváca bylina z čeľade astrovité ("Asteraceae"). Jej prirodzený areál zahŕňa mierne oblasti od Talianska, cez severný Balkán a Rumunsko po Ukrajinu.
Opis.
Ježibaba pozmenená je trváca bylina vysoká 40 až 150 cm. Byľ je priama, rozkonárená a hore bielo plstnatá.
Listy sú v obryse podlhovasto vajcovité, dlhé do 40 cm, jeden až dvakrát perovito zárezové, s trojuholníkovými ostnitými úkrojkami. Na líci sú štetinaté, na rube plstnaté a na okraji drsné.
Biele alebo sivé kvety sú usporiadané v guľatom rúrkokvetom úbore s priemerom 35 až 60 mm. Jednotlivé kvety v úbore sú obojpohlavné, rúrkovité, pravidelné, päťpočetné. Tyčiniek býva päť, s peľnicami zrastenými do rúrky okolo čnelky. Kalich je trváci, premenený na chocholec, ktorého štetinky sú v dolnej polovici zrastené. Slúži na rozširovanie semien vetrom. Semenník je spodný a plodom je nažka. Zákrov s priemerom 20 až 30 mm tvoria listene, ktoré sú do polovice zrastené, dlho končisté a brvité. Vonkajšie sú lopatkovité, vnútorné kopijovité.
Rozšírenie.
Areál rozšírenia ježibaby pozmenenej zahŕňa mierne oblasti od Talianska, cez severný Balkán a Rumunsko po Ukrajinu. Zavlečený je v západnej, strednej a severnej Európe a tiež v Kanade a Spojených Štátoch.
Na Slovensku sa vyskytuje od južných oblastí až po Východoslovenskú nížinu.
Ekológia.
Ježibaba pozmenená rastie vo viniciach a na krovinatých kamenistých a výslnných stráňach. Je tiež pestovaná v záhradách ako medonosná rastlina a ojedinele splanieva a uniká do okolia. Kvitne od júla do augusta.

</doc>
<doc id="711606" url="https://sk.wikipedia.org/wiki?curid=711606" title="Echinops exaltatus">
Echinops exaltatus



</doc>
<doc id="711607" url="https://sk.wikipedia.org/wiki?curid=711607" title="Tretia pražská dohoda">
Tretia pražská dohoda

Dohoda stran sdružených v Národní frontě ze dne 27. června 1946 alebo „Tretia pražská dohoda“ bola poslednou z troch pražských dohôd z rokov 19451946, uzavretých medzi československou vládou a Slovenskou národnou radou (ďalej SNR), ktoré definovali vzťah a distribúciu právomocí medzi centrálnymi – československými a periférnymi – slovenskými štátnymi orgánmi. Táto dohoda úplne podriaďovala slovenské orgány centrálnym, o marginalizácii Slovenskej národnej rady svedčí aj fakt, že v tejto dohode nebola ani len zmluvnou stranou. Asymetrické usporiadanie štátnej správy kodifikované týmito dohodami a neskôr Ústavou 9. mája v roku 1948 sa stalo jedným zo stálych zdrojov napätia medzi Čechmi a Slovákmi v spoločnom štáte. Oslabenie vplyvu Demokratickej strany bolo prípravou a jedným z krokov ku komunistickému Februárovému prevratu.
Okolnosti vzniku.
Od vzniku Československej republiky v roku 1918 bolo permanentným správnym problémom postavenie Slovenska. Po vzniku samostatného Slovenského štátu sa slovenská otázka vynorila opäť v čase príprav Slovenského národného povstania, kedy sa SNR už vo Vianočnej dohode z roku 1943 vyslovila za obnovu spoločného štátu s Čechmi. Na Slovensku došlo počas Slovenského národného povstania k vzniku národných orgánov a k vytvoreniu nového, na londýnskej československej vláde nezávislého centra moci. Košický vládny program vypracovaný v marci 1945 deklaroval rovnoprávne postavenie Slovákov.
Prvá pražská dohoda zo dňa 2. júna 1945 určila postavenia Slovenskej národnej rady a Zboru povereníkov. České národné orgány nevznikli, partnerom SNR sa stala československá vláda. Druhá pražská dohoda posilňovala právomoci prezidenta republiky a centrálnej vlády, predovšetkým v personálnom obsadení (menovanie vysokoškolských profesorov, sudcov) voči slovenským orgánom. Z hľadiska celkovej koncepcie povojnového Československa sa kľúčovou sa stala tretia pražská dohoda.
Tretia pražská dohoda.
Voľby do Ústavodarného národného zhromaždenia konané 26. mája 1946 skončili v Čechách víťazstvom KSČ so ziskom 40% hlasov, sociálni demokrati získali 16% hlasov, národní socialisti 24% a lidovci 20%. Na Slovensku ale zvíťazila Demokratická strana so ziskom 62% hlasov oproti 30% hlasov pre KSS. Demokratická strana získala 63 kresiel v Slovenskej národnej rade (oproti 30 komunistickým), predsedom SNR sa stal Jozef Lettrich. V Zbore povereníkov obsadili demokrati väčšinu kresiel, no predsedom Zboru povereníkov sa stal komunista Gustáv Husák, hoci predsednícke kreslo patrilo podľa výsledkov tiež Demokratickej strane. V celoštátnom československom meradle ale KSČ s KSS a so sociálnymi demokratmi získali v Ústavodarnom zhromaždení tesnú väčšinu , predsedom československej vlády sa stal komunista Klement Gottwald a komunisti ovládli postupne kľúčové pozície mocenského aparátu. Slovenská národná rada a Zbor povereníkov ostali hlavnými mocenskými centrami, kde nemali komunisti prevahu.
Hlavným východiskom pre marginalizáciu víťazstva Demokratickej strany sa stali centralizačné opatrenia. Priestor k tomu poskytoval Národný front, ktorý zastrešoval legálny politický život v Československu a v ktorom prebiehali jednania politických strán o povolebnej spolupráci. Volebná prehra KSS na Slovensku viedla ku kapitulácii Gustáva Husáka, Ladislava Novomeského a Vladimíra Clementisa, slovenských komunistov, ktorí dovtedy obhajovali nezávislé postavenie Slovenska, a dotyční sa podriadili línii KSČ reprezentovanej na Slovensku Viliamom Širokým a Júliusom Ďurišom. Komunisti v Národnom fronte postupovali spolu s ostatnými českými stranami, ktoré mali v rámci čechoslovakistických reminiscencií za cieľ prehĺbiť pražský centralizmus. Predseda slovenských demokratov Jozef Lettrich počas jednania Národného frontu poukazoval na priame porušovanie článku 6 Košického vládneho programu, ktorý sa explicitne týkal národných práv Slovenska, a poukazoval na oportunizmus slovenských komunistov, ktorí prešli od separatistického riešenia k centralistickému, no demokrati ostali osamotení a boli nútení sa podriadiť.
Výsledkom rokovaní Národného frontu bola "Dohoda stran sdružených v Národní frontě ze dne 27. června 1946", „Tretia pražská dohoda“ z 28. júna 1946. Prostredníctvom dohody bola obmedzená rozhodovacia právomoc slovenských orgánov, určená predbežná kontrola všetkých rozhodnutí SNR centrálnou vládou, ďalej bola centrálna vláda oprávnená k priamemu výkonu moci na Slovensku, predovšetkým skrze podriadenie povereníkov ministrom. 
Zhodnotenie.
Tretia pražská dohoda degradovala doterajšie postavenie slovenských orgánov. Bola v rozpore s Košickým vládnym programom, ako aj s predvolebným programom KSS. Napriek tomu, že sa demokratickí členovia Zboru povereníkov snažili vzdorovať, československá vláda presadzovala centralistické tendencie kodifikované dohodou. Oslabenie vplyvu Demokratickej strany bolo zároveň prípravou a jedným z krokov ku komunistickému Februárovému prevratu.

</doc>
<doc id="711609" url="https://sk.wikipedia.org/wiki?curid=711609" title="Bristol Beaufighter">
Bristol Beaufighter

Bristol Beaufighter bolo britské viacúčelové ťažké stíhacie lietadlo, využívané hlavne ako nočný stíhač a námorné útočné lietadlo. Na začiatku vojny bol Beaufighter pre svoj výkon, jedným z najdôležitejších leteckých príspevkov spoločnosti Bristol Airplane Company.
Vznik a vývoj.
Nemecko už v predvojnovom období disponovalo úspešnou konštrukciou ťažkej stíhačky Messerschmitt Bf 110. Vývoj analogickej konštrukcie dvojmotorovej ťažkej stíhačky sa síce začal aj v Spojenom kráľovstve, ale trval dlho.
Konštrukcia novej ťažkej stíhačky firmy Bristol Airplane Company predstavovala improvizované riešenie. Bola založená na existujúcom dizajne trupu a krídel torpédového bombardéru Bristol Beaufort. V krídlach boli osadené hviezdicové motory Bristol Hercules. Posádku tvoril pilot a nabíjač štvorice 20 mm kanónov inštalovaných v prednej časti trupu. Potreba nabíjača spočívala v tom, že pôvodné kanóny mali najprv bubnové zásobníky.
"R2052", prvý neozbrojený prototyp, uskutočnil svoj prvý let 17. júla 1939, niečo viac ako osem mesiacov po oficiálnom začatí vývoja. Prvý prototyp so silnejšími motormi Bristol Hercules XI. bol hotový na jeseň 1939. 
Prevádzková história.
Prvé sériové stroje Bristol Beaufighter Mk. IF vstúpil do služby v Royal Air Force v júli 1940. Mali inštalovaný radar a boli používané predovšetkým ako nočné stíhačky. Stroje boli veľmi silne vyzbrojené 4 20 mm kanónmi (v trupe) a 6 7,7 mm guľometmi v krídlach. Stroje boli nasadené na odrážanie nemeckých nočných náletov. Slúžili na nich esá ako napr. John Cunningham.
Neskôr boli v dôsledku nedostatku motorov Bristol Hercules inštalované motory Rolls-Royce Merlin XX čím vznikla verzia Mk. II. Tie zabezpečovali rovnakú maximálnu rýchlosť aj napriek nižšiemu výkonu, čo bolo hlavne dôsledkom ich menšieho odporu vzduchu. Celkovo bolo vyrobených 1369 ks verzií Mk. I a Mk. II.
Počas vojny tento typ používalo aj Kráľovské austrálske letectvo. V rámci RAF na ňom slúžili príslušníci viacerých zahraničných perutí, vrátane letky B 68. perute RAF, v ktorej slúžili československí letci.
Stroje Bristol Beaufighter sa zúčastnil bitky o Bismarckovo more v marci 1943
V RAF bol tento typ vyradený v máji 1960.
Špecifikácie.
Uvádzané technické údaje zodpovedajú verzii Beaufighter Mk. IF.

</doc>
<doc id="711610" url="https://sk.wikipedia.org/wiki?curid=711610" title="Eva Mária Chalupová">
Eva Mária Chalupová

Eva Mária Chalupová (* 29. január 1942, Turčiansky sv. Martin) je slovenská herečka a recitátorka.
Životopis.
Eva Mária Chalupová pochádza z Martina (niektoré zdroje uvádzajú obec Bystrička). Študovala na bratislavskom konzervatóriu klasický balet a neskôr začala študovať herectvo na VŠMU, no štúdium na dva roky prerušila kvôli tomu, že mala možnosť odcestovať do Paríža, kde pol roka vystupovala spolu s ansámblom SĽUK-u. Po príchode z Paríža, štúdium na VŠMU dokončila.
Od začiatku 70. rokov bola členkou divadla Poetická scéna a koncom 70. rokov sa stala členkou Činohry SND, kde stvárnila množstvo postáv. Je vášnivou recitátorkou poézie a objavila sa aj vo filmoch a televíznych seriáloch.

</doc>
<doc id="711611" url="https://sk.wikipedia.org/wiki?curid=711611" title="Boje pri Prievidzi">
Boje pri Prievidzi

Bitka pri Prievidzi bolo bojové stretnutie Slovenského národného povstania, ktoré sa odohralo medzi jednotkami IV. Taktickej skupiny "„Muráň"“ Československej armády na Slovensku podporovanej partizánskymi skupinami na jednej strane a nemeckou bojovou skupinou "„Schill“" na strane druhej. Boje sa odohrali od 14. do 18. septembra 1944 a vyvrcholili neúspešným útokom povstalcov, ktorého cieľom malo byť oslobodenie Prievidze. Tento neúspech napokon viedol k ústupu z Turca.
Predohra.
Dňa 8. septembra sa povstalecké jednotky skupiny „"Weinhold"“ stiahli z Baťovan a v popoludńajších hodinách sa pokúšali zachytiť sa na línii Malé Uherce - Malé Kršteňany – Veľké Kršteňany a časť z jednotiek ustúpila do Vestenickej doliny, Živelný pokus partizánov z oddielu „"Vtáčnik"“ opätovne obsadiť Baťovany nepriniesol úspech a skončil sa veľkými stratami. Následne 9. septembra o 6.00 hod. atakovali jednotky okupantov pozície povstalcov. Útok podporovala delostrelecká paľba a nálet troch strmhlavých bombardérov.
Nemecký útok vojakov stot. Weinholda zaskočil. Podmínované mosty cez Nitru nevybuchli a zmätok ešte viac vzrástol, keď na všetkých obranných úsekoch odrazu vypadlo telefonické spojenie. O 11.02 poslal stot. Weinhold na veliteľstvo Československej armády na Slovensku telegram so správou, že nepriateľské „tanky“ prelomili obrannú líniu pri Malých Uherciach. O niekoľko minút neskôr padol do zajatia. Hneď v noci z 9. - 10. septembra zaútočila rota „"Tantau"“ zo skupiny „"Schill"“ na obec Skačany. Podarilo sa im obec obsadiť, no ráno ich odtiaľ vyhnal útok partizánov. Okupanti obsadili Oslany a celý postup skupiny „"Schill"“ nahor údolím Nitry sa podarilo zastaviť až vo večerných hodinách toho dňa a to južne od čiary Chalmová – Bystričany. Do Banskej Bystrice dorazili prvé správy o zlej situácii pri Malých Uherciach krátko po trinástej hodine.
Dňa 10. septembra 1944 o 20.00 hod. vstúpila do platnosti nová organizácia povstaleckých síl a jednotky na Hornej Nitre vytvorili IV. Taktickú skupinu (IV. TS) s krycím menom "„Muráň"“ pod velením pplk. Jána Malára (brata generála Augustína Malára). V ten istý deň podniklo nemecké letectvo veľký nálet na letisko Tri Duby, pri ktorom zničilo 13 povstaleckých lietadiel kombinovanej letky. Povstalecké sily tak prišli o leteckú podporu, čo sa týkalo samozrejme aj síl na Hornej Nitre 
Už ráno 11. septembra 1944 napadli tri Ju 87 obrannú líniu IV. taktickej skupiny pri Bystričanoch. Hneď po skončení náletu sa pred zákopmi objavila nemecká pechota a obrnené vozidlá. Povstalecké jednotky boli účinkami bombardovania natoľko otrasené, že vôbec nekládli odpor a rozpŕchli sa. Pplk. Malár dokázal časť utekajúceho mužstva zhromaždiť v záchytnom postavení na čiare Dolné Lelovce – južný okraj Zemianskych Kostolian – Dolný Kamenec – Horný Kamenec. Zvyšok vojakov dezertoval. Esesáci nedobyli Zemianske Kostoľany len vďaka tomu, že SS-Stubaf. Klotz nasadil v ten deň svoje hlavné sily proti skupine „"Jeleník"“ z III: TS, ktorá bola vytlačená z Hornej Vsi k horskej osade Cerová.
Velenie povstaleckej armády si začalo uvedomovať nebezpečnú situáciu. Na rozkaz generála Goliana odcestoval do Zemianskych Kostolian náčelník štábu velenia povstaleckej armády mjr. gšt. Július Nosko s úlohou „"urobiť poriadok"“. Padlo rozhodnutie úsek posilniť ďalším jednotkami sformovanými v prvých dňoch povstania. Na Hornú Nitru bola odvelená čata por. Spiššáka s troma kanónmi 20 mm vz. 36 Oerlikon. Palebné postavenie zaujala pri Zemianskych Kostoľanoch. Úsek bol posilený čatou troch KPÚV vz. 37M. Po technických problémoch k Zemianskym Kostoľanom napokon dorazila aj rota KPÚV npor. Galuščáka zložená zo štyroch kanónov KPÚV 7,5 cm (PAK 40) a tanková čata por. útv, Pavla Krúpu, ktorú tvorli štyri ľahké tanky LT vz. 38. Tri z nich najskôr natankovali nesprávny benzín no napokon sa technický problém podarilo vyriešiť. Tank čat. Váňu a ďalší tank zostali pri Novákoch na výšine „Na Bezinách“, ďalšie dva tanky čaty sa presunuli k Zemianskym Kostoľanom Pre kanóny Galuščákovej roty najskôr chýbali delostrelecké ťahače a tak sa kanóny na hornom Ponitrí objavili až 15. septembra.
Nová povstalecká obrana bola vytvorená pred Zemianskymi Kostoľanmi tak, aby chránila prístupy k mestu Nováky od západu a od juhu. Na južnom smere od Oslian zaujal obranu novosformovaný prápor tvorený dvoma rotami pod velením kpt. pech. Jozefa Bradáča. Jedna z rôt pod velením npor.pech. Františka Heinricha sa zakopala pred dedinou Vieska, druhá sa zakopala naľavo od Viesky. Vestenickú dolinu s údolím rieky Nitrice bránili dve dobrovoľnícke pešie roty, ktoré mali názov podskupina „"Kolník"“. Roty boli podporované batériou troch kanónov 76,5 mm . Obrany sa mal zúčastniť aj aj prápor (vel. Peter Kubík) z partizánskej brigády kpt. Jána Nálepku. Pred Zemianskymi Kostoľanmi sa už objavila aj tanková čata por. Krúpu.
Po zaistení dobytého územia obnovili jednotky Schillu postup až 12. septembra. Rozdrvili slabú obranu vo Vestenickej doline no ďalej na Nováky nepostupoval. Po nemeckom útoku boli povstalecké sily pred Novákmi zredukované na jednu neúplnú pešiu rotu, tankovú čatu a jednu batériu a dva mínomety. Nasledujúci deň Nemci zaútočili na Nováky z oboch smerov.
Útok skupiny „"Schill"“ na Zemianske Kostoľany a Nováky sa začal na svitaní 13. septembra 1944. Už v noci prenikla cez obranné línie nemecká útočná skupina SS-Uscha. Ludwiga, ktorá obsadila sklady PHM.223. Hneď po rozvidnení zaútočil prápor „"Teuteberg"“ na povstalecké obranné postavenie v údolí Nitry, zatiaľ čo príslušníci práporu „"Kettgen"“ vyrazili na pochod naprieč Drieňovským podhorím s úlohou napadnúť ľavé krídlo podskupiny „"Kolník"“, pozície ktorej sa nachádzali na pri Sučanoch (dnes Nitrianske Sučany).
O 08.45 hod. začala po krátkej delostreleckej príprave zo Skačian postupovať nahor údolím Nitrice obrnená skupina „"Rösser"“ a čata „Pikowitz“. Po prekročení rieky Nitrice približne o 9.30 hod napadli pozície podskupiny „"Kolník"“. Na začiatku boja padol veliteľ delostreleckej batérie por. Rosínsky-Rosenberg. Jednotky npor. Kolníka odolávali protivníkovi až do 11.00 hod., keď ich zboku napadli muži SS-Ostuf. Kettgena. Nemecké jednotky prenikli do Novák. Počas boja zahynulo 14 slovenských vojakov a partizánov. Nemci sa zmocnili všetkých troch kanónov 76,5 mm vz. 17 batérie, ktorá podporovala jednotku npor. Kolníka.
Po začatí nemeckého útoku údolím Nitrice sa tank por. Kúpu a ďalší tank presunuli od Zemianskych Kostolian späť k Novákom. Tanky stojace Na bezinách boli zaskočené a tank čat. Váňu bol zničený. Druhý tank unikol a pripojil sa k zbytku čaty.
Hlavné sily IV. taktickej skupiny pred Zemianskymi Kostoľanmi prvý nemecký nápor odrazili, no svoje pozície na začiatku po nemeckom bombardovaní opustili vojaci Heinrichovej roty zanechajúc na mieste všetky svoje zbrane a tak nemecký útok musel odrážať zbytok skupiny. Npor. Heinrich bol za toto zlyhanie a opustenie pozícii stíhaný justičnými orgánmi Československej armády na Slovensku. Kritickú situáciu za pokúšal zachraňovať kpt. gšt. Vlček, ktorý rýchlo zháňal v Novákoch jednotky, aby ich nasmeroval do priestoru Viesky. Po správe o rozbití podskupiny „"Kolník"“ boli však bol zbytok IV. taktickej skupiny nútený urýchlene vyprázdniť obranné postavenie.
Ústup vojakov kpt. pech. Jozefa Bradáča, ktorí sa presúvali cez Veľkú a Malú Lehotu do obce Cígeľ a ďalej cez Sebedražie a Koš, kryli Krúpove tanky. Stot. Malár sa na príkaz pplk. Malára pokúšal zachytiť povstalecké jednotky pri obci Koš, no veľká časť vojakov a partizánov odhodila zbrane a bezhlavo ustupovala cez Cigeľ a Sebedražie až do Handlovskej doliny ostreľovaná nemeckými samohybnými dela a húfnicami.
Okolo poludnia obsadili Nemci Zemianske Kostoľany a po nadviazaní spojenia s údernou skupinou SS-Uscha. Ludwiga, ktorá desať hodín úspešne bránila sklady PHM, začali postupovať na Nováky. K večeru 13. septembra sa celá IV. TS prakticky rozpadla.
Najcenejšou korisťou, ktorá po obsadení Zemianskych Kostoľan padla okupantom do rúk, bol približne jeden milión litrov benzínu, ktorý začali okamžite začali odvážať do Nemecka.
Priebeh bojov pri Prievidzi.
Vo večerných hodinách 13. septembra sústreďoval veliteľ taktickej skupiny pplk. Malár svojich vojakov na kóte 394 Banské. Zdecimovaná IV. taktická skupina sa zúžila na dve neúplné pešie roty, jednu pioniersku rotu, tri tanky LT vz 38 čaty por. Krúpu, čatu Oerlikonov (3 kusy), 2 mínomety a jeden poľný kanón 76,5 mm. Velenie povstaleckej armády medzitým nariadilo, aby sa do Handlovskej kotliny presunuli posily z úsekov I., II. a III. taktickej skupiny a veliteľ výcvikového priestoru Oremov Laz 243 mjr. Alexander Korda priviezol z vlastnej iniciatívy pre IV. taktickú skupinu jeden poľný kanón 76,5 mm vz. 17 aj so zásobou streliva.
Pred svitaním vysunul pplk. Malár pešie roty stot. Jána Gondu a npor. Jozefa Alakšu spoločne s tankami LT vz. 38 na južný okraj Prievidze. Prichádzajúce posily boli zasadzované na obrannú líniu Necpaly 246 – kóta 372,6 Kopanice – kóta 394,0 Banská – kóta 701,5 Jelení Vrch – kóta 971,5 Veľký Grič – kóta 1135,0 Biely Kameň.
Krátko po rozvidnení zaútočila nemecká pechota podporovaná útočnými delami a náletom troch strmhlavých bombardérov na Prievidzu. Jednotky kpt. Gondu takmer bez boja opustili svoje pozície a stiahli sa k Nemeckému (dnes Nitrianskemu) Pravnu. Tri tanky sa stiahli na kótu Banská. V popoludňajších hodinách Nemci atakovali pozície IV. TS na tejto kóte, no boli odrazení.
Zatiaľ čo jednotky skupiny Schill zaisťovali priestor Prievidza - Bojnice a pri Novákoch sa koncentrovali na prielom do regiónu Turiec, na strane "IV. taktickej skupiny" bolo v plnom prúde preskupovanie a posilňovanie síl. Dňa 14. septembra prevzal velenie nad taktickou skupinou plk. pech. Mikuláš Markus, ktorý obranu povstalcov sformoval nasledovne. Smer Prievidza - Nemecké Pravno na čiare Poruba - Lazany - Brezany prehradila rota kpt. Gondu z V. taktickej skupiny posilnená o rotu stot. Schleicherta a rotu Brezány z (veliteľ Viliam Žingor). Obrana bola posilnená zosilnenú čatou protitankových pušiek a družstvom ťažkých guľometov.
Smer na Handlovú a do centra povstania prehradzoval nový, 34. peší prápor "„Diamant" (kpt. Eugen Surovčík), ktorý Markus sformoval zo zvyšku peších jednotiek IV. TS a cyklistickej roty 15. septembra. Nová jednotka mala zaujať pozície v priestore Brezany - Necpaly. Dôležitú kótu 394,0 Banská na východ od Prievidze chránil 32. prápor "„Kremeň" (kpt. Pavel Čellár) posilnený o čatu Oerlikonov a tri tanky poručíka Krúpu. Na ľavom krídle povstaleckej obrany zaujala 15. septembra obranu elitná rota leteckého dorastu (npor. Michal Minka). Údolie rieky Nitra s prístupmi na Handlovú chránili partizáni z II. práporu brigády kpt. Jána Nálepku (veliteľ Gejza Šproch).
Palebné postavenia poľného delostrelectva IV. TS, ktoré tvorila trojdelová batéria húfnic 100 mm vz. 14/19, štvordelová batéria kanónov 76,5 mm vz. 30 a dvojdelová batéria kanónov 76,5 mm vz. 17 sa nachádzalo medzi obcami Veľká Čausa a Ráztočno.
Nemecké plány boli jasné. Prienikom do Turca mala skupina „"Schill"“ vpadnúť do tyla V. taktickej skupine, ktorá doteraz úspešne odolávala náporu 178. divízie Tatra, No skôr ako tak mohli okupanti urobiť museli zabezpečiť výšiny nad Prievidzou, z ktorých povstalci ohrozovali zásobovacie trasy údolím rieky Nitra. A najdôležitejšou z nich bola kóta 394 Banská.
Uvedomovalo si to aj povstalecké velenie a na obranu kóty bola vyčlenená III/32 pešia rota (npor. Ľudovít Žvach), tanková čata por. Krúpu, čata Oerlikonov, družstvo ťažkých guľometov a jeden kanón KPÚV 7,5 cm (Pak 40) z roty npor. Galuščáka.
Dňa 15. septembra 1944 viedli nemecké jednotky len malé prieskumné boje doprevádzané mohutnou delostreleckou paľbou, ktorá si však na strane vojakov IV TS vyžiadala obete a zranených, Takmer došlo k rozpadu obrany, keď časť vojakov práporu "„Kremeň"“ svojvoľne opustilo pozície a dalo sa na ústup. Napokon sa ich podarilo vrátiť späť. Úspechom tohto dňa bolo, že vojaci kpt. Jelínka z III. taktickej skupiny obsadili Hornú Ves pri Oslanoch a vyhnali odtiaľ dve roty 983. práporu Landwehru, ktorý však velenie Schillu považovalo za „úplne nepoužiteľné“.
V raňajších hodinách 16. septembra sa okupanti pokúsili dobyť Banskú opäť, no opätovne boli odrazení. V tento deň navštívil povstalecké jednotky na Hornej Nitre veliteľ Česko-slovenskej armády na Slovensku gen. Ján Golian a povzbudzoval vojakov.
V dopoludňajších hodinách 17. septembra zaútočili Nemci na Banskú opäť. Ich útok bol odrazený a výpad tankov čaty por. Krúpu zahnal esesákov. Krúpov veliteľský tank s číslom V-3.081 sa však počas útoku ocitol až príliš vpredu, čo nemeckí vojaci využili. Krytí dymovou clonou za pomoci kumulatívnej nálože zničili Krúpov tank. Trojčlenná posádka zahynula. Ďalšie dva tanky utrpeli poškodenia a stiahli sa do blízkeho lesíka Borina.
Situáciu ťažko skúšaných obrancov Banskej mala uľahčiť 3/II rota (Ján Jakab) z brigády kpt. Nálepku, ktorej plk. Markus nariadil zlikvidovať nepriateľskú delostreleckú batériu v Cigli. Partizánom sa síce podarilo vniknúť do dediny, ale zakrátko z nej boli vytlačení dvomi nemeckými „panciernikmi“ obrnenými transportérmi z čaty „Cramer“.
Po odrazení povstaleckých výpadov Nemci znovu zaútočili na Banskú, príslušníci práporu „"Kremeň"“ už nedokázali ich náporu odolať a začali ustupovať. Panika sa rýchlo šírila i medzi ďalšími jednotkami a postup esesákov bol zastavený len vďaka hrdinskému odporu mladých letcov z roty npor. Minku na záložnej obrannej línii východne od Veľkej Čausy.
V popoludňajších hodinách okupanti opätovne ovládli Hornú Ves a podvečer dobyli aj susednú dedinu Radobica. Velenie povstaleckej armády potom veliteľovi III. TS plk. pech. Pavlovi Kunovi nariadilo, aby sa sústredil na budovanie obrany západných a juhozápadných prístupov k Žarnovici.
Na 18. septembra chystalo povstalecké velenie protiútok, ktorým chcelo zvrátiť situáciu pri Prievidzi sa mali opätovne pokúsiť získať Prievidzu. Plán útoku vyzeral nasledovne. Ako prví mali zo severu v smere Nemecké Pravno - Bojnice zaútočiť vojaci kpt. Gondu a kpt. Schleicherta a partizánskej roty „"Brezány"“. Mal to však byť len vedľajší útok, ktorý by upútať protivníka a naviazal do priestoru Bojníc čo najviac jeho síl. Následne mal prísť hlavný útok z východu a juhovýchodu, ktorého sa okrem práporov "„Diamant"“ a „"Kremeň"“ mali zúčastniť aj partizánsky zväzok Alexander Nevskij a 31. peší prápor „"Korunt"“ (kpt. Ján Hlucháň). Odbidve tieto formácie boli pridelené veleniu IV. TS ako posila a postupne sa presúvali do východiskového priestoru. Ako palebná posila mala phipomobilnú batériu obstarožných poľných kanónov 76,5 mm vz. 5/8 „"Vltava"“ (npor. Štefan Holčík) z Detvy. Súčasne mal 2. prápor partizánskej brigády kpt. Nálepku mal cez Cigeľ a Sebedražie obísť ľavé nemecké krídlo a zaútočiť na Prievidzu.
Dôkladne naplánovaná akcia sa však skončila fiaskom. Železničné transporty s práporom „"Korun"t“ totiž začali do Handlovej prichádzať až pred poludním 18. septembra 1944, takže útok sa začal bez neho. Veliteľ zväzku Alexander Nevskij Karasiov-Stepanov zostal s väčšinou svojich mužov odpočívať v Kordíkoch pri Banskej Bystrici. Na hornú Nitru vyslal len prieskumnú hliadku. Zlyhali aj partizáni z brigády kpt. Nálepku. Nielenže nesplnili rozkaz, ale navyše umožnili Nemcom obsadiť horu Veľký Grič, sotva 4 km od juhozápadného okraja Handlovej. V ohrození sa tak ocitol celý tyl IV. taktickej skupiny a tak strategickú výšinu museli za cenu vysokých strát znovu dobyť príslušníci práporu „"Korunt"“.Ďalší traja vojaci kpt. Hlucháňa zahynuli pri bombardovaní železničnej stanice v Handlovej, na ktorú o 16.20 zaútočili tri strmhlavé bombardéri Ju 87. Pod fiasko povstaleckej akcie pri Prievidzi sa podpísal aj fakt, že útok rôt „"Gonda"“, „"Schleichart"“ a „"Brezány"“ z neznámych príčin začal až o 15.00 hod.
Veliteľ taktickej skupiny plk. Markus hlásil :
Ústup z Turca.
Neúspech povstaleckého útoku mal nedozierne následky. Neskorý začiatok útoku rôt „"Gonda"“, „"Schleichart"“ a „"Brezány“" mal za dôsledok, že velenie skupiny "Schill" malo dostatok času sústrediť prápor „"Kettgen"“, rotu „"Stubenböck"“, čatu „"Pikowitz"“ a tri samohybné delá v priestore Bojnice. Esesáci potom rozprášili partizánsku rotu a jednotky V. TS zahnali ich na ústup. Následne odstránili, alebo obišli zátarasy na ceste Prievidza – Brezany a o 22.00 hod. vnikli do Nemeckého Pravna, kde ich nadšene privítalo miestne zväčša etnicky nemecké obyvateľstvo obce, ktoré im následne aj ochotne pomáhalo. Iná bola situácia v obci Cach. Obyvateľstvo obce, ktoré taktiež tvorili najmä etnickí Nemci, sa angažovalo v povstaní a na príchod okupačných jednotiek sa veľmi netešilo.
Po vyčistení Nemeckého Pravna sa jednotky bojovej skupiny „"Schill"“ rozdelili na dve časti. Roty „"Tantau"“, „Maier“ a „4.Kp.K“ s tromi samohybnými delami zatlačili rotu „"Gonda"“ na výšiny nad obcou Majzel, zatiaľ čo roty „"Stubenböck"“ a „"Mathiebe"“ spoločne s čatou „"Pikowitz"“ prenasledovali rotu „"Schleichart"“, ktorá ustupovala k Vríckemu sedlu. Zbytok skupiny „"Schill"“ pokračoval v tlaku na jednotky 4. Taktickej skupiny pri Veľkej Čause 
Podvečer 19. septembra ustali nemecké útoky v priestore Gajdel. Za pomoci miestnych etnických Nemcov prenikli nemecké jednotky na kótu 829 Vyšehrad, odkiaľ mali Horný Turiec ako na dlani.
Na prehradenie postupu Nemcov v smeroch Nemecké Pravno – Majzel – Jasenovo a Gajdel – Vrícko – Kláštor pod Znievom nasadilo povstalecké velenie záložný 26. prápor „"Bečva"“ (kpt. Emil Kapišinský) posilnený o rotu padákových strelcov a oddiel francúzskych partizánov (lieutenant Georges de Lannurien) z 1. partizánskej brigády Milana Rastislava Štefánika (Piotr alexejevič Veličko). Delostreleckú podporu mala poskytnúť batéria „"Kušnír"“ (npor. František Kušnír) so štyrmi kanónmi 76,5 mm vz. 17. Dva kanóny batérie boli umiestnené v priestore Rudna a dva pri Vrícku.
Počas dňa sa nemecké okupačné jednotky v priestore Prievidze stali po prvý krát terčom náletu lietadiel Česko-slovenského samostatného stíhacieho leteckého pluku Františka Fajtla. Fajtlove lietadlá útočili aj na kótu Vyšehrad a pri náletoch zničili niekoľko nákladných automobilov čím výrazne sťažili mobilitu jednotiek „"Schillu"“.
Velenie skupiny „"Schill"“ si na prienik do Turca vybralo cestu cez Majzelské sedlo na Rudno a v tomto smere sústredilo všetky dostupné jednotky. Pomocný útok mal byť vedený na Handlovú a Brusno.
Ráno 20. septembra sa začal nemecký útok v smere Majzel (dnes Vricko) - Rudno a Majzel - Kláštor pod Znievom v ústrety 178. pancierovej divízii Tatra. V priebehu dňa sa rozpútal boj o Majzelské sedlo. Okupanti atakovali pozície povstalcov pri Jasenove. následný protiútok povstalcov, ktorých podporovali len dva mínomety a lietadlá Česko-slovenského samostatného stíhacieho leteckého pluku, bol odrazený. Nemci podvečer obsadili Rudno. Na okamžitý prienik do Turca bránila Nemcom únava mužstva, ale aj znížená mobilita jednotiek „"Schillu"“..
Toho istého dňa v popoludňajších hodinách sa okupanti aktivizovali aj na severe v priestore regiónu Turiec. Divízia Tatra začala útočiť v smere Súčany - Dražkovce, no útok jednotky V. Taktickej skupiny a partizáni z 1. česko-slovenskej partizánskej brigády J. V. Stalina (Alexej Semjonovič Jegorov) zastavili.
Jednotky 26. práporu „"Bečva"“ ustúpili na východ a spoločne s 8. oddielom partizánskej brigády A. S: Jegorova (staršij lejtenant Piotr Timofejevič Nikolajev) a vojakmi IV. TS zaujali obranu na čiare Ivaničná – Veľký Čepčín – Dubové.
Nasledujúci deň pokračovali jednotky „"Schill"“ v prieniku do Turca. Atakovali novú obrannú líniu a ženistom z čaty „"Hradischko"“ sa predpoludním podarilo prebojovať sa do Malého Čepčína, kde sa zmocnili vagóna naloženého cukrom a rôznymi sladkosťami. Následne severne od dediny poškodili výbušninami koľaje a po splnení úlohy sa bez strát stiahli k Veľkému Čepčínu. Rota „"Stubenböck"“ zosilnená čatou „"Pikowitz"“ a štyrmi samohybnými delami podnikla výpad smerom na Turčiansky Sv. Martin. Pred mestom narazili na palebné postavenia oddielu KPÚV (kpt. Ján Kukliš), ktoré sa nachádzalo na pred obcami Príbovce - Benice - Turčiansky Sv. Michal. V následnom boji boli dve nemecké útočné delá zničené a jedno poškodené. Zásah dostal aj jeden povstalecký protitankový kanón. Nemci 21. septembra útočili aj v smere Súčany - Dražkovce, tentoraz už s väčším úspechom, keď sa im podarilo postúpiť k Slovenskému Pravnu.
V tento deň však došlo k nečakanému obratu. Počas dňa zaútočili partizáni pravdepodobne z 2. česko-slovenskej partizánskej brigády M. R. Štefánika (Viliam Žingor) na pozície roty „"Mathiebe"“ na Gajdeli. Podľa boli okupanti citliví na svoje zásobovacie trasy a útok partizánov na Gajdel ich mal utvrdiť, že sa partizáni pokúsia zablokovať cestu cez Majzelské sedlo. Veliteľ „"Schill"u“ SS-Stubaf. Klotz obdržal rádiogram, podľa ktorého sa jeho formácia ustúpiť z Turca a stiahnuť sa na jeho juhozápadný okraj k Nemeckému Pravnu. Následne mala vyvíjať aktivity smerom na Handlovú.
V priebehu 21. septembra hlásil veliteľ V. TS pplk. Emil Perko na veliteľstvo povstaleckej armády, že situácia je kritická. Od 15.00 hod. sa na veliteľstve v Banskej Bystrici konala porada veliteľov z Turca. Šlo o veliteľ V. TS pplk. Emila Perka, veliteľa 1. česko-slovenskej partizánskej brigády M. R. Štefánika Pjotra Alexejeviča Velička a veliteľa 1. česko-slovenskej partizánskej brigády J. V. Stalina Alexeja Semjonoviča Jegorova s velením povstaleckej armády. Porada trvala až do 20.00 hod. a podľa slov Juliusa Noska nepriniesla žiadne výsledky. Medzitým sa však situácia opäť zhoršila, nakoľko východné krídlo obrany Turca bolo jednotkami divízie „"Tatra"“ zatlačené na čiaru Dražkovce - Sklabiňa.
Veliteľ armády gen. Golian rozhodol, aby sa velitelia okamžite odobrali na svoje úseky. Po zhodnotení situácie mal pplk. Emil Perko prijať rozhodnutie a do 22.00 hod. ho hlásiť veliteľovi armády. Keďže sa velitelia zisťovaním situácie príliš zdržali, prijal pplk. Perko najskôr rozhodnutie o ústupe motorizovaného delostrelectva a trénov, no veliteľa armády informoval až 22. septembra o 2.00 hod., keď rozhodol o ústupe pechoty. No rozkazy dorazili k jednotkám až okolo 5.00 - 6.00 hod. nadránom, takže sa jednotky začali odpútavať už za vidna.
Vo svojej spomienkovej knihe "Takto bojovala povstalecká armáda" Július Nosko vyvracia omyly, ktoré sa objavovali v upresňuje, že podľa jeho slov nepodarený ústup z Turca sa odohral večer 21. septembra a v noci na 22. septembra a kvôli mimoriadne zlej situácii na bojisku bol sťažený.
Dňa 23. septembra sa konalo zasadnutie pléna Slovenskej národnej rady, na ktoré boli pozvaní zástupcovia armády. Keďže veliteľ armády gen. Golian bol zdravotne indisponovaný, amádu zastupoval náčelník štábu Veliteľstva Česko-slovenskej armády na Slovensku mjr. gšt. Július Nosko a poverejník obrany SNR pplk. vet. Mikuláš Ferjenčík. Na zasadnutí sa naplno prejavila nedôvera komunistickej časti SNR voči veleniu armády, ktoré za ústup z Turca ostro kritizoval najmä Gustáv Husák. Július Nosko si na tie dni vo svojej knihe spomínal.
Július Nosko ďalej zhodnotil boje pri Prievidzi a ich celkový dopad na ústup z Turca.
Kontroverzie.
Zatiaľ čo zdroj Klubert uvádza, že útok roty Jakab na nemeckú delostreleckú batériu v obci Cigeľ sa udial 17. septembra. podľa a sa udial až 18. septembra, teda počas povstaleckého útoku.
Boje na Hornej Nitre ukázali problematickosť nasadenia partizánskych skupín ako pravidelnej armády, ako aj zlú koordináciu medzi vojenskými jednotkami a partizánskymi skupinami. Ako príklad sa dá uviesť partizáni práporu Petrík, ktorých najskôr velenie povstaleckých síl v oblasti nevedelo kde nasadiť a napokon, keď mali posilniť obranu roty npor. Heinricha pred Vieskou, približovali k pozíciám vojakov na odkytom teréne a v rojnici, čím sa stali ľahkým terčom delostreleckého prepadu. Bol to aj prípad oddielu Sitno, ktorý pôsobil v rámci práporu Gejzu Šprocha z partizánskej brigády kpt. Nálepku. Oddiel sa mal takisto zúčastniť útoku na Prievidzu, no po jeho začiatku zostal na svojej východiskovej pozícii, nakoľko nenadviazal kontakt s vojakmi na susednom úseku.

</doc>
<doc id="711615" url="https://sk.wikipedia.org/wiki?curid=711615" title="Sarah Wynterová">
Sarah Wynterová

Sarah Wynterová (* 15. február 1973, Newcastle, Nový Južný Wales, Austrália) je austrálska herečka, známa z televízneho seriálu "24 hodín" (20012010).
Detstvo a mladosť.
Wynterová sa narodila v meste Newcastle, v Novom Južnom Walese. Jej rodičia sa zosobášili krátko po tom, čo jej matka zistila, že je tehotná. Wynterová má mladšieho brata Brendana, po ktorého narodení sa jej rodičia rozviedli. Z druhého manželstva mala nevlastnú sestru menom Binatia.
Jej stará mama Joy Cummingsová (19232003) bola prvou starostkou mesta Newcastle.
Wynterová už v detstve prejavovala záujem o herectvo. Ako sedemnásťročná sa presťahovala do New Yorku, aby mohla študovať drámu.
Kariéra.
V roku 1998 si zahrala v pilotnom diely televízneho seriálu "Sex v meste". V roku 2000 získala väčšiu rolu vo filme "Šiesty deň", kde účinkovala po boku hercov ako Arnold Schwarzenegger, Robert Duvall a Michael Rapaport. V rovnakom roku účinkovala aj vo filmoch "Preteky s časom", "Lost Souls" a "Zbohom, láska moja". O rok neskôr stvárnila postavu Almy Mahler v životopisnom filme "Nevesta vetru".
V roku 2002 bola obsadená do role Kate Warner v televíznom seriáli "24 hodín", pričom sa objavila vo všetkých 24 epizódach druhej série, plus hosťovala v prvej epizóde tretej série. Za svoj herecký výkon si vyslúžila nomináciu na herecké ocenenie SAG a Saturn Awards.
V roku 2015 si zahrala po boku Anny Friel, Petra Facinelliho a Sadie Sink v televíznom seriáli "Americká odysea", o rok neskôr sa objavila v ôsmych epizódach televízneho seriálu "Goliáš".
Hosťovala v televíznych seriáloch "Modrí templári", "Californication" a "".
Súkromný život.
V rokoch 2005 až 2014 bola Wynterová vydatá za šéfredaktora časopisu Details, Dana Peresa, s ktorým má troch synov.

</doc>
<doc id="711616" url="https://sk.wikipedia.org/wiki?curid=711616" title="Sarah Wynter">
Sarah Wynter



</doc>
<doc id="711617" url="https://sk.wikipedia.org/wiki?curid=711617" title="Alfie Gilchrist">
Alfie Gilchrist

Alfie Gilchrist (* 28. november 2003, Kingston upon Thames, Anglicko) je anglický profesionálny futbalista, ktorý hráva na poste obrancu v anglickom klube Chelsea.
Klubová kariéra.
Chelsea.
Do akadémie Chelsea prišiel z Queens Park Rangers v roku 2014 vo veku 11 rokov. Gilchrist bol prirovnávaný k Johnovi Terrymu kvôli jeho pozícii a statusu hráča akadémie. V novembri 2020 podpísal Gilchrist svoju prvú profesionálnu zmluvu.
Dňa 19. septembra 2023 podpísal s klubom novú zmluvu do júna 2025. V tíme debutoval dňa 27. decembra ako náhradník pri výhre 2:1 nad Crystal Palace.
Štatistiky kariéry.
Klubové.
"K 29. marcu 2024"

</doc>
<doc id="711618" url="https://sk.wikipedia.org/wiki?curid=711618" title="Levi Colwill">
Levi Colwill

Levi Lamar Samuels Coiwill (* 26. február 2003, Southampton) je anglický profesionálny futbalista, ktorý hráva na pozícii obrancu v anglickom klube Chelsea.
Klubová kariéra.
Chelsea.
Coiwill sa pripojil k akadémii Chelsea vo veku 9 rokov. Na svoje 17. narodeniny v roku 2020 podpísal s Chelsea prvú profesionálnu zmluvu.
Hosťovania v Huddersfielde a v Brightone.
V júni 2021 sa Coiwill pripojil k Huddersfieldu v EFL Championship na sezónne hosťovanie. V klube debutoval 1. augusta pri výhre nad Sheffieldom Wednesday v EFL Cupe. O šesť dní neskôr debutoval v lige pri remíze 1:1 s Derby County. Dňa 21. augusta strelil Coiwill gól pri výhre 2:1 nad Sheffieldom United. Počas sezóny odohral 32 zápasov a strelil dva góly.
Dňa 5. augusta 2022 bol Coiwill poslaný na hosťovanie do Brightonu v Premier League. O dva dni neskôr debutoval v klube pri výhre 2:1 nad Manchestrom United. Počas hosťovania odohral Coiwill 22 zápasov. S tímom sa umiestnil na miestach zaručuje pohárovú Európu a to po prvýkrát v histórii klubu.
Návrat do Chelsea.
Dňa 2. augusta 2023 podpísal Coiwill nový šesťročný kontrakt s Chelsea. V klube debutoval 13. augusta pri domácej remíze s Liverpoolom. Dňa 3. decembra strelil Coiwill svoj prvý gól za Chelsea pri výhre 3:2 nad Brightonom.
Medzinárodná kariéra.
S reprezentáciou do 21 rokov sa v roku 2023 tešil z titulu na Majstrovstvách Európy vo futbale do 21 rokov. Počas turnaja zasiahol do piatich zápasov a pomohol Anglicku vyhrať turnaj, bez tohto aby inkasovali jediný gól.
V A-tíme Anglicka debutoval 13. októbra pri výhre 1:0 nad Austráilou v prípravnom zápase.
Štatistiky kariéry.
Klubové.
"K 29. marcu 2024"
 1 EFL Championship play-off
Medzinárodné.
"K 29. marcu 2024"
Úspechy hráča.
Anglicko U21
Externé odkazy.
https://www.transfermarkt.com/levi-colwill/profil/spieler/614258

</doc>
<doc id="711620" url="https://sk.wikipedia.org/wiki?curid=711620" title="Vernon De Marco">
Vernon De Marco

Vernon De Marco Morlacchi (* 18. november 1992, Córdoba, Argentína) je profesionálny futbalista, ktorý hráva na pozícii obrancu v UAE Pro League v klube Hatta. Od roku 2021 hráva za reprezentáciu Slovenska.
Klubová kariéra.
De Marco začal seniorskú kariéru v španielskom klube Club Esportiu Constància v štvrtej španielskej lige.
Zemplín Michalovce.
Dňa 22. júla 2012 prestúpil do slovenského klubu MFK Zemplín Michalovce v 2. slovenskej lige. O šesť dní neskôr debutoval za Michalovce pri výhre 2:1 nad Baník Ružiná.
Vo svojej druhej sezóne strelil aj svoj prvý gól za klub pri výhre 2:0 nad Sencom dňa 31. augusta 2013.
V sezóne 2014/15 odohral 24 zápasov a siedmimi gólmi pomohol k postupu do Niké ligy.
Dňa 18. júla 2015 debutoval za Michalovce v Niké lige pri prehre 0:1 s AS Trenčín.
ŠK Slovan Bratislava.
V lete 2016 bol De Marco poslaný na polročné hosťovanie do ŠK Slovan Bratislava. V klube debutoval 24. septembra pri prehre 1:2 s AS Trenčín. V druhom vystúpení za Slovan strelil svoj prvý gól a to pri výhre 3:0 nad Michalovcami. V zime prestúpil De Marco do Slovana Bratislava.
Hosťovanie v Lech Poznań.
V lete 2017 bol De Marco poslaný na dvojročné hosťovanie do poľského klubu Lech Poznań. V prvej sezóne nedostával veľa príležitosti. Hrával totiž aj rezervný tím. V A-tíme debutoval 10. septembra pri remíze 0:0 s Pogoń Szczecin.
Počas druhej sezóny v Poľsku odohral 22 zápasov z toho 15 v Ekstraklase.
Návrat do Slovana.
Dňa 27. júla 2019 nastúpil prvýkrát po návrate do Slovana pri výhre 3:0 nad Zemplínom Michalovce. Dňa 29. augusta strelil De Marco dôležitý gól pri prehre 2:3 s PAOK Solún v štvrtom predkole Európskej ligy UEFA 2019/20. V súčte oboch zápasov bol výsledok 3:3, Slovan postúpil vďaka pravidlu vonkajších gólov do skupinovej fázy Európskej ligy. V sezóne 2019/20 odohral 36 zápasov a strelil tri góly. Tešil sa so Slovanom zo zisku double (liga a pohár).
V sezóne 2020/21 odohral za Slovan vo všetkých súťažiach 33 zápasov a strelil sedem gólov. Opäť sa s tímom tešil zo zisku titulu aj z víťazstva v pohári.
Hatta.
Po siedmich rokoch sa De Marco rozhodol odísť zo Slovana po skončení zmluvy. V lete 2023 prestúpil do Spojených arabských emirátov kde podpísal ročnú zmluvu s tímom Hatta s nováčikom UAE Pro League.
Reprezentačná kariéra.
De Marco sa narodil v Argentíne. Počas pôsobenia na Slovensku od roku 2012 požiadal o slovenské občianstvo. V máji 2021 získal oficiálne slovenské občianstvo a mohol tak reprezentovať Slovensko na medzinárodnej úrovni. Pri svojom debute dňa 14. novembra 2021 hral v národnom tíme pri výhre 6:0 nad Maltou a hneď strelil svoj prvý gól.
Štatistiky kariéry.
Klubové.
"K 29. marcu 2024"
 1 Liga majstrov UEFA
 2 Európska liga UEFA 
 3 Európska konferenčná liga UEFA
Medzinárodné.
"K 29. marcu 2024"
Úspechy hráča.
ŠK Slovan Bratislava

</doc>
<doc id="711622" url="https://sk.wikipedia.org/wiki?curid=711622" title="Turistická značkovaná trasa číslo 2441">
Turistická značkovaná trasa číslo 2441

 Turistická značkovaná trasa číslo 2441 je modrá trasa v Malých Karpatoch, ktorá vedie z Brezovej pod Bradlom, Mladosť do Prašníka, Lajdovci. Dĺžka trasy je 13,7 km. Turistická trasa je v správe Klubu slovenských turistov.

</doc>
<doc id="711623" url="https://sk.wikipedia.org/wiki?curid=711623" title="Akademický architekt">
Akademický architekt

Akademický architekt (často skrátené ako akad. arch., ak. arch., prípadne ako akad. architekt, či ak. architekt) je akademický titul, ktorý bol udeľovaný (v Česko-Slovensku) na umeleckých vysokých školách v oblasti architektúry, resp. architektonickej tvorby. Bol zavedený po roku 1966 v súvislosti s novým systémom akademických titulov v Česko-Slovensku (v rokoch 1953 až 1966 bolo prideľovanie titulov obmedzené). Udeľovaný bol aj naďalej podľa neskoršieho vysokoškolského zákona z roku 1980. Po nežnej revolúcii od roku 1990 už udeľovaný nebol a nahradil ho všeobecne titul Magister (Mgr.). V súčasnej dobe (na Slovensku a v Česku) taktiež udeľovaný nie je. 
Na Slovensku bol udeľovaný len na Vysokej škole výtvarných umení v Bratislave.
V 90. rokoch 20. storočia bol pre absolventov umeleckého študijného programu v oblasti architektúry na Slovensku udeľovaný titul Magister architektúry (Mgr. arch.). Tento titul nadväzoval na tradíciu odlišovania titulom absolventov architektúry na umeleckých akadémiách od absolventov architektúry na technických vysokých školách.

</doc>
<doc id="711624" url="https://sk.wikipedia.org/wiki?curid=711624" title="Turistická značkovaná trasa číslo 8143">
Turistická značkovaná trasa číslo 8143

 Turistická značkovaná trasa číslo 8143 je krátka žltá trasa v Malých Karpatoch a Myjavskej pahorkatine, ktorá vedie od prameňa v Lopušnej na chrbát Bradla. Dĺžka trasy je 3,5 km. Turistická trasa je v správe Klubu slovenských turistov. 

</doc>
<doc id="711625" url="https://sk.wikipedia.org/wiki?curid=711625" title="Tryptofán-2,3-dioxygenáza">
Tryptofán-2,3-dioxygenáza

Tryptofán-2,3-dioxygenáza (TDO, ) je hemový enzým, ktorý katalyzuje oxidáciu -tryptofánu (-Trp) na "N"'-formylkynurenín pomocou molekulárneho kyslíku:
 tryptofán + O2 → "N"'-formylkynurenín
Tryptofán-2,3-dioxygenáza hrá kľúčovú úlohu v regulácii fyziologického toku tryptofánu v ľudskom tele, keďže je súčasťou metabolizmu tryptofánu. TDO katalyzuje prvú reakciu a zároveň rýchlosť určujúci krok rozkladu tryptofánu prostredníctvom kynurenínovej dráhy, čím reguluje hladinu tryptofánu v organizme.
U ľudí je tento enzým kódovaný génom TDO2.
Funkcia.
TDO patrí medzi oxidoreduktázy, konkrétne tie, ktoré pôsobia na jednu molekulu, využívajú O2 ako oxidant a zabudovávajú dva atómy kyslíka do substrátu (patrí teda medzi dioxygenázy). Niekedy sa enzým nazýva i tryptofándioxygenáza, tryptofánoxygenáza alebo tryptofánpyroláza.
TDO katalyzuje prvú reakciu rozkladu tryptofánu, pri ktorej sa tryptofán mení na "N"'-formylkynurenín. V procese dochádza k štiepeniu pyrolového kruhu indolu pomocou molekulárneho kyslíka:
 tryptofán + O2 → "N"'-formylkynurenín
"N"'-formylkynurenín sa ďalej premieňa pôsobením kynurenínformamidázy na kynurenín.
TDO bola pôvodné objavená v 30. rokoch 20. storočia a nachádza sa u prokaryotov i eukaryotov. Expresia TDO u cicavcov prebieha normálne len v pečeni, ale u niektorých druhov bola identifikovaná i v mozgu a nadsemenníkoch a u niektorých tkanív je možné ju indukovať na základe rôznych podnetov. Krysia TDO bola ako prvá exprimovaná rekombinantne (v "E. coli"), neskôr bola rekombinantne exprimovaná i ľudská TDO.
Príbuzné enzýmy.
TDO je funkčne príbuzná s enzýmom indolamín-2,3-dioxygenázou (IDO). TDO je zvyčajne tetramér, zatiaľ čo IDO je monomérny enzým. TDO i IDO obsahujú jeden nekovalentne viazaný hem na podjednotku.
Do tej istej rodiny enzýmov k TDO patrí i IDO zo "Shewanella oneidensis" a PrnB, druhý enzým v biosyntetickej dráhe pyrolnitrínu z "Pseudomonas fluorescens", i keď u PrnB nebola pozorovaná dioxygenázová aktivita. V roku 2007 bol objavený nový enzým schopný dioxygenácie tryptofánu, IDO2. 
Štruktúra.
TDO je cytozolový enzým obsahujúci hem, ktorý je kódovaný génom TDO2. Kryštalografické štúdie TDO z "Xanthomonas campestris" a "Talstonia metallidurans" ukázali, že ich štruktúry sú prakticky identické a existujú v podobe homotetramérov. Presnejšie ide o dimér dimérov, pretože N-koncové aminokyseliny každého monoméru tvoria väzbové miesto pre substrát z vedľajšieho monoméru. Tieto bielkoviny sa skladajú z helixov a poblíž aktívneho miesta sa nachádza flexibilný ohyb, ktorý sa účastní (nekovalentnej) väzby s tryptofánom. Tento ohyb je evidentne indukovaný naviazaním tryptofánu, pretože sa nachádza len v kryštáloch, v ktorých je prítomný i tryptofán.
Sú dostupné minimálne dve štruktúry TDO, v ktorých je naviazaný tryptofán.
Mechanizmus.
Prvé návrhy reakčného mechanizmu oxidácie tryptofánu pochádzajú od Sona a Dawsona. Navrhli, že ide o abstrakciu protónu katalyzovanú zásadou a že nedochádza k oxidácii hemu (ostáva teda ako FeII). Predpokladá sa, že TDO a IDO majú rovnaký reakčný mechanizmus, aj keď pre to neexistuje konkrétny dôkaz. U IDO však bol identifikovaný FeIV hem počas reakcie. Návrhy reakčného mechanizmu boli upravené tak, aby zahŕňali i tento oxidačný stav železa. Predpokladá sa, že reakcia katalyzovaná TDO prebieha rovnako, ale FeIV hem nebol u TDO pozorovaný.
Klinický význam.
Bolo ukázané, že TDO sa exprimuje vo významnom množstve v ľudských nádoroch. V tej istej štúdií sa ukázalo, že expresia TDO nádormi pomáhala proti odmietnutiu imunizovanými myšami. TDO inhibítor, ktorý bol vyvinutý touto výskumnou skupinou, znovu umožnil myšiam odmietnuť nádory exprimujúce TDO, čo naznačuje, že inhibítory TDO by mohli pomôcť v liečbe rakoviny.
Iná štúdia ukázala, že TDO sa potenciálne účastní metabolickej dráhy zodpovednej za správanie súvisiace s úzkosťami. Vytvorením myší, ktoré exprimovali nižšie množstvo TDO, a ich porovnaním s normálnymi myšami sa podarilo výskumnej skupine ukázať, že myši s nižšou hladinou TDO mali nielen vyššiu hladinu tryptofánu v plazme, ale i vyššiu hlasinu serotonínu a 5-HIAA v hipokampe a strednom mozgu. Rôzne skúšky ukázali, že u myší s nižšou expresiou TDO dochádza k anxiolytickej modulácii, čo poukazuje na priame spojenie medzi TDO a metabolizmom tryptofánu so správaním súvisiacim s uzkosťami pri fyziologických podmienkach.

</doc>
<doc id="711626" url="https://sk.wikipedia.org/wiki?curid=711626" title="TDO2">
TDO2



</doc>
<doc id="711627" url="https://sk.wikipedia.org/wiki?curid=711627" title="Tryptofánoxygenáza">
Tryptofánoxygenáza



</doc>
<doc id="711628" url="https://sk.wikipedia.org/wiki?curid=711628" title="Tryptofánpyroláza">
Tryptofánpyroláza



</doc>
<doc id="711632" url="https://sk.wikipedia.org/wiki?curid=711632" title="Matteo Carcassi">
Matteo Carcassi

Matteo Carcassi (* 8. apríl 1792, Florencia, Toskánske veľkovojvodstvo – † 16. január 1853, Paríž, Druhé francúzske cisárstvo) bol taliansky gitarista a hudobný skladateľ. 
O Carcassiho živote sa vie len málo. Údajne bol príbuzný s rôznymi známymi výrobcami hudobných nástrojov menom Carcassi.
Život.
Carcassi sa narodil vo Florencii v Taliansku. Najprv študoval hru na klavíri, ale hrať na gitare sa naučil ešte ako dieťa. Rýchlo si získal povesť ako virtuózny koncertný gitarista.
V roku 1810 sa presťahoval do Nemecka a dosiahol takmer okamžitý úspech. Potom žil v Paríži od roku 1815 a zarábal si ako učiteľ hry na klavíri a na gitare. Na koncertnom turné v Nemecku v roku 1819 sa prvýkrát stretol s Jeanom-Antoinom Meissonnierom. Meissonnier, tiež známy gitarista, publikoval mnohé Carcassiho diela vo svojom parížskom vydavateľstve. Pre Meissonniera tiež zostavil množstvo populárnych piesní pre gitaru, ktoré boli pôvodne napísané pre klavír, vrátane diel od Théodora Labarrea a Loïsy Pugetovej.
Od roku 1820 trávil Carcassi väčšinu svojho času v Paríži. V roku 1823 odohral v Londýne mimoriadne úspešnú sériu koncertov, ktoré mu priniesli veľkú slávu tak ako výkonnému umelcovi, tak aj pedagógovi. V Paríži však prešlo veľa času, kým jeho talent skutočne uznali, čiastočne kvôli prítomnosti Ferdinanda Carulliho.
Carcassi prišiel opäť do Nemecka na jeseň v roku 1824. Potom vystúpil v Londýne, kde mu jeho povesť umožnila prístup do prestížnejších koncertných sál. Nakoniec sa však vrátil do Paríža. Niekoľko rokov odtiaľto podnikal koncertné cesty do významných hudobných centier Európy. Po krátkom návrate k vystupovaniu v roku 1836 opustil koncertnú prax okolo roku 1840 a zomrel v Paríži v roku 1853.

</doc>
<doc id="711633" url="https://sk.wikipedia.org/wiki?curid=711633" title="VEDA NA DOSAH">
VEDA NA DOSAH



</doc>
<doc id="711634" url="https://sk.wikipedia.org/wiki?curid=711634" title="Pyrolnitrín">
Pyrolnitrín

Pyrolnitrín (PRN) je zlúčenina, ktorá sa používa ako antimykotické antibiotikum. Vo svojej štruktúre obsahuje benzénové jadro a pyrolový kruh. Niektoré baktérie, napríklad "Pseudomonas pyrrocinia" a iné druhy "Pseudomonas" produkujú pyrolnitrín z tryptofánu ako sekundárne metabolity. Predpokladá sa, že pyrolnitrín u húb inhibuje elektrónový transportný reťazec.
Syntetické fungicídy fenpiklonil a fludioxonil sú chemicky príbuzné pyrolnitrínu.
Biosyntéza.
U "Pseudomonas fluorescens" vyžaduje biosyntéza pyrolnitrínu štyri gény, pomenované "prnABCD", ktoré sú usporiadané do jedného operónu. Produkty týchto génov sú podobne veľké a katalyzujú štyri postupné reakcie:
S výnimkou prnA nie sú tieto enzýmy schopné použiť -tryptofán ako substrát.
Ani jedna z halogenáz, prnA ani prnC, nie je homológom známych haloperoxidáz a zároveň ani navzájom.
Bola navrhnutá i alternatívna dráha syntézy, kde sa -tryptofán najprv premieňa na aminofenylpyrol (APP) a potom sa premieňa na aminopyrolnitrín a pyrolnitrín. Tieto kroky neboli opísané detailne, ale enzým prnB je schopný produkovať APP, pravdepodobne z tryptofánu ako východiskového substrátu. Vyzerá to tak, že APP je nežiaduci vedľajší produkt. Gén, ktorý kóduje prnB, začína nezvyčajným štart kodónom GTG, ktorý znižuje mieru expresie prnB a tak znižuje množstvo produkovaného APP.

</doc>
<doc id="711637" url="https://sk.wikipedia.org/wiki?curid=711637" title="Claude Adrien Helvétius">
Claude Adrien Helvétius



</doc>
<doc id="711638" url="https://sk.wikipedia.org/wiki?curid=711638" title="Poliansky potok (prítok Korunkovského potoka)">
Poliansky potok (prítok Korunkovského potoka)

Poliansky potok je potok v geomorfologickom celku Ondavská vrchovina v regióne Horný Zemplín v Prešovskom kraji v okrese Stropkov. Je ľavostranným prítokom vodného toku Korunkovský potok v povodí Brusničky. Má dĺžku .
Sútok zdrojníc.
Začína sa na sútoku zdrojníc v v geomorfologickom celku Ondavská vrchovina na pomedzí lesného extravilánu a poľnohospodárskeho extravilánu v južnej časti územia obce Korunková v okrese Stropkov v Prešovskom kraji. Južná zdrojnica pramení v v lesnom extraviláne. Severná zdrojnica pramení v v lesnom extraviláne v lese Polianka. Obe zdrojnice sú v suchom období chudobné na prietoky vody.
Opis toku.
Od sútoku zdrojníc tečie severozápadným smerom po hranici medzi lesným extravilánom a poľnohospodárskym extravilánom obce Korunková, svoj smer si zachováva až do svojho ústia, pravým brehom obmýva lúku Medzi cestami, v vteká do južného okraja intravilánu Korunkovej. V po krátkom úseku cez intravilán ústi do vodného toku Korunkovský potok ako jeho ľavostranný prítok. Vodný tok Korunkovský potok ďalej ústi do Brusničky. Pramení, preteká a ústi na území obce Korunková v okrese Stropkov v Prešovskom kraji. Nemá prítok.
Pôvod názvu.
Názov vodného toku má pôvod v názve lesa "Polianka", na území ktorého pramení a preteká severná zdrojnica potoka. Názov lesa motivoval výskyt "malej lúky v lesnom poraste", čiže "poľana" + formant zdrobneniny "-ka". Z toponyma "Polianka" rozšírením o formant "-ský/-sky" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Poliansky potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Poliansky potok bolo štandardizované v roku 1990. V súčasnej slovenskej štandardizovanej hydronymii hydronymum Poliansky potok nie je jedinečným názvom (marec 2024). 

</doc>
<doc id="711639" url="https://sk.wikipedia.org/wiki?curid=711639" title="Fedkov (vrch vo Vihorlatských vrchoch)">
Fedkov (vrch vo Vihorlatských vrchoch)

Fedkov () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Strihovce, približne juhovýchodne od Sniny. 
Poloha.
Nachádza sa na východe strednej časti Vihorlatské vrchov, v geomorfologickom podcelku Vihorlat a časti Vihorlatská hornatina. Leží na hranici Prešovského a Košického kraja a okresov Snina a Sobrance, pričom zasahuje na katastrálne územia obcí Strihovce a Vyšná Rybnica. Najbližším sídlom je juhovýchodne situovaná obec Strihovce, východne leží Ladomirov, severne Kolonica, severozápadne Zemplínske Hámre a Snina a juhozápadne Remetské Hámre. Územie je súčasťou Chránenej krajinnej oblasti Vihorlat.
Opis.
Fedkov leží vo východnej časti hlavného hrebeňa, medzi Strihovskou poľanou () a Strihovským sedlom. Východným smerom sa nachádza Kosmatec (), Polom (), Orlovec () a Mandríkov grúň (), severným Diel (), plytkým sedlom oddelená Strihovská poľana (), Kameň (), Nežabec () a Veža (), západným Sninský kameň (), Motrogon (), Tŕstie (), Vihorlat () a Múr () a južným Lysák (), Roh (), Jaseňovský vrch (), Diel (), Starý Koňuš (), Vetrová skala () a Holica (). Lokalita patrí do povodia rieky Uh, kde vodu z východných svahov odvádza Strihovský potok, zo severozápadných Krivec a západných Lisaka do Okny. Vrcholom vedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov a Východoslovenskú nížinu, ojedinele aj Bieščady v Poľsku a ukrajinské Karpaty.

</doc>
<doc id="711640" url="https://sk.wikipedia.org/wiki?curid=711640" title="Kultúrny vplyv Michaela Jacksona">
Kultúrny vplyv Michaela Jacksona

Americký spevák a skladateľ Michael Jackson (19582009) je považovaný za jednu z najvýznamnejších kultúrnych osobností 20. a 21. storočia a za jedného z najúspešnejších a najvplyvnejších umelcov všetkých čias. Jeho úspechy, za ktoré je označovaný za „kráľa popu“, pomohli dokončiť desegregáciu populárnej hudby v Spojených štátoch a zaviedli éru multikulturalizmu a integrácie, ktorú nasledovali ďalšie generácie umelcov. Jeho vplyv sa rozšíril aj do módnych trendov a zvyšovanie povedomia o sociálnych záležitostiach na celom svete.
Jackson sa stal detskou hviezdou v roku 1969 ako spevák skupiny The Jackson 5, ktorú založil so svojimi staršími bratmi. Americký kongres ocenil prínos skupiny pre americkú mládežnícku kultúru a Jackson bol americkou verejnosťou prijatý v takej miere, aká nebola poskytnutá žiadnej detskej hviezde od čias Shirley Templovej v 30. rokoch 20. storočia. Začiatkom 80. rokov sa Jackson stal dominantnou postavou populárnej kultúry a prvým afroamerickým umelcom, ktorý mal silnú fanúšikovskú základňu v hudobnej televízii. Jeho hudobné videoklipy vrátane videoklipov k piesňam „Beat It“, „Billie Jean“ a „Thriller“ z albumu "Thriller" z roku 1982 sa zaslúžili o prelomenie rasových bariér a premenu tohto média na umeleckú formu a propagačný nástroj. Popularita týchto videoklipov pomohla presláviť televízny kanál MTV. Jacksonovmu úspechu sa v tomto období pripisuje záchrana hudobného priemyslu z jeho recesie koncom 70. rokov a revolúcia v ňom tým, že inicioval marketingové zameranie na albumové trháky a videoprezentáciu.
Prostredníctvom svojich videoklipov a živých vystúpení Jackson spopularizoval pouličné tance, najmä svoj charakteristický pohyb moonwalk, a prilákal kult imitátorov po celom svete. Pripisuje sa mu zásluha za to, že pomohol rozšíriť tanec medzi celosvetové publikum a mal vplyv porovnateľný s tanečnými ikonami, akými boli Fred Astaire a Sammy Davis Jr. Videoklipy "Thrilleru" s estetikou prevzatou z tradície hudobných filmov vytvorili pododvetvie choreografov, pretože aj iní popoví umelci sa snažili vytvárať sofistikované propagačné filmy zamerané na tanec. V 80. rokoch sa Jacksonove osobné zvláštnosti a meniaci sa vzhľad stali zdrojom fascinácie bulvárnych médií, pričom tento fenomén ešte podporilo obvinenie zo zneužívania detí, ktoré na neho bolo vznesené v roku 1993. Tieto výstrednosti a kontroverzie inšpirovali množstvo fotografií a iných umeleckých diel skúmajúcich jeho verejný imidž, ktoré boli prezentované na výstave v roku 2018 "Michael Jackson: On the Wall" v londýnskej National Portrait Gallery.
Jackson ovplyvnil širokú škálu tém, od štúdií o celebritách cez vizuálnu kultúru až po štúdie o pohlaví a sexualite a mnohé ďalšie, vrátane tých, ktoré priamo nesúviseli s jeho profesiou. Podľa štúdie uverejnenej v časopise "The Journal of Pan African Studies" v roku 2010 sa jeho vplyv rozšíril aj na akademickú pôdu, pričom odkazy na speváka sa nachádzajú v literatúre týkajúcej sa masovej komunikácie, psychológie, medicíny, inžinierstva a chémie. Britská rada zaradila Jacksona do svojho zoznamu „80 momentov, ktoré formovali svet“ s ohľadom na medzinárodné kultúrne vzťahy.

</doc>
<doc id="711642" url="https://sk.wikipedia.org/wiki?curid=711642" title="Ambiorix">
Ambiorix

Ambiorix (galsky „kráľ okolia“ alebo „kráľ-ochranca“) bol vodcom belgického kmeňa v severovýchodnej Galii, kde sa nachádza dnešné Belgicko. Tento kmeň viedol spolu s Cativolcom, kniežaťom Eburončanov. V 19. storočí sa Ambiorix stal belgickým národným hrdinom vďaka svojmu odporu proti Júliusovi Cézarovi, ako sa píše v Cézarových "Zápiskoch o vojne v Gálii".
Meno.
Udáva sa, že Ambiorix je galské osobné meno utvorené príponou "ambio-" pripojenou k "rix" („kráľ“), ale o význame prvého prvku sú nejasnosti. Niektorí bádatelia prekladajú Ambiorixa ako „kráľa okolia“ alebo „kráľa ohrady“, pričom "ambio-" interpretujú ako tematizovanú formu "ambi-" („okolo, z oboch strán“) s významom „okolie“ alebo inak „ohrada“. Fredrik Otto Lindeman alternatívne vykresľuje Ambiorixa ako „kráľa-ochrancu“, a to odvodením "ambio-" od praindoeurópskeho spojenia "*h₂mbhí-péh₃" („ochranca“; porov. staroindické "adhi-pá-," „ochranca, vládca, pán, kráľ“).
Životopis.
Raná história.
V roku 57 pred Kr. Július Cézar dobyl časť "Galie" a "Belgiky" (Belgicko, dnešné severné Francúzsko, Luxembursko, časť dnešného Holandska pod riekou Rýn a severozápadnú časť Severného Porýnia-Vestfálska v Nemecku). V krajine žilo niekoľko kmeňov, ktoré proti sebe často bojovali. Eburonom vládli Ambiorix a Cativolcus. V roku 54 pred Kr. Cézarove vojská naliehavo potrebovali viac potravín a tak sa miestne kmene museli vzdať časti úrody, ktorá v tom roku nebola dobrá. Hladujúci Eburončania to pochopiteľne nechceli urobiť a Cézar nariadil, aby sa v blízkosti eburónskych dedín vybudovali tábory. Každý stotník dostal príkaz zabezpečiť, aby sa zásoby potravín dostali k rímskym vojakom. To vyvolalo medzi Eburončanmi nevôľu.
Hoci ho Július Cézar oslobodil od platenia tribútu Atuatuciom, Ambiorix sa v zime roku 54 pred Kr. pripojil ku Cativolcovi v povstaní proti rímskym vojskám pod vedením Quinta Tituria Sabina a Lucia Aurunculeia Cotta.
Vzdor Rimanom.
Keďže sucho prerušilo dodávky obilia, Cézar bol nútený prezimovať so svojimi légiami medzi vzbúrenými belgickými kmeňmi. Rímske jednotky pod vedením Sabina a Cotta prezimovali medzi Eburončanmi, keď ich napadli pod vedením Ambiorixa a Cativolca. Ambiorix Rimanov oklamal, keď im povedal, že útok sa uskutočnil bez jeho súhlasu, a ďalej im poradil, aby utiekli, pretože veľké germánske sily sa chystali prekročiť Rýn. Dôverujúc Ambiorixovi, Sabinus a Cotta nasledujúce ráno odišli. Kúsok od tábora rímske jednotky prepadli Eburončania a zmasakrovali ich.
Na inom mieste medzi Nerviovcami zimovali ďalšie rímske jednotky pod vedením Quinta Tullia Cicera, mladšieho brata rečníka Marcusa Tullia Cicera. Ambiorix, ktorý viedol koalíciu vzbúrených belgických kmeňov, obkľúčil Cicerov tábor. Po dlhom čase sa rímskemu poslovi konečne podarilo prekĺznuť cez belgické línie a odovzdať Cézarovi správu o povstaní. Cézar zmobilizoval svoje légie a okamžite vyrazil na pomoc Cicerovi. Keď sa priblížili k obkľúčenému rímskemu táboru, Belgovia sa pohli, aby zaútočili na Cézarove vojská. V obrovskej prevahe, Cézar nariadil svojim vojakom, aby vyzerali zmätene a vystrašene, a úspešne Belgov vylákali, aby na nich zaútočili na území výhodnom pre Rimanov. Cézarove vojská podnikli prudký protiútok a čoskoro zahnali Belgov na útek. Neskôr Cézarove vojská vstúpili do Cicerovho tábora a našli väčšinu mužov zranených.
Medzitým Indutiomarus, vodca Treverov, začal obťažovať tábor vojvodcu Labiena a nakoniec ho vyprovokoval, aby vyslal svoju jazdu s konkrétnym rozkazom Indutiomara zabiť. Tí tak urobili a rozohnali zvyšky Indutiomarovej armády. Cézar osobne zostal v Galii do konca zimy kvôli obnovenej galskej hrozbe.
Cézarova pomsta.
Keď sa rímsky senát dozvedel, čo sa stalo, Cézar prisahal, že zničí všetky belgické kmene. Ambiorix zabil pätnásť kohort. Belgický útok na Cicera, ktorý sa vtedy nachádzal s légiou na území Nerviov, zlyhal vďaka včasnému príchodu Cézara. Rímske výpravy proti Belgom trvali niekoľko rokov, ale nakoniec boli kmene vyvraždené alebo vyhnané a ich polia vypálené. Po tejto genocídnej udalosti Eburončania zmizli z histórie. Podľa spisovateľa Florusa sa Ambiorixovi a jeho mužom podarilo utiecť cez Rýn. Po tomto momente sa v rímskych záznamoch neobjavujú.
Dedičstvo.
Cézar písal o Ambiorixovi vo svojom komentári k bojom proti Galom, "Zápisky o vojne v Galii". V tomto texte napísal slávne slová: „Z týchto [troch regiónov] sú najodvážnejší Belgovia.“ 
Ambiorix zostal až do devätnásteho storočia pomerne neznámou postavou. Nezávislosť Belgicka v roku 1830 podnietila hľadanie národných hrdinov. V Cézarovom diele "Zápisky o vojne" "v Galii" bol Ambiorix a jeho činy znovuobjavené. V roku 1841 napísal belgický básnik Joannes Nolet de Brauwere Van Steeland lyrický epos o Ambiorixovi. Okrem toho 5. septembra 1866 postavili na hlavnom trhovisku v belgickom meste Tongeren sochu Ambiorixa, ktorého Cézar nazval Atuatuca, teda Atuatuca Tungrorum. 
Dnes je Ambiorix jednou z najznámejších postáv belgickej histórie. Je po ňom pomenovaných mnoho podnikov, barov a fritérií a v mnohých belgických komiksoch, ako sú Suske en Wiske a Jommeke, hrá vedľajšiu rolu. Krátko existoval aj komiks s názvom "Ambionix", v ktorom vedec teleportoval belgického náčelníka, voľne založeného na Ambiorixovi, do súčasného Belgicka.
Vo francúzskom komikse Asterixove dobrodružstvá, v diele "Asterix v Belgicku", idú Asterix, Obelix, Idefix a Vitalstatistix do Belgicka, pretože sa hnevajú na Cézara za jeho poznámku, že Belgičania sú najodvážnejší zo všetkých Galov.
V populárnej kultúre.
Ambiorix vedie galskú civilizáciu vo videohre "Civilization VI".

</doc>
<doc id="711644" url="https://sk.wikipedia.org/wiki?curid=711644" title="Mykóza">
Mykóza

Mykóza alebo fungálna infekcia je infekcia spôsobená organizmom pochádzajúcim z ríše húb. Medzi tieto patogény patria predovšetkým plesne a kvasinky. Typicky ide o bežné povrchové infekcie kože, vlasov a nechtov, niekedy však môže ísť o invazívne infekcie s vysokou mortalitou. Mykózy sa liečia pomocou antimykotík. V rámci klasifikácie Medzinárodnej klasifikácie chorôb sú mykózy radené pod MKCH-10.
Do ríše húb obsahujúcej okolo sto tisíc známych druhov sa radia huby, kvasinky, plesne a mnoho ďalších. V tejto rôznorodej skupine sa nachádzajú organizmy ľudstvu prospešné (napr. druh "Penicillium chrysogenum" produkujúce antibiotikum penicilín), ako i druhy spôsobujúce choroby zvierat aj človeka. K patogénnym druhom patrí napr. pleseň "Aspergillus fumigatus" alebo kvasinka "Candida albicans".
S povrchovými fungálnymi infekciami sa počas svojho života stretne veľké percento ľudí po celom svete. Tieto menej závažné ochorenia sú vo väčšine prípadov spôsobené dermatofytmi, bežnými patogénmi zvierat, z ktorých dochádza k prenosu na človeka. Oveľa závažnejšie komplikácie predstavujú invazívne fungálne infekcie, ktorých liečba je značne náročnejšia a dlhodobejšia. Problémom je nedostatok nových antifungálnych látok, metód včasnej diagnostiky ochorení či vznik rezistencie. Veľký podiel na vzniku týchto systémových infekcií majú druhy "Candida albicans", "Aspergillus fumigatus" a "Aspergillus flavus". Tieto mikroorganizmy spôsobujú závažné a často život ohrozujúce infekčné ochorenia. Postihujú najmä imunokompromitovaných jedincov – predovšetkým pacientov s ochorením AIDS, rakovinou či jedincov po transplantácii orgánov.

</doc>
<doc id="711645" url="https://sk.wikipedia.org/wiki?curid=711645" title="Antimykotiká">
Antimykotiká



</doc>
<doc id="711646" url="https://sk.wikipedia.org/wiki?curid=711646" title="Antifungálna látka">
Antifungálna látka



</doc>
<doc id="711647" url="https://sk.wikipedia.org/wiki?curid=711647" title="Antifungálne látky">
Antifungálne látky



</doc>
<doc id="711648" url="https://sk.wikipedia.org/wiki?curid=711648" title="Fungálna infekcia">
Fungálna infekcia



</doc>
<doc id="711650" url="https://sk.wikipedia.org/wiki?curid=711650" title="PKa">
PKa



</doc>
<doc id="711651" url="https://sk.wikipedia.org/wiki?curid=711651" title="PKA">
PKA

PKA môže byť:

</doc>
<doc id="711654" url="https://sk.wikipedia.org/wiki?curid=711654" title="PKb">
PKb



</doc>
<doc id="711656" url="https://sk.wikipedia.org/wiki?curid=711656" title="PKB">
PKB

PKB môže byť:

</doc>
<doc id="711658" url="https://sk.wikipedia.org/wiki?curid=711658" title="Turistická značkovaná trasa číslo 5107">
Turistická značkovaná trasa číslo 5107

 Turistická značkovaná trasa číslo 5107 známa aj ako Chodník Jána Hollého je zelená trasa v Malých Karpatoch, ktorá vedie z Hradišťa pod Vrátnom do Pustej Vsi, pamätník SNP. Dĺžka trasy je 18,27 km. Turistická trasa je v správe Klubu slovenských turistov

</doc>
<doc id="711659" url="https://sk.wikipedia.org/wiki?curid=711659" title="Diego Moreira">
Diego Moreira

Diego Manuel Jadon da Silva Moreira (* 6. august 2004, Liège, Belgicko) je profesionálny futbalista, ktorý hráva na pozícii útočníka v anglickom klube Chelsea.
Klubová kariéra.
Moreira začal s futbalom v miestnom Standard Liège kde hrával jeho otec. V roku 2020 prestúpil do akadémie SL Benfica.
SL Benfica.
Po roku v akadémii prešiel do B-tímu a hrával aj za mládežnícky tím do 19 rokov v UEFA Youth League, ktorú v sezóne 2021/22 vyhrali. Na konci sezóny dostal aj pozvánku do prvého tímu kde debutoval 13. mája pri výhre 2:0 nad Paços de Ferreira.
Chelsea.
Po dvoch rokoch prevažne v B-tíme Benficy prestúpil 1. júla 2023 do Chelsea. Dňa 30. augusta debutoval v tíme pri výhre 2:1 nad AFC Wimbledon v EFL Cupe.
Hosťovanie v Lyone.
Dňa 1. septembra bol Moreira poslaný na sezónne hosťovanie do Olympique Lyon v Ligue 1. V klube debutoval 17. septembra pri remíze 0:0 s Le Havre. 22. januára 2024 bol Moreira odvolaný z hosťovania.
Osobný život.
Jeho otec je Almani Moreira, bývalý reprezentant Guiney-Bissau. Moreira má občianstvo Belgicka a Portugalska no mohol reprezentovať aj Guineu-Bissau a Nemecko. Za Belgicko hral v reprezentácii do 15 rokov no neskôr sa rozhodol reprezentovať Portugalsko kde žije aj jeho otec.
Štatistiky kariéry.
Klubové.
"K 30. marcu 2024"
 1 Liga majstrov UEFA
Úspechy hráča.
Benfica U19
Externé odkazy.
https://www.transfermarkt.com/diego-moreira/profil/spieler/655006

</doc>
<doc id="711663" url="https://sk.wikipedia.org/wiki?curid=711663" title="Martin Chrien">
Martin Chrien

Martin Chrien (* 8. september 1995, Banská Bystrica, Slovensko) je slovenský profesionálny futbalista, ktorý hráva na poste záložníka v slovenskom klube MFK Ružomberok. 
Klubová kariéra.
Dukla Banská Bystrica.
Chrien je odchovancom Dukla Banská Bystrica. V klube debutoval 1. decembra 2012 pri prehre 1:2 s MFK Košice. V druhom vystúpení za Duklu dňa 26. mája 2013 strelil premiérový gól pri výhre 1:0 nad Slovanom Bratislava.
Dňa 20. apríla 2014 strelil Chrien dva góly pri výhre 3:1 nad ViOn Zlaté Moravce.
Viktoria Plzeň.
Na konci sezóny 2013/14 podpísal štvorročný kontrakt s českým klubom Viktoria Plzeň. V klube nedostával veľa príležitosti. Svoj debut za Plzeň si odkrútil 19. novembra v 16-finále Pohára FAČR pri remíze 0:0 s Hradcom Králové.
Hosťovania v Česku a v Ružomberku.
V januári 2015 bol Chrien poslaný na polročné hosťovanie do Dynama České Budějovice. Dňa 7. marca debutoval v tíme pri prehre 1:4 s Mladou Boleslav.
Po skončení hosťovania v Českých Budějoviciach bol Chrien poslaný na sezónne hosťovanie do Zbrojovky Brno. Dňa 25. júla debutoval za Brno pri výhre 2:1 nad Baníkom Ostrava. Dňa 12. septembra strelil svoj prvý gól v tíme pri prehre 1:2 so Zlínom. Počas hosťovania odohral za Brno 26 zápasov v ktorých strelil tri góly.
V lete 2016 bol Chrien poslaný na hosťovanie do MFK Ružomberok kde strávil jesennú časť sezóny.
Návrat do Plzne.
Po skončení hosťovania v Ružomberku sa Chrien vrátil do Plzne. Dňa 11. marca debutoval Chrien za Plzeň v českej lige pri výhre 1:0 nad Slovanom Liberec. Do konca sezóny odohral za Plzeň dokopy tri zápasy.
SL Benfica.
Dňa 29. júna 2017 podpísal päťročný kontrakt s portugalským tímom SL Benfica. Dňa 19. augusta debutoval Chrien za Benficu pri výhre 5:0 nad Belenenses. Bol však preradený neskôr do B-tímu kde strávil väčšiu časť sezóny.
Hosťovanie v Santa Clare.
Sezónu 2018/19 strávil na hosťovaní v Santa Clare, u nováčika Primeira Liga. Dňa 30. septembra debutoval v klube pri výhre 3:0 nad C.D. Nacional. Počas hosťovanie odohral za nováčika 19 zápasov v ktorých strelil aj jeden gól.
Mezőkövesd.
Po návrate z hosťovania v Santa Clare pôsobil Chrien výlučne v B-tíme SL Benfica. V januári 2021 podpísal Chrien zmluvu ako voľný hráč s maďarským klubom Mezőkövesd. Dňa 23. januára debutoval v Nemzeti Bajnokság I pri remíze 0:0 s Kisvárdou. Svoj prvý gól v klube strelil 26. februára pri remíze 2:2 s DVTK.
Pohronie.
Dňa 18. februára 2022 sa Chrien vrátil na Slovensko kde podpísal zmluvu s FK Pohronie. O osem dní neskôr debutoval v tíme pri prehre 0:1 s MFK Ružomberok.
Návrat do Ružomberka.
Dňa 30. augusta 2022 podpísal Chrien dvojročný kontrakt s MFK Ružomberok kde už pôsobil v sezóne 2016/17 na hosťovaní z Plzne. O deň neskôr nastúpil za Ružomberok pri remíze 1:1 s Michalovcami.
Medzinárodná kariéra.
Chrien debutoval v národnom tíme dňa 7. júna 2019 v priateľskom zápase proti Jordánsku a dokázal streliť aj premiérový gól pri výhre 5:1.
Štatistiky kariéry.
Klubové.
"K 30. marcu 2024"
 1 Play-off o Konferenčnú ligu

</doc>
<doc id="711671" url="https://sk.wikipedia.org/wiki?curid=711671" title="Kyjovská planina">
Kyjovská planina

Kyjovská planina je geomorfologická časť podcelku Vihorlat vo Vihorlatských vrchoch. Zaberá západnú polovicu centrálnej časti pohoria a jej najvyšší vrch Čop dosahuje . 
Polohopis.
Územie sa nachádza v západnej časti podcelku a zaberá pás napriek celým pohorím. Severný okraj planiny nadväzuje na Beskydské predhorie a jeho podcelok Humenské podolie, na severozápade pokračuje pohorie podcelkom Humenské vrchy a jeho časťou Krivoštianka. Južný okraj lemuje Podvihorlatská pahorkatina, patriaca do Východoslovenskej pahorkatiny a východným smerom pokračuje podcelok Vihorlat časťou Vihorlatská hornatina. 
Planina zasahuje na územie Prešovského a Košického kraja a okresov Humenné a Michalovce. Centrálna, východná a severná časť územia patrí do Vojenského obvodu Valaškovce. Severne sa zvažujúce svahy a doliny odvádzajú vodu do rieky Cirochy, západnú časť odvodňujú prítoky Laborca a z južnej smeruje voda do Zemplínskej šíravy. Medzi najvýznamnejšie vodné toky patrí Kamenica a Ptava a ich prítoky v severnej časti, Kamenný potok v strednej a Sokolský a Jovsiansky potok vo východnej časti.
Chránené územia.
Severovýchodný okraj planiny patrí do Chránenej krajinnej oblasti Vihorlat. Osobitne chránenými územiami sú PP Kamienka, PR Viniansky hradný vrch, PR Vinianska stráň, NPR Jovsianska hrabina a NPR Kyjovský prales.
Turizmus.
Táto časť Vihorlatských vrchov je z veľkej časti turistom neprístupná. Atraktívnou je juhozápadný okraj poblíž Zemplínskej šíravy v okolí Vinného, kde je Vinianske jazero, stojí Viniansky hrad a pobrežie vodnej nádrže lemujú rekreačné osady. V tejto oblasti je niekoľko značených turistických trás. 

</doc>
<doc id="711673" url="https://sk.wikipedia.org/wiki?curid=711673" title="Camelia Potecová">
Camelia Potecová

Camelia Potecová (; * 19. február 1982, Braila) je rumunská plavkyňa. Zúčastnila sa letných olympijských hier v rokoch 2000 v Sydney, 2004 v Aténach, 2008 v Pekingu a 2012 v Londýne.
Športová činnosť.
Okrem jednej zlatej olympijskej medaily získala dve bronzové na Majstrovstvách sveta v plávaní, jednu striebornú na Majstrovstvách sveta v plávaní v krátkom bazéne, celkom 35 medailí na Svetovom pohári v plávaní a tri zlaté, tri strieborné a deväť bronzových na Majstrovstvách Európy v plávaní.

</doc>
<doc id="711681" url="https://sk.wikipedia.org/wiki?curid=711681" title="Odeón">
Odeón

Odeón alebo ódeion (, ) bola starogrécka menšia verejná budova, architektonicky a funkčne podobná divadlu, v ktorej sa konali prednášky, recitačné a hudobné prednesy a iné podujatia.
Termín "odeón" („hudobná sála“) sa v obecnom zmysle používa pre akékoľvek starogrécke malé divadlo (nachádzali sa najmä vo väčších mestách), spravidla štvorcového, obdĺžnikového alebo polkruhového pôdorysu so stupňovito upraveným hľadiskom a menším javiskom, z ktorých väčšina bola zastrešená, avšak tento výraz mohol mať svoj pôvod i v odeóne, ktorý v 5. stor. pred Kr. dal postaviť Perikles v Aténach. Bola to veľká budova s pravouhlým pôdorysom (v tvare obdĺžnika) s drevenou strechou podobnej pyramíde, ktorú vo vnútri podopieralo veľké množstvo stĺpov. V dobe Periklovej stál odeón pod juhovýchodným svahom Akropole a slúžil najmä pre hudobné súťaže (mousikoi agónes, súťaží na kithare a flaute) počas Panathenajských slávností.
Väčšina učencov súhlasí s Plutarchom, ktorý tvrdí, že táto budova bola postavená podľa perzského vzoru (bola replikou trónnej sály kráľa Xerxa): "„Ódeion, ktorý bol vnútorne usporiadaný s mnohými radmi sedadiel a mnohými stĺpmi, mal strechu, ktorá smerovala k jedinému vrcholu, bolo presnou kópiou trónnej budovy Veľkého kráľa, ako sa hovorí, a aj tento bol postavený pod dohľadom Perikla... Perikles, túžiaci po cti, teda po prvýkrát nariadil, aby sa v rámci panathénskeho festivalu konala hudobná súťaž; bol zvolený za usporiadateľa a on určil spôsob, akým mali ľudia súťažiť v hre na flaute, spievať alebo hrať na kithare.“" 
Okrem toho sa tento odeón svojimi rozmermi nápadne podobal audienčným sálam v Súsach alebo Persepolise (aj šírka sieňových stĺpov alebo ich rozostupy). Viacerí učenci pozorovali tieto podobnosti a pri ich interpretácii im pripisovali rôzne stupne významnosti. Je však ťažké uveriť, že táto zhoda mohla vzniknúť pri obyčajnej náhode. Hypostylová sieň (stĺpová sieň) pochádzala pôvodne z iránskej náhornej plošiny a bola celkom cudzia pre grécku architektonickú tradíciu.
Rimania tento výraz prijali v augustových časoch pre budovy podobného dizajnu a použitia, a preto nie je totožný s Periklovým odeónom, ktorý nebol divadelnou budovou v gréckom alebo rímskom zmysle, ale skôr monumentálna hypostylová sieň postavená podľa perzského vzoru. Z toho možno usudzovať, že odeón ako divadelný variant nie je fenoménom antiky, ale obmedzený na éru Rímskej ríše. Odeóny sú podľa svojej štruktúry menšie, pravouhlé, kryté a divadlo pripomínajúce stavby. Na začiatku bola dôležitým rozlišovacím znakom v porovnaní s budovami otvorených divadiel aj veľkosť, no v období Rímskej ríše to už neplatilo. Termín odeón teda nie je termínom z gréckej antiky, ale v súčasnom kontexte má rímsky pôvod.

</doc>
<doc id="711682" url="https://sk.wikipedia.org/wiki?curid=711682" title="Pálfiho palác">
Pálfiho palác



</doc>
<doc id="711683" url="https://sk.wikipedia.org/wiki?curid=711683" title="Ódeion">
Ódeion



</doc>
<doc id="711684" url="https://sk.wikipedia.org/wiki?curid=711684" title="Paschálny pozdrav">
Paschálny pozdrav



</doc>
<doc id="711685" url="https://sk.wikipedia.org/wiki?curid=711685" title="Roh (vrch vo Vihorlatských vrchoch)">
Roh (vrch vo Vihorlatských vrchoch)

Roh () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Remetské Hámre, približne južne od Sniny. 
Poloha.
Nachádza sa na východe strednej časti Vihorlatské vrchov, v geomorfologickom podcelku Vihorlat a časti Vihorlatská hornatina. Leží v Košickom kraji, v okrese Sobrance a na katastrálnom území obce Vyšná Rybnica. Najbližšími sídlami sú východne situované Strihovce a juhozápadne ležiace Remetské Hámre, severovýchodne sa nachádza Ladomirov, severne Kolonica a severozápadne Zemplínske Hámre a Snina. Územie je súčasťou Chránenej krajinnej oblasti Vihorlat.
Opis.
Roh leží v krátkej rázsoche, vybiehajúcej juhozápadne z Fedkova () v hlavnom hrebeni, medzi Strihovskou poľanou () a Strihovským sedlom. Východným smerom sa nachádza Kosmatec (), Polom () a Fedkov (), severným Diel (), Strihovská poľana (), Nežabec (), Veža () a Sninský kameň (), západným Motrogon (), Tŕstie (), Vihorlat (), Múr () a Lysák () a južným Majmová (), Veľká Vavrová (), Diel () a Jaseňovský vrch (). Oblasť patrí do povodia rieky Uh, kde vodu odvádza potok Okna a jej prítoky Lisaka zo severu a Lom z juhovýchodu. Na vrchol nevedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov a časť Východoslovenskej nížiny, ojedinele aj ukrajinské Karpaty.
Prístup.
Na vrchol nevedie značená turistická trasa, preto prístup je možný neznačenými chodníkmi z Remetskej doliny alebo z Fedkova () v hlavnom hrebeni, ktorým prechádza červeno značená hrebeňovka zo Strihovského sedla na Nežabec.

</doc>
<doc id="711688" url="https://sk.wikipedia.org/wiki?curid=711688" title="1. československá partizánska brigáda J. V. Stalina">
1. československá partizánska brigáda J. V. Stalina

1. československá partizánska brigáda J. V. Stalina, alebo aj "Jegorovova partizánska brigáda" bola partizánsky oddiel sformovaný organizátorskou skupinou vysadenou letecky na území Slovenska pred vypuknutím Slovenského národného povstania Ukrajinským štábom partizánskeho hnutia v Kyjeve. Brigáda sa rozrástla postupne na takmer tritisíc osôb, zúčastnila bojov o Telgárt a bojov o vstup do Turca. Po povstaleckom ústupe z Turca jej bol pridelený samostatný bojový úsek pozdĺž západných svahov Veľkej Fatry. Aj po potlačení SNP brigáda vyvíjala diverznú činnosť v tyle nepriateľa najmä v Nízkych Tatrách. Brigáda bola povstaleckým velením pozitívne hodnotená v obrane aj v útoku. Dopustila sa ale aj vojnových zločinov v Ružomberku a masakru Karpatských Nemcov v Sklenom.
História brigády.
Výsadok.
Oddiel bol sformovaný z absolventov partizánskej školy vo Svjatošine rozkazom Ukrajinského štábu partizánskeho hnutia dňa 20. júla 1944 Veliteľom 22-členného oddielu bol vymenovaný Alexej Semionovič Jegorov. Oddiel tvorili:
Oddiel bol vysadený z dvoch lietadiel "Douglas" 8. augusta 1944 na základňu pripravenú partizánskou skupinou npor. P. A. Velička na Latiborskej holi v Nízkych Tatrách. Rozkaz oddielu znel "„narúšať premávku na cestných a železničných komunikáciach na úseku Banská BystricaBrezno, RužomberokPoprad a v mieste pôsobenia rozvinúť partizánske hnutie“". 8. augusta večer sa na Latiborskej holi konalo stretnutie veliteľov, náčelníkov štábov a komisárov týchto skupín. Na stretnutí, ktoré viedol Pjotr Veličko, boli štáby ďalších skupín oboznámené s celkovou situáciou na Slovensku, kontaktami Velička na vojenskú posádku v Martine a partizánsku skupinu Viliama Žingora. Hlavným výsledkom rokovaní bolo vymedzenie operačných priestorov. Jegorovovmu oddielu pridelená oblasť Banskej Bystrice a okolia. Základňou pre organizačné skupiny Sečánskeho, Jegorova a Bielika sa stala Prašivá v Nízkych Tatrách.
Formovanie brigády.
15. augusta sa s Jegorovom stretol člen okresného vedenia ilegálnej KSS v Brezne M. Smida a dohodol s ním schôdzku partizánskych veliteľov s členmi okresného výboru KSS v Brezne. Schôdza sa uskutočnila 15. augusta večer v Hronci a prerokovali sa na nej nábor dobrovoľníkov, zásobovanie potravinami a možnosti získania zbraní. Za súčinnosti funkcionárov ilegálnej KSS získali partizáni zo skladu lesného závodu pri obci Sv. Ondrej viac ako tri tony potravín.
Dodávka potravín umožnila Jegorovovej skupine zahájiť nábor dobrovoľníkov pomocou agitátorov, besied s obyvateľmi a verejných vystúpení. Po vystúpení Vladimíra Vaštíka na verejných zhromaždeniach v Hornej a Dolnej Lehote a v Podbrezovej sa k jednotke prihlásilo 68 osôb. 22. augusta sa k jednotke pripojila 57-členná skupina sovietskych vojnových utečencov z táborov pod velením npor. ČA F. J. Kaličenka, prichádzala mládež, zbehovia zo Slovenskej armády, utečenci z pracovných a zajateckých táborov. Pre upevnenie disciplíny, evidenciu a zamedzenie dezercie boli dobrovoľníkom odoberané preukazy.
Otázka získania zbraní bola nastolená už pri prvom stretnutí Jegorova s členmi okresného vedenia ilegálnej KSS Michala Balka a por. Pavla Majlinga na Prašivej 17. augusta. Pokus získať zbrane z augmentačného skladu slovenského žandárstva v Diviakoch zlyhal na nedostatočnej koordinácii. Následne banskobystrickí komunisti sprostredkovali stretnutie Jegorova s pplk. gšt. Jánom Golianom na Veliteľstve pozemného vojska v Banskej Bystrici, kde sa dospelo k dohode o dodávkach zbraní a výstroja. Jegorov dodávky opätovne urgoval aj na stretnutí s pplk. gšt. B. Manicom a plk. gšt. Viliamom Talským 21. augusta na Prašivej a na stretnutí 22. augusta s majorom Júliusom Noskom, kde partizáni deklarovali, že ak nedostanú zbrane, budú nútení zobrať si ich sami. Dňa 25. augusta dostala Jegorovova skupina z vojenských skladov 1300 pušiek, 240 guľometov, 32000 nábojov, 6500 granátov a 100 pištolí. 27. augusta bola jednotka preformovaná na brigádu s početným stavom 750 vyzbrojených a vystrojených príslušníkov, ktorí absolvovali najmenej 5 denný výcvik. 
Vypuknutie Povstania.
Dňa 25. augusta 1944 o 2.00 hod, bola do vojenských posádok zaslaná pplk. Golianom tajná inštrukcia o bojovej pohotovosti od 26. septembra 1944, od 20.00 hod., nakoľko sa krajinou začala šíriť informácia o možnej okupácii Nemcami. Táto mylná informácia, nakoľko nemecké jednotky sústredené pri hraniciach tzv. Protektorátu Čechy a Morava so Slovenskom boli určené na sovietskonemecký front, odštartovala sled udalostí, aktivizovala odbojárov na Liptove, Pohroní a v Turci a partizánske skupiny a spustila realizáciu plánov na obsadzovane miest a obcí.
Plán obsadenia Ružomberka bol vypracovaný štábmi partizánskych skupín sídliacich na Prašivej a veliteľom náhradného delostreleckého pluku 2 v Ružomberku mjr. del. Milošom Veselom. Partizánom velil staršina Jegorovovej brigády N. A. Belov. Oddiel Belova mal 120 členov, približne rovnaké sily boli na akciu vyčlenené aj z oddielov E. Bielika a M. Sečanského. Hlavnú úlohu mala ružomberská vojenská posádka. Už 26. augusta došlo pod vplyvom správ k oslobodeniu politických väzňov z väznice Krajského súdu. Partizáni vstúpili do mesta v nedeľu 27. augusta a spojili sa s vojakmi. V meste sa nachádzalo okolo 180 príslušníkov nemeckej brannej moci rôznych zbraní. Pri pacifikácii nemeckej strážnej služby Mautnerových závodov v Rybárpoli (výroba častí delostreleckých lafiet), príslušníkov gestapa a nemeckých vojakov nachádzajúcich sa v Ružomberku na krátkom odpočinku alebo cezeň prechádzajúcich bolo zneškodnených 47 vojakov. Podľa správy mjr. Miloša Vesela 24 príslušníkov SS utieklo do Ľubochne, kde sa zabarikádovali vo vile Rosa a následne boli zlikvidovaní jednotkou kpt. Gondu (v realite bola v Ľubochni popravená jednotkou kpt. Gondu vojenská ostrahu tábora nemeckých detí sídliaceho vo vile Andrej v počte 14 resp. 20 vojakov, vrátane jednej ženy, nešlo o príslušníkov SS), ostatní Nemci boli zajatí a 28. augusta popravení pri Bielom potoku. 
Partizánska skupina N. A. Belova bola ráno 28. augusta odvelená do Liptovského Mikuláša na pomoc pri obsadzovaní mesta, ktoré mala na starosti partizánska skupina Ladislava Kalinu pod velením komisára štábu brigády F. M. Makarova. Stráž vojenskej posádky ale použila zbrane a k dohode o spoločnom postupe pri obsadzovaní mesta sa dospelo až po dlhšom rokovaní zástupcov ilegálneho národného výboru R. Sokola a M. Nahálka s plk. Ladislavom Bodickým a veliteľom posádky kpt. J. Vraždom. Moci sa v Liptovskom Mikuláši ujal 29. augusta revolučný národný výbor.
27. augusta sa z iniciatívy komunistov dostavil na Jegorovov štáb Ján Majling s mapou Banskej Bystrice. Jegorov sa vrátil na štáb až večer z Ružomberka. Nakoľko obsadenie Banskej Bystrice nebolo s Veliteľstvom pozemného vojska dohodnuté, Jegorov poveril Majlinga dohodnúť akciu s VPV a zabezpečiť nákladné autá na prepravu partizánov. Následne začali partizáni schádzať do Hiadeľskej doliny a pripravovať sa. Golian partizánom tlmočil žiadosť o odloženie akcie, no medzitým sa dali udalosti do pohybu a na opakovanom stretnutí 30. augusta o 02:00 s akciou súhlasil. Následne do Banskej Bystrice vstúpilo 5 operačných skupín partizánov a medzi 04:00 - 10:00 obsadili radvanské kasárne, železničnú stanicu, sídlo nemeckej misie (tá sa medzitým evakuovala), vojenské sklady, banku a väzenie, kde partizáni Sečanského brigády pod velením Petra Kubíka oslobodili vyše tristo väzňov. Po vyhlásení branného odporu slovenskej armády 29. augusta sa ďalšie obsadzovane obcí najmä na Horehroní dialo viac-menej symbolicky.
Partizáni a povstalecká armáda spolupracovali pri zaisťovaní exponentov ľudáckeho režimu, ríšskych a karpatských Nemcov. Veliteľstvo 1. Česko-slovenskej armády na Slovensku odovzdalo do izolácie Jegorovovej brigáde zajatého generála Jozefa Turanca a ministra obrany generála Ferdinanda Čatloša, ktorý ušiel z Bratislavy na povstalecké územie. Obaja generáli boli v noci z 13. – 14. septembra letecky odtransportovaní z povstaleckého územia do Sovietskeho zväzu.
Zlaté Moravce.
31. augusta vyslal náčelník štábu brigády npor. A. P. Ržeckij tridsaťčlennú skupinu partizánov pod velením I. J. Danilenka k Nitre. Skupina naložená na dvoch nákladných autách sa dva kilometre pred Zlatými Moravcami stretla s kolónou piatich áut nemeckej motorizovanej pechoty. V prestrelke padlo jedenásť Nemcov a traja boli ranení, partizáni mali troch mŕtvych a dvoch ranených a ukoristili dve nákladné autá a zbrane. Po tejto akcii sa vrátili späť do Banskej Bystrice.
Po zlyhaní povstania v Nitre začal štáb brigády na žiadosť ústredného vedenia KSS pripravovať akciu na obsadenie Nitry a oslobodenie politických väzňov z tamojšej väznice. Kolóna v počte asi 30 áut vezúcich oddiel Rylina, 2. a 3. rotu Ozábalovho oddielu a družstvo vojakov 1. čs armády pod velením komisára Jegorovovej brigády Myľnikova vyrazila z Banskej Bystrice 5. septembra a zastavila sa na noc v Nemciach. Prieskumná hliadka na motocykloch priniesla správu, že nepriateľ opustil Zlaté Moravce. Partizáni mesto obsadili a na železničnej stanici zaistili transport smerujúci do Nitry vezúci zbrane, benzín a múku. Partizáni náklad poslali vlakom na povstalecké územie a pripravovali útok na Nitru, keď ich zastihol rozkaz na okamžitý návrat a presun na bojový úsek do Turca. Kolóna sa 6. septembra vrátila do Banskej Bystrice a nasledujúci deň bola prepravená k Martinu.
Boje o Telgárt.
Potom, ako nemecké vojská úderného pluku I. tankovej armády postupne obsadili Kežmarok, Poprad, Kvetnicu s vojenským skladom a 3. septembra Telgárt, povstalecké velenie poslalo na tento úsek posily. Velenie prevzal kpt. Ján Stanek, prisunuté boli rota vojakov leteckého dorastu, dve dvojdelové batérie 100 mm a 105 mm, 4 kanóny proti útočnej vozbe a tri roty partizánov npor. Bielika. Z Jegorovovej brigády sem bol 4. septembra prepravený oddiel npor. F. J. Kaličenka a dve roty oddielu Júliusa Chovanca, spolu 430 partizánov. Útok 5. septembra za účasti 1125 mužov, 9 tankov LT-38 podporovaný batériou diel a 6 mínometov vytlačil Nemcov z obce k sedlu Besník a hoci sa povstalci následne pod paľbou stiahli, Telgárt ostal pod kontrolou povstalcov a až do 21. septembra ustala na tomto úseku bojová činnosť. Jednotky Jegorovovej brigády, ktoré významne prispeli k úspechu protiútoku v Telgárte, boli 6. septembra v popoludňajších hodinách odvelené rozkazom veliteľa na ďalší ohrozený úsek do Turca.
Boje o Turiec.
Od prvých dňov povstania prebiehali tvrdé boje na severozápadnom úseku povstaleckého frontu, kde útočili okupačné bojové skupiny plk. von Ohlena a plk. von Juncka. 30. augusta bola Nemcami obsadená Žilina a po piatich dňoch ťažkých bojov v Strečnianskej tiesňave sa Nemci prebojovali do dolného Turca a 4. septembra vstúpili do Vrútok. Za tejto situácie sa na Jegorova obrátil so žiadosťou o pomoc veliteľ 1. čs. partizánskej brigády M. R. Štefánika npor. P. A. Veličko. Jegorov po konzultáciách Veličkovej požiadavky na Veliteľstva 1. čs. armády v Banskej Bystrici vydal 6. septembra rozkaz na presun svojich jednotiek do Turca. Už pred rozkazom bojovala v Turci 1. rota oddielu kpt. Ozábala. Postupne prichádzali večer 6. septembra oddiel npor. F. J. Kaličenka prepravený vlakom z telgártskeho bojiska, v dopoludňajších hodinách 7. septembra prišli oddiely N. V. Rylina a kpt. Ozábala, ktoré bol odvolané z akcie pri Nitre. Z Ružomberka prišiel oddiel N. A. Belova. Štáb brigády sa presunul do Martina a Jegorov začal organizovať s veliteľom bojového úseku povstaleckej armády pplk. Emilom Perkom a Veličkom obranu Turca.
Jegorovova brigáda zaujala stred obrany. Oddiely Ozábala, Rylina a Belova obsadili úsek po oboch stranách cesty a železnice na Martin, za Váhom v smere KľačanyLipovec sa rozmiestnil oddiel npor. Kaličenka. Mjr. Iľja Deretič pri kontrole opevnení konštatoval: "„Tá časť frontu, ktorú mala obsadená Jegorovova brigáda, bola najlepšie opevnená. Zákopy mali plný profil a boli veľmi dobre maskované, takže ich skoro nebolo vidno z bezprostrednej blízkosti“."
Už 7. septembra zaútočili Nemci na Kľačany a po celodennom boji, v ktorom stratili partizáni podľa hlásenia nepriateľa 120 mŕtvych, vytlačili oddiel F. J. Kaličenka z Kľačian. 8. september bol pokojnejší, obe strany sa pripravovali na útok.
Plán povstaleckého útoku bol vypracovaný v Martine na porade veliteľov pplk. Emila Perka, mjr. Iľju Deretiča, kpt. A. S. Jegorova a npor. P. A. Velička. Cieľom bolo obsadiť Vrútky údermi oddielu Ozábala zo severu a Rylina od západu, Belovov oddiel mal útočiť na Priekopu zo západného smeru. Žingorova brigáda mala na čiare Dubná Skala prehradiť údolie Váhu. Vojenské jednotky mali podporiť útok delostrelectvom a tankami. Útok sa mal začať 9. septembra 5:00. Ozábalov oddiel zaútočil na severnú časť Vrútok a Belovov oddiel zaútočil v troch prúdoch na Priekopu. Rylinov oddiel sa pri presune k západnej časti Vrútok dostal do delostreleckej paľby nepriateľa a prijal boj na mieste. Do čelného útoku na Priekopu nastúpili aj dva povstalecké tanky, jedno samohybné delo a dva kanóny 7.5 cm ťahané traktormi, no nemecké protitankové delostrelectvo maskované v Priekope túto techniku z boja vyradilo. Žingorova brigáda sa oneskorila a Veličkove oddiely nastúpili do útoku až o dve hodiny. Jegorovove oddiely sa v útoku ocitli osamotené. Ťažké boje pokračovali až do večerných hodín, kedy sa povstalecké jednotky stiahli na pôvodné pozície.
Povstalecký útok zlyhal kvôli absencii koordinácie a kvôli veľkým vzdialenostiam sa neuskutočnili útoky do bokov a tyla, čo umožnilo Nemcom skoncentrovať sa proti čelne útočiacim jednotkám. Nemecká divízia Tatra mala prevahu v technike, 13 tankov a 3 delostrelecké batérie. Povstalci utrpeli značné straty, iba Jegorovova brigáda stratila okolo 200 mužov. Na druhej strane zlyhal nemecký plán dobyť v ten deň Martin a povstalci odvahou a húževnatosťou zastavili na desať dní ďalší postup nepriateľa na tomto smere.
Veliteľstvo 1. čs. armády vykonalo 10. septembra reorganizáciu povstaleckých síl. Namiesto dvoch obranných oblastí vzniklo šesť taktických skupín a jedna letecká skupina. Z vojenských jednotiek brániacich Turiec vznikla 5. taktická skupina pod velením pplk. Emila Perka. Partizánske štáby a veliteľstvo 5. taktickej skupiny uskutočnili preskupenie síl. Jegorov prisunul nové posily pre oddiely Ozábala a Rylina a obranu KošútySučany vystužil nový 300členný oddiel M. J. Kirejeva, ktorý útokom za podpory 1. a 3. roty práporu Haluzického dobyl Košúty.
V druhej septembrovej dekáde zaútočila na Turiec od východu skupina SS Schäfer. 13. septembra prerazila nedostatočnú povstaleckú obranu RužomberokHubová a dobyla Kraľovany, 15. septembra sa spojila so 178. divíziou Tatra a 16. septembra sa zmocnili severnej časti Sučian. Zároveň po neúspešnom pokuse jednotiek 4. taktickej skupiny a partizánov o znovudobytie Prievidze 18. septembra začala Turiec od juhu ohrozovať skupina Schill. 19. septembra bol na zastavenie postupu skupiny Schill pri Dubovom nasadený 250členný oddiel P. T. Nikolajeva z brigády Hegorova a oddiel francúzskych partizánov.
Za situácie, keď obrancom Turca hrozil obchvat a odrezanie prístupových ciest, prebehla 20. septembra u brigádneho generála Goliana porada pplk. Perka, Jegorova a Velička. Perko a Veličko navrhovali ústup z Turca, Jegorov navrhoval pokračovať v boji v Turci aj v obkľúčení. Názory sa nezjednotili. Golian nariadil, aby sa velitelia vrátili do Turca a na základe najčerstvejších správ sa dohodli na riešení, ktoré schváli. Jegorov odišiel do Martina, pplk. Perko na veliteľstvo 5. taktickej skupiny do Necpál, kde medzitým mjr. Iľja Deretič pripravil rozkaz k ústupu, s ktorým pplk. Perko súhlasil. Keďže Jegorov do Necpál neprichádzal, určili Perko s Veličkom platnosť rozkazu na polnoc. Jegorov sa dostavil do Necpál po polnoci a rozkazu sa podriadil, i keď mal námietky. Rozkaz určoval 5. taktickej skupine ústup do priestoru RakšaDiviakyDubové, kde mala brániť prístupom do Kremnice a na Malý Šturec.
Jegorovove jednotky kryli organizovaný ústup za cenu ťažkých bojov oddielov Ozábala a M. J. Kirejeva 21. septembra v priestore majera Nový Dvor (padol veliteľ oddielu Ozábal), pri Košťanoch a Príbovciach. Ďalšie boje pri Malom Čepčíne so skupinou Schill donútili pešie jednotky 5. taktickej skupiny ustúpiť do Veľkej Fatry a nie do horného Turca. V ústupových bojoch stratila Jegorovova brigáda vyše tristo partizánov. Napriek tomu Jegorovova brigáda pôsobila na ostatné jednotky mobilizujúco svojou organizovanosťou, disciplínou, odvahou a obetavosťou. Zástupca veliteľa 5. taktickej skupiny mjr. Iľja Deretič hodnotil Jegorova kladne, zároveň ale kritizoval dvojkoľajnosť velenia a nekoordinované pôsobenie partizánov: "„Podľa mojej mienky je veľká škoda, že Jegorov velil len partizánskej brigáde. Myslím, že ho bolo treba dať do štábu armády v Banskej Bystrici, kde mal riadiť partizánov a zosúlaďovať ich činnosť s jednotkami armády a tak zmierňovať nedostatky dvojitého velenia... Oveľa by bolo bývalo lepšie, keby Jegorov bol v štábe 5. taktickej skupiny ako poradca, pomocník, alebo zástupca veliteľa skupiny. Bola by bývala úplná koordinácia vojenských jednotiek a troch partizánskych brigád, z ktorých každá mala po dva až tritisíc ľudí.“"
Masaker v Sklenom.
Masaker v Sklenom sa udial 21. septembra 1944 v turčianskej obci Sklené (). Po obsadení tejto etnicky nemeckej obce v oblasti Hauerland bolo partizánmi zastrelených 187 nemecky hovoriacich mužov. Partizáni patrili k 3. rote, 8. (Leninskému) oddielu brigády. 8. oddiel sa 16.-17. septembra zdržiaval v blízkosti obce, no po odchode väčšiny oddielu tu ostala len 3. rota. Podľa výpovede jedného z utekáčskych partizánov boli nájdené mŕtvoly dvoch partizánov vykonávajúcich strážnu službu. Následne na základe ústneho rozkazu veliteľa, sovietskeho dôstojníka, vtedy 27-ročného, Leonida Nikolajeviča Slavkina partizáni zhromaždili mužov od 16 do 60 rokov, odtransportovali ich vlakom smerom na Hornú Štubňu, v mieste výhybky zastavili vlak a následne vykopali jamu a popravili zastrelením 187 mužov zo Skleného. Prokuratúra 1. česko-slovenskej armády na Slovensku kvôli ústupu z Turca nestihla tragédiu vyšetriť.
Obrana prístupov do Veľkej Fatry a Nízkych Tatier.
Po ústupe povstalcov z Turca hrozilo, že Nemci môžu zaútočiť do tyla 1. taktickej skupiny na Malom Šturci a 6. taktickej skupiny v Bielom Potoku. Preto sa veliteľstvo 1. čs. armády na Slovensku 23. septembra obrátilo na Hlavný štáb partizánskych oddielov, aby západné a severné doliny Veľkej Fatry bránila Jegorovova brigáda:
Brigáda začala obsadzovať 75kilometrový úsek 24. septembra. Rakšiansku dolinu obsadil oddiel P. J. Kozačka, Blatnickú dolinu oddiel P. T. Nikolajeva, Gaderskú dolinu oddiel V. I. Kuznecova, Necpalskú dolinu záložný oddiel M. M. Baginského, Belanskú dolinu oddiel Júliusa Chovanca. Severozápadné svahy Veľkej Fatry obsadil oddiel M. J. Kirejeva. Partizáni opätovne obsadili obce Blatnicu, Necpaly, Folkušovú, Horné Jaseno, Sklabinský Podzámok a ďalšie. Oddiely brigády budovali v dolinách po trištyri obranné pásma a došlo k vybudovaniu poľného telefónneho vedenia medzi postaveniami v dĺžke 160 kilometrov. Na Krížnej bol vytvorený poľný lazaret Brigáda sa zároveň pripravovala na opätovný prechod na partizánsky spôsob boja budovaním základní na Prašivej pre 500 osôb a v Hiadeľskej a Bukoveckej doline pre 600 osôb.
Obranný úsek sa nevyznačoval až do generálneho útoku proti Povstaniu väčšou intenzitou. Z nemeckej strany dochádzalo k prieskumom bojom, 8., 11. a 12.16. októbra v Blatnickej doline proti oddielu P. T. Nikolajeva a 8. októbra v Necpalskej doline proti oddielu M. M. Baginského. Oddiel I. J. Danilenka bojoval od 27. septembra do 14. októbra v okolí obce Belá. Partizáni uskutočnili rad prepadových akcií, 3. októbra diverzná skupina Venerovského zničila drevený most cez Váh v Ľubochni, 11. októbra mínerské skupiny P. N. Stroganova zničili mosty na úsekoch RužomberokLiptovský Mikuláš a ŠútovoĽubochňa, 17. októbra diverzná skupina Lermontova zničením mosta na trati KraľovanyStankovany prerušila dopravu na 12 hodín.
Generálny útok nemeckých vojsk.
Dňa 18. októbra sa začal generálna útok nemeckých vojsk proti zostávajúcemu povstaleckému územiu. Protivníkom brigády sa stal druhý pluk SS brigády Dirlewanger, ktorý v ten istý deň začal v sile asi tisíc mužov za podpory 13 tankov a 9 obrnených vozidiel útočiť na Blatnickú dolinu. Obrancovia, 350členný oddiel Nikolajeva a 210členný oddiel Kuznecova po tvrdom odpore ustúpili na druhé obranné postavenie, vyčkali na príchod posíl a po ich príchode prešli do protiútoku, pričom sa im podarilo opätovne ovládnuť pôvodné pozície. Následne odrazili ďalšie dva útoky nepriateľa, ktorý sa pre tvrdý odpor a straty (vyše 100 mŕtvych, tank, 2 obrnené vozy) vzdal úmyslu preraziť Blatnickou dolinou.
Po 21. októbri zaútočil nepriateľ aj na severnú časť obrannej línie brigády, na prístupy do Belanskej a Kantorskej doliny. Oddiel I. F. Danilenka sa dostal do obkľúčenia, v noci z 26. na 27. októbra sa mu podarilo prebiť sa, časť jednotiek bola rozbitá, časť sa sústredila vo Vyšnej Revúcej, kde zaujali obranu.
22. októbra zaútočili dva nemecké prápory v sile asi 900 mužov za podpory mínometov a delostrelectva od Belej, Žabokriek a Folkušovej na Necpalskú dolinu a po tvrdom boji prinútil obrancov stiahnuť sa 24. októbra až do tretieho obranného postavenia. Boje sa presunuli až na hlavný hrebeň Veľkej Fatry.
Oddiel P. J. Kaličenka v rámci 6. taktickej skupiny čelil od 22. októbra útoku nepriateľa na Biely Potok v celej šírke od Ľubochnianskej doliny po Ludrovskú dolinu. 23. októbra Nemci dobyli definitívne výšinu Ostrô. Kaličenkov oddiel ustupoval v bojoch na obrannú čiaru pri obci Podsuchá, následne na obranné postavenie pred Liptovskou Osadou a 27. októbra do Korytnice a Vyšnej Revúcej. 
25. októbra HŠPO vydal rozkaz o prechode partizánskych jednotiek z povstaleckých frontov a z oslobodeného územia do nových priestorov, okrem brigády A. S. Jegorova, ktorá mala s povstaleckou armádou zabezpečovať obranu zvyškov povstaleckého územia. Pod tlakom nepriateľa do Starohorskej doliny a na západné svahy Nízkych Tatier ale ustupovali značné počty povstaleckých síl a hustota obrancov na malej ploche zvyšovala ich zraniteľnosť najmä zo vzduchu. Velenie brigády sa po konzultácii s HŠPO rozhodlo vyslať časť oddielov (oddiel P. T. Nikolajeva, oddiel M. M. Baginského, oddiel V. I. Kuznecova, oddiel P. I. Kozačka, časť oddielov P. N. Stroganova a N. V. Rylina, oddiel I.P. Vološina, spojovacie družstvo) pod velením kpt. V. I. Klokova na západné Slovensko s perspektívou prechodu na Moravu. Odchod sa uskutočnil 30. októbra. Ostatné oddiely sa mali presunúť na Prašivú cez hrebene Nízkych Tatier, no po útokoch nepriateľa na Hornú Tureckú za podpory tankov a delostrelectva sa presun uskutočnil nakoniec 1. novembra južnými úbočiami.
V novembri 1944 bol podľa dobovej tlače pri Hornej Tureckej, neďaleko sídla štábu 1. československej brigády J.V. Stalina objavený masový hrob s 900 zavraždenými obeťami. Avšak potvrdenie o tomto čine od akýchkoľvek iných zdrojov neexistuje a tak s najväčšou pravdepodobnosťou bola informácia o ňom len dobovou propagandou.
Po potlačení povstania.
V novembrových dňoch sa jednotlivé oddiely brigády pod tlakom nepriateľa presúvali. Štáb brigády dorazil 5. novembra na Prašivú, no jednotky brigády tam už nenašiel a presunul sa do Bukoveckej doliny, kde zotrval do decembra. 27. novembra nadviazal kontakt s HŠPO. Na porade HŠPO v Lomnistej doline bola Jegorovova brigáda vysoko hodnotená, Jegorovovi bola priznaná hodnosť podplukovníka, komisárovi G. S. Myľnikovovi a náčelníkovi štábu A. P. Ržeckému hodnosť majora a veliteľovi 3. pluku F. J. Kaličenka hodnosť kapitána. Brigáde boli prinavrátené všetky oddiely a pluky a bola premenovaná na "1. československú partizánsku brigádu J. V. Stalina." Jegorov sa stal členom HŠPO.
Štáb brigády sa v decembri presunul opäť na Prašivú. Jednotlivé oddiely vykonávali partizánsku diverznú činnosť v Nízkych Tatrách a Slovenskom Rudohorí.
Vo februári HŠPO opustil od zámeru presunu Jegorovovej brigády na západné Slovensko a do Česka a vyslal na západné Slovensko len spojený oddiel pozostávajúci z piatich organizátorských skupín zložených zo skúsených partizánov pochádzajúcich zo západného Slovenska. Veliteľom spojeného oddielu sa stal kpt. Andrej Bagala. Druhá z piatich organizátorských skupín bola sformovaná z príslušníkov Jegorovovej brigády a velil jej kpt. František Vaňkát. Spojený oddiel odišiel zo štábu brigády na Prašivej 13. februára 1945, počas presunu na západ nadviazal spojenie s Hornonitrianskou partizánskou brigádou a 2. čs. partizánskou brigádou M. R. Štefánika. Organizátorské skupiny vytvorili neskôr partizánsky oddiel Stalin, ktorý sa 2. mája na Morave spojil s Červenou armádou.
Jednotlivé oddiely Jegorovovej brigády sa v čase od 21. februára18. marca postupne spojili s oddielmi postupujúcej Červenej armády.
Správa o činnosti.
V správe o bojovej činnosti brigády pre Ukrajinský štáb partizánskeho hnutia z 18. marca 1945 sa uvádza:
Správa je značne nadnesená, obsahuje viaceré nepresnosti, datuje obsadenie Banskej Bystrice na 28. august 1944, uvádza, že brigáda zajala generálov Čatloša a Turanca.. Rozpustenie slovenskej armády 27. októbra je v správe označené za zradu.

</doc>
<doc id="711689" url="https://sk.wikipedia.org/wiki?curid=711689" title="Jegorovova brigáda">
Jegorovova brigáda



</doc>
<doc id="711698" url="https://sk.wikipedia.org/wiki?curid=711698" title="Antonín Basler">
Antonín Basler

Mons. Mgr. Antonín Basler (* 16. február 1956, Šumperk) je moravský rímskokatolícky duchovný, pomocný biskup a kancelár olomouckej arcidiecézy.
Život.
Pôvod a rodina.
Narodil sa ako štvrté dieťa Antonínovi a Anne Baslerovým. Má tri staršie sestry - Mariu, Annu a Jiřinu. Svoje detstvo a mladosť prežil v Olšanoch pri Šumperku. Kňazstvo v jeho rodine malo dlhoročnú tradíciu. Jeho strýko Henrich Basler (19171984) bol tiež kňaz a neskôr predstavený malého kapucinského kláštora neďaleko obce Mariánská. Za komunistického režimu bol poslaný na stanicu v Rude nad Moravou strúhať klady obojručným nožom, zničil si tu zdravie a následkom toho zomrel.
Kariéra.
Po základnej škole absolvoval v Šumperku Strednú železničnú školu, odbor elektrická trakcia a koľajové vozidlá v železničnej doprave (19711975). Pri Česko-slovenských štátnych dráhach pracoval ako technik rok pred dvojročnou základnou vojenskou službou a tiež rok po jej ukončení.
V roku 1979 nastúpil k päťročnému štúdiu na Cyrilometodskej bohosloveckej fakulte v Litoměřiciach. Dňa 30. júna 1984 bol v olomouckej katedrále svätého Václava biskupom Josefom Jaroslavom Vranom vysvätený za kňaza. Od vysvätenia bol do roku 1990 farským vikárom v Luhačoviciach, od roku 1990 do roku 1999 farárom vo Vizoviciach a administrátorom v Hornej Lhote, od roku 1993 aj dekanom vizovického dekanátu. V roku 1999 sa stal farárom farnosti sv. Michala v Olomouci a od roku 2003 aj administrátorom farnosti Bystročice. V roku 1999 bol tiež menovaný sídelným kanonikom Metropolitnej kapituly pri sv. Václavovi v Olomouci a v roku 2000 kancelárom kúrie olomouckej arcidiecézy.
Biskup.
K 1. júlu 2017 bol uvoľnený z funkcie farára a administrátora a bol menovaný za člena liturgickej komisie a za člena subkomisie pre sakrálne umenie Olomouckej arcidiecézy. Dňa 5. júla 2017 ho pápež František menoval titulárnym biskupom diecézy Vaga v dnešnom Tunisku a olomouckým pomocným biskupom. Biskupské svätenie prijal 14. októbra 2017. Dňa 1. októbra 2017 bol menovaný generálnym vikárom olomouckej arcidiecézy. Dňa 3. decembra 2017 bol zvolený dekanom Metropolitnej kapituly pri sv. Václavovi v Olomouci, s účinnosťou od 1. januára 2018.
Osobný biskupský znak.
V modrom štíte medzi striebornými krídlami vztýčený plamenný meč prevýšený hviezdou, oboje zlaté. Štít podložený procesným krížom, nad ním hodnostný zelený klobúk so šiestimi strapcami po stranách. Pod štítom strieborná páska s čiernym heslom SKRZA NEHO, S NÍM A V ŇOM.

</doc>
<doc id="711700" url="https://sk.wikipedia.org/wiki?curid=711700" title="Ida Rapaičová">
Ida Rapaičová

Ida Rapaičová (* 22. august 1943, Bratislava) je slovenská herečka, dablérka, vysokoškolská pedagogička a recitátorka.
Životopis.
Rapaičová v roku 1963 študovala klavírnu hru na konzervatóriu v Bratislave a v roku 1967 absolvovala štúdium herectva na Vysokej škole múzických umení v Bratislave. Po ukončení štúdia začala pôsobiť ako členka činohry Novej scény v Bratislave.
Účinkovala vo viacerých známych filmových a televíznych seriáloch, vrátane "Neprebudený" (1965), "Pacho, hybský zbojník" (1975), "Ťapákovci" (1977), "Chrobák v hlave" (1983), "Smrť s fotografiou" a v televíznych seriáloch ako napríklad "Leto s Katkou" (1975) či "Odsúdené" (2009).
Je známa aj vďaka nedeľným televíznym päťminútovkám "Chvíľka poézie", kde recitovala poéziu.
V rokoch 1994 až 1998 Rapaičová pôsobila ako poslankyňa Národnej rady Slovenskej republiky za stranu s názvom Ľudová strana – Hnutie za demokratické Slovensko (HZDS). Po odchode z politiky sa vrátila k herectvu.
Rapaičová získala v roku 2013 od prezidenta SR, Ivana Gašparoviča, ocenenie Pribinov kríž II. triedy, za mimoriadny prínos v oblasti kultúry.
V júni 2025 bola ocenená Mimoriadnou cenou za celoživotné dielo a mimoriadny prínos kultúre na Slovensku a zároveň získala titul Slovenka roka 2025 v kategórii umenie a kultúra.

</doc>
<doc id="711703" url="https://sk.wikipedia.org/wiki?curid=711703" title="Fedelino">
Fedelino



</doc>
<doc id="711705" url="https://sk.wikipedia.org/wiki?curid=711705" title="Džundžó Romančika">
Džundžó Romančika



</doc>
<doc id="711706" url="https://sk.wikipedia.org/wiki?curid=711706" title="Dediny s opevnenými kostolmi v Transilvánii">
Dediny s opevnenými kostolmi v Transilvánii



</doc>
<doc id="711708" url="https://sk.wikipedia.org/wiki?curid=711708" title="Ľudovít Haan">
Ľudovít Haan

Ľudovít August Jaroslav Haan (; * 13. august 1818, Šamšon† 12. august 1891, Békešská Čaba) bol slovenský evanjelický farár, uhorský historik a člen Uhorskej akadémie vied.
Študoval na nižšom seniorátnom gymnáziu v Poľnom Berinčoku (Mezőberény) v rokoch 1829 – 1834, neskôr v rokoch 1834 – 1839 na evanjelickom kolégiu v Prešove. V roku 1841 študoval na univerzitách v Jene a Berlíne. V roku 1849 bol zvolený za farára v Nadlaku, kde pôsobil do roku 1855. Po smrti svojho otca Jána Haana, ktorý bol farárom v Békešskej Čabe, bol povolaný za farára na otcove miesto. Od roku 1877 je zvolený za člena Uhorskej akadémie vied. Popri povolaní farára sa venuje vedeckej činnosti historika. 

</doc>
<doc id="711717" url="https://sk.wikipedia.org/wiki?curid=711717" title="Goban (hracia doska)">
Goban (hracia doska)

Goban () je názov dosky, ktorá pôvodne vznikla pre hru Go, a ktorá môže slúžiť na množstvo ďalších hier. Skladá sa z 18×18 rovnakých štvorcových polí, ale kamene (čierne a biele) sa pokladajú na priesečníky, ktorých je 19×19. Existujú aj menšie "gobany" s 13×13 a 9×9 priesečníkmi. V minulosti sa používala doska s hracou plochou 17x17 priesečníkov. "Goban" na hranie piškvoriek a renju má rozmery 15x15 priesečníkov. Čínske dosky sú zvyčajne štvorcové, japonské a kórejské dosky sú na výšku mierne dlhšie než na šírku aby vyzerali ako štvorec pri pozeraní z pozície sediaceho hráča.
Deväť priesečníkov, ktoré sa v japončine nazývajú hviezdy (japonsky: 星 - hoši), je na "gobane" zvýraznených čiernymi bodkami - tieto body sa používajú na lepšiu orientáciu a takisto aj pri hre s hendikepom (na tieto miesta sa umiestňujú hendikepové kamene).
Tradičný japonský "goban" má zvyčajne tieto rozmery:

</doc>
<doc id="711719" url="https://sk.wikipedia.org/wiki?curid=711719" title="Kukuričný škrob">
Kukuričný škrob

Kukuričný škrob je kukuričná škrobová múčka.
História.
Do roku 1851 sa kukuričný škrob používal predovšetkým na škrobenie bielizne a na iné priemyselné využitie. Metóda výroby čistého kulinárskeho škrobu z kukurice bola patentovaná Johnom Polsonom z Brown &amp; Polson v Paisley v Škótsku v roku 1854. Toto bolo predávané ako „Patentovaná kukuričná múka“. Brown &amp; Polson boli výrobcovia mušelínu, ktorí vyrábali škrob na bielizeň pre priemysel šálov "Paisley" a stali sa najväčšími výrobcami škrobu v Spojenom kráľovstve.
Využitie.
Hoci sa kukuričný škrob väčšinou používa na varenie a ako predmet pre domácnosť, používa sa na mnohé účely i v niekoľkých priemyselných odvetviach, od jeho použitia ako chemickej prísady do určitých produktov až po liečebnú terapiu určitých chorôb.
Kulinárske použitie.
Kukuričný škrob sa používa ako zahusťovadlo v tekutých potravinách (napr. polievka, omáčka, puding), zvyčajne zmiešaním s kvapalinou s nižšou teplotou za vzniku pasty alebo kaše. Niekedy sa uprednostňuje pred samotnou múkou, pretože tvorí skôr priesvitnú než nepriehľadnú zmes. Keď sa škrob zahreje na 95 °C, molekulové reťazce sa rozpletú, čo im umožní zraziť sa s inými škrobovými reťazcami za vzniku sieťky, ktorá zahustí kvapalinu. Pokračujúcim varom sa však molekuly rozbijú a kvapalina sa zriedi.
Kukuričný škrob je zvyčajne zahrnutý ako protihrudkujúca látka v práškovom cukre.
Bežnou náhradou je marantový škrob, ktorý nahrádza rovnaké množstvo kukuričného škrobu.
Výrobcovia potravín znižujú výrobné náklady pridávaním rôznych množstiev kukuričného škrobu do potravín, napríklad do syrov a jogurtov.
Kuracie nugety s tenkou vonkajšou vrstvou kukuričného škrobu umožňujú zvýšenú absorpciu oleja a chrumkavosť po posledných fázach vyprážania.
Výroba.
Kukurica sa lúhuje 30 až 48 hodín, čím sa mierne prekvasí. Zárodok sa oddelí od endospermu a tieto dve zložky sa melú oddelene (stále namočené). Potom sa z každého odstráni škrob premytím. Škrob sa oddeľuje od kukuričného výluhu, obilných klíčkov, vlákniny a kukuričného lepku väčšinou v hydrocyklónoch a odstredivkách a potom sa suší. Tento proces sa nazýva mokré mletie. Nakoniec môže byť škrob modifikovaný na špecifické účely.
Riziká.
Rovnako ako mnoho iných práškov, kukuričný škrob je náchylný na výbuchy prachu. Predpokladá sa, že prehriatie prášku na báze kukuričného škrobu – napriek varovaniam na obale, ktoré naznačujú, že materiál je horľavý – iniciovalo 27. júna 2015 výbuch Formosa Fun Coast na Taiwane.

</doc>
<doc id="711722" url="https://sk.wikipedia.org/wiki?curid=711722" title="Mravčí potok">
Mravčí potok

Mravčí potok je potok v geomorfologickom celku Ondavská vrchovina v regióne Horný Zemplín v Prešovskom kraji v okrese Stropkov. Je pravostranným prítokom vodného toku Brusnička v povodí Ondavy. Má dĺžku .
Prameň.
Pramení v v geomorfologickom celku Ondavská vrchovina v lesnom extraviláne na svahu lesa aj pasienka Kriaky v severovýchodnom kúte územia mesta Stropkov v okrese Stropkov v Prešovskom kraji. 
Opis toku.
Od prameňa tečie juhozápadojužným smerom lesným extravilánom mesta Stropkov úpätím lesa a pasienka Kriaky, mení smer na juh, v priberá pravostranný bezmenný prítok v suchom období bez vody, priteká na obecnú hranicu medzi Stropkovom a obcou Kolbovce a tečie po tejto hranici. V priberá ľavostranný bezmenný prítok tiež v suchom období bez vody, preteká cez les a vrch Mravčí kopec s , v priberá pravostranný bezmenný prítok, pravým brehom obmýva les Hlboké, v tečie po obecnej hranici medzi Kolbovcami a obcou Brusnica, v opúšťa obecnú hranicu a tečie zmiešaným lesným extravilánom a poľnohospodárskym extravilánom obce Brusnica, pravým brehom obmýva úpätie pasienka a lesa Zabuková debra, ľavým brehom obmýva les Vyšná roveň. V ústi do vodného toku Brusnička ako jej pravostranný prítok. Vodný tok Brusnička ďalej ústi do Ondavy. Pramení a preteká na území mesta Stropkov, ďalej tečie po hranici územia obce Kolbovce a ústi na území obce Brusnica v okrese Stropkov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve lesa a vrchu "Mravčí kopec", cez územie ktorého preteká. Názov lesa a vrchu motivoval výskyt "drobného blanokrídleho hmyzu z čeľade Formicoidea" čiže mravce. Nemožno celkom vylúčiť ani pôvod z osobného mena "Mravec". Z prvého člena dvojslovného toponyma "Mravčí kopec" po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Mravčí potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Mravčí potok bolo štandardizované v roku 1990. V súčasnej slovenskej štandardizovanej hydronymii hydronymum Mravčí potok je jedinečným názvom (marec 2024). 

</doc>
<doc id="711724" url="https://sk.wikipedia.org/wiki?curid=711724" title="Veža (vrch vo Vihorlatských vrchoch)">
Veža (vrch vo Vihorlatských vrchoch)

Veža () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Remetské Hámre, približne južne od Sniny. 
Poloha.
Nachádza sa na severovýchode strednej časti Vihorlatské vrchov, v geomorfologickom podcelku Vihorlat a časti Vihorlatská hornatina. Leží v Košickom kraji, v okrese Sobrance a na katastrálnom území obce Vyšná Rybnica. Najbližšími sídlami sú severozápadne situované Zemplínske Hámre a severovýchodne ležiaca Kolonica, severne sa nachádza Snina, východne Ladomirov, juhovýchodne Strihovce a južne Remetské Hámre. Územie je súčasťou Chránenej krajinnej oblasti Vihorlat.
Opis.
Veža leží nad Morským okom, v rázsoche, vybiehajúcej juhozápadne z hlavného hrebeňa medzi Sninským kameňom () a Nežabcom (). Východne sa nachádza Strihovská poľana (), Fedkov () a Diel (), severne Nežabec (), Kameň () a Magurica (), západne Sninský kameň (), Čop (), Divá (), Motrogon (), Tŕstie (), Vihorlat () a Múr () a južne Lysák (), Roh (), Diel () a Jaseňovský vrch (). Oblasť patrí do povodia rieky Uh, kde vodu zo severných a západných svahov odvádza potok Okna a z južných jej prítok Krivec. Na vrchol nevedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vzhľadom na nadmorskú výšku vidieť len okolité vrcholy Vihorlatských vrchov.
Prístup.
Na vrchol nevedie značená turistická trasa, preto prístup je možný neznačenými chodníkmi z Remetskej doliny alebo odbočením z červeno značenej hrebeňovky, vedúcej zo Sninského kameňa cez Nežabec do Strihovského sedla.

</doc>
<doc id="711729" url="https://sk.wikipedia.org/wiki?curid=711729" title="Poprava 42 nemeckých vojnových zajatcov vojakmi Červenej armády v Devínskej Novej Vsi">
Poprava 42 nemeckých vojnových zajatcov vojakmi Červenej armády v Devínskej Novej Vsi

Poprava 42 nemeckých vojnových zajatcov vojakmi Červenej armády v Devínskej Novej Vsi je vojnový zločin spáchaný 10. júna 1945. Udalosť sa udiala počas transportu nemeckých vojnových zajatcov do Sovietskeho zväzu a počas komunistickej vlády bola tabuizovaná. V roku 2008 bol na mieste udalosti postavený pamätník.
Priebeh udalostí.
Mesiac po skončení druhej svetovej vojny vlak prevážal zajatých nemeckých vojakov do táborov v Sovietskom zväze. Počas zástavky vlaku v Devínskej Novej Vsi došlo k incidentu, pri ktorom bol zastrelený sovietsky vojak. Sovietski vojaci ako odvetu zavraždili 42 nemeckých zajatcov z transportu. Z obetí sú podľa mena známe len dve:
Až v roku 2008 postavili ich príbuzní na mieste tragédie pamätník. 
Potenciálne svedectvo očitého svedka.
Osobná webová stránka Ernsta Burghardta (* 1927, † 14. september 2011) z Friedrichsdorfu/Seulberg (Nemecko) opisuje v sekcii "„Meine Jugendjahre: In Krieg und Gefangenschaft“" ("") incident, ktorý sa odohral v Rakúsku 10. júna 1945 počas prevozu nemeckých zajatcov do Sovietskeho zväzu, pri ktorom bolo popravených 50 nemeckých zajatcov. Môže, no nemusí, ísť o opis udalostí z Devínskej Novej Vsi (Devínska Nová Ves je prvá železničná stanica na slovenskom území za rakúskou hranicou).

</doc>
<doc id="711731" url="https://sk.wikipedia.org/wiki?curid=711731" title="Nicolas Jackson">
Nicolas Jackson

Nicolas Jackson (* 20. jún 2001, Djibonker, Senegal) je senegalský profesionálny futbalista, ktorý hráva na pozícii útočníka v anglickom klube Chelsea.
Klubová kariéra.
Villareal.
Jackson začal s futbalom v tíme ASC Tilene. Cez Casa Sports sa v roku 2019 dostal do španielskeho Villarrealu. Na začiatku bol Jackson pridelený do rezervného tímu.
Hosťovanie v Mirandés.
Dňa 5. októbra 2020 bol Jackson poslaný na sezónne hosťovanie do druholigového klubu CD Mirandés. O trinásť dní debutoval v tíme pri remíze 0:0 proti RCD Mallorca. Dňa 28. novembra strelil svoj prvý gól za Miranés pri remíze 1:1 proti CD Castellón.
Návrat do Villarealu.
Z hosťovania sa Jackson vrátil do B-tímu Villarealu. Po dobrých výkonoch dostal šancu aj v prvom tíme kde 3. októbra 2021 debutoval pri výhre 2:0 nad Realom Betis.
V sezóne 2022/23 sa Jackson prepracoval do prvého tímu Villarealu. Dňa 13. augusta 2022 strelil Jackson svoj prvý gól v tíme pri výhre 3:0 nad Realom Valladolid. V januári 2023 bol už blízko prestupu do Bournemouthu no Jackson zlyhal na lekárskej prehliadke kvôli problémom s hamstringom. Po návrate zo zranenie strelil v apríli a máji v lige deväť gólov v desiatich zápasoch.
Chelsea.
Dňa 30. júna 2023 podpísal Jackson osemročný kontrakt s Chelsea za poplatok 32 miliónov libier. V klube debutoval 13. augusta pri remíze 1:1 s Liverpoolom. O dvanásť dní neskôr strelil svoj prvý gól za Chelsea pri výhre 3:0 nad Luton Town. Dňa 6. novembra strelil Jackson hattrick pri výhre 4:1 nad Tottenhamom.
Medzinárodná kariéra.
11. novembra 2022 bol Jackson povolaný do záverečnej nominácie na Majstrovstvá sveta vo futbale 2022 napriek tomu že dovtedy neodohral za Senegal ani jeden zápas. Jackson debutoval v národnom tíme pri prehre 0:2 s Holandskom v prvom zápase na turnaji. Bol to jeho jediný zápas na turnaji. Senegal skončil na šampionáte v osemfinále proti Anglicku.
Jackson bol zaradený do nominácie Senegalu na Africký pohár národov 2023. Na turnaji zasiahol do všetkých zápasov. Senegal na turnaji skončil v osemfinále.
Štatistiky kariéry.
Klubové.
"K 3. aprílu 2024"
 1 Priméra Federación play-off
 2 Európska konferenčná liga UEFA
Medzinárodné.
"K 3. aprílu 2024"
Externé odkazy.
https://www.transfermarkt.com/nicolas-jackson/profil/spieler/776890

</doc>
<doc id="711732" url="https://sk.wikipedia.org/wiki?curid=711732" title="Politický systém">
Politický systém

V politológii sa pod pojmom politický systém rozumie typ politickej organizácie, ktorý môže byť uznaný, pozorovaný alebo inak deklarovaný štátom.
Definuje proces prijímania oficiálnych vládnych rozhodnutí. Zvyčajne zahŕňa vládny právny a ekonomický systém, sociálny a kultúrny systém a ďalšie špecifické systémy štátu a vlády. Ide však o veľmi zjednodušený pohľad na oveľa zložitejší systém kategórií zahŕňajúci otázky, kto by mal mať právomoc a aký by mal byť vplyv vlády na jej obyvateľov a hospodárstvo.
Hlavnými typmi politických systémov sú demokracie, totalitné režimy a medzi nimi autoritatívne režimy s rôznymi hybridnými režimami. Moderný klasifikačný systém zahŕňa aj monarchie ako samostatný subjekt alebo ako hybridný systém hlavných troch.
Definícia.
Podľa Davida Eastona "politický systém možno označiť ako interakciu, prostredníctvom ktorej sa autoritatívne prideľujú hodnoty spoločnosti". Politický systém sa vo všeobecnosti vzťahuje na proces, v ktorom sa v spoločnosti prijímajú zákony a prideľujú verejné prostriedky, a na vzťahy medzi osobami, ktoré sa podieľajú na prijímaní týchto rozhodnutí.
Sociálna politológia.
Sociologický záujem o politické systémy spočíva v zisťovaní, kto má moc vo vzťahu medzi vládou a obyvateľmi a ako sa vládna moc využíva. Podľa profesora z Yaleovej univerzity Juana Josého Linza existujú v súčasnosti tri hlavné typy politických systémov: demokracie, totalitné režimy a medzi nimi autoritatívne režimy (s hybridnými režimami). Ďalší moderný klasifikačný systém zahŕňa monarchie ako samostatný subjekt alebo ako hybridný systém hlavných troch. Vedci vo všeobecnosti označujú diktatúru buď ako formu autoritárstva, alebo ako totalitarizmus.
Demokracia.
Demokracia (zo starogréčtiny: δημοκρατία, "dēmokratía", "dēmos" "ľud" a "kratos" "vládnuť") je systém vlády, v ktorom štátnu moc má v rukách ľud alebo všeobecné obyvateľstvo štátu. Podľa minimalistickej definície demokracie sú vládcovia volení prostredníctvom volebnej súťaže, zatiaľ čo rozsiahlejšie definície spájajú demokraciu okrem volebnej súťaže aj so zárukami občianskych slobôd a ľudských práv.
Autoritárstvo.
Autoritárstvo je politický systém, ktorý sa vyznačuje odmietaním demokracie a politickej plurality. Zahŕňa používanie silnej centrálnej moci na zachovanie politického "status quo" a obmedzenie právneho štátu, deľby moci a demokratického hlasovania. Politológovia vytvorili mnoho typológií opisujúcich varianty autoritárskych foriem vlády. Autoritárske režimy môžu byť autokratické alebo oligarchické a môžu byť založené na vláde strany alebo armády. Štáty, ktoré majú neistú hranicu medzi demokraciou a autoritárstvom, boli niekedy charakterizované ako "hybridné demokracie", "hybridné režimy" alebo "konkurenčné autoritárske" štáty.
Totalita.
Totalitarizmus je politický systém a forma vlády, ktorá zakazuje opozičné politické strany, neberie do úvahy a zakazuje politické požiadavky individuálnej a skupinovej opozície voči štátu a kontroluje verejnú a súkromnú sféru spoločnosti. V oblasti politológie je totalitarizmus extrémna forma autoritárstva, v ktorej všetku spoločensko-politickú moc má v rukách diktátor, ktorý zároveň ovláda národnú politiku a národy národa pomocou nepretržitých propagandistických kampaní, ktoré vysielajú štátom kontrolované a spriatelené súkromné masovokomunikačné prostriedky.
Monarchia.
Monarchia je forma vlády, v ktorej je na čele štátu doživotne alebo až do abdikácie osoba – monarcha. Politická legitimita a autorita monarchu sa môže líšiť od obmedzenej a do značnej miery symbolickej (konštitučná monarchia) až po úplne autokratickú (absolutistická monarchia) a môže zahŕňať výkonnú, zákonodarnú a súdnu oblasť.
Panovníci sa väčšinou dedili, pričom často vznikali dynastie. V histórii sa však často vyskytovali aj volené a samozvané monarchie. Aristokrati, hoci nie sú monarchiám vlastný, často slúžia ako skupina osôb, z ktorej sa vyberá panovník, a na obsadenie konštitučných inštitúcií (napr. diéty a dvora), čo mnohým monarchiám dodáva oligarchické prvky.
Hybrid.
Hybridný režim je typ politického systému, ktorý často vzniká v dôsledku neúplného demokratického prechodu z autoritatívneho režimu na demokratický (alebo naopak). Hybridné režimy sa zaraďujú do kategórie režimov, ktoré majú kombináciu autokratických prvkov s demokratickými a môžu v nich súčasne prebiehať politické represie a riadne voľby. Hybridné režimy sa bežne vyskytujú v rozvojových krajinách s bohatými prírodnými zdrojmi, ako sú napríklad ropné štáty. Hoci tieto režimy zažívajú občianske nepokoje, môžu byť relatívne stabilné a vytrvalé po celé desaťročia. Od konca studenej vojny došlo k nárastu počtu hybridných režimov.
Pojem "hybridný režim" vychádza z polymorfného pohľadu na politické režimy, ktorý sa stavia proti dichotómii autokracia alebo demokracia. Moderná vedecká analýza hybridných režimov sústreďuje pozornosť na dekoratívny charakter demokratických inštitúcií (voľby nevedú k zmene moci, rôzne médiá vysielajú vládny názor a opozícia v parlamente hlasuje rovnako ako vládnuca strana, mimo iného), z čoho sa vyvodzuje záver, že demokratický ústup, prechod k autoritárstvu je najčastejším základom hybridných režimov. Niektorí vedci tiež tvrdia, že hybridné režimy môžu napodobňovať úplnú diktatúru.

</doc>
<doc id="711736" url="https://sk.wikipedia.org/wiki?curid=711736" title="Alpine F1 Team">
Alpine F1 Team

Alpine F1 Team, alebo v súčasnosti (2024) BWT Alpine F1 Team je tím Formuly 1, sídliaci v britskom Enstone. Je pokračovateľom tímu Renault F1 a v šampionáte pôsobí od sezóny 2021. Majiteľom tímu je francúzska spoločnosť Renault Group a aliancia Renault–Nissan–Mitsubishi. Centrum vrátane vedenia tímu sídli v Enstone, vývojové centrum motorov sa nachádza vo Viry-Châtillon na predmestí Paríža vo Francúzsku. Tím súťaží s francúzskou licenciou. 
História.
Tím sa prvýkrát predstavil vo Formuli 1 v roku 1981 ako Toleman, ktorý v tom čase sídlil vo Witney v Anglicku. V roku 1986, po jeho kúpe spoločnosťou Benetton Group, bol premenovaný na Benetton a v roku 1992 presťahoval do Enstonu. Pod touto značkou vyhral v roku 1995 pohár konštruktérov a jeho jazdec Michael Schumacher vyhral dva tituly Majstra sveta v rokoch 1994 a 1995. 
V sezóne 2000 Renault kúpil tím a v roku 2002 zmenil jeho názov na Renault F1 Team. V rokoch 2005 a 2006 tím získal pohár konštruktérov a jeho jazdec Fernando Alonso vyhral titul majstra sveta jazdcov. V roku 2011 sa stal generálnym sponzorom Lotus Cars a názov tímu sa zmenil na Lotus Renault GP. Do roku 2012 mal Genii Capital v tíme väčšinový podiel a od roku 2012 do roku 2015 sa tím volal Lotus F1 Team.
Koncom roka 2015 Renault opäť prevzal tím a premenoval ho na Renault Sport Formula One Team. Tím opäť pretekal ako „Renault“ od roku 2016 a ako taký pokračoval až do konca sezóny 2020. Do mája 2023 mala spoločnosť Alpine približne 1 000 zamestnancov v Enstone a 350 vo Viry-Châtillon. 
Prvý pokus o zapojenie výrobcu športových áut Alpine do Formuly 1 nastal už v roku 1968, kedy bol vyrobený automobil Alpine A350 Grand Prix, poháňaný motorom Gordini V8. Po testoch s Maurom Bianchim na okruhu v Zandvoorte, bolo rozhodnuté o ukončení vývoja. Dôvodom bol najmä nedostatočný výkon pohonnej jednotky (300 koní/220 kW), ktorý výrazne zaostával za konkurenčným motorom Cosworth V8, ktorý dosahoval až 400 koní. V roku 1975 spoločnosť vyrobila prototyp Alpine A500, v ktorom bol osadený 1,5 litrový turbomotor V6 pre továrenský tím Renault.
V septembri 2020 spoločnosť Renault oznámila svoj zámer použiť označenie „Alpine“ ako nový názov svojho pretekárskeho tímu. Cieľom bola tiež propagácia značky Alpine, vlastnená koncernom Renault.
V júni 2023 sa skupina investorov vrátane herca Ryana Reynoldsa dohodla na odkúpení 24 % podielu tímu Alpine Formula 1 za 200 miliónov Eur. Následne sa k investorom pridali aj hráč NFL Patrick Mahomes, Travis Kelce, golfista Rory McIlroy, boxer, bývalý šampión v ťažkej váhe Anthony Joshua a futbalisti Trent Alexander-Arnold a Juan Mata.
2025.
V sezóne 2025 tím prežíval veľmi náročný rok. Skončil na 10. mieste v pohári konštruktérov so ziskom 22 bodov a bez víťazstiev, pódií či pole-positions počas celého šampionátu.
Tím nasadil monopost Alpine A525, ktorý však bol dlhodobo nekonkurencieschopný v porovnaní s autami stredu poľa. Problémy s výkonom monopostu, slabá priama rýchlosť a nedostatok priľnavosti znamenali, že Alpine sa často nachádzal na chvoste bodovanej zóny.
Hlavným jazdcom bol Pierre Gasly, ktorý ako jediný pravidelne získaval body a dosiahol aj najlepší výsledok pre tím, 6. miesto na Veľkej cene Veľkej Británie. Druhým jazdcom sa počas sezóny stal Franco Colapinto, ktorý prišiel do Alpine po šiestich pretekoch a postupne si získaval skúsenosti s autom, no body získaval len sporadicky.
Rok bol sprevádzaný aj vnútornými zmenami, keď po šiestich veľkých cenách rezignoval šéf tímu Oliver Oakes a do vedenia tímu zasadol skúsený Flavio Briatore. Alpine sa tiež snažil preskúmať zmeny v zostave a stratégii pred novou technickou érou plánovanou na rok 2026.
Celkovo 2025 pre Alpine znamenal jeden z najslabších výkonov v modernej histórii tímu, napriek tomu, že získal viac bodov ako niektorí predchádzajúci „chvostoví“ účastníci, z výsledkov vyplývalo, že tím sa sústreďoval viac na vývoj auta pre nasledujúcu sezónu než na okamžité výsledky.

</doc>
<doc id="711743" url="https://sk.wikipedia.org/wiki?curid=711743" title="Motrogon">
Motrogon

Motrogon () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Zemplínske Hámre, približne južne od Sniny. 
Poloha.
Nachádza sa v strednej časti Vihorlatské vrchov, v geomorfologickom podcelku Vihorlat a časti Vihorlatská hornatina. Leží v Prešovskom kraji, v okrese Humenné a na katastrálnom území obce (vojenského obvodu) Valaškovce. Najbližším sídlom sú severne situované Zemplínske Hámre, rovnakým smerom leží aj Snina a Belá nad Cirochou, západne sa nachádza Modra nad Cirochou, južne Jovsa, Poruba pod Vihorlatom, Vyšné Remety, Vyšná Rybnica a Remetské Hámre a východne Strihovce, Ladomirov a Kolonica. Územie je súčasťou Chránenej krajinnej oblasti Vihorlat a rovnomennej národnej prírodnej rezervácie.
Opis.
Motrogon leží v hlavnom hrebeni pohoria, medzi Sninským kameňom () a Vihorlatom (). Východne sa nachádza Jaseňovský vrch (), Roh (), Fedkov (), Strihovská poľana (), Diel (), Veža () a Nežabec (), severne Sninský kameň (), Postávka () a Čop (), západne Divá (), Ščobík () a Vihorlat () a južne Malé Tŕstie (), Ľadovisko (), Tŕstie (), Múr (), Lysák () a Diel (). Juhovýchodnú časť hrebeňa odvodňujú prítoky Okny do rieky Uh, severné svahy do Cirochy potok Barnov a západné potok Kamenica. Na vrchol nevedie značená turistická trasa.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele i Bukovské a Slanské vrchy a Východoslovenskú nížinu.
Prístup.
Na vrchol nevedie značená turistická trasa, no juhovýchodným úbočím prechádza červeno značená hrebeňovka:

</doc>
<doc id="711745" url="https://sk.wikipedia.org/wiki?curid=711745" title="Radhika Rao">
Radhika Rao

Radhika Rao (* 27. marec 1976, Ahmednagar, Maháraštra, India) je indická filmová režisérka. Jej celovečerným režijným debutom bol film "" (2005) s Vinayom Sapruom. Jej ďalšie filmy boli "I Love NY" (2015), "Sanam Teri Kasam" (2016) a "Yaariyan 2" (2023). So svojím obchodným partnerom Vinayom Sapruom vedie aj filmovú produkčnú spoločnosť Rao &amp; Sapru.
Kariéra.
Po spolupráci s Vinayom Sapruom pri režírovaní hudobných videoklipov Rao debutovala ako filmová režisérka, keď v roku 2005 spolu so Sapruom režírovala film "". Podľa recenzie Manisha Gajjara pre "BBC Shropshire Bollywood" má film pomalé časti a niektoré nepreložené ruské dialógy, ale je to „film, ktorý stojí za to vidieť“, aj vďaka výkonu Salmana Khana a hudbe Adnana Samiho. Anupama Chopra v recenzii pre "India Today" opisuje film ako „ambiciózny“ s „nádhernými zábermi zasneženej pustatiny, Petrohradu a ruskej náboženskej ikonografie“, ale druhú časť filmu odsudzuje a cameo Mithuna Chakrabortyho opisuje ako „otravné“.
V roku 2015 spolu so Sapruom režírovala film "I Love NY". Recenzia Troya Ribeira v časopise "IANS" chválila produkciu a strih filmu, ale „celý predpoklad“ označila za „hlúpy a za vlasy pritiahnutý“ a uzavrela: „Pozrite si tento film len vtedy, ak máte radi milostné príbehy, aj keď sa vymykajú logike, alebo ste zarytý fanúšik Kangana Ranauta.“ Rachit Gupta v časopise "Filmfare" napísal, že „v tomto filme sú kúsky, ktoré fungujú“, a režisérsku prácu označil za „amatérske prevedenie“, ale uviedol, že „jeden z dôvodov, prečo budete schopní tento film prežiť, je Kangana Ranaut“ a pochválil aj herecký výkon Prema Chopru.
Rao potom spolu so Sapruom režírovala film "Sanam Teri Kasam" z roku 2016. Recenzia Shubhra Gupta v "The Indian Express" chválila herecký výkon Mawry Hocane, ale celkovo film odsúdila. Namrata Joshi v denníku "The Hindu" napísala, že film je „šitý na mieru“, aby neprešiel Bechdelovej testom, a odporúča: „Ak v kine ľahko plačete, choďte s krabicou plnou vreckoviek.“
Rao sa so Sapruom podieľala aj na réžii filmu "Yaariyan 2" z roku 2023. Recenzia Vinamra Mathura v časopise "Firstpost" sa zamýšľa nad niektorými ich predchádzajúcimi spoločnými prácami, pričom tento film porovnáva menej priaznivo, ale konštatuje 25 miliónov videní traileru na YouTube. Recenzia na "Rediffe" od Deepa Gahlota opisuje film ako „zbierku hudobných videoklipov s minimálnym dejom, ktorý ich spája“. Recenzia na "Bollywood Hungama" opisuje réžiu Raa a Sapru ako „kreatívnu“ a uvádza, že sú „známi tým, že aj do obyčajných záberov pridávajú veľa“.
Rao a Sapru režírovali viac ako 100 hudobných videoklipov počas viac ako dvadsiatich rokov, vrátane videoklipov pre Nusrat Fateh Ali Khan, Lata Mangeshkar, Asha Bhonsle, Arijit Singh, Neha Kakkar a Jubin Nautiyal. Na réžii hudobných videoklipov spolupracovali aj so spoločnosťou T-Series, ktorú vlastní Bhushan Kumar.

</doc>
<doc id="711746" url="https://sk.wikipedia.org/wiki?curid=711746" title="Woodstock Villa">
Woodstock Villa

Woodstock Villa je indický hindský neo-noir mysteriózny triler z roku 2008, ktorý režíroval Hansal Mehta a spoločne produkovali Sanjay Gupta a Ekta Kapoor. Film vznikol na základe japonského filmu Chaos z roku 2000 a v hlavných úlohách sa v ňom popri Arbaazovi Khanovi, Shakti Kapoorovi, Gulshanovi Groverovi a Sachinovi Khedekarovi predstavili Sikandar Kher a Neha Oberoi. Sanjay Dutt sa objaví ako hosť v jednej z piesní. Soundtrack zložil Anu Malik. Film sa natáčal v Bombaji a na Mauríciu. Film sleduje nezamestnaného muža, ktorý pomáha žene zosnovať jej vlastný únos, aby otestoval lásku a oddanosť jej manžela voči nej.
Film, ktorý bol v Indii uvedený 30. mája 2008, nedosiahol v pokladniciach dostatočný výkon. Kherov výkon sa stretol s chválou, zatiaľ čo umiestnenie piesní bolo kritizované.
Zápletka.
Zara Kampani (Neha Oberoi) stretne Sameera (Sikandar Kher) v krčme a pristane v jeho byte s prosbou, aby ju uniesol a ona mohla otestovať lásku svojho manžela Jatina (Arbaaz Khan). Sameer nemôže odmietnuť, pretože zúfalo potrebuje peniaze. Už mesiace neplatí nájom a musí vrátiť obrovskú sumu peňazí príbuznému (Gulshan Grover).
Zara vezme Sameera do vily Woodstock, kde došlo k únosu. Sameer prikáže Jatinovi, aby mu odovzdal 5 miliónov. Po návrate Sameer zistí, že Zara je mŕtva. Anonymný volajúci sa mu následne vyhráža, že má len 30 minút na pochovanie tela a odstránenie všetkých dôkazov. Zbaví sa jej tela v lese a vráti sa.
Pre istotu ide do Bangalúru. Sameer uvidí v televízii Zarino video a vráti sa, aby zistil pravdu. Nájde Zaru a presvedčí ju, aby mu povedala pravdu. Zara mu prezradí, že sa s Jatinom naozaj milovali. Raz pri hádke nešťastnou náhodou zomrela Jatinova skutočná manželka Zara, a keďže jej a Zarina tvár boli dosť podobné, hrala úlohu Zary. Plán únosu zosnoval Jatin so svojou priateľkou, aby sa z tejto vraždy vyvliekli a uväznili niekoho iného. Sameer zavolá Jatinovi do vily Woodstock s peniazmi a ten mu zaplatí nájom a pôžičku.
Odchádza na letisko, zatiaľ čo Jatina chytí polícia. Jatin povie polícii, že nebol jediný, kto spáchal zločin. Sameer dá Zare tašku, v ktorej však nie sú žiadne peniaze; on vzal pravú tašku s peniazmi. Loptička bola na strane Zary. Keby nastúpila do lietadla, Sameer by jej dôveroval. Rozhodla sa podviesť Sameera a sama sa nechala podviesť. Sameerov let odlieta, zatiaľ čo Jatinovho partnera zatknú.
Produkcia.
Sikander Kher mal od svojho debutového filmu niekoľko očakávaní zo strany médií. Hoci jeho rodinné meno by mu zabezpečilo uznanie, rozhodol sa, že v titulkoch bude uvedené len jeho krstné meno. Sanjay Gupta, producent filmu "Woodstock Villa", je strýkom ďalšej nováčikovskej herečky Nehy Oberoi. Tá povedala, že hrať úlohu unesenej manželky bolo vzrušujúce a náročné.
Vydanie a prijatie.
Film mal svetovú premiéru 30. mája 2008 v Bombaji.
Denník "Times of India" udelil filmu 3,5 hviezdičky z piatich, pričom ho označil za štýlový triler a pochválil Kherovu prítomnosť na plátne, kameru a piesne. Na druhej strane Taran Adarsh z "Bollywood Hungama" dal filmu 2 hviezdičky z 5, pričom mal pocit, že film by zanechal silnejší dojem bez piesní, ktoré podľa neho pôsobili ako obštrukcie a „neželaní hostia“. Pochválil však Khera spolu so spracovaním témy, scenárom, dialógmi, kamerou a hudbou v pozadí. Khalid Mohamed z "Hindustan Times" udelil filmu 1 hviezdičku z 5, pričom ho označil za údajný noirový triler a „vražednú stratu“ vlastného času a fyzickej tolerancie.
Soundtrack.
Joginder Tuteja z portálu "Bollywood Hungama" udelil soundtracku 3 hviezdičky z 5 a označil ho za „vítanú úľavu“, pretože obstál aj napriek čerstvému hviezdnemu obsadeniu. Poznamenal, že hoci so sebou nepriniesol to, čo možno označiť za konvenčnú bollywoodsku hudbu, soundtrack k "Woodstock Villa" prišiel s takou rozmanitosťou, ktorá poslucháča udrží v napätí.

</doc>
<doc id="711747" url="https://sk.wikipedia.org/wiki?curid=711747" title="Miroslav Londák">
Miroslav Londák

PhDr. Miroslav Londák, DrSc. (* 22. február 1961, Trnava) je slovenský historik zameraný na obdobie najnovších slovenských dejín, politicko-hospodársky vývoj po druhej svetovej vojne, na ekonomické reformy v 60. rokoch 20. storočia. Je ženatý s historičkou Elenou Londákovou a má dve deti.
Životopis.
Po absolvovaní trnavského gymnázia vyštudoval v rokoch 19801984 na Filozofickej fakulte Univerzity Komenského v Bratislave odbor história. V roku 1985 tu získal titul PhDr. V roku 1986 nastúpil ako vedecký ašpirant na Historický ústav Slovenskej akadémie vied (HÚ SAV), kde v roku 1995 obhájil titul CSc. (ekvivalent súčasného PhD.). V roku 2006 sa stal vedúcim oddelenia najnovších dejín HÚ SAV. V roku 2011 obhájil titul DrSc. (doktor vied). Počas svojej kariéry publikoval viac ako dve desiatky kníh, kapitoly v monografiách, štúdie a články, ktorými zásadným spôsobom prispel k poznaniu ekonomického vývoja na Slovensku a v Česko-Slovensku po druhej svetovej vojne, k analýze slovensko-českých vzťahov a hospodárskych reforiem v Česko-Slovensku v 60. rokoch 20. storočia.
Medzi kľúčové diela patria: "Otázky industrializácie Slovenska", "Ekonomické reformy v Československu v 50. a 60. rokov 20. storočia", "Predjarie", "Od predjaria k normalizácií", či kolektívne publikácie o Dubčekovi a Husákovi. Zorganizoval niekoľko medzinárodných konferencií, je zodpovedným zostavovateľom, editorom a spoluautorom V. zväzku vedeckého syntetického diela "Dejiny Slovenska 1945 – 1960". Počas pôsobenia v SAV zastával aj niekoľko vrcholových pozícií: v rokoch 2013 až 2015 bol členom Predsedníctva SAV, od roku 2014 bol tiež predsedom Vedeckej rady Historického ústavu SAV. V roku 2007 bol agentúrou ARRA zaradený do zoznamu špičkových vedeckých pracovníkov SR.
Hlavné tézy.
Jeho výskum je zameraný na vývoj povojnovej slovenskej ekonomiky až do vzniku samostatného štátu, sleduje vývoj slovenského hospodárstva v jeho historickom, politickom a sociálnom kontexte. Na základe archívnych dokumentov a štatistických údajov dokázal, že v období rokov 19481967 Slovensko zaostávalo za ekonomickým rastom českých krajín kvôli dlhodobým centralistickým ekonomickým politikám, ktoré nedostatočne reflektovali prirodzené zdroje a potreby Slovenska. Neadekvátny manažment slovenskej ekonomiky považuje za jednu z príčin hospodárskeho zaostávania Slovenska a zároveň za jeden zo zdrojov dlhodobého úsilia slovenských elít o politickú emancipáciu, ktoré prispeli k snahám o obrodu česko-slovenskej spoločnosti a vyústili do federalizácie spoločného štátu Čechov a Slovákov.
Je spoluautorom a hlavným editorom historického bestselleru "Predjarie", kde sa prvýkrát komplexne spracovala problematika 60. rokov na Slovensku, ktoré predchádzali tzv. Pražskej jari. Termín Predjarie sa odvtedy zaužíval v odbornej aj laickej verejnosti.

</doc>
<doc id="711749" url="https://sk.wikipedia.org/wiki?curid=711749" title="Cinémathèque française">
Cinémathèque française

Cinémathèque française (doslovne "Francúzska kinotéka") je súkromné francúzske múzeum, ktoré v roku 1936 založil Henri Langlois a Yvonne Dornèsa. Múzeum je venované kinematografii a všetkému čo súvisí s filmom. Od roku 2005 sídli na 51, rue de Bercy, v budove postavenej v roku 1994 Frankom Gehrym v 12. parížskom obvode. Predošlá lokalita výstaviska sa nachádzala v Palais de Chaillot. Vo Francúzsku je to druhá najstaršia filmová knižnica po Saint-Étienne, ktorá bola vytvorená v roku 1922.
Poslaním Cinémathèque française je zachovanie, obnova a šírenie kinematografického dedičstva. S viac ako 40 000 filmami a tisíckami dokumentov a predmetov súvisiacich s kinematografiou predstavuje jednu z najväčších globálnych databáz filmového umenia (7 umenie).
Cinémathèque française je vybavená na premietanie filmových formátov (70 mm, 35 mm a 16 mm filmov) a digitálnych snímok. V priestore s celkovou rozlohou 15 773 m², vrátane 1 100 m² rozložených na 3 poschodiach pre stálu výstavu, víta to, čo sa takmer na chvíľu nazývalo „Palác kina“.
Jeho financovanie je zabezpečené dotáciou od Národného centra pre kinematografiu (CNC), príjmami sponzorstva a vlastnými zdrojmi (predplatné, predaj vstupeniek, kníhkupectvá alebo rôzne akcie).

</doc>
<doc id="711752" url="https://sk.wikipedia.org/wiki?curid=711752" title="Turistická značkovaná trasa číslo 2435">
Turistická značkovaná trasa číslo 2435

 Turistická značkovaná trasa číslo 2435 je modrá trasa v Malých Karpatoch, ktorá vedie z Naháča do Dobrej Vody. Dĺžka trasy je 9,1 km.Turistická trasa je v správe Klubu slovenských turistov.

</doc>
<doc id="711762" url="https://sk.wikipedia.org/wiki?curid=711762" title="Krivoštianka (geomorfologická časť)">
Krivoštianka (geomorfologická časť)

Krivoštianka je geomorfologická časť podcelku Humenské vrchy vo Vihorlatských vrchoch. Zaberá západný výbežok pohoria a jej najvyšší vrch Krivoštianka dosahuje . 
Polohopis.
Územie sa nachádza na západnom okraji pohoria a zaberá väčšiu, juhozápadnú časť podcelku. Severný okraj územia nadväzuje na Beskydské predhorie a jeho podcelky Mernícka pahorkatina na severozápade a Humenské podolie na severe a severovýchode. Na severovýchod pokračujú Humenské vrchy časťou Sokol a juhovýchodne nadväzuje podcelok Vihorlat s podcelkom Kyjovská planina. Južný okraj susedí s Východoslovenskou pahorkatinou a jej časťami Podvihorlatská pahorkatina, Laborecká niva a Pozdišovský chrbát. 
Hrebeňom vedie hranica Prešovského a Košického kraja a okresov Humenné a Michalovce. Oblasť patrí do povodia rieky Laborec, ktorá pretína horský hrebeň v západnej časti a do ktorej ústia potoky zo severných i južných svahov. Medzi významné vodné toky patrí Turský jarok, odvodňujúci centrálnu časť a Ptava, tečúca východným okrajom. Západným okrajom preteká riečka Ondavka, odvádzajúca vodu do Ondavy.
Doprava.
V západnej časti vedie údolím Laborca významná cestná spojnica Strážskeho a Humenného, cesta I/74, ako aj železničná trať Michaľany – Michalovce – Humenné.
Chránené územia.
Západná časť pohoria leží mimo Chránenej krajinnej oblasti Vihorlat. Osobitne chránenými územiami sú tu PR Chlmecká skalka a PR Jasenovská bučina.
Turizmus.
Táto časť Vihorlatských vrchov patrí vďaka značeným chodníkom medzi ľahko dostupné a obľúbené ciele turistov. Často navštevované sú najmä Jasenovský a Brekovský hrad.

</doc>
<doc id="711763" url="https://sk.wikipedia.org/wiki?curid=711763" title="Cahiers du cinéma">
Cahiers du cinéma

Cahiers du cinéma je francúzsky filmový časopis vytvorený v apríli 1951 autormi André Bazin, Jacques Doniol-Valcroze, Joseph-Marie Lo Duca a Léonide Keigel. Vyvinul sa z predchádzajúceho časopisu "Revue du Cinéma" (doslova „prehľad kinematografie“ založený v roku 1928), do ktorého sa zapojili členovia dvoch parížskych filmových klubov "Objectif 49" (doslovne „ cieľ 49“) a "Ciné-Club du Quartier Latin" (doslovne „kino klub Latinskej štvrte“). V priemere ročne vyjde niečo cez 10 tisíc výtlačkov.
Pôvodne ho upravil Jacques Doniol-Valcroze a po roku 1957 Éric Rohmer, medzi jeho spisovateľov zaradil Jacquesa Rivettea, Jeana-Luca Godarda, Clauda Chabrola a Françoisa Truffauta, ktorí sa stali vysoko vplyvnými filmármi. Je to najstarší filmový časopis vo francúzskom jazyku, ktorý stále vychádza. Časopis sa zvykol objavovať aj v samotných filmoch ako istý symbol doby. Ide o časopis úzko spojený s Francúzskou novou vlnou.

</doc>
<doc id="711764" url="https://sk.wikipedia.org/wiki?curid=711764" title="Čop">
Čop

Čop môže byť:

</doc>
<doc id="711765" url="https://sk.wikipedia.org/wiki?curid=711765" title="Jozef Rajchl">
Jozef Rajchl

Jozef Rajchl (* 17. máj 1981, Bratislava) je slovenský ultramaratónec. Vytrvalostným behom sa venuje od roku 2004 a k jeho najväčším úspechom patrí transkontinentálny beh Bratislava – Atény – Peking (12 054 km ubehnutých za 150 dní v roku 2008). Rajchl taktiež stanovil v roku 2008 slovenský rekord v behu na bežiacom páse (725 km za 7 dní).
Vyštudoval Univerzitu Komenského v Bratislave, odbor Špeciálna pedagogika a aktuálne pracuje s ľuďmi so psychiatrickými diagnózami vo Viedni.
Organizuje bežecké podujatie v extrémnom behu na streche budovy Slovenského rozhlasu SKY RUN / Beh v oblakoch 12/24 hod. (2010 – súčasnosť) a podujatia „VDK“ Výšľap na Devínsku Kobylu 12/24 hod. (2007 – súčasnosť).
Plánované podujatia.
V roku 2024 sa pokúsi prebehnúť naprieč Amerikou. Vyrazí 26. mája 2024 zo San Francisca a približne za 63 dní príde do cieľa v New Yorku.

</doc>
<doc id="711766" url="https://sk.wikipedia.org/wiki?curid=711766" title="Autobusová stanica Myjava">
Autobusová stanica Myjava

 
Autobusová stanica Myjava je hlavná autobusová stanica na Partizánskej ulici v Myjave. Patrí spoločnosti SAD Trenčín, a. s.
Pôvodná autobusová stanica sa nachádzala na Námestí M. R. Štefánika vedľa miestnej pobočky VÚB banky, kde sa dnes nachádzajú budovy č. 580/29, 581/29A a 582/29B. Stojí na mieste, kde bola v minulosti plánovaná výstavba estrádno-tanečnej sály. Tú nahradil bowling s reštauráciou.
Jednota.
Druhá autobusová stanica s názvom „Jednota“ sa nachádza neďaleko železničnej stanice na Novomestskej ulici. Vznikla v 70. alebo 80. rokoch 20. storočia a má 7 nástupíšť.

</doc>
<doc id="711769" url="https://sk.wikipedia.org/wiki?curid=711769" title="M109 (húfnica)">
M109 (húfnica)

M109 je americká samohybná húfnica kalibru . Predstavuje primárny mobilný delostrelecký systém v NATO a západných krajinách. Napriek tomu, že M109 je postupne nahrádzaná modernými húfnicami, stále zostáva vo výzbroji viacerých krajín. Za viac ako päťdesiat rokov bolo vyrobených cez 7000 húfnic M109.
Vznik a vývoj.
M109 bola od polovice 50. rokov 20. storočia vyvíjaná spolu so húfnicou M108. Prvé prototypy boli dokončené v roku 1959. M108 a M109 zdieľali spoločný podvozok (spolu s obrneným transportérom M113). M108 sa kvôli príliš ľahkému kanónu ukázala byť nevhodná. Bola zavedená v roku 1962, ale jej výroba bola o rok neskôr zastavená, pretože krajiny NATO sa rozhodli, že všetky pozemné samohybné delostrelecké systémy by mali mať kaliber najmenej . Väčšina húfnic M108 bola prerobená na M109. Na druhej strane M109 sa stala štandardnou samohybnou húfnicou krajín NATO.
Konštrukcia.
M109 má pomerne jednoduchú konštrukciu. Motor je umiestnený vpredu vpravo, zatiaľ čo vodič sedí vpredu vľavo. Veža zaberá zadnú časť. Na vrchu veže je malá kupola, v ktorej je miesto veliteľa. Táto kupola je vybavená ťažkým guľometom M2HB s 500 nábojmi. Ochranu M109 tvorí až 32 milimetrové pancierovanie, ktoré je účinné len proti ručným zbraniam a úlomkom granátov/delostrelectva.
M109 je vyzbrojená kanónom M126 s dĺžkou 23 kalibrov. Pôvodný variant M109 sa dá ľahko identifikovať hlavne podľa krátkeho kanónu. Táto zbraň, vybavená 28 nábojmi, mala maximálny dostrel 14 600 metrov so štandardným nábojom HE-FRAG a približne 20 000 metrov s raketovým nábojom. Palebný dosah zlepšil pri modernizovaných verziách M109. Tento delostrelecký systém je schopný vypáliť až 4 granáty za minútu, hoci udržateľná rýchlosť streľby je 2 granáty za minútu. Táto húfnica má životnosť približne 7 500 nábojov.
Motor Detroit Diesel 8V71T s výkonom 450 koní umožňuje húfnici dosiahnuť maximálnu rýchlosť /h. Dojazd M109 je . Na brodenie vodných prekážok je možné tento delostrelecký systém vybaviť plávacou súpravou. Maximálna rýchlosť húfnice vo vode je /h.
M109 má šesť členov posádky. Tvoria ju veliteľ, dvaja strelci, dvaja nabíjači a vodič. Podporu tomuto delostreleckému systému zabezpečuje zásobovacie vozidlo M992, ktoré nesie ďalšiu muníciu. Je postavené na rovnakom pásovom podvozku ako húfnica M109.
Nasadenie.
Vietnamská vojna.
Bojovým krstom si táto húfnica prešla počas vojny vo Vietname. Od leta roku 1967 bol 4. prápor 11. pluku americkej námornej pechoty vybavený húfnicou M109, ktorou takmer denne ostreľoval severovietnamské delostrelecké pozície na druhej strane Demilitarizovanej zóny. M109 bola takmer dokonalou zbraňou pre protibatériové misie vďaka svojej silnej pancierovej ochrane. Počas komunistickej ofenzívy Tet v roku 1968 poskytoval 4. prápor kritickú palebnú podporu námornej pechote bojujúcej v Hue v severnom južnom Vietname.
Ruská invázia na Ukrajinu.
V úvode ruskej invázie sa ukrajinská armáda mohla spoľahnúť na tri základné typy ťahaných húfnic sovietskej výroby kalibru 152 mm: D-20, 2A36 Giacint-B a 2A65 Msta-B. Okrem toho Ukrajina vo veľkom využívala aj ťahané húfnice D-30 kalibru 122 mm. Hoci v úvode konfliktu mala Ukrajina relatívne dosť svojich delostreleckých systémov sovietskeho typu, veľmi rýchlo jej do nich začala dochádzať munícia. V júni 2022 sa Ukrajina ocitla v situácii, že zatiaľ čo ruské delostrelectvo vypálilo za deň 50-tisíc rán, tak ukrajinská armáda vystrelila z húfnic denne iba 5- až 6-tisíc krát. Aj v dôsledku toho sa ukrajinské ozbrojené sily dostali do defenzívy a ruskí vojaci mohli postupovať.
Preto sa Západ, ktorý disponoval hlavne muníciou kalibru 155 mm, rozhodol dodať Ukrajine svoje delostrelecké systémy. Prvé húfnice M109 získala Ukrajina od Nórska v máji 2022. Nasledovali dodávky z Lotyšska, Talianska, Spojeného kráľovstva a USA.
Húfnice M109A6 Paladin, darované Spojenými štátmi, zohrali veľkú úlohu v protiofenzíve Ukrajiny vo výbežku Robotyne-Verbove v roku 2023. Schopnosť týchto húfnic rýchlo sa po streľbe premiestniť z nich urobila nepríjemnú výzvu pre ruské delostrelecké jednotky (často sa dokázali vzdialiť sa skôr, ako Rusi stihli paľbu opätovať). Vďaka svojej vysokej mobilite zohrali M109A6 významnú úlohu pri oslobodení Robotyne. Príslušníci ukrajinskej 47. samostatnej mechanizovanej brigády, ktorá sa zúčastnila najťažších bojov v Záporožskej oblasti, tvrdia, že húfnice M109A6 spolu s darovanými tankami Leopard 2A6 pomohli ich silám prelomiť husté ruské obranné línie.
Hoci Paladin môže strieľať štandardné náboje kalibru 155 mm s dosahom až 24 kilometrov, Ukrajinci väčšinou používali tieto húfnice na zasiahnutie cieľov do 10 km. M109A6 vystrelili 50 až 100 nábojov denne, pričom často používali kazetovú muníciu získanú od USA.

</doc>
<doc id="711774" url="https://sk.wikipedia.org/wiki?curid=711774" title="Varadínsky mier">
Varadínsky mier

Varadínsky mier bola mierová zmluva uzavretá dňa 24. februára roku 1538 v meste Veľký Varadín (Oradea v dnešnom Rumunsku) medzi Jánom I. Zápoľským a cisárom Ferdinandom I. Habsburským, ktorej platnosťou sa skončila dlhoročná vojna uhorských protikráľov od roku 1526.
Podmienky mieru.
Obidvaja protikráli sa prijali za bratov a zároveň si rozdelili územie Uhorska, pričom sa taktiež uznali za legitímnych vládcov príslušných častí. Ferdinand I. Habsburský získal západnú časť krajiny, Chorvátsko a Slovensko (s výnimkou Košíc a východoslovenských stolíc). Na druhej strane Jánovi I. Zápoľskému pripadlo Sedmohradsko a východné Uhorsko. Ferdinand I. sa zaviazal, že v prípade, v ktorom by nezanechal dediča, jeho časť Uhorska pripadne Jánovi I. Pokiaľ by umrel Zápoľský, jeho syn (aj napriek tomu, že kráľ mal 50 rokov bol stále slobodný) získa od Ferdinanda I. Habsburského titul spišského grófa. Zároveň malo dôjsť k tomu, že Ferdinand I. mal mladému princovi garantovať vlastníctvo všetkých Zápoľského majetkov, dať mu jednu zo svojich dcér za manželku a v prípade vymretia rakúskej i španielskej vetvy rodu uznať jeho nároky na celú habsburskú dŕžavu. Obsah mierovej zmluvy zahŕňal taktiež tajný dodatok o vzájomnej podpore pri eventuálnom osmanskom útoku.
Slovensko na periférii dvoch vládcov.
Mierová zmluva nadobudla platnosť v čase, keď práve centrálna časť Uhorska spolu s Budínom, celé Sedmohradsko i severovýchodná časť Uhorska (Šariš, Zemplín, Turňa a Abov) bola pod kontrolou Jána I. Zápoľského. Ferdinand I. Habsburský mal možnosť vládnuť nad veľkou časťou Chorvátska, Slavónie i Dalmácie ale aj západného Uhorska, pričom práve na území Slovenska ovládal jeho časť od Bratislavy po Gemer a Spiš.
Zvrat a porušenie mieru.
Čoskoro po podpise tejto mierovej zmluvy sa Ján I. Zápoľský oženil v Stoličnom Belehrade s princeznou Izabelou, dcérou poľského kráľa Žigmunda I. Dňa 7. júla roku 1540 sa manželskému páru narodil syn Ján Žigmund. Už čase narodenia syna Zápoľského vyhlásil regent Juraj Utešenič mier za neplatný. Ján I. Zápoľský však dňa 17. júla toho istého roku však umrel. Vdova po ňom napokon vyhlásila veľkovaradínsky mier bez platnosti, v dôsledku čoho požiadala osmanského sultána Sulejmana I. a podporu pre vlastného syna. Sulejman I. pozvanie využil a vtiahol s armádou do Uhorska.

</doc>
<doc id="711775" url="https://sk.wikipedia.org/wiki?curid=711775" title="Belanskovci">
Belanskovci

Belanskovci alebo Belanský, do 9. septembra 1981 U Belanských, je kopanica myjavskej mestskej časti Turá Lúka pri hranici katastrálnych území Turej Lúky a Bukovca.
Východne od kopanice, neďaleko poľnohospodárskeho družstva a cesty do kopanice U Rafčíkov, pramení Žriedlovský potok. Pri autobusovej zastávke sa nachádza opustená predajňa rozličného tovaru a pri dome číslo 564 sa nachádza viac ako 600-ročná lipa.

</doc>
<doc id="711778" url="https://sk.wikipedia.org/wiki?curid=711778" title="Camelia Potec">
Camelia Potec



</doc>
<doc id="711780" url="https://sk.wikipedia.org/wiki?curid=711780" title="Peter Náhlik">
Peter Náhlik

PhDr. Peter Náhlik, PhD. (* 18. august 1981, Trnava) je slovenský manažér a politik, od roku 2012 poslanec Národnej rady SR za stranu SMER–SD, neskôr za stranu HLAS–SD.
Životopis.
Je synom trnavského podnikateľa Miroslava Náhlika († 2017). Vysokoškolské štúdium absolvoval na Univerzite sv. Cyrila a Metoda v Trnave.
Peter Náhlik je od roku 2012 poslancom NR SR, vtedy za stranu SMER – sociálna demokracia. Zo strany odišiel v roku 2020 spolu so skupinou okolo Petra Pellegriniho a založili stranu Hlas. V strane sa podľa vlastných slov venuje environmentálnym a kultúrnym témam.
V roku 2018 zdedil po svojom otcovi rozsiahle podnikanie, ktoré ho prepájalo s oligarchom Vladimírom Poórom. Ten bol obchodným partnerom jeho otca. V spise Gorila je Poór spomínaný ako mecenáš strany Smer.

</doc>
<doc id="711781" url="https://sk.wikipedia.org/wiki?curid=711781" title="Divá (vrch vo Vihorlatských vrchoch)">
Divá (vrch vo Vihorlatských vrchoch)

Divá () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Zemplínske Hámre, približne južne od Sniny. 
Poloha.
Nachádza sa v strednej časti Vihorlatské vrchov, v geomorfologickom podcelku Vihorlat a časti Kyjovská planina. Leží v Prešovskom kraji, v okrese Humenné a na katastrálnom území obce (vojenského obvodu) Valaškovce. Najbližším sídlom sú severne situované Zemplínske Hámre, rovnakým smerom leží aj Snina a Belá nad Cirochou, severozápadne sa nachádza Dlhé nad Cirochou a Modra nad Cirochou a západne Kamenica nad Cirochou a Valaškovce. Územie je súčasťou Chránenej krajinnej oblasti Vihorlat.
Opis.
Divá leží v rázsoche, ktorá vedie z Motrogonu () v hlavnom hrebeni severozápadným smerom na Čop (). Východne sa nachádza Jaseňovský vrch (), Motrogon (), Roh (), Fedkov (), Strihovská poľana (), Diel (), Veža (), Nežabec () a Sninský kameň (), severne Postávka (), sedlom oddelený Čop () a Ščobík (), západne Trislák (), Jedlinky () a Kyjov () a južne Vihorlat (), Ľadovisko (), Malé Tŕstie (), Tŕstie (), Múr () a Lysák (). Oblasť je súčasťou povodia rieky Laborec a jej prítoku Cirocha, kde vodu zo severných svahov odvádza potok Barnov a z južných Kamenica. Na vrchol nevedie značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele i Bukovské a Slanské vrchy.
Prístup.
Na vrchol nevedie značená turistická trasa, preto prístup je možný zo Zemplínskych Hámrov, prípadne červeno značenej hrebeňovky cez Motrogon.

</doc>
<doc id="711782" url="https://sk.wikipedia.org/wiki?curid=711782" title="Krišľovský potok">
Krišľovský potok

Krišľovský potok je potok v geomorfologickom celku Ondavská vrchovina v regióne Horný Zemplín v Prešovskom kraji v okrese Stropkov. Je ľavostranným prítokom vodného toku Brusnička v povodí Ondavy. Má dĺžku .
Prameň.
Pramení v v geomorfologickom celku Ondavská vrchovina v lesnom extraviláne na svahu lesa Hlučné pole v južnej časti územia obce Krišľovce v okrese Stropkov v Prešovskom kraji. 
Opis toku.
Od prameňa tečie severozápadným smerom lesným extravilánom obce Krišľovce, pravým brehom obmýva úpätie lesa a pasienka Stredná, v vteká do horného konca intravilánu Krišľoviec, v vyteká z intravilánu do poľnohospodárskeho extravilánu, pravým brehom obmýva úpätie pasienka Okolo Stráne. Skrúca sa na západ, v vteká na územie obce Brusnica, v priberá ľavostranný bezmenný prítok pritekajúci z doliny a lúky Šumná dolina, ľavým brehom obmýva úpätie vrchu Cingová s , pravým brehom obmýva úpätie pasienka Potok, skrúca sa na sever, v priberá ľavostranný bezmenný prítok pritekajúci z lesa Zadky, vteká do intravilánu obce Brusnica. V ústi do vodného toku Brusnička ako jej ľavostranný prítok. Vodný tok Brusnička ďalej ústi do Ondavy. Pramení a preteká na území obce Krišľovce, ďalej tečie a ústi na území obce Brusnica v okrese Stropkov v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v názve obce Krišľovce, na území ktorej pramení a cez územie ktorej preteká. Názov obce má pôvod zrejme v osobnom mene alebo v prezývke zakladateľa – šoltýsa. Vývoj názvu obce podľa dochovaných listín: 1567 "Kryslyoc", 1808 "Krislowec", 1920 "Križlovce", 1927 "Krišlovce", 1992 "Krišľovce". Z názvu obce rozšírením o formant "-ský" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Krišľovský potok" ako súčasť veľmi početnej skupiny názvov v slovenskej toponymii, najmä hydronymii. Hydronymum Krišľovský potok bolo štandardizované v roku 2003. V súčasnej slovenskej štandardizovanej hydronymii hydronymum Krišľovský potok je jedinečným názvom (apríl 2024). 

</doc>
<doc id="711784" url="https://sk.wikipedia.org/wiki?curid=711784" title="U Belanských">
U Belanských



</doc>
<doc id="711786" url="https://sk.wikipedia.org/wiki?curid=711786" title="Douglas B-18 Bolo">
Douglas B-18 Bolo

Douglas B-18 Bolo bola vojenská verzia Douglasu DC-2 navrhnutá tak, aby spĺňala požiadavky na pobrežný viacmotorový bombardér. Douglas B-18 bol americký ťažký bombardér vyvinutý spoločnosťou Douglas Aircraft Company ako náhradu za Martin B-10.
Vznik a vývoj.
Douglas B-18 bol vyvinutý v roku 1935 na základe požiadavky US Army ako náhrada za lietadlo Martin B-10. Prvý prototyp DB-1 bol poháňaný dvoma hviezdicovými motormi Wright R-1820 o výkone 930 koní. Krídlo malo rovnakú základnú konštrukciu ako DC-2 s výnimkou toho, že rozpätie bolo kratšie o 1,68 m a bolo namontované ako stredné krídlo namiesto dolného krídla. Chvostové plochy boli zväčšené a dosahoval maximálnu rýchlosť 348 km/h. No mal nový a priestrannejší trup. Obrannú výzbroj tvorili guľomety umiestnené vo vežiach na prove, na chrbte a na bruchu. Douglas B-18 bol zaradený do sériovej výroby pod označením B-18. Prvých 134 sériových lietadiel mohli niesť 2 948 kg bômb namiesto pôvodných 1 966 kg. Ďalší dopyt viedol k výrobe 217 kusov verzie B-18A so silnejšími motormi, zahrotenou a viac presklenou prednou časťou trupu a zmeneným chrbtovým streleckým stanovišťom.
Prevádzková história.
Keď vstúpili Spojené štáty do druhej svetovej vojny, Douglas B-18 boli už zastaralé ako frontové bombardéry, ale armáda používala Douglas B-18 na výcvik pilotov a navigátorov bombardérov. Neskôr počas vojny ich Americká armáda a Kráľovské kanadské letectvo používali na protiponorkové hliadky a na transport.

</doc>
<doc id="711788" url="https://sk.wikipedia.org/wiki?curid=711788" title="Kolónia (geopolitika)">
Kolónia (geopolitika)

Kolónia je závislé územie alebo mesto bez vlastnej vlády, ktoré patrí nejakému štátu, ale nie je súčasťou jeho územia. Od kolónií je treba odlišovať satelitné štáty a domínia s vlastnou vládou a oficiálne nezávislá, aj keď môžu byť "de facto" ovládané iným štátom (štáty RVHP). V histórii sa slovom kolónia označovali odlišné formy vzdialeného osídľovania teda kolonizácia.
História.
Ako staroveké kolónie sa často označujú zámorské osady, pôvodne zrejme obchodné stanice (faktórie), zakladané už Feničanmi ve Stredomorí (Cyprus, Kartágo, Marseille). Z niektorých sa neskôr vyvinuli viac menej samostatné mestá, k materskému mestu (metropoli) viazané iba tradíciami, kultúrou a náboženskými väzbami. Mestské kolónie ("apoikia") neskôr zakladali počas gréckej kolonizácie prístavné mestá (Korint, Théra a iné) z časti aj preto, aby riešili problém preľudnenia. Tak Atény rozdelovaly losom dobyté územia vojakom, aby sa tam trvalo usadili a hospodárili ("klerúchia"). Tento druh kolonizácie (z lat. "colonus", usadlý poľnohospodár, osadník) neskôr praktikovali taktiež Rimania najprv v Taliansku a potom aj v západnej Európe. Od názvu „"colonia"“ sa odvodzuje napríklad názov Kolín nad Rýnom.
Iný význam mala stredoveká kolonizácia, keď panovníci menej zaľudnených krajín strednej a východnej Európy ponúkali osadníkom z preľudnenej západnej Európy (Porýnie ai.) pôdu pre poľnohospodárstvo a hlavne pre zakladanie miest, ktoré pre nich znamenali veľké príjmy. Přemyslovská kolonizácia českých krajín v 12.14. storočí spolu s ťažbou striebra založila moc českých kráľov a názov Kolín je odvodený z latinského "colonia".
Kolonializmus.
Kolónie v modernom význame zámorských „dŕžav“ ako vzdialených území, ktoré „materská“ krajina obsadí, trvalo ovláda svojimi úradníkmi a hospodársky vyťažuje, vznikli až v 15. storočí. V roku 1415 dobyli Portugalčania Ceutu, 1420 Madeiru a 1427 Azory, okolo roku 1450 dosiahli pobrežie dnešnej Sierra Leone a Guinejský záliv a na Madeire sa začala pestovať cukrová trstina. V roku 1488 oboplával Vasco da Gama Mys Dobrej nádeje a na ďalšej ceste doplával v roku 1498 do Indie. V roku 1500 objavil Pedro Álvares Cabral Brazíliu, 1505 dorazili Portugalčania na Cejlón, 1513 do južnej Číny, 1553 založili Macao a 1570 japonské Nagasaki.
Medzitým objavil Krištof Kolumbus v roku 1492 pre Španielsko Strednú Ameriku a v 1494 si Španieli s Portugalcami v Tordesillas rozdelili sféry vplyvu poludníkom, prebiehajúcim 1560 km západne od Kapverdských ostrovov. Už v 15. storočí sa na zámorskom obchode podieľali aj holandskí plavci a po získaní samostatnosti v roku 1581 sa vydali po portugalských stopách do Indie. V roku 1597 sa vrátila prvá výprava z Moluk s nákladom čierneho korenia a v roku 1602 bola založená holandská Východoindická spoločnosť, v roku 1619 dobyli Holanďania Jakartu a postupne vytláčali Portugalčanov z ich pozícií. V 1638 obsadili ostrov Maurícius, v 1639 prevzali obchod s Japonskom a nakrátko ovládli aj prístavy v Brazílii, v Karibiku a v Angole. Okolo roku 1650 bol obchod s cukrovou trstinou aj s otrokmi v holandských rukách a v roku 1652 sa Holanďania usadili v južnej Afrike. Už v roku 1614 vznikla prvá holandská osada v Severnej Ameriku a v roku 1643 v južnom Čile.
Francúzski moreplavci sa dostali k pobrežiu Newfoundlandu už začiatkom 16. storočia, 1553 sa snažili zachytiť v Brazílii, 1562 na Floride, ale až v roku 1605 sa trvalo usadili v Kanade a v roku 1609 založili mesto Quebec. Ovládali obrovské, ale málo zaľudnené územie a pretože Francúzi sa do zámoria príliš nehrnuli, obchodovali hlavne s kožušinami a udržovali dobré styky s Indiánmi. V roku 1624 založili osady v Senegale, Francúzsku Guyanu a ďalšie ostrovné kolónie v Karibiku (San Domingo, dnešné Haiti, 1664) a v roku 1699 mesto Louisiana v Severnej Amerike. Menšie osady mali aj v Indii, v roku 1664 obsadili ostrov Réunion a 1713 Maurícius. Počas vojen v 18. storočí v Európe však o mnoho svojich osád prišli a stratili aj vplyv v Severnej Amerike, kde bolo omnoho viac anglických kolonistov.
Taktiež Anglicko, ktoré sa neskôr stalo hlavnou koloniálnou mocnosťou, vstúpilo do kolonizácie až neskôr. Už v roku 1497 síce John Cabot v anglických službách doplával na pobrežie Newfoundlandu, anglickí moreplavci sa však dlho uspokojili len s pirátskymi útokmi na španielske lode. Až v roku 1607 založili kolóniu v Jamestowne (Virgínia), v roku 1625 sa úspešne usadili v Karibiku, kde založili trstinové plantáže. Až do zákazu obchodu s otrokmi v roku 1807 doviezli Angličania do Karibiku asi tretinu všetkých afrických otrokov v Amerike. V roku 1634 založili prenasledovaní katolíci kolóniu Maryland a v roku 1655 dobyli Angličania Jamajku. V roku 1655 rozhodol parlament o anglickom monopole na dopravu tovaru z anglických kolónií a v roku 1664 dobyli angličania dnešný New York.
Už v roku 1600 bola založená Východoindická spoločnosť, ktorá sa snažila ovládnuť obchod s korením, čo sa jej neskôr v spolupráci s Holanďanmi podarilo. Po bitke pri Plassey v roku 1757 Briti ovládli Bengálsko a počas nasledujúcich sto rokov celú Indiu, najcennejšiu zo svojich kolónií. Po Americkej revolúcii v roku 1775 sa Briti sústredili na Kanadu a zároveň hľadali, kam vyvážať svojich trestancov. Dnešnú Austráliu objavili Holanďania v roku 1606, ale až v roku 1770 ju James Cook vyhlásil spolu s Novým Zélandom za britskú kolónii. V roku 1795 Briti obsadili holandské kolónie v Južnej Afrike, ich panstvo sa ďalej rozšírilo po Napoleonovej porážke v roku 1814 a vynálezy parníku a telegrafu ich posilnili. Okrem vlastných kolónií, ktoré na vrchole britskej moci v roku 1922 tvorili asi štvrtinu všetkých pevnín s takmer štvrtinou ľudstva, mohli Briti ovládať aj hospodárstva Číny, Argentíny a ďalších krajín. Proti Ruskej expanzii ve Strednej Ázii sa Briti 1839 pokúsili obsadiť Afganistan a po Ruskom postupe na Balkán vyvolali Krymskú vojnu, ktorú v roku 1856 vyhrali.
Belgický kráľ Leopold II. začal skúmať možnosti koloniálnej expanzie v Afrike od roku 1865 a v roku 1884 vznikol Konžský štát ako jeho súkromné vlastníctvo, ktoré v roku 1907 previedol na belgický štát. Krajina získala nezávislosť v roku 1960. Ako posledné z európskych mocností sa do koloniálnej expanzie zapojilo Nemecko. Okrem mnohých drobných osád v rôznych častiach sveta, ktoré Nemci osídlili už v 18. storočí, zmocnili sa v rokoch 1883 – 1890 troch veľkých území v Afrike a mnohých ostrovov v Tichom oceáne (Nemecká Nová Guinea a Samoa). Tieto kolónie sa v roku 1922 stali protektorátmi Británie a Francúzska.
Dekolonizácia.
Britské kolónie, osídlené belošskými kolonistami, získali v 19. storočí štatút domínia (Kanada 1867, Austrália 1901), ale také Írsko sa samostatnosti domohlo až v roku 1921, Egypt v 1922 a ostatné „farebné“ kolónie až po druhej svetovej vojne, v ktorej sa koloniálne armády významne podieľali na víťazstve spojencov (India a Pakistan 1947, Izrael 1948, Malajzia 1957, Cyprus 1960 atď.) Podobne tomu bolo aj s francúzskymi kolóniami, ktoré získali samostatnosť v 60. a 70. rokoch 20. storočia. Zbytky niekdajšej koloniálnej ríše tvoria dnešné britské „Zámorské územia“ (Normanské ostrovy v Lamanšskom prielive, mnoho ostrovov v Karibiku, v Atlantickom oceáne, ostrov Pitcairn v Pacifiku a teritórium v Antarktíde). Francúzske „Zámorské územia a domínia“ (DOM/TOM) tvoria Francúzska Guyana a ostrovy v Atlantickom (Guadeloupe a Martinik) a v Indickom oceáne (Réunion). Podobné zbytky koloniálnych ríš, často ako prístavné a vojenské oporné body má taktiež Holandsko, Španielsko, USA a niekoľko ďalších krajín.
Satelitné štáty a protektoráty.
Medzi samostatnými štátmi a kolóniami v pravom slova zmysle, ktoré žiadnu samostatnosť ani nepredstierajú, je celá kopa prechodných foriem medzinárodne politického usporiadania. Najmenšiu mieru samostatnosti majú protektoráty, vzniknuté väčšinou počas vojnových konfliktov a obvykle skôr prechodné. Príkladom môže byť Protektorát Čechy a Morava v rokoch 1939–1945. Väčšiu samostatnosť s vlastnouaj keď len s bábkovouvládou a parlamentom majú satelitné štáty, ako bol Slovenský štát počas vojny alebo satelitné štáty Sovietskeho zväzu po vojne. Veľká miera autonómie charakterizuje domínia, takmer úplne samostatné štáty s vlastnou vládou aj zahraničnou reprezentáciou, vzniknuté počas dekolonizácie. Na druhej straně aj úplne samostatné štáty sú v dnešnom globalizovanom svete často na iných, mocnejších a silnejších štátoch rôzne závislé, prinajmenšom hospodársky.

</doc>
<doc id="711789" url="https://sk.wikipedia.org/wiki?curid=711789" title="Michal Tomič">
Michal Tomič

Michal Tomič (* 30. marec 1999, Myjava) je slovenský profesionálny futbalista, ktorý hráva na poste obrancu v slovenskom klube FC Spartak Trnava.
Klubová kariéra.
Sampdoria Janov.
Tomič je odchovancom Spartaka Myjava. Na mládežníčkej úrovni neskôr hrával za Senicu a v roku 2015 prestúpil do akadémie Sampdorie Janov. V tíme pôsobil prevažne v primavere. V A-tíme nedostal príležitosť.
MŠK Žilina.
V lete 2018 sa vrátil Tomič na Slovensko kde prišiel do MŠK Žilina na ročné hosťovanie zo Sampdorie. V seniorskom futbale debutoval 25. augusta pri remíze 0:0 s Dunajskou Stredou. Dňa 23. februára 2019 strelil svoj prvý gól v tíme keď rozhodol o výhre 1:0 nad FK Senica. 
Tomič po skončení sezóny zostal v Žiline a podpísal dvojročný kontrakt. Dňa 3. augusta 2019 strelil Tomič prvý gól v sezóne keď prispel k výhre 2:1 nad AS Trenčín.
Slovácko.
V lete 2020 prestúpil Tomič do českého klubu 1. FC Slovácko kde podpísal zmluvu na tri roky. Po zotavení zo zranenia Tomič debutoval za Slovácko 16. decembra pri prehre 1:2 so Zbrojovkou Brno. Vo svojej prvej sezóne odohral 13 zápasov v českej lige.
Dňa 18. mája 2022 nastúpil na finále Pohára FAČR kde jeho tím vyhral nad Spartou Praha 3:1 a oslavoval zisk pohára.
Dňa 13. októbra 2022 strelil Tomič svoj prvý gól za tím pri výhre 2:1 nad OGC Nice v skupine Konferenčnej ligy UEFA 2022/23. V lige skóroval prvýkrát 6. novembra keď rozhodol o výhre 1:0 nad Pardubicami.
Slavia Praha.
Vo februári 2023 prestúpil Tomič do Slavie Praha kde podpísal kontrakt do roku 2026. Do konca sezóny však bol poslaný na hosťovanie do Mladej Boleslavi.
Po návrate z hosťovania debutoval Tomič za Slaviu Praha dňa 6. augusta 2023 pri výhre 2:1 nad Zlínom. V Slavii prvýkrát skóroval 29. októbra pri výhre 2:0 nad Bohemians Praha.
Medzinárodná kariéra.
Tomič debutoval v národnom tíme dňa 23. marca 2023 pri remíze 0:0 s Luxemburskom v kvalifikácii na EURO 2024.
Štatistiky kariéry.
Klubové.
"K 3. aprílu 2024"
 1 Európska liga UEFA
 2 Európska konferenčná liga UEFA
Medzinárodné.
"K 3. aprílu 2024"
Úspechy hráča.
Slovácko 

</doc>
<doc id="711793" url="https://sk.wikipedia.org/wiki?curid=711793" title="Γ Cassiopeiae">
Γ Cassiopeiae



</doc>
<doc id="711794" url="https://sk.wikipedia.org/wiki?curid=711794" title="Christophe Kabongo">
Christophe Kabongo

Christophe Kabongo (* 27. september 2003, Praha, Česko) je český profesionálny futbalista, ktorý pôsobí na pozícii útočníka v slovenskom klube FK Železiarne Podbrezová na hosťovaní z belgického klubu Lommel SK.
Osobný život.
Kabongov otec je pôvodom z DR Kongo a matka je pôvodom z Ruska. Od siedmich rokoch však žijú v Česku.
Klubová kariéra.
Kabongo začínal v klube Meteor Praha. Neskôr v roku 2011 prestúpil do akadémie Sparty Praha.
Lommel.
V lete 2020 prestúpil do belgického klubu Lommel SK v druhej belgickej lige. Dňa 11. septembra debutoval v tíme pri výhre 3:2 nad Lierse Kempenzonen. Vo svojej prvej sezóne odohral za klub iba sedem zápasov v lige.
Hosťovanie v Podbrezovej.
Vo februári 2023 bol Kabongo poslaný na hosťovanie do slovenského klubu Železiarne Podbrezová. Za nováčika Niké ligy debutoval 24. februára pri remíze 2:2 so Zemplínom Michalovce. Svoj prvý gól v klube strelil 11. marca keď skóroval ako jediný pri prehre 1:6 so Spartakom Trnava. Do konca sezóny stihol streliť dokopy päť gólov v 10 zápasoch.
Štatistiky kariéry.
"K 3. aprílu 2024"

</doc>
<doc id="711801" url="https://sk.wikipedia.org/wiki?curid=711801" title="Dieselgate">
Dieselgate

Emisný škandál automobilky Volkswagen, nazývaný aj Dieselgate, vypukol v septembri 2015 po tom, čo americká Agentúra pre životné prostredie (US EPA) zverejnila informáciu o tom, že nemecká automobilka Volkswagen vybavila svoje automobily s dieselovými motormi TDI softvérom, ktorý rozpoznával, že motor pracuje v režime zodpovedajúcim požiadavkám laboratórnych testov výfukových plynov a zmenou nastavenia motora dočasne znižoval množstvo vznikajúcich oxidov dusíka (NOx), aby jej vozidlá splnili zákonný limit.
V novembri 2015 následne nemeckí prokurátori začali vyšetrovať podozrenie z daňových únikov spojených s emisným škandálom automobilky. Vyšetrovanie sa týkalo nesprávnych údajov o emisiách oxidu uhličitého, ktoré sú dôležitým kritériom pri výpočte dane u motorových vozidiel.
Vo februári 2016 bolo oznámené, že Volkswagen nezverejní svoje hospodárske výsledky za minulý rok v marci, ako sa plánovalo, a to v dôsledku nevyriešených otázok týkajúcich sa emisného škandálu. V druhej polovici apríla 2016 mala firma zverejniť výsledky svojho interného vyšetrovania škandálu.
Volkswagen kvôli inštalácii podvodného softvéru čelil žalobám v niekoľkých krajinách. V marci 2017 oficiálne priznal vinu vo veci falšovania emisných testov. V rámci dohody o urovnaní škandálu mal zaplatiť 4,3 miliardy dolárov a vykonať rozsiahle reformy. 
V júli 2017 americká vláda obvinila Giovanni Pamia, bývalého manažéra Audi, že nariadil zamestnancom vytvoriť softvér umožňujúci falšovanie emisných testov. Ukázalo sa však, že aj ostatní výrobcovia podvádzali.
Vplyvy.
Česko.
Škoda Auto namontovala dieselové motory EA 189 so sporným softvérom do zhruba 1,1 milióna vozidiel značky Škoda. V roku 2015 vytvorila rezervu vo výške 3,2 miliardy korún na budúce servisné prehliadky spojené s aktualizáciou softvéru a ďalšie náklady. V septembri 2017 oznámila Škoda Auto zámer ponúkať chystané modernizované verzie vozidiel Fabia a Rapid iba so zážihovými motormi.
Španielsko.
Španielsky minister priemyslu, energetiky a cestovného ruchu José Manuel Soria uviedol, že vláda bude po automobilke Seat požadovať vrátenie časti dotácií, ktoré firma získala z programu na podporu vozidiel šetrnejších k životnému prostrediu. V októbri 2015 španielsky Národný súd začal vyšetrovanie Volkswagenu v reakcii na vyhlásenie verejného žalobcu, že sa firma mohla dopustiť podvodu pri získavaní dotácií a trestných činov súvisiacich so životným prostredím. Súd požadoval, aby pred neho najneskôr 10. novembra predstúpili zástupcovia podniku.
USA.
Hroziaca pokuta.
Podľa US EPA hrozila automobilke pokuta za porušovanie zákona o ovzduší až 37-tisíc dolárov za každé vozidlo vybavené zariadením na falšovanie emisných testov, čo dohromady mohlo byť aj viac ako 18 miliárd dolárov.
Žaloby.
Na firmu Volkswagen bolo v USA podaných množstvo hromadných žalôb, podľa nemeckého denníka Süddeutsche Zeitung bol medzi žalobcami aj jeden z predajcov vozidiel Volkswagen. 
Texas.
Začiatkom októbra štát Texas podal žalobu na americkú divíziu koncernu, v ktorej ho vinil z porušenia zákonov o ochrane spotrebiteľa a noriem o čistote ovzdušia.
New Jersey.
Vo februári 2016 zažaloval automobilku Volkswagen aj jej divízie Audi a Porsche štát New Jersey, pričom generálny prokurátor vinil automobilku z klamania spotrebiteľov a z porušovania zákonov o čistote ovzdušia.
Vyšetrovanie dodávateľskej firmy Bosch.
V novembri 2015 bola publikovaná informácia, že vyšetrovatelia amerického ministerstva spravodlivosti skúmajú rolu firmy Bosch, ktorý je dodávateľom dôležitých súčiastok koncernu Volkswagen, pri falšovaní emisných testov, či firma o manipulácii s testami vedela alebo či sa na nich podieľala. Už v septembri však nemecký denník Bild am Sonntag uviedol s odvolaním sa na interné vyšetrovanie Volkswagenu, že automobilka v roku 2007 dostala list od dodávateľskej firmy Bosch, v ktorom upozorňovala, že softvér dodaný automobilke nie je určený pre bežnú prevádzku automobilov a varovala pred možným nezákonným využívaním tohto softvéru.
Spojené kráľovstvo.
V októbri 2015 v reakcii na škandál predaja vozidiel koncernu v Británie poklesli, a to konkrétne predaj vozidiel značiek Volkswagen o 9,8 %, Škoda o 3 % a Seat o 32,2 %.
Reakcia.
Česko.
Minister dopravy Dan Ťok uviedol, že v Česku bolo predaných asi 148 tisíc automobilov koncernu Volkswagen vybavených motormi, ktoré umožňujú falšovanie emisných testov, 101 tisíc z nich sú vozidlá značky Škoda, 38 tisíc Volkswagenov, 7 tisíc vozidiel Audi a 1800 Seat. Ministerstvo dopravy zadalo emisné testy vozidiel Škoda s dieselovými motormi plniacimi súčasnú normu Euro 6 a vozidlá s podvodným softvérom plniacim Euro 5. Meranie vykoná Tüv Süd v Roztokách pri Prahe na základe zmluvy s ministerstvom. Celkom má ísť o 3 až 4 vozidlá. V Česku tiež vznikla iniciatíva Safe Diesel, ktorá chystá žalobu na Škodu a Volkswagen. Zatiaľ bezúspešne. Firma Safe Diesel zažalovala v tejto kauze aj ministerstvo dopravy.
Európska investičná banka.
Šéf Európskej investičnej banky Werner Hoyer v januári 2016 uviedol, že v dôsledku emisného škandálu pozastavila banka poskytovanie úverov koncernu Volkswagen a dodal, že EIB skúma, či Volkswagen peniaze zo skorších pôžičiek nepoužil v súvislosti s falšovaním údajov o emisiách.
Európsky parlament.
Poslanci Európskeho parlamentu schválili 17. decembra 2015 vytvorenie vyšetrovacieho výboru, ktorý sa mal zaoberať možnými pochybeniami zo strany Európskej komisie a národných dozorných orgánov. Mal fungovať jeden rok a informovať majiteľov automobilov o tom, ako táto situácia mohla vzniknúť. Členkami boli aj české europoslankyne Olga Sehnalová, Katarína Konečná a Dita Charanzová.
Európsky úrad pre boj proti podvodom.
Európsky úrad pre boj proti podvodom (OLAF) začal vyšetrovanie, či automobilka nezískala neoprávnene úvery od Európskej investičnej banky (EIB) a či peniaze určené na vývoj a výskum nepoužila na iné účely. EIB od roku 1990 poskytla Volkswagenu výhodné pôžičky v objeme 4,6 miliardy eur a firma ich mala využiť okrem iného na financovanie vývoja motorov šetrných k životnému prostrediu.
Francúzsko.
Parížska prokuratúra vyšetrovala podozrenie z podvodu s priťažujúcimi okolnosťami a bolo podaných aj niekoľko žalôb. Podľa francúzskej divízie firmy sa tu škandál dotýkal asi milióna automobilov značiek Volkswagen, Audi, Škoda a SEAT . 16. októbra 2015 francúzske úrady prehľadali ústredie francúzskej pobočky firmy Volkswagen v rámci vyšetrovania manipulácií s emisiami.
Taliansko.
Taliansky protimonopolný úrad začal začiatkom októbra vyšetrovanie pre možné nepoctivé obchodné praktiky Volkswagenu. Automobilka oznámila, že do servisov zvolá autá so zariadením umožňujúcim podvádzať pri testoch emisií, ktorých v Taliansku predala asi 650-tisíc.
Južná Kórea.
Juhokórejská vláda oznámila, že prekontroluje emisie vozidiel VW a Audi s naftovým motorom. Kontrola sa týkala 4 až 5 tisíc vozidiel značiek Volkswagen Jetta, Volkswagen Golf a Audi A3 vyrobených v rokoch 2014 a 2015.
V novembri Južná Kórea vymerala firme Volkswagen pokutu 14,1 miliardy wonov (10 575 000 eur) za manipuláciu s emisnými testami a nariadila zvolať na úpravu 125 522 vozidiel, ktoré falšovanie údajov o emisiách umožňovali. Juhokórejské ministerstvo životného prostredia oznámilo, že bude skúmať ďalších asi 30-tisíc automobilov koncernu, u ktorých zatiaľ nemalo dôkazy o podvádzaní s emisiami.
V januári 2016 juhokórejské ministerstvo životného prostredia oznámilo, že chce zažalovať šéfa juhokórejských aktivít Volkswagenu Johannesa Thammera, pretože plán firmy na zvolanie a úpravu automobilov, ktoré falšujú emisie, nezodpovedá zákonným požiadavkám.
Nemecko.
Minister hospodárstva nemeckej spolkovej krajiny Dolné Sasko a člen dozornej rady Volkswagenu Olaf Lies uviedol, že pracovníci Volkswagenu stojaci za falšovaním údajov o emisiách postupovali zločinne a musia prijať osobnú zodpovednosť. Nemecká prokuratúra začala vyšetrovanie pre podozrenie z podvodu pri predaji vozidiel, ktoré falšovali údaje o emisiách. Podľa agentúry AP nemecké súdy môžu za podvod vymerať až desaťročný trest odňatia slobody.
Nemecký úrad pre dohľad nad automobilovým trhom v polovici októbra 2015 nariadil povinnú opravu všetkých 2,4 milióna škandálom dotknutých vozidiel s naftovým motorom. Väčšie technické úpravy malo vyžadovať 540-tisíc vozidiel.
Mimovládna ekologická organizácia Deutsche Umwelthilfe začiatkom novembra 2015 uviedla, že kvôli nezrovnalostiam v údajoch o emisiách oxidu uhličitého zrejme Nemecko v roku 2015 príde na daniach o 1,8 miliardy eur. Vyššie emisie totiž naznačujú vyššiu spotrebu paliva, na základe ktorej sa v Nemecku vypočítava výška dane z vlastníctva automobilu.
Nemecký úrad pre motorové vozidlá 11. novembra 2015 oznámil, že testuje cez 50 rôznych automobilov viac ako 20 značiek pre možné manipulácie s emisiami naftových motorov. Úrad uviedol, že na výber testovaných modelov využil „overené informácie tretích strán o podozrivých emisiách škodlivín“.
V júni 2017 nemecká prokuratúra vymerala koncernu pokutu vo výške miliardy eur. Firma pokutu prijala a priznala sa tak k svojej zodpovednosti.
Testy emisií v reálnej prevádzke však ukázali, že autá limity spĺňajú. Preto takzvané Diesellüge (naftové klamanie), kedy sa napríklad zakázal vjazd dieselových áut do centier miest, sa ukázalo ako prehnaná reakcia.
Nórsko.
Finančná sekcia nórskej polície vyšetrovala, či bol spáchaný v Nórsku zločin a či mal podvod Volkswagenu nejaký vplyv na modely áut dovezených do Nórska.
Švédsko.
Švédske prokuratúry v januári 2016 uviedlo, že začalo predbežné vyšetrovanie manipulácie s emisiami automobilky Volkswagen, pričom sa zameralo na podozrenie zo závažného podvodu az podávania nepravdivých údajov.
Švajčiarsko.
Švajčiarske úrady dočasne zastavili predaj niektorých áut koncernu Volskwagen s motormi v kategórii Euro 5. Podľa švajčiarskeho cestného úradu sa opatrenie malo týkať asi 180-tisíc vozidiel.
Interné vyšetrovanie.
Automobilový koncern Volkswagen si najal poradenskú spoločnosť Deloitte a americkú právnickú firmu Jones Day, aby vykonali interné vyšetrovanie inštalácie podvodného softvéru, ktorý menil pri naftových autách nastavenia motora tak, aby vozidlo počas testovania vykazovalo nižšie emisie. Podľa nemeckého denníka Süddeutsche Zeitung firma sľúbila zamestnancom, že ich neprepustí, ak poskytnú informácie o okolnostiach podvodov pri meraní emisií.
V januári 2016 rovnaký denník informoval, že podľa interného vyšetrovania už v novembri 2006 väčšia skupina pracovníkov z oddelenia vývoja motorov rokovala o použití softvéru na manipuláciu testov emisií.

</doc>
<doc id="711804" url="https://sk.wikipedia.org/wiki?curid=711804" title="Zoznam druhov spojok">
Zoznam druhov spojok

V tomto článku sú predstavené konštrukcie 39 druhov spojok rozdelených do 8 základných kategórií. Dopĺňa článok o spojke . K niektorým spojkám je dodaný bližší popis.
Pevné spojky.
Slúži na pevné spojenie dvoch súosových hriadeľov bez žiadnych prídavných vlastností. Krútiaci moment sa prenáša tvarovým alebo silovým stykom.
Pružné spojky.
Umožňujú tlmenie rázov a vibrácií.
Vyrovnávacie spojky.
Vyrovnávajú nesúosovosť oboch hriadeľov alebo ich vzájomný pohyb.
Výsuvné spojky.
Umožňujú rozpojenie hriadeľov za pokoja.
Trecie spojky.
Umožňujú plynulý rozbeh hnaného hriadeľa aj rozpojenie počas prevádzky.
Rozbehové spojky.
Umožňujú automatický plynulý rozbeh hnaného hriadeľa. Používajú ako zdroj prítlačnej sily buď pružinu alebo odstredivú silu.
Poistné (bezpečnostné) spojky.
Obmedzuje prenášaný krútiaci moment. Buď sa pri prekročení otáčok zničí (je vybavená strižným kolíkom - tzv. deštruktívna spojka) alebo sa nezničí, ale nejakým iným spôsobom začne brzdiť otáčanie (nedeštruktívne).
Jednosmerné spojky.
Prenáša krútiaci moment iba jedným smerom - tzv. voľnobežky

</doc>
<doc id="711812" url="https://sk.wikipedia.org/wiki?curid=711812" title="Zebín">
Zebín

Zebín je prírodná pamiatka a zároveň výrazný kuželovitý neovulkanický vrch () vytvorený z komínovej brekcie, vypreparovanej z kriedových slieňovcov. Táto čadičová kopa sa nachádza v Jičínskej kotline asi pol kilometra od Valdíc a približne 2 km severovýchodne od Jičína (na jeho katastrálnom území). Na jeho vrchole stojí baroková stavba teraz ekumenickej kaplnky svätej Márie Magdalény z roku 1700.
Dôvod vyhlásenia.
Vo vyhláške ONV v Jičíne z roku 1980 je ako dôvod zaradenia Zebína medzi chránené prírodné výtvory uvedená ochrana čadičovej dominanty s výskytom teplomilných rastlín. V neskoršej vyhláške z roku 1999 je účel vyhlásenia prírodnej pamiatky špecifikovaný v zmysle ochrany čadičovej kopy s uzavretými blokmi porcelanitu so zvyškom pôvodného lesného spoločenstva s výskytom brestu.
Geológia.
Zebín je erózny relikt tufového kužeľa, ktorý vznikol freatomagmatickou erupciou pri kontakte vystupujúcej magmy s povrchom vodou. Pyroklasty sú preniknuté žilou kompaktného bazanitu s hojnými xenolitmi pľášťa.
Rozsiahly kriedový podstavec je na severnom svahu porušený zosuvmi. Na príkrych svahoch porastených trávnou vegetáciou sú miestami malé vulkanitové skalky a odkryvy Na západnom svahu je opustený kameňolom. Vrch je nezalesnený.
Geomorfologické zaradenie.
zebín geomorfologicky spadá do celku Jičínská pahorkatina, podcelku Turnovská pahorkatina, okrsku Jičínská kotlina a podokrsku Úlibická tabule, konkrétne do jej Zebínskej časti.
Flóra.
Svahy vrchu boli pôvodne pokryté rastlinami a drevinami typickými pre dubovo-hrabové lesy lipové. Hospodárska činnosť tu zapríčinila rozvoj suchých a polostepných porastov. Hospodárenie bolo ukončené približne okolo roku 1970, následkom čoho svahy zarastajú hlohom, ostružinami a ružami. V posledných rokoch zažíva Zebín inváziu agátom a planými čerešňami. Tieto agresívne dreviny teraz vytláčajú pôvodný brest horský. Na obnažených skalkách vrcholu rastie typická flóra: hadinec obyčajný ("Echium vulgare"), rozchodník prudký ("Sedum acre"), rozchodník šesťradový ("Sedum sexangulare"), slezinník červený ("Asplenium trichomanes"), tarica kališnatá ("Alyssum alyssoides"), nátržník Tabernamontanov ("Potentilla verna", syn. "P. tabernaemontani") a stoklas strechový ("Bromus tectorum"). V oblasti bolo nájdených 188 druhov vyšších rastlín, z ktorých sa tri druhy nachádzajú v Červenom zozname IUCN. Väčšia časť svahov je porastená starými čerešňami a ojedinelými orechmi. Medzi trávami prevláda mrvica peristá ("Brachypodium pinnatum"). Rastú tu kvety ježibaba guľatohlavá ("Echinops sphaerocephalus"), šalvia lúčna ("Salvia pratensis"), ďatelina roľná ("Trifolium arvense"), divozel veľkokvetý ("Verbascum densiflorum"), fialka lesná ("Viola reichenbachiana"), krasovlas bezbyľový ("Carlina acaulis"), pichliač bezbyľový ("Cirsium acaulon"), oman britský ("Inula britannica") a ometlina ihlanovitá ("Koeleria pyramidata").
Fauna.
Na Zebíne bolo pozorovaných 47 druhov stavovcov. Jašterica krátkohlavá ("Lacerta agilis") je jedinýcm tu žijúcim plazom. V oblasti žije 43 druhov vtákov, z ktorých niektoré tu aj hniezdia. Medzi vzácnejšie patria pŕhľaviar červenkastý ("Saxicola rubetra"), svrčiak riečny ("Locustella fluviatilis"), svrčiak zelenkavý ("Locustella naevia"), trasochvost biely ("Motacilla alba"), trasochvost žltý ("Motacilla flava"), jarabica poľná ("Perdix perdix"), penica popolavá ("Sylvia curruca"), sokol myšiar ("Falco tinnunculus"), sova obyčajná ("Strix aluco") a strakoš obyčajný ("Lanius collurio"). V roku 1942 tu bol videný druh vzácneho teplomilného mravca "Tapinoma erraticum". Na jar tu možno vidieť chlpačku veľkú ("Bombylius major") a vidlochvosta feniklového ("Papilio machaon").
História.
Na vrcholku Zebína bola postavená okolo roku 1700 baroková Kaplnka svätej Márie Magdalény a na južnom úpätí kopca stojí ranný barokový bezvežový kostol Všetkých svätých s drevenou zvonicou a prihľahlým cintorínom ako pozostatok po zaniknutej dedine Zebín.
Prístup.
Najbližšia dostupnosť automobilom je do jičínskej miestnej časti Sedličky (v blízkosti je zastávka železničnej trate Hradec Králové – Turnov) a Valdíc. Z Valdíc vedie modrá turistická značka cez južné úpätie Zebína (okolo kostola Všetkých svätých) ďalej na Jičín.

</doc>
<doc id="711819" url="https://sk.wikipedia.org/wiki?curid=711819" title="Soňa Szomolányi">
Soňa Szomolányi

Soňa Szomolányi (rod. Reptová; * 5. december 1946, Poprad) je slovenská politologička a sociologička.
Životopis.
Soňa Szomolányi vyštudovala sociológiu na Filozofickej fakulte Univerzity Komenského v Bratislave (FiF UK), štúdium ukončila v roku 1971.
Pracovať začala na katedre sociológie FiF UK, v rokoch 19921994 viedla na Univerzite Komenského Inštitút stredoeurópskych štúdií. V roku 1994 habilitovala v politológii. Následne pracovala tri roky ako vedúca vedecká pracovníčka v Sociologickom ústave Slovenskej akadémie vied. Zaoberala sa výskumom kritických bodov demokratizácie Slovenska po roku 1989. V roku 2001 bola menovaná profesorkou politológie. Na FiF UK sa potom stala vedúcou katedry politológie.
Prednášala okrem iného na univerzitách vo švajčiarskom Fribourgu, v Göteborgu a Umeå vo Švédsku alebo na Stredoeurópskej univerzite v Prahe.
Pred slovenskými parlamentnými voľbami v septembri 2023 varovala, že ak v nich zvíťazí Robert Fico, bude slovenská demokracia v ohrození. Bojuje totiž podľa nej zápas o svoju vlastnú slobodu a slobodu svojich ľudí z vlád Smeru. "„Niektorí už sú odsúdení, sú vo väzení a teraz sa otvorene vyhráža vyšetrovateľom, sudcom, prokurátorom, že keď sa dostane k moci, tak si s nimi vybaví účty. Takýto útok – zatiaľ verbálny – na právny štát sme nezažili ani za Mečiara“", uviedla Szomolányi vo februári 2023.
Vo februári 2024 uviedla, že na rozdiel od iných krajín, kde autokratizácia a ukrajovanie slobôd prebiehalo postupne, Ficova vláda šprintuje. Jeho politika je podľa nej zameraná na splnenie dvoch cieľov, ktoré sa vôbec netýkajú vytiahnutia Slovenska zo stagnácie a pasce stredného príjmu. Jeho prvým cieľom je čo najrýchlejšie zabezpečiť beztrestnosť sebe a blízkym spolustraníkom, či sú obvinení alebo už vo väzení. Druhým cieľom je zachovať si podporu voličov.
Osobný život.
Je vydatá, jej manžel Ján Szomolányi prednášal logiku na FiF UK. Má dcéru Janu, ktorá vyštudovala a žije v Prahe.

</doc>
<doc id="711821" url="https://sk.wikipedia.org/wiki?curid=711821" title="Čop (vrch vo Vihorlatských vrchoch)">
Čop (vrch vo Vihorlatských vrchoch)

Čop staršie Ščob () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Zemplínske Hámre, približne južne od Sniny. 
Poloha.
Nachádza sa na severe strednej časti Vihorlatské vrchov, v geomorfologickom podcelku Vihorlat a časti Kyjovská planina. Leží v Prešovskom kraji, v okrese Humenné a na katastrálnom území obce (vojenského obvodu) Valaškovce. Najbližším sídlom sú severovýchodne situované Zemplínske Hámre, severne leží Snina a Belá nad Cirochou, západným smerom sa nachádza Dlhé nad Cirochou, Modra nad Cirochou a Kamenica nad Cirochou, no tiež Valaškovce. Územie je súčasťou Chránenej krajinnej oblasti Vihorlat.
Opis.
Čop leží v rázsoche, ktorá vedie z Motrogonu () v hlavnom hrebeni severozápadným smerom na Divú (). Východne sa nachádza Fedkov (), Strihovská poľana (), Diel (), Veža (), Nežabec (), Sninský kameň () a Postávka (), severne Magurica (), Patria (), Makovica () a Vysoký vrch (), západne Ščobík (), Trislák () a Jedlinky () a južne Kyjov (), Vihorlat (), Ľadovisko (), Malé Tŕstie (), sedlom oddelená Divá (), Tŕstie (), Múr () a Motrogon (). Oblasť je súčasťou povodia rieky Laborec a jej prítoku Cirocha, kde vodu z juhovýchodných i severných častí odvádza potok Barnov a jeho prítoky a z juhozápadných potok Porúbka do Kamenice. Na vrchol nevedie značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, ojedinele i Laboreckú vrchovinu, Beskydské predhorie, Bukovské a Slanské vrchy.
Prístup.
Na vrchol nevedie značená turistická trasa, preto prístup je možný lesom z neďalekých Zemplínskych Hámrov.

</doc>
<doc id="711824" url="https://sk.wikipedia.org/wiki?curid=711824" title="Arimaspovia">
Arimaspovia

Arimaspovia je v gréckej mytológii kmeň jednookých ľudí zo severnej Skýtie, ktorí podľa niekdajších geografických predstáv žili na úpätí pohoria Rifean, rôzne stotožňovaného s pohorím Ural alebo Karpaty. Všetky príbehy o ich bojoch s gryfmi strážiacimi zlato v Hyperbore v blízkosti jaskyne Borea, boha severného vetra, mali pôvod v stratenom Aristeovom diele, o ktorom píše Hérodotos. 
V mytológii.
Arimaspovia boli opísaní v diele Aristea z Prokonézu v stratenej archaickej básni "Arimaspea". Prokonnes je malý ostrov v Marmorskom mori neďaleko ústia Čierneho mora, ktorý má dobrú polohu na počúvanie príbehov cestovateľov z oblastí ďaleko na severe Čierneho mora. Aristeas v priebehu svojej básne rozpráva, že bol „opantaný bakchickou zúrivosťou", keď cestoval na sever a videl Arimaspejcov, ako o tom píše Herodotos:Arimaspiovia a gryfy boli historickými obrazmi spájanými s krajinou na severe. Aischylos v diele "Spútaný Prometheus" (asi 415 pred Kr.), opisuje putovanie Io a poznamenáva, že nemá prejsť na sever, medzi územím Arimaspov a gryfov, ale na juh. Hérodotos, „otec dejín", pripúšťa fantastický pôvab okrajov známeho sveta: „Najodľahlejšie krajiny, hoci, keďže obklopujú a úplne obklopujú celý zvyšok sveta, majú pravdepodobne tie veci, ktoré považujeme za najkrajšie a najvzácnejšie." ("Histórie" iii.116.1) Ignorujúc Hérodotovu skepsu, Strabón a Plínius Starší v "Naturalis historia" zachovali príbehy o severských ľuďoch, ktorí mali uprostred čela jedno oko a zaoberali sa krádežou zlata od gryfov, čo spôsobilo nezhody medzi týmito dvoma skupinami.
Mytologické pozadie.
Ako si všimli filológovia, boj medzi Arimaspmi a gryfmi má pozoruhodnú podobnosť s Homérovým opisom boja Pygmejov so žeriavmi. Michael Rostovtzeff našiel stvárnenie tohto námetu v "klenbe Pygmejov" pri Kerči, na území, ktoré malo kedysi významné skýtske obyvateľstvo. Analogické zobrazenia boli objavené až v Etrurii, Vulci a v piatom kurgane v Pazyriku. Helénske literárne stvárnenie boja s neobyčajnými strážnymi „vtákmi Área" spomína v "Argonautike".
Čeremišin a Záporožčenko (1999) sa podľa metodiky Georgesa Dumézila pokúšajú vystopovať paralely v germánskej mytológii (Ódin a medovina poézie, orol kradnúci zlaté jablká večnej mladosti). Predpokladajú, že všetky tieto príbehy, germánske, skýtske aj grécke, odrážajú protoindoeurópsku vieru o príšerách strážiacich vchod do iného sveta, ktoré sa zapájajú do bojov s vtákmi prenášajúcimi duše čerstvo zomrelých do iného sveta a vracajúcimi sa s rôznymi vzácnymi darmi symbolizujúcimi nový život. 

</doc>
<doc id="711825" url="https://sk.wikipedia.org/wiki?curid=711825" title="Žabí potok (prítok Kapišovky)">
Žabí potok (prítok Kapišovky)

Žabí potok je potok v geomorfologickom celku Laborecká vrchovina v regióne Šariš v Prešovskom kraji v okrese Svidník. Je pravostranným prítokom vodného toku Kapišovka v povodí Ondavy. Má dĺžku .
Prameň.
Pramení v v geomorfologickom celku Laborecká vrchovina v lesnom extraviláne na severozápadom svahu vrchu a lesa Vrch (jeho vrcholová časť leží na území Vyšnej Pisanej) priamo na obecnej hranici medzi severnou časťou obce Nižná Pisaná a juhozápadnou časťou obce Vyšná Pisaná v okrese Svidník v Prešovskom kraji. 
Opis toku.
Od prameňa tečie juhovýchodným smerom lesným extravilánom obce Nižná Pisaná, smer toku sa mení na južný, pravým brehom obmýva úpätie lesa Dubica. V priberá pravostranný bezmenný prítok, ľavým brehom obmýva pole aj pasienok aj lúku Zadné lúky, pravým brehom obmýva pole Za výhonom, podteká cestu z Nižnej Pisanej do Vyšnej Pisanej. V ústi do vodného toku Kapišovka ako jej pravostranný prítok. Vodný tok Kapišovka ďalej ústi do Ladomirky. Pramení na obecnej hranici medzi obcami Nižná Pisaná a Vyšná Pisaná a preteká a ústi na území obce Nižná Pisaná v okrese Svidník v Prešovskom kraji. Nemá dôležitejší prítok.
Pôvod názvu.
Názov vodného toku má pôvod v charakteristickom výskyte živočíchov z radu obojživelníkov s vedeckým pomenovaním "žabotvaré" alebo "žaby" (lat. "Amura, Ecaudata, Salientia") v priestore potoka alebo jeho okolia. Zo slovného základu pomenovania "žaba" rozšírením o formant "-í" a po kombinácii so všeobecným podstatným menom "potok" s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Žabí potok" ako súčasť početnej skupiny názvov v slovenskej toponymii, najmä hydronymii. Hydronymum Žabí potok bolo štandardizované v roku 1990. V súčasnej slovenskej štandardizovanej hydronymii hydronymum Žabí potok nie je jedinečným názvom (apríl 2024).

</doc>
<doc id="711828" url="https://sk.wikipedia.org/wiki?curid=711828" title="Apollónios z Rodosu">
Apollónios z Rodosu

Apollónios z Rodosu (starogrécky: "Ἀπολλώνιος Ῥόδιος," "Apollṓnios Rhódios"; latinsky: "Apollonius Rhodius"; prvá polovica 3. storočia pred Kr.) bol starogrécky autor, známy najmä vďaka "Argonautike", epickej básni o Iasónovi a Argonautoch a ich pátraní po zlatom rúne. Báseň je jedným z mála zachovaných príkladov epického žánru a bola inovatívna a vplyvná, pretože poskytla Ptolemaiovskému Egyptu „kultúrnu mnemotechniku" alebo národný „archív obrazov" a latinským básnikom Vergíliovi a Gaiovi Valeriovi Flackovi ponúkla vzor pre ich vlastné eposy. Jeho ďalšie básne, ktoré sa zachovali len v malých fragmentoch, sa týkali počiatkov alebo založenia miest, napríklad Alexandrie a Knidu, miest, o ktoré sa zaujímali Ptolemaiovci. Práve im slúžil Apollónius ako učenec a knihovník v Alexandrijskej knižnici. Literárny spor s Kallimachom, ďalším alexandrijským knihovníkom a básnikom, je témou, o ktorej sa veľa diskutuje medzi modernými vedcami, pretože sa predpokladá, že poskytuje určitý pohľad na ich poéziu, hoci existuje len veľmi málo dôkazov o tom, že takýto spor medzi týmito dvoma mužmi niekedy existoval. V skutočnosti sa o Apollóniovi nevie takmer vôbec nič a dokonca aj jeho spojenie s Rodosom je predmetom špekulácií. Kedysi sa považoval za obyčajného napodobňovateľa Homéra, a teda za neúspešného básnika, jeho povesť však zlepšili nedávne štúdie s dôrazom na osobitné vlastnosti helenistických básnikov ako učených dedičov dlhej literárnej tradície píšucich v jedinečnom historickom období. 
Dielo.
"Argonautika".
"Argonautika" sa v niektorých ohľadoch líši od tradičného alebo homérskeho gréckeho eposu, hoci Apollónius určite použil Homéra ako vzor. Argonautika je kratšia ako Homérov epos, štyri knihy majú spolu menej ako 6000 riadkov, zatiaľ čo "Iliada" má viac ako 16 000 riadkov. Apollónius tu mohol byť ovplyvnený Kallimachovou stručnosťou alebo Aristotelovou požiadavkou „básní menšieho rozsahu ako staré eposy a dĺžkou zodpovedajúcich skupine tragédií predvádzaných na jednom zasadnutí" ("Poetika").
Apollóniov epos sa od tradičnejšej epiky líši aj slabším, ľudskejším hrdinom Iasónom a mnohými odbočkami k miestnym zvykom, etiológii a iným obľúbeným témam helenistickej poézie. Apollónius si tiež vyberá menej šokujúce verzie niektorých mýtov, napríklad Médeia sa len prizerá vražde Apsyrta namiesto toho, aby ho zavraždila sama. Bohovia sú vo väčšine eposu relatívne vzdialení a nečinní, čo zodpovedá helenistickej tendencii alegorizovať a racionalizovať náboženstvo. Heterosexuálne lásky, ako napríklad Iasónova, sú zdôrazňované viac ako homosexuálne lásky, ako napríklad láska Herakla a Hylasa, čo je ďalší trend v helenistickej literatúre. Mnohí kritici považujú lásku Médeie a Iasóna v tretej knihe za najlepšie napísanú epizódu.
Názory na báseň sa časom menili. Niektorí kritici v antike ju považovali za priemernú.V poslednom období kritika zaznamenala renesanciu záujmu o báseň a uvedomenie si jej kvalít. Pravidelne sa publikujú početné vedecké štúdie, jej vplyv na neskorších básnikov, ako bol Vergílius, je dnes dobre známy a každý opis dejín epickej poézie dnes bežne zahŕňa podstatnú pozornosť Apollóniovi.
Zakladateľské básne.
Z jeho ďalšej tvorby sa zachovalo len niekoľko zlomkov, väčšinou ktiseis ("κτίσεις") alebo „zakladateľské básne", ktoré sa zrejme zaoberajú mýtickým pôvodom miest, čo je téma, ktorej sa Apollónius dotýka aj v "Argonautike" (napríklad v zakladateľskej básni "Cius", 1.1321-23). Fragmentom sa v poslednom čase venuje značná pozornosť, špekuluje sa o ich pravosti, o téme a spracovaní pôvodných básní, o ich geopolitickom význame pre ptolemaiovský Egypt a o ich vzťahu k Argonautike. 

</doc>
<doc id="711830" url="https://sk.wikipedia.org/wiki?curid=711830" title="Đorđe Petrović">
Đorđe Petrović

Đorđe Petrović (* 8. október 1999, Požarevac, Srbsko) je srbský profesionálny futbalista, ktorý hráva na pozícii brankára v anglickom klube Chelsea.
Klubová kariéra.
Čukarički.
Petrović prišiel do mládežníckeho tímu FK Čukarički v roku 2014 vo veku 15 rokov. V sezóne 2018/19 pôsobil na hosťovaní v tíme IMT v tretej srbskej lige. 
Pred sezónou 2019/20 sa dostal do prvého tímu Čukarički a dňa 21. septembra 2019 debutoval v tíme pri výhre 1:0 nad Mladost Lučani. Vo svojej prvej sezóne odohral 25 zápasov z toho 21 v lige a sedemkrát si udržal čisté konto.
New England Revolution.
Dňa 6. apríla 2022 podpísal Petrović trojročnú zmluvu s klubom New England Revolution, ktorý pôsobí v Major League Soccer. V tíme debutoval 12. mája v U.S. Open Cup pri výhre 5:1 nad Cincinnati. V MLS debutoval o mesiac neskôr pri výhre 2:1 nad Sporting Kansas City. Vo svojej prvej sezóne odohral za klub 23 zápasov a sedemkrát si udržal čisté konto.
Chelsea.
Dňa 26. augusta 2023 podpísal Petrović zmluvu s anglickým klubom Chelsea na sedem rokov za poplatok 12,5 miliónov libier. Na začiatku sezóny bol dvojkou no po zranení Roberta Sáncheza sa dostal do hry dňa 10. decembra pri prehre 0:2 s Evertonom. 
Medzinárodná kariéra.
Dňa 25. januára 2021 debutoval Petrović za Srbsko v priateľskom zápase pri remíze 0:0 s Dominikánskou republikou.
Petrović bol súčasťou konečnej nominácie na Majstrovstvá sveta vo futbale 2022. Na turnaji však pôsobil v roli náhradníka. Srbsko na turnaji skončilo v skupine.
Štatistiky kariéry.
Klubové.
"K 4. aprlu 2024"
 1 Európska konferenčná liga UEFA
 2 Leagues Cup
Medzinárodné.
"K 4. aprílu 2024"

</doc>
<doc id="711833" url="https://sk.wikipedia.org/wiki?curid=711833" title="Sokol (geomorfologická časť)">
Sokol (geomorfologická časť)

Sokol je geomorfologická časť podcelku Humenské vrchy vo Vihorlatských vrchoch. Zaberá severozápadný výbežok pohoria a jej najvyšší vrch Červená skala dosahuje . 
Polohopis.
Územie sa nachádza na severozápadnom okraji pohoria a zaberá severnú časť podcelku. Na juhozápade pokračujú Humenské vrchy časťou Krivoštianka a zvyšok územia obklopuje Humenské podolie, podcelok Beskydského predhoria. 
Územie patrí do okresu Humenné v Prešovskom kraji. Na severozápadný okraj zasahuje mesto Humenné, na západe leží Jasenov a na východnom okraji Kamenica nad Cirochou. Oblasť patrí do povodia rieky Laborec, kde vodu zo západnej časti odvádza Jasenovský potok a zo strednej potok Ptava, východný okraj odvodňuje Kamenica do Cirochy, ktorá v Humennom ústí do Laborca.
Doprava.
Strednou časťou vedie údolím potoka Ptava cesta III. triedy z Humenného do Chlmca a Ptičia. Severozápadným okrajom vedie údolím Cirochy cestná spojnica Humenného a Sniny, cesta I/74.
Chránené územia.
Táto časť pohoria leží mimo Chránenej krajinnej oblasti Vihorlat. Osobitne chránenými územiami sú tu NPR Humenský Sokol a NPR Humenská.
Turizmus.
Táto časť Vihorlatských vrchov patrí medzi pokojnejšie oblasti a jediný značený chodník vedie juhozápadným okrajom popod Jasenovský hrad.

</doc>
<doc id="711834" url="https://sk.wikipedia.org/wiki?curid=711834" title="Nikolas Špalek">
Nikolas Špalek

Nikolas Špalek (* 12. február 1997) je slovenský profesionálny futbalista, ktorý hráva v maďarskom klube MTK Budapešť.
Klubová kariéra.
FC Nitra.
Špalek začínal s futbalom v Nedede. Neskôr sa pridal k Slovanu Duslo Šaľa a v roku 2011 sa pripojil k mládežníckemu tímu AC Nitry. V A-tíme debutoval 1. marca 2014 pri remíze 0:0 so Spartakom Trnava.
Spartak Trnava.
V lete 2014 prestúpil do Spartaku Trnava. V tíme debutoval 3. júla pri výhre 4:2 nad Hiberniansom v prvom zápase prvého predkola Európskej ligy UEFA 2014/15. V lige debutoval o desať dní neskôr pri výhre 3:0 nad ViOnom Zlaté Moravce. Dňa 28. augusta strelil Špalek svoj prvý gól za Spartak pri remíze 1:1 s Zürichom v odvete štvrtého predkola Európskej ligy. Nestačilo to však Spartaku na prienik do skupinovej fázy. V konečnom zúčtovaní prehrali s Zürichom 2:4.
MŠK Žilina.
V januári 2015 prestúpil Špalek do Žiliny s ktorou podpísal kontrakt na tri roky. Dňa 27. februára debutoval v tíme pri výhre 2:0 nad Slovanom Bratislava. 
Dňa 23. septembra 2015 strelil svoj prvý gól za Žilinu pri výhre 4:1 nad AS Trenčín.
Sezóna 2016/17 bola pre Špaleka najúspešnejšia. Odohral 35 zápasov v sezóne a strelil desať gólov. S tímom sa tešil aj zo zisku titulu vo Fortuna lige.
Brescia.
V januári 2018 prestúpil Špalek do talianskeho klubu Brescia za poplatok 1 resp. 1,5 milióna eur. Dňa 27. januára debutoval v tíme pri prehre 0:2 s Palermom. V druhom zápase za klub dňa 18. februára strelil gól pri výhre 3:1 nad Ternana Calcio. Do konca sezóny odohral dokopy 15 zápasov a strelil v nich dva góly.
V sezóne 2018/19 sa s Bresciou stali víťazmi Serie B a po ôsmich rokoch sa vrátili do najvyššej talianskej súťaže.
Špalek debutoval v Serie A dňa 25. augusta 2019 pri výhre 1:0 nad Cagliari. Dňa 14. decembra strelil Špalek svoj prvý gól v Serie A pri výhre 3:0 nad US Lecce. V sezóne odohral Špalek 26 zápasov (z toho 25 v lige) a strelil v nich dva góly.
Bačka Topola.
Po štyroch rokoch v Taliansku prestúpil Špalek v lete 2022 do srbského klubu TSC Bačka Topola. Dňa 21. augusta odohral svoj prvý zápas za klub pri výhre 3:0 nad Mladost Novi Sad.
MTK Budapešť.
Vo februári 2023 prestúpil Špalek do maďarského klubu MTK Budapešť. Počas pôsobenia v klube prijal aj maďarské občianstvo.
Štatistiky kariéry.
Klubové.
"K 4. aprílu 2024"
 1 Európska liga UEFA
 2 Liga majstrov UEFA
 3 Serie B play-off
Úspechy hráča.
MŠK Žilina
Brescia

</doc>
<doc id="711855" url="https://sk.wikipedia.org/wiki?curid=711855" title="Bombardovanie Slovenska v rokoch 1939 – 1945">
Bombardovanie Slovenska v rokoch 1939 – 1945

Počas druhej svetovej vojny v rokoch 19391945 sa Slovensko zapojilo do viacerých konfliktov, v dôsledku čoho sa slovenské územie (ktorého južné oblasti boli v dôsledku Viedenskej arbitráže pričlenené k Maďarsku) stalo terčom leteckých náletov.
Letecké sily podnikajúce nálety na územie Slovenska.
Už počas Malej vojny 24. marca 1939 Maďarské kráľovské letectvo napadlo letisko v Spišskej Novej Vsi.
Počas invázie do Poľska k bombardovaniu Slovenska nedošlo. Po napadnutí Sovietskeho zväzu Nemeckom Slovensko vyhlásilo ZSSR vojnu. Maďarsko tak učinilo až potom, ako údajne sovietske lietadlá 26. júna 1941 bombardovali Košice. Boje sa ale preniesli na sovietske územie a ďalšie sovietske nálety začali až v roku 1944, kedy sa front preniesol na Slovensko.
Koncom roka 1941 sa Slovensko pripojilo k Nemecku a vyhlásilo vojnu Spojeným štátom. Maďarsko učinilo podobne. V dôsledku tohto kroku začali Armádne vzdušné sily USA v roku 1944 strategické bombardovanie Slovenskaúzemia Slovenskej republiky aj južných slovenských území pripojených k Maďarsku. Ich cieľom boli ropné rafinérie, železničná infraštruktúra, zbrojovka, vojenské letisko, mosty a prístav.
Po vypuknutí Slovenského národného povstania 29. augusta 1944 dochádzalo náletom ako zo strany nemeckých síl, tak zo strany povstalcov podporovaných aj 1. česko-slovenským samostatným stíhacím leteckým plukom presunutým na povstalecké územie zo Sovietskeho zväzu. Po potlačení povstania pokračovalo strategické bombardovanie zo strany USA, ako aj nálety sovietskych vzdušných síl a na ich strane bojujúceho rumunského letectva až do úplného oslobodenia územia Slovenska.
Obete.
Pri leteckých náletoch prišlo podľa hrubých odhadov na území dnešnej Slovenskej republiky o život 7- až 8-tisíc civilistov. Väčšina obetí prišla o život na južnom Slovensku v dôsledku Viedenskej arbitráže pričleneného počas vojny k Maďarsku, kde len nálety na Nové Zámky mali asi 2-tisíc a podľa niektorých prameňov až 4-tisíc obetí. Na území vojnovej Slovenskej republiky boli stovky obetí v Američanmi bombardovanej Bratislave 16. júna 1944 a v Sovietmi bombardovanom Prešove 20. decembra 1944 a Nitre 26. marca 1945.

</doc>
<doc id="711860" url="https://sk.wikipedia.org/wiki?curid=711860" title="Andron">
Andron

Andron alebo Andrón () môže byť:
Andron môže byť aj:

</doc>
<doc id="711865" url="https://sk.wikipedia.org/wiki?curid=711865" title="Argonautika">
Argonautika

Argonautika (grécky: "Ἀργοναυτικά", romanizovane: "Argonautika") je grécka epická báseň, ktorú napísal Apollónios z Rodosu v 3. storočí pred Kristom. Jediný zachovaný helenistický epos "Argonautika" rozpráva mýtus o plavbe Iásona a argonautov s cieľom získať zlaté rúno zo vzdialenej Kolchidy. Ich hrdinské dobrodružstvá a Iasónov vzťah s nebezpečnou kolchijskou princeznou a čarodejnicou Médeiou boli už helenistickému publiku dobre známe, čo Apollóniovi umožnilo prekročiť rámec jednoduchého rozprávania a dať mu vedecký dôraz primeraný dobe. Bol to vek veľkej Alexandrijskej knižnice a jeho epos zahŕňa jeho výskum v oblasti geografie, etnografie, porovnávacieho náboženstva a homérskej literatúry. Jeho hlavný prínos do epickej tradície však spočíva v rozvinutí opisu lásky medzi hrdinom a hrdinkou. Zdá sa, že bol prvým naratívnym básnikom, ktorý skúmal „patológiu lásky". Jeho "Argonautika" mala hlboký vplyv na latinskú poéziu: preložil ju Varro Atacinus a napodobnil Valerius Flaccus, ovplyvnila Catulla a Ovídia a Vergíliovi poskytla vzor pre jeho rímsky epos "Aeneida".
Śtyri knihy majú spolu menej ako 6000 riadkov.
Pozadie.
"Argonautika" bola pre básnika, jedného z najvýznamnejších učencov alexandrijského obdobia, dobrodružstvom. Bol to odvážny pokus o prepísanie homérskeho eposu spôsobom, ktorý by vyhovoval náročnému vkusu jeho súčasníkov. Literárnou módou boli malé, dôkladné básne s prejavmi erudície a paradoxografie (opis zázrakov a zvláštností), ako to predstavovalo Kallimachovo dielo. Prispôsobením epického žánru tomuto publiku Apollónios prešiel dlhú cestu k vynájdeniu romantického románu, vrátane rozprávačských postupov, ako je vnútorný monológ, v ktorom sa autor stotožňuje s myšlienkami a pocitmi postavy. Prehodnotenie jeho diela v nedávnej minulosti viedlo k množstvu inovatívnych štúdií.
Príbeh.
Príbeh sleduje cestu Iásona a argonautov s cieľom splniť úlohu a získať zlaté rúno zo vzdialenej Kolchidy. Báseň sa začína vzývaním Apolóna a stručne opisuje jeho prorocké varovanie Peliovi, kráľovi Iólku, že jeho pád bude dielom muža s jediným sandálom. Nedávno sa ako dotyčný muž objavil Iáson, ktorý stratil sandál pri prechode cez rozvodnený potok. Pelias ho preto poveruje samovražednou misiou do Kolchidy, aby priniesol späť zlaté rúno. Loď Argo už postavil Argos. Príbeh sa končí návštevou ostrova Anafe, kde argonauti vykonávajú obrady na počesť Apolóna, a Aeginy (neďaleko Iasónovho domova), kde usporadúvajú slávnostné preteky v nosení vody a pretekaní s plnými amforami na pleciach.
Hrdinovia.
Iasón zvolával gréckych hrdinov na svoju výpravu a podľa názvu lode dostali meno argonauti. Tu sú tu uvedení v poradí, v akom sa objavujú v Knihe 1.

</doc>
<doc id="711866" url="https://sk.wikipedia.org/wiki?curid=711866" title="Andron (miestnosť)">
Andron (miestnosť)

Andron alebo andrón (), () bola súčasť starogréckeho domu, ktorá slúžila ako miesto pre mužské aktivity. Prijímali sa tu hostia, odohrávali sa tu symposia alebo hostiny.
Andrón bol z literárnych a ikonografických dôkazov identifikovaný ako priestor (miestnosť) v starogréckom dome (majetnejších rodín) určený mužom. Zvyčajne bol obrátený k ulici zatiaľ čo ostatné miestnosti v dome boli usporiadané okolo otvoreného dvora, kde žila rodina.
Bola to väčšinou miestnosť štvorcového pôdorysu (obvykle s rozmermi 4,75 x 4,75 m, ale mohla byť aj väčšia alebo menšia) s dverami ďalej od stredu (poloha dverí do týchto miestností je často atypická) a s mierne vyvýšenou cementovou plošinou po obvode miestnosti, kde boli okolo stien umiestnené ležadlá (obvykle ich bolo sedem). Tu sa hostia zabávali na hostinách (symposiach, na ktorých sa často točil spoločenský a politický život v mestách). Napriek svojej neveľkej veľkosti bol mnohokrát vyzdobený viac ako ostatné miestnosti v dome. Na podlahách sa nachádzali kamienkové mozaiky a literárne zdroje hovoria aj o freskách a tapisériach. Čaše (kylikes), z ktorých niektoré boli príliš veľké pre používanie, sa vešali na steny ako výzdoba, ich kruhové tondá (tondos, τονδος) často zobrazovali odvážne (až obscénne), šokujúce alebo zábavné scény. Aj keď boli dvere otvorené, vchod do andronu bol zvyčajne umiestnený tak, aby nebolo priamo vidno do žiadnej z ostatných miestností v dome a mohol byť tiež izolovaný predsieňou s dverami, ktoré neboli umiestnené oproti dverám do andronu. Tieto opatrenia zabezpečili aspoň čiastočné súkromie pre ostatných členov domácnosti.
Andrón bol menej súkromný priestor v dome a mal často väčšie okná smerujúce na ulicu, aby ľudia na večerných prechádzkach (s pochodňami v ruke) mohli počuť hudbu, konverzáciu alebo zábavu zvnútra. Príklady týchto miestností sú známe z archeologických lokalít najmä z neskorého klasického a helenistického obdobia (sú to domy z lokalít Olynthos, Halieis, Eretria alebo Délos).

</doc>
<doc id="711878" url="https://sk.wikipedia.org/wiki?curid=711878" title="Gloster Gladiator">
Gloster Gladiator

Gloster Gladiator bolo britské dvojplošné stíhacie lietadlo. Predstavuje poslednú dvojplošnú stíhačku Royal Air Force, ktorá slúžila počas druhej svetovej vojny.
Vznik a vývoj.
Lietadlo Gloster Gladiator vyvinula spoločnosť Gloster Aircraft Compani na požiadavky špecifikácie F.7/30, ktorá požadovala lietadlo schopné dosiahnuť rýchlosť aspoň 400 km/h (250 mph). Prototyp lietadla Gloster Gladiator pod označením SS.37 a prvý krát vzlietol 12. Septembra 1934 s pilotom Gerrym Sayerom a s motorom Bristol Mercury IV bola zaznamenaná max rýchlosť 379 km/h (236 mph). Prvý prototyp Gloster Gladiator mal otvorení kokpit, zatiaľ čo neskoršie lietadlá Gloster Gladiator boli vybavené uzavretým posuvným prekrytom kabíny.
Prevádzková história.
Gloster Gladiator vstúpil do služby v roku 1937. Dvojplošná konštrukcia bola v tejto dobe už koncepčne prekonaná. Už o dva roky neskôr bol tento typ zastaraný a postupne vyradený z prevádzky. Po vypuknutí druhej svetovej vojny, bol Gloster Gladiator nasadený počas francúzskej a nórskej kampane v roku 1940.
Fínske letectvo používalo tiež lietadlá Gloster Gladiator počas zimnej vojny.
Známe je nasadenie počas obliehania Malty, kedy v určitom období bránili ostrov iba 3 disponibilné stroje Gloster Sea Gladiator.
Špecifikácia (Mk. II).
Všeobecné charakteristiky

</doc>
<doc id="711879" url="https://sk.wikipedia.org/wiki?curid=711879" title="Sea Gladiator">
Sea Gladiator



</doc>
<doc id="711881" url="https://sk.wikipedia.org/wiki?curid=711881" title="Tŕstie (vrch vo Vihorlatských vrchoch)">
Tŕstie (vrch vo Vihorlatských vrchoch)

Tŕstie () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Remetské Hámre, približne južne od Sniny. 
Poloha.
Nachádza sa v strednej časti Vihorlatských vrchov, v geomorfologickom podcelku Vihorlat a časti Vihorlatská hornatina. Leží na hranici Prešovského a Košického kraja a okresov Humenné a Sobrance. Západná časť hrebeňa zasahuje na katastrálne územie vojenského obvodu Valaškovce, južné a východné svahy patria obci Remetské Hámre. Najbližšími sídlami sú severne situované Zemplínske Hámre a južne ležiace Remetské Hámre, východne sa nachádzajú Strihovce, južne tiež Vyšné Remety a Poruba pod Vihorlatom, juhozápadne Jovsa a severozápadne Modra nad Cirochou, Dlhé nad Cirochou a Belá nad Cirochou, no tiež Valaškovce. Masív je súčasťou Chránenej krajinnej oblasti Vihorlat.
Opis.
Tŕstie leží v hlavnom hrebeni pohoria, medzi Motrogonom () a Vihorlatom (). Východne sa nachádza Lysák (), Jaseňovský vrch (), Roh (), Fedkov (), Strihovská poľana (), Diel (), Veža () a Nežabec (), severne Sninský kameň (), Motrogon (), Postávka (), Čop () a Divá (), západne Trislák (), Vihorlat (), Malé Tŕstie () a Ľadovisko () a južne Lomok () a Múr (). Severozápadné svahy odvodňuje riečka Kamenica do Laborca, južné Porubský potok do Zemplínskej šíravy a východné Čremošná do Okny v povodí Uhu. Vrcholom prechádza značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Slanské vrchy, Laboreckú vrchovinu, Beskydské predhorie a Bukovské vrchy.

</doc>
<doc id="711887" url="https://sk.wikipedia.org/wiki?curid=711887" title="Tam je hviezda Sírius">
Tam je hviezda Sírius

Tam je hviezda Sírius je 2-dielny televízny hudobný film Československej televízie z roku 1983. Hlavnú úlohu si v televíznej inscenácii zahrala vtedy mladá speváčka Darinka Rolincová.
Dej.
Ide o rozprávku o dievčatku Ľubke a o tom, čo spôsobila jej bujná fantázia. Vďaka nej sa sa ocitla uprostred obyvateľov stredovekého hradu. Ani sám kráľ nevedel, ako sa má správať k záhadnej návštevníčke. Spolu so šašom a dvorným mudrcom skúmali, radili sa, dokonca Ľubku aj skúšali, ale nevedeli prísť na to, čo je Ľubka zač. Ale Ľubka si čoskoro získala ich priateľstvo a náklonnosť svojou úprimnosťou a peknými pesničkami. Sám princ Rastic sa stal Ľubkiným spievodcom po hrade a stredovekých zvykoch. Kráľ, princ a šašo si Ľubku obľúbili natoľko, že sa rozhodli navštíviť ju v jej byte. Cestovanie v čase im zas umožnila Ľubkina fantázia. Uprostred vecí, ktoré sú pre nás celkom bežné, kráľ so svojím sprievodom nevychádzal z úžasu. Ale najviac bol prekvapený Ľubkin otec, keď našiel túto neobvyklú návštevu vo svojej obyvačke. Všetko sa však vysvetlilo a vďaka pesničkám zavládla medzi návštevníkmi a hostiteľmi dobrá nálada a porozumenie.

</doc>
<doc id="711888" url="https://sk.wikipedia.org/wiki?curid=711888" title="Zemetrasenie v Chua-liene 2024">
Zemetrasenie v Chua-liene 2024

Zemetrasenie v Chua-liene 2024 bolo zemetrasenie, ktoré zasiahlo mesto Chua-lien na Taiwane 3. apríla o 7:58:11 TŠČ (1:58:11 SELČ) s magnitúdou 7,4. Jeho epicentrum sa nachádzalo juhojuhovýchodne od Chua-lienu. Počas zemetrasenia zahynulo najmenej 13 ľudí a zranilo sa vyše 1 100 ľudí. Bolo to najväčšie zemetrasenie, ktoré postihlo Taiwan od zemetrasenia v Ťi-ťi v roku 1999.
Zemetrasenie.
Taiwanská Central Weather Administration (CWA) určila, že zemetrasenie malo magnitúdu až 7,2, zatiaľ čo americká United States Geological Survey (USGS) určila Mw až 7,4. Po zemetrasení bolo zaznamenaných až 400 následných otrasov. Otras s magnitúdou Mw 6,4 zasiahol oblasť o 00:11 UTC a nasledovali ho otrasy s Mw 5,7 o 00:35, Mw 5,5 o 00:43 a Mw a 5,7 o 00:46.

</doc>
<doc id="711890" url="https://sk.wikipedia.org/wiki?curid=711890" title="Minecraft Legends">
Minecraft Legends

Minecraft Legends je akčná strategická videohra vyvinutá spoločnosťami Mojang Studios a Blackbird Interactive, ktorú vydalo štúdio Xbox Game Studios, ktorý slúžil ako vedľajší produkt sandboxovej hry "Minecraft" z roku 2011. Bol vydaný na platforme Microsoft Windows, ako aj na konzolách ako Nintendo PlayStation 4, PlayStation 5, Xbox One a Xbox Series X/S v apríli. 18, 2023. Vývoj hry sa neskôr zastaví 10. januára 2024.
Cieľom hry je ubrániť Overworld pred inváziou prasiat, prasaťom podobných humanoidných stvorení z Netherskej dimenzie, pričom hráč postupne posilňuje ich štruktúry a jednotky pomocou získaných zdrojov. Od vydania hra získala zmiešané množstvo recenzií od kritikov, najmä pokiaľ ide o jej hrateľnosť.
Hrateľnosť.
"Minecraft Legends" sa odohráva v "Minecraft" Overworld, dimenzii podobnej Zemi plnej rôznych biómov a prírodných zdrojov, na ktorú momentálne útočia hordy piglinov z Netherskej dimenzie. Overworld obsahuje priateľské dediny, nepriateľské prasiatkové základne a Studňu osudu (hracie miesto a centrum rýchleho cestovania). Podobne ako v "Minecrafte" sa Overworld generuje procedurálne, výsledkom čoho je jedinečný svet pre každé hranie hry. 
Hráči zbierajú zdroje na stavbu obrany, vylepšovanie budov a privolávanie jednotiek. Hráči zbierajú základné suroviny, ako je drevo a kameň. Iné zdroje, ako je redstone a lapis lazuli, sa používajú na budovanie pokročilých štruktúr a privolávanie silnejších jednotiek, ale sú uzamknuté za vylepšeniami Well of Fate. Prismarine, ktorý je potrebný na stavbu niektorých budov, sa dá zbierať len porážkou prasiatkových štruktúr. Hráč môže použiť zdroje, ktoré nazbieral, na stavbu budov a vylepšovanie Studne osudu. Obranné opevnenia ako hradby a veže chránia priateľské dediny a hráčske základne. Spawneri zvolávajú priateľské jednotky, ktoré môžu hráči naverbovať do svojej armády. Útočné štruktúry, ako je redstone delo, vrhajú výbušné granáty na ciele z veľkej vzdialenosti. Vylepšenie Studne osudu odomkne pokročilejšie budovy a jednotky. 
Primárnym cieľom boja je zničiť základne piglinov a brániť spriatelené dediny pred pravidelnými nájazdmi piglinov. Hráči používajú svoje privolané jednotky na útoky a ničenie piglinov. Hráči cestujú po Overworlde na svojom koni, z ktorého môžu vydávať rôzne rozkazy veliť svojej armáde na bojisku. Tieto príkazy zahŕňajú príkazy na zhromaždenie, zastavenie a útok. Hráči môžu tiež použiť svoj meč na priamy útok na nepriateľov. Hráči budujú svoju armádu stavaním spawnovacích budov, ktoré privolávajú jednotky alebo verbujú jednotky z táborov nachádzajúcich sa po celom Overworlde. 
Herné režimy.
Kampaň je príbehový režim "Minecraft Legends" pre jedného hráča. Slúži ako návod pre režim hry pre viacerých hráčov. Hráči musia poraziť tri hordy piglinov, z ktorých každá má svojho vlastného šéfa. Porážka hordy odomkne posledného bossa, The Great Hog. Po porážke bossa hráč vyhráva kampaň. "Lost" "Legends" je mesačná výzva, ktorá postaví hráča proti ťažkým nepriateľom. Splnenie výzvy odmeňuje hráčov špeciálnym kozmetickým predmetom. 
"Minecraft Legends" tiež obsahuje kooperatívny aj kompetitívny PVP režim pre viacerých hráčov, ktorý umožňuje hráčom navzájom súťažiť. V kooperácii hráči spolupracujú, aby porazili silných AI bossov. V režime PVP je cieľom hráčov spolupracovať v tímoch po 3 až 4 hráčoch, aby zničili Studňu osudu súperovho tímu a zároveň ochránili svoju vlastnú. Prvý tím, ktorý zničí Studňu osudu súpera, je víťaz. 
Zápletka.
Priestor.
"Minecraft Legends" sa odohráva v "Minecraft" Overworld, ktorý bol napadnutý piglinami z Netheru. Kanonicky sú udalosti v hre zarámované ako legenda, ktorá sa traduje generáciami dedinčanov. V reakcii na inváziu povstane veľký hrdina a odpudí prasiatka tým, že zjednotí davy Overworldu a zachráni ho pred zničením. 
Príbeh.
Hra začína tým, že hráč ťaží v jaskyni, keď ho privítajú tri bytosti: Akcia, Vedomosti a Predvídavosť. Tieto bytosti sa nazývajú Hostitelia, správcovia Nadsveta. Títo traja presvedčia hráča, aby im pomohol zachrániť ich svet, kde vypukla vojna medzi Netherom a Overworldom. Hráč je potom prenesený do tohto sveta. Po dokončení tutoriálu musí hráč zachrániť niekoľko dedín pred napadnutím piglinami z Netheru. Potom hráč zničí tri podzemné základne, ktoré sa pripravujú na inváziu do dedín. Následne hráč zničí deväť portálov Nether z troch rôznych svetových oblastí. V každej z týchto troch oblastí musí hráč poraziť šéfa piglinov: „Požierača“, „Beštia“ a „Nerozbitného“. Akonáhle hráč zničí všetky portály a porazí všetkých bossov, hráč bojuje s posledným bossom: "The Great Hog."
Rovnako ako hráč porazí Veľkého prasa, urobí posledný pokus o zničenie Studne osudu. To sa odrazí a jeho armáda je pohltená portálom, ktorý ich pošle späť do Netheru. Potom Veľký Hog konečne zomrie. Po bitke je v Overworlde veľká oslava ich víťazstva nad prasiatkami. Nie všetko je však v poriadku. Dedinčania-bojovníci, ktorí bojovali po boku hrdinu, nenávidia pacifistických dedinčanov, ktorí to neurobili, čo spôsobuje roztržku medzi týmito dvoma skupinami. Okrem toho hostitelia prenechali svet zodpovednosti hrdinu a pokračovali ďalej.
Vývoj.
"Minecraft Legends" sa začal vyvíjať v roku 2018. Hra bola ohlásená počas Xbox a Bethesda Games Showcase 12. júna 2022. Po predstavení trailer na kanáli "Minecraft YouTube" potvrdil ďalšie platformy. Vyvinuli ju tvorcovia série Mojang Studios v spolupráci s Blackbird Interactive, tímom založeným bývalými zamestnancami Relic Entertainment, ktorí sú známi najmä vývojom série strategických videohier v reálnom čase "Homeworld". 
Po úspechu "Minecraft Dungeons" bol "Minecraft Legends" vydaný 18. apríla 2023. Bol sprístupnený na hranie na Nintendo Switch, PlayStation 5|4, Steam, Windows 11| 10, PC Game Pass, Xbox Game Pass, Xbox Series X|S, Xbox One a Xbox Cloud Gaming. 
"10. januára 2024 Mojang oznámil, že pre Minecraft Legends" nebudú vydané žiadne ďalšie aktualizácie. 
Recenzie.
"Minecraft Legends" získal "zmiešané alebo priemerné" recenzie, podľa agregátora recenzií Metacritic. Kritici vo všeobecnosti považovali túto hru za zábavnú, ale opakujúcu sa a chýbajúcu do hĺbky. Kritici chválili hru za jej umelecký štýl s tematikou "Minecraft", mechanizmus zhromažďovania zdrojov a hrateľnosť pri budovaní základne. Kritikom sa páčil aj kooperácia pre viacerých hráčov a režimy PvP. Niektorí recenzenti hre kritizovali nedostatok strategickej hĺbky, slabú AI, a únavnú hrateľnosť. IGN to nazval "pútavou strategickou hrou, ktorá robí skvelú prácu pri zefektívňovaní notoricky zložitého žánru bez obetovania vždy dôležitého prvku voľby a dôsledkov." 
"Minecraft Legends" dosiahol 3 milióny hráčov za dva týždne po vydaní v máji 2023. 

</doc>
<doc id="711895" url="https://sk.wikipedia.org/wiki?curid=711895" title="Labula">
Labula

Labula je hudobný televízny film pre deti Československej televízie v Bratislave z roku 1982. Inscenácia muzikálu ukazuje, že hrať sa je v živote dieťaťa veľmi dôležité. V detských úlohách sa predstavili Emanuel Hason a Darinka Rolincová.

</doc>
<doc id="711896" url="https://sk.wikipedia.org/wiki?curid=711896" title="Metyletylketónperoxid">
Metyletylketónperoxid

Metyletylketónperoxid je organický peroxid so vzorcom . Je to bezfarebná olejovitá kvapalina, široko používaná pri vulkanizácii (zosieťovaní) polymérov.
Príprava.
Metyletylketónperoxid je odvodený z reakcie metyletylketónu s peroxidom vodíka. Pri tejto reakcií vzniká niekoľko produktov vrátane cyklického diméru.
Použitie.
Roztoky 30 až 40 % metyletylketónperoxidu sa používajú v priemysle a amatérskymi nadšencami ako katalyzátor na iniciovanie zosieťovania nenasýtených polyesterových živíc používaných pri výrobe sklolaminátu a odlievaní. Pre túto aplikáciu sa metyletylketónperoxid často rozpúšťa vo flegmatizéri, ako je dimetylftalát, cyklohexánperoxid, alebo dialylftalát na zníženie citlivosti na šok. Na rovnaký účel možno použiť benzoylperoxid.
Bezpečnosť.
Zatiaľ čo peroxid acetónu je za normálnych podmienok biela práškovitá látka, metyletylketónperoxid je o niečo menej citlivý na šok a teplotu a je stabilnejší pri skladovaní.
Metyletylketónperoxid silne dráždi kožu a môže spôsobiť progresívne korozívne poškodenie alebo slepotu.
Prchavé produkty rozkladu metyletylketónperoxidu môžu prispieť k vzniku výbuchov v plynnej fáze. Je dôležité zabezpečiť bezpečné skladovanie a maximálna skladovacia teplota by mala byť obmedzená na menej ako 30 °C.

</doc>
<doc id="711897" url="https://sk.wikipedia.org/wiki?curid=711897" title="Malé Tŕstie (vrch vo Vihorlatských vrchoch)">
Malé Tŕstie (vrch vo Vihorlatských vrchoch)

Malé Tŕstie () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Remetské Hámre, približne južne od Sniny. 
Poloha.
Nachádza sa v strednej časti Vihorlatských vrchov, v geomorfologickom podcelku Vihorlat a časti Vihorlatská hornatina. Vrchol leží na území vojenského obvodu Valaškovce v okrese Humenné v Prešovskom kraji, no veľká časť zasahuje do katastra Poruby pod Vihorlatom v okrese Michalovce v Košickom kraji. Najbližšími sídlami sú severovýchodne situované Zemplínske Hámre a juhovýchodne ležiace Remetské Hámre, severne sa nachádza Belá nad Cirochou a Dlhé nad Cirochou, severozápadne Modra nad Cirochou a Valaškovce a južným smerom Jovsa, Poruba pod Vihorlatom a Vyšné Remety. Oblasť je súčasťou Chránenej krajinnej oblasti Vihorlat.
Opis.
Malé Tŕstie leží v hlavnom hrebeni pohoria, medzi Motrogonom () a Vihorlatom (). Severne sa nachádza Trislák (), Ščobík (), Divá () a Čop (), východne Sninský kameň (), Motrogon (), sedlom oddelené Tŕstie (), Roh (), Lysák () a Múr (), južne Lomok (), Čierna studňa () a Ľadovisko () a západne Štok (), Rozdielňa (), Malý Peňažník () a sedlom oddelený Vihorlat (). Severne sa zvažujúce svahy odvodňujú prítoky riečky Kamenica do Laborca, južné Lomocký potok do Zemplínskej šíravy. Vrchol traverzuje značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Slanské vrchy a Bukovské vrchy.
Prístup.
Na vrchol nevedie značený chodník, no traverzom južne prechádza zeleno značená trasa, vedúca od juhu z Poruby pod Vihorlatom cez Poľanu pod Vihorlatom a Tŕstie do sedla Rozdiel.

</doc>
<doc id="711898" url="https://sk.wikipedia.org/wiki?curid=711898" title="Bitka pri Belehrade (1717)">
Bitka pri Belehrade (1717)



</doc>
<doc id="711902" url="https://sk.wikipedia.org/wiki?curid=711902" title="Sedličky">
Sedličky

Sedličky sú sídlo a mestská časť okresného mesta Jičín. Nachádza sa na severovýchode Jičína. V roku 2001 tu trvalo žilo 174 obyvateľov. Funguje tu tzv. osadní výbor, ktorého predsedom je Tomáš Kleistner.
Sedličky ležia v katastrálnom území Jičín o výmere .
Mesto Jičín v tejto časti prevádzkuje útulok pre psov.
Pamiatky.
V Sedličkách sa nachádza Valdštejnská lodžia a park Libosad.
Tiež je tu možné navštíviť prírodnú pamiatku, vrch Zebín.
Doprava.
Pri hranici s obcou Valdice je umiestnená železničná zastávka ležiaca na trati 041 (Hradec Králové – Turnov).
Autobusová zastávka je umiestnená blízko Valdštejnskej lodžie.
Obcou prechádza aj cesta II. triedy 286.

</doc>
<doc id="711904" url="https://sk.wikipedia.org/wiki?curid=711904" title="Minecraft Dungeons">
Minecraft Dungeons

Minecraft Dungeons je videohra s prehľadávaním dungeonov z roku 2020 vyvinutá spoločnosťami Mojang Studios a Double Eleven a vydaná spoločnosťou Xbox Game Studios. Ide o spin-off sandboxovej videohry "Minecraft" a bola vydaná pre Nintendo Switch, PlayStation 4, Windows a Xbox One v máji 2020. Bola tiež upravená do arkádovej videohry od Raw Thrills. Arkádová verzia vydaná v máji 2021.
"Minecraft Dungeons" získal zmiešané recenzie, pričom väčšina kritikov považovala hru za zábavnú a očarujúcu a chválila jej vizuál a hudbu. Jeho jednoduchá hrateľnosť a použitie procedurálneho generovania sa však stretli s viac zmiešaným prijatím, pričom sa kritizoval jeho krátky príbeh a nedostatok hĺbky.
Hrateľnosť.
Na rozdiel od "Minecraftu", "Minecraft Dungeons" neobsahuje otvorený svet ani ťažbu alebo budovanie. Hráči skúmajú procedurálne generované a ručne vytvorené kobky plné náhodne generovaných príšer a tiež sa zaoberajú pascami, hádankami, bossmi a hľadaním pokladov. Neexistuje systém tried; hráči môžu použiť akúkoľvek zbraň alebo brnenie. Hra obsahuje lokálny a online multiplayer pre štyroch hráčov. 
Zápletka.
"Minecraft Dungeons" sa odohráva v rovnakom fiktívnom svete ako "Minecraft", známy ako „Overworld“, ktorý pozostáva z hrubých 3D objektov – najmä kociek a tekutín a bežne nazývaných „bloky“ – predstavujú rôzne materiály a obývajú ich mierumilovné aj nepriateľské davy. Na rozdiel od „Minecraftu“ hra obsahuje lineárnu, príbehom riadenú kampaň a prestrihové scény.
Úvodná cutscéna rozpráva príbeh dedinčana Archieho, ktorého zahnali jeho ľudia. Pri hľadaní nového domova bol nútený opustiť každú dedinu, ktorú našiel, pretože dedinčania mu nedovolili žiť s nimi. Jedného dňa Archie narazil na mocný artefakt známy ako Orb nadvlády, ktorý mu udelil magické schopnosti, no zároveň ho zničil. Teraz známy ako "Arch-Illager" sa snažil pomstiť všetkým, ktorí mu krivdili a podmanil si početné dediny svojou novozískanou armádou. Hráči prevezmú úlohu hrdinov, ktorí sa vydajú na výpravu, aby porazili Arch-Illager a zároveň oslobodzovali utláčané dediny, bojovali s monštrami a plnili rôzne úlohy. Nakoniec sa hráči postavia proti Arch-Illagerovi na jeho hrade a zničia Orb of Dominance, čím oslobodia Archieho spod jeho vplyvu. Namiesto potrestania Archieho za jeho činy mu hráči prejavia láskavosť a odpustenie a rýchlo sa s ním spriatelia. Keď hráči a Archie odchádzajú, ukazuje sa, že Orb sa prestavuje. Potom ho nájde Enderman, ktorý zoberie guľu a ide do Endu. Posledná scéna v cutscéne ukazuje Endersenta vyliezajúceho z portálu. V hre po porážke Archieho hráči odomknú nové ťažkosti, ktoré robia hru náročnejšou, ale poskytujú lepšie odmeny.
Stiahnuteľný obsah.
Existuje šesť rozširujúcich balíčkov, ktoré pokračujú v príbehu hry:
Vývoj.
"Dungeons" vyvíja Mojang Studios pre Xbox One, Windows 10, PlayStation 4 a Nintendo Switch pomocou Unreal Engine 4. Konzolové porty robí Double Eleven.
S pokračujúcim úspechom pôvodného "Minecraftu" Mojang premýšľal o ďalších možných hrách, ktoré by mohli priniesť niečo nové do sveta "Minecraftu". Hra, experimentuje s rôznymi nápadmi, mala byť pôvodne dungeon crawler pre jedného hráča, inšpirovaný sériou "The Legend of Zelda", pre Nintendo 3DS. Ako sa však hra začala formovať, tieto prvky boli zmenené alebo odstránené. Napríklad po pridaní funkcií pre viacerých hráčov si tím vývojárov uvedomil, že vďaka týmto zmenám je hra zábavnejšia. Podľa herného režiséra Månsa Olsena bola hra inšpirovaná "Diablom" a "Torchlight", ako aj kooperatívnymi strieľačkami z pohľadu prvej osoby ako "Warhammer: End Times – Vermintide" a "Left 4 Dead".
Jednou z hlavných výziev, ktorým vývojový tím čelil, bolo prísť na to, ako prispôsobiť hrateľnosť hier dungeon crawl ako "Diablo" do sveta "Minecraftu". Keďže postavy z "Minecraftu" nemali žiadne špeciálne vrodené schopnosti, Mojang musel myslieť na alternatívy k veciam, ako je trieda postáv, ktoré by sa normálne našli v hrách tohto žánru. Ich riešením bolo zamerať sa na vytváranie zbraní a brnení, ktoré by hráč mohol vylepšiť pomocou kúziel, čo umožňuje hráčovi preskúmať svoju kreativitu prostredníctvom prispôsobenia.
Okrem toho chcel Mojang zefektívniť tradičný zážitok z hry dungeon crawl na niečo dostupnejšie. Olsen poznamenal, že ostatné hry v tomto žánri „sú do určitej miery prístupné, ale zvyčajne sú to hry s veľmi hlbokými, vzájomne prepojenými systémami“ a že chceli, aby vstup do "Minecraft Dungeons" bol „super jednoduchý“, no „okamžite známy“. Rozhodnutie nepovoliť stavanie alebo craftovanie, základ pôvodného "Minecraftu", bolo tiež prijaté s cieľom zamerať sa na základnú skúsenosť s prehľadávaním dungeonov. Aby tím dostal výzvu skúsenejším hráčom, pridal možnosti na zmenu obtiažnosti hry, ktorá by odmenila hráčov lepším vybavením a novým tajným obsahom za hranie na ťažších obtiažnostiach.
"Minecraft Dungeons" bol ohlásený 28. septembra 2018 počas živého vysielania Minecon.
Systémové požiadavky.
Minimálne požiadavky.
Vyžaduje 64-bitový procesor a operačný systém
Odporúčané požiadavky.
Vyžaduje 64-bitový procesor a operačný systém

</doc>
<doc id="711908" url="https://sk.wikipedia.org/wiki?curid=711908" title="Raheem Sterling">
Raheem Sterling

Raheem Shaquille Sterling (* 8. december 1994, Kingston, Jamajka) je profesionálny futbalista, ktorý hráva na pozícii útočníka v anglickom klube Arsenal, odkiaľ prišiel na hosťovanie z Chelsea. Sterling na medzinárodnej úrovni reprezentuje .
Osobný život.
Sterling sa narodil na Jamajke kde strávil prvé roky svojho života. Keď mal päť rokov s mamou sa presťahovali do Londýna.
Klubová kariéra.
S futbalom začínal v klube Alpha &amp; Omega. V roku 2003 sa pripojil k akadémii Queens Park Rangers kde strávil sedem rokov. Keď mal 16 rokov prestúpil do akadémie Liverpoolu.
Liverpool.
Zo začiatku pôsobil Sterling v mládežníckom tíme. Dňa 24. marca 2012 debutoval Sterling v prvom tíme ako náhradník v ligovom zápase proti Wiganu Athletic. Vo veku 17 rokov a 107 dní sa stal tretím najmladším hráčom klubu.
Svoj prvý gól za Liverpool strelil 20. októbra keď rozhodol o víťazstva 1:0 nad Readingom. Stal sa po Michaelovi Owenovi druhým najmladším hráčom Liverpoolu, ktorý skóroval v súťažnom zápase. Dňa 21. decembra predlžil Sterling zmluvu s Liverpoolom. Vo svojej prvej sezóne odohral 36 zápasov z toho 24 v Premier League a strelil v nich dva góly.
V decembri 2013 mal veľmi produktívny keď v siedmich zápasoch v Premier League strelil tri góly a pridal dve asistencie. Dňa 8. februára strelil dva góly pri výhre 5:1 nad Arsenalom. Vo svojej druhej sezóne strelil 10 gólov v 38 zápasoch sezóny.
Dňa 16. septembra 2014 debutoval Sterling v skupinovej fáze Ligy majstrov pri víťazstve 2:1 nad Ludogorecom Razgrad. Dňa 14. decembra nastúpil Sterling na svoj 100. zápas v klube v zápase proti Manchestru United. O šesť dní neskôr bol vyhlásený najlepším mladým hráčom roka a získal cenu Golden Boy.
Manchester City.
Po dlhotrvajúcich špekuláciach prestúpil Sterling dňa 12. júla 2015 do Manchestru City za poplatok 44 miliónov libier s bonusmi. Liverpool predtým odmietol ponuky v hodnote 30 a 40 milónov libier. V tom čase sa tak stal Sterling najdrahším Angličanom v histórii. Sterling s klubom podpísal zmluvu na päť rokov. Jeho debut prišiel 10. augusta pri výhre 3:0 nad West Bromwich Albion. Vo svojom štvrtom vystúpení dňa 28. augusta strelil svoj prvý gól v klube pri výhre 2:0 nad Watfordom. Dňa 17. októbra stretlil Sterling svoj prvý hattrick v kariére pri víťazstve 5:1 nad Bournemouthom. Svoj prvý gól v Lige majstrov UEFA strelil 3. novembra pri výhre 3:1 nad Sevillou. Vo svojej prvej sezóne odohral Sterling za City 47 zápasov v ktorých strelil 11 gólov.
Dňa 28. augusta skóroval Sterling dvakrát pri výhre 3:1 nad West Hamom. Dňa 21. februára skóroval Sterling pri výhre 5:3 nad AS Monaco v prvom zápase osemfinále Ligy majstrov UEFA.
V prvých šiestich zápasoch sezóny 2017/18 strelil päť gólov. Dňa 16. decembra strelil dva góly pri výhre 4:1 nad Tottenhamom. Sterling odohral v tejto sezóne Premier League 33 zápasov a strelil v nich 18 gólov. S tímom sa tešil zo zisku titulu v lige.
V úvodnom zápase sezóny 2018/19 strelil Sterling úvodný gól zápasu pri výhre 2:0 nad Arsenalom. Bol to jeho 50. gól v Premier League. Dňa 4. novembra strelil Sterling dva góly a pridal dve asistencie pri výhre 6:1 nad Southamptonom. V novembri 2018 predlžil Sterling zmluvu o tri roky do roku 2023. Dňa 20. februára strelil Sterling rozhodujúci gól pri výhre 3:2 nad Schalke 04 v prvom zápase osemfinále Ligy majstrov UEFA 2018/19. Dňa 9. marca s druhým hattrickom v kariére pri výhre 3:1 nad Watfordom. Išlo o najrýchlejší hattrick sezóny keď góly strelil v rozmedzí 13 minút. Dňa 18. mája skóroval Sterling dvakrát vo finále FA Cupu pri výhre 6:0 nad Watfordom. S tímom sa nakoniec tešil zo zisku domáceho treble keď sa tešili aj z titulu v lige a víťazstva v EFL Cupe.
Sezónu 2019/20 odštartoval Sterling hattrickom pri výhre 5:0 nad West Hamom. Dňa 22. októbra strelil Sterling svoj prvý hattrick v Lige majstrov pri výhre 5:1 nad Atalantou. Dňa 11. júla strelil Sterling svoj tretí hattrick v sezóne keď prispel k víťazstvu 5:0 nad Brightonom. Sezónu ukončil s 20 gólmi v Premier League čo je jeho najlepší výsledok v kariére. Dňa 7. augusta strelil svoj 100. gól za City pri výhre 2:1 nad Realom Madrid v osemfinále Ligy majstrov. 
Prvý gól v sezóne 2020/21 strelil 3. októbra pri remíze 1:1 s Leedsom United. V ďalšom zápase viedol tím ako kapitán a rozhodol o víťazstve 1:0 nad Arsenalom. Dňa 7. februára 2021 skóroval proti Liverpoolu pri výhre 4:1. Jeho gól proti bývalému klubu bol jeho 100. gól pod vedením Pepa Guardiolu. Dňa 29. mája nastúpil v základnej zostave vo finále Ligy majstrov UEFA 2020/21, kde City prehralo s Chelsea 0:1.
Svoj prvý gól v sezóne 2021/22 strelil 21. augusta pri výhre 5:0 nad Norwichom. V decembri strelil Sterling päť gólov v piatich zápasoch a blysol sa aj dvoma gólmi pri výhre 6:3 nad Leicesterom. Vďaka týmto gólom sa Sterling dostal na métu 100 gólov v Premier League. Dňa 12. februára dosiahol Sterling svoj piaty hattrick v Premier League pri víťazstve 4:0 nad Norwichom. Na konci sezóny sa s tímom tešil zo zisku titulu v lige. 
Chelsea.
Dňa 13. júla 2022 podpísal Sterling päťročný kontrakt s Chelsea za poplatok 47,5 miliónov libier. Dňa 6. augusta debutoval v Chelsea pri výhre 1:0 nad Evertonom. Dňa 27. augusta strelil Sterling prvý gól v klube pri výhre 2:1 nad Leicesterom. Dňa 7. marca Sterling skóroval pri víťazstve 2:0 nad Borussiou Dortmund v odvete osemfinále Ligy majstrov. Chelsea v odvete otáčala nepriaznivý stav a tak v konečnom zúčtovaní postúpila do štvrťfinále po výhre 2:1.
Medzinárodná kariéra.
Sterling sa narodil na Jamajke no od piatich rokoch žil v Anglicku a tak reprezentoval túto krajinu na mládežníckej úrovni. Dňa 14. novembra 2012 debutoval Sterling v národnom tíme pri prehre 2:4 so Švédskom v priateľskom zápase.
Sterling bol súčasťou konečnej nominácie Anglicka na Majstrovstvá sveta vo futbale 2014. Na turnaji zasiahol do všetkých zápasoch. Anglicko však na turnaji skončilo na poslednom mieste v skupine.
Dňa 27. marca 2015 strelil Sterling svoj prvý gól v národnom tíme pri výhre 4:0 nad Litvou v kvalifikácii na EURO 2016.
Sterling bol menovaný do záverečnej nominácie na EURO 2016. Na turnaji zasiahol do troch zápasoch. Anglicko na turnaji skončilo v osemfinále po prehre 1:2 s Islandom. 
Sterling bol súčasťou konečnej nominácie na Majstrovstvá sveta vo futbale 2018. Na turnaji odohral šesť zo siedmich zápasov. Anglicko skončilo na konečnom štvrtom mieste keď v zápase o bronz prehralo s Belgickom 0:2.
Dňa 22. marca 2019 strelil Sterling prvý hattrick v reprezentácii pri vysokom víťazstve 5:0 nad Českom v kvalifikácii na EURO 2020.
Sterling bol menovaný do záverečnej nominácie na EURO 2020. Na turnaji odohral všetkých sedem zápasov v ktorých strelil tri góly. Dva góly strelil v skupinovej fáze keď rozhodol o víťazstvách nad Chorvátskom a Českom (v oboch výhra 1:0). Skóroval taktiež v osemfinále pri výhre 2:0 nad Nemeckom. Anglicko sa na turnaji dostalo do finále kde prehralo s Talianskom po penaltovom rozstrele.
Sterling bol súčasťou konečnej nominácie na Majstrovstvá sveta vo futbale 2022. Na turnaji odohral tri zápasy a skóroval v úvodnom zápase pri výhre 6:2 nad Iránom. Anglicko na turnaji skončilo vo štvrťfinále kde prehralo s Francúzskom.
Štatistiky kariéry.
Klubové.
"K 6. aprílu 2024"
 1 Liga majstrov UEFA
 2 FA Community Shield
 3 Európska liga UEFA
Medzinárodné.
"K 6. aprílu 2024"
Úspechy hráča.
Manchester City
Anglicko
Individuálne

</doc>
<doc id="711910" url="https://sk.wikipedia.org/wiki?curid=711910" title="Eva Landlová">
Eva Landlová

Eva Landlová (* 23. december 1931, Bratislava) je slovenská herečka a dabérka. 
Životopis.
Eva so svojimi dvomi sestrami v detstve navštevovala krasokorčuliarske tréningy. V roku 1948 sa stala majsterkou Slovenska v krasokorčuľovaní.
Navštevovala konzervatórium v Bratislave, kde študovala herectvo. Keď bola v druhom ročníku na konzervatóriu dostala sa do martinského divadla, kde pôsobila.
Od roku 1952 pôsobila divadle Nová scéna a krátko pred nežnou revolúciou v roku 1989 odišla do hereckého dôchodku a venovala sa prevažne dabingu. V súčasnosti účinkuje v televíznych seriáloch, kde hrá epizódne postavy.
Jej synom je herec Matej Landl.Syn Martin, išiel v stopách svojho otca, Františka Landla a pôsobí ako právnik vo Švédsku, kam odišiel v roku 1989.
Eva Landlová má 5 vnúčat, ale aj dve pravnučky, Felíciu a Adelle.
V roku 2024 sa stala najdlhšie pôsobiacou herečkou na Slovensku.

</doc>
<doc id="711912" url="https://sk.wikipedia.org/wiki?curid=711912" title="Lucia Yar">
Lucia Yar

PhDr. Lucia Yar, PhD (rod. Mrázová; * 15. máj 1987, Snina, ČSSR) je slovenská politická analytička, expertka na Európsku úniu a medzinárodnú bezpečnosť, bývalá novinárka a vysokoškolská pedagogička.
Vo voľbách do Európskeho parlamentu v júni 2024 bola ako nezávislá odborníčka za hnutie Progresívne Slovensko zvolená za europoslankyňu.
Životopis.
Narodila sa v Snine a má rusínske a goralské korene. Vyštudovala Gymnázium v Snine, kde spoluzakladala najprv školský, neskôr mestský študentský parlament.
V roku 2009 získala titul bakalár z Katedry žurnalistiky na Filozofickej fakulte Univerzity Komenského v Bratislave (FiF UK). V magisterskom štúdiu pokračovala v odbore európske štúdiá na Fakulte sociálnych a ekonomických vied Univerzity Komenského (FSEV UK), ktoré ukončila v roku 2011 s červeným diplomom a cenou rektora.
Študijné pobyty v oblasti medzinárodnej bezpečnosti a európskej integrácie absolvovala na Ghent University a University of Helsinki.
Rigoróznu prácu o aktivitách Európskej služby pre vonkajšiu činnosť obhájila v roku 2014 na FSEV UK.
Po štúdiách pôsobila v Európskej komisii na Riaditeľstve pre podnikanie a priemysel.
Od roku 2013, počas pôsobenia v tureckom Istanbule, začala písať populárny blog, za ktorý v roku 2014 získala ocenenie (3. miesto) Bloger roka.
Pod vedením doc. Oľgy Gyrfášovej absolvovala na FSEV UK v rokoch 2019 až 2021 aj doktorandské štúdium v odbore politické vedy. Vo výskume sa na prípadovej štúdii z Turecka venovala zastúpeniu žien v poloautoritárskych režimoch.
Od roku 2015 do roku 2017 pôsobila na Ministerstve obrany Slovenskej republiky ako poradkyňa štátneho tajomníka. V rokoch 2016 až 2019 spolupracovala a externe prednášala pre European Security and Defence College. V rokoch 2017 a 2023 bola externou prednášajúcou na FSEV UK.
Od roku 2017 bola najprv editorkou a následne šéfredaktorkou portálu o Európskej únii, Euractiv Slovensko. Venovala sa primárne zahraničnej a bezpečnostnej politike EÚ, transatlantickej bezpečnosti, jednotnému digitálnemu trhu EÚ, neskôr rovnoprávnosti a zastúpeniu žien. Ako politická analytička v rámci toho spolupracovala na viacerých národných a medzinárodných projektoch, podporovaných medzi inými aj z NATO, Ministerstva obrany SR, Ministerstva zahraničných vecí a európskych záležitostí SR, Európskeho parlamentu a Európskej komisie. Moderovala a ako analytička účinkovala aj v takmer stovke odborných panelov, zameraných na politiky EÚ. Ako komentátorka spolupracovala s RTVS, TA3, TV JOJ, Denník N, SME a ďalšími, najmä slovenskými médiami.
V roku 2019 bola jednou zo štvorice nominovaných v kategórii komentár v najprestížnejšej slovenskej cene v oblasti žurnalistiky, Novinárska cena. Nomináciu získala redakcia portálu EURACTIV Slovensko aj v roku 2021 v kategórii Cena Global Journalism. Redakciu nominovala v roku 2023 na Cenu inakosti aj Iniciatíva Inakosť v kategórii Médiá. Z redakcie odišla vo februári 2024.
Pred slovenskými parlamentnými voľbami v roku 2023 ako dobrovoľníčka viedla mediálnu časť kampane Zakrúžkuj ženu, ktorá získala podporu silnú celospoločenskú podporu, vrátane prezidentky Zuzany Čaputovej.
V marci 2024 ju ako odborníčku pozvalo hnutie Progresívne Slovensko na svoju kandidátsku listinu do európskych volieb. Kandidovala zo 6. priečky.
Je vydatá. 
Práca v Európskom parlamente.
V júni 2024 bola zvolená za poslankyňu Európskeho parlamentu, kde pôsobí v piatich výboroch.
Vo výbore pre rozpočet (BUDG) zastáva funkciu podpredsedníčky a koordinátorky skupiny Renew Europe. Podieľa sa napríklad na príprave nového viacročného rozpočtu a tvorbe finančného nástroja SAFE. 
Vo výbore pre bezpečnosť a obranu (SEDE) sa venuje posilneniu obranných kapacít EÚ, ochrane infraštruktúry a podpore európskeho obranného priemyslu. Ako členka výboru pre práva žien a rodovú rovnosť (FEMM) je okrem iného spoluspravodajkyňou smernice o právach obetí.
Ako náhradníčka pôsobí aj vo výbore pre zahraničné veci (AFET) a výbore pre občianske slobody (LIBE).
V máji 2025 bola organizáciou Eulytix označená za najaktívnejšiu europoslankyňu.

</doc>
<doc id="711913" url="https://sk.wikipedia.org/wiki?curid=711913" title="Vestonická venuša">
Vestonická venuša



</doc>
<doc id="711917" url="https://sk.wikipedia.org/wiki?curid=711917" title="Sebastian Nebyla">
Sebastian Nebyla

Sebastian Nebyla (* 25. január 2002, Gütersloh, Nemecko) je slovenský profesionálny futbalista, ktorý hrá na pozícii záložníka v českom klube FK Jablonec kde je na hosťovaní z chorvátskeho klubu NK Istra. 
Klubová kariéra.
Mládežnícka kariéra.
Nebyla začínal s futbalom v tíme Lokomotíva Trnava neskôr keď mal 10 rokov vstúpil do akadémie Spartaka Trnavy kde bol šesť rokov. V roku 2018 prestúpil do akadémie anglického klubu West Ham United kde však pôsobil iba v mládežníckom tíme.
DAC Dunajská Streda.
V auguste 2020 sa Nebyla vrátil na Slovensko a podpísal zmluvu s Dunajskou Stredou. Na začiatku sezóny však hrával aj v Šamoríne. V Dunajskej Strede debutoval 30. septembra pri výhre 7:0 nad Piešťanami v druhom kole Slovnaft Cupu v ktorom strelil aj svoj premiérový gól. V lige debutoval 7. novembra pri remíze 0:0 s Pohroním. Vo svojej prvej sezóne odohral 14 zápasov z toho päť v lige.
Dňa 9. októbra 2022 strelil Nebyla svoj prvý gól v lige keď prispel k víťazstvu 5:2 nad MŠK Žilina.
Istra 1961.
Po troch rokoch v Dunajskej Strede prestúpil Nebyla do chorvátskeho klubu NK Istra 1961. V klube debutoval 23. júla pri remíze 1:1 s Lokomotivou Záhreb. Svoj prvý gól v klube strelil 13. augusta pri divokej remíze 4:4 s Osijekom. 
Hosťovanie v Jablonci.
Na jeseň stratil Nebyla miesto v základnej zostave Istry a tak bol v januári 2024 poslaný na hosťovanie do českého klubu FK Jablonec. V tíme debutoval 11. februára pri prehre 3:4 so Slaviou Praha. O šesť dní neskôr strelil svoj prvý gól pri víťazstve 5:2 nad Českými Budějovicami. 
Osobný život.
Nebyla sa narodil v Nemecku no od roku 2016 pôsobí v mládežníckych reprezentáciách Slovenska.
Štatistiky kariéry.
Klubové.
"K 6. aprílu 2024"
 1 Európska konferenčná liga UEFA
 2 Play-off o Konferenčnú ligu

</doc>
<doc id="711920" url="https://sk.wikipedia.org/wiki?curid=711920" title="Majstrovstvá sveta v ľadovom hokeji hráčov do 18 rokov 2024">
Majstrovstvá sveta v ľadovom hokeji hráčov do 18 rokov 2024

Majstrovstvá sveta v ľadovom hokeji hráčov do 18 rokov 2024 boli v poradí 25. hokejovým svetovým šampionátom tejto vekovej kategórie. Turnaj Top divízie sa hral vo fínskych mestách Espoo a Vantaa od 25. apríla do 5. mája 2024.
Turnaja sa zúčastnilo desať tímov; najlepších deväť z minuloročného turnaja - , , , , , , , , a jeden tím, ktorý sa kvalifikoval z I. A divízie - .
Základné skupiny.
"Všetky časy sú miestne (Východoeurópsky letný čas – UTC+3)."
Zápas o udržanie.
"Nórsko sa udržalo v Top divízii; Kazachstan zostupuje do I. A divízie MS do 18 rokov 2025."
Play-off.
Prvé štyri tímy z každej základnej skupiny hrajú play-off. Tímy, ktoré postúpili do semifinále, boli znovanasadené podľa umiestnenia v tabuľke skupinovej fázy.
Tabuľka skupinovej fázy.
Kritériá:
Poradie:
Pavúk.
"Všetky časy sú miestne (Východoeurópsky letný čas – UTC+3)."
Štatistiky turnaja.
Kanadské bodovanie.
"Poradie podľa počtu bodov."
Hetrik
"Hráči, ktorí skórovali aspoň trikrát v jednom zápase (dali tri góly za zápas)."
Najlepší brankári.
Shut-out
"Brankári, ktorí vychytali zápas s nulou (t. j. nedostali v zápase ani jeden gól)."
All-Star tím turnaja.
Ocenení direktoriátom IIHF
Nižšie divízie.
Súčasťou MS 2024 bolo aj šesť turnajov nižších divízií, na ktorých hralo ďalších 34 reprezentačných tímov.

</doc>
<doc id="711921" url="https://sk.wikipedia.org/wiki?curid=711921" title="Vinylacetylén">
Vinylacetylén

Vinylacetylén, tiež buténín, je uhľovodík so sumárnym vzorcom . Ide o najjednoduchší uhľovodík, ktorý má v molekule ako dvojitú, tak aj trojitú väzbu.
Výroba.
Vinylacetylén bol prvýkrát pripravený elimináciou kvartérnych amóniových zlúčenín:
 &lt;chem&gt;[(CH3)3NCH2CH=CHCH2N(CH3)3]I2 -&gt; 2[(CH3)3NH]I + CH#CCH=CH2&lt;/chem&gt;
Často sa vyrába dehydrohalogenáciou 1,3-dichlór-2-buténu.Vinylacetylén tiež vzniká dimerizáciou acetylénu:
 &lt;chem&gt;2 CH#CH -&gt; CH#C-CH=CH2&lt;/chem&gt;
Taktiež ho možno pripraviť dehydrogenáciou butadiénu:
 &lt;chem&gt;CH2=(CH)2=CH2 -&gt; CH#CCH=CH2 + H2&lt;/chem&gt;
Použitie.
Vinylacetylén sa používa predovšetkým na výrobu chloroprénu, z ktorého sa vyrába chloroprénový kaučuk (neoprén). Najprv je acetylén dimerizovaný na vinylacetylén, ktorý následne reaguje s chlorovodíkom za vzniku 4-chlór-1,2-butadiénu, ktorý sa potom za prítomnosti chloridu meďného ako katalyzátoru, prešmykuje na 2-chlór-1,3-butadién:
 &lt;chem&gt;2 CH#CH -&gt; CH2=CCH#CH&lt;/chem&gt;&lt;br&gt;
 &lt;chem&gt;CH2=CCH#CH + HCl -&gt; CH2=C=CHCH2Cl&lt;/chem&gt;&lt;br&gt;
 &lt;chem&gt;CH2=C=CHCH2Cl -&gt;[{prešmyk}][{CuCl}] CH2=CClCH=CH2&lt;/chem&gt;

</doc>
<doc id="711928" url="https://sk.wikipedia.org/wiki?curid=711928" title="Ľadovisko">
Ľadovisko

Ľadovisko () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Poruba pod Vihorlatom, približne južne od Sniny. 
Poloha.
Nachádza sa v strednej časti Vihorlatských vrchov, v geomorfologickom podcelku Vihorlat a časti Vihorlatská hornatina. Vrchol leží na hranici vojenského obvodu Valaškovce v okrese Humenné v Prešovskom kraji a katastrálneho územia obce Poruba pod Vihorlatom v okrese Michalovce v Košickom kraji. Najbližšími sídlami sú juhovýchodne situované Remetské Hámre a južne ležiace Vyšné Remety, Poruba pod Vihorlatom a Jovsa, juhozápadne sa nachádza Kusín, severozápadne Modra nad Cirochou, Dlhé nad Cirochou a Valaškovce a severne Zemplínske Hámre. Oblasť je súčasťou Chránenej krajinnej oblasti Vihorlat a východná časť hrebeňa aj chráneného územia Vihorlatský prales.
Opis.
Ľadovisko leží v rázsoche, vybiehajúcej južným smerom z masívu Vihorlatu (). Západne sa nachádza Malý Peňažník (), Rozdielňa (), Kyjov () a Štok (), juhozápadne Stredný vrch (), východne Lomok (), Múr (), Lysák () a Roh () a severne Tŕstie (), Malé Tŕstie (), Vihorlat () a Jedlinky (). Oblasť patrí do povodia Laborca; východné svahy odvodňuje Lomocký potok, západné Jovsiansky potok, oba smerujúce do Zemplínskej šíravy. Na vrchol nevedie značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu a Slanské vrchy.
Prístup.
Na vrchol nevedie značený chodník, no prístup je možný hrebeňom zo sedla Poľana pod Vihorlatom, kde vedie zeleno značená trasa z Poruby pod Vihorlatom a žltá z Remetských Hámrov.

</doc>
<doc id="711934" url="https://sk.wikipedia.org/wiki?curid=711934" title="Short Sunderland">
Short Sunderland

Short Sunderland bol britský štvormotorový lietajúci čln. Zohral významnú úlohu v bitke o Atlantik počas druhej svetovej vojny, najmä v boji proti nemeckým ponorkám. Short Sunderland bol v prevádzke v Royal Air Force až do roku 1959. Slúžil aj počas berlínskeho leteckého mosta a kórejskej vojny. Nemci nazvali lietadlo Short Sunderland „Lietajúci dikobraz“.
Vznik a vývoj.
Short Sunderland navrhol Sir Arthur Goug podľa špecifikácie R. 2/33, britského Ministerstva letectva z 23. novembra 1933. Prototyp uskutočnil svoj prvý let z rieky Medway 16. októbra 1937. Prvé stroje Short Shouderlend boli poháňané motormi Bristol Pegasus.
Prevádzková história.
Dizajn Sunderlandu bol taký dobrý, že zostal v prvej línii služby viac ako dvadsať rokov. Bol to tiež posledný lietajúci čln prevádzkovaný Royal Air Force. Do služby vstúpil v júni 1938. Bol prvým britským lietajúcim člnom, ktorý mal ako súčasť svojej obrannej výzbroje elektricky ovládané kanónové veže.
Predpokladalo sa, že lietadlo strávi vo vzduchu desať alebo viac hodín, preto bola na palube zariadená kuchyňa a lôžka.
Short Sunderland Mk I mal štyri motory Bristol Pegasus XXII s výkonom 1 010 k. Vďaka tomu dosiahol Short Sunderland Mk I maximálnu rýchlosť 337 km/h, dolet 4 795 km s maximálnim dostupom 16 110 m.

</doc>
<doc id="711940" url="https://sk.wikipedia.org/wiki?curid=711940" title="Majstrovstvá sveta v ľadovom hokeji hráčov do 18 rokov 2024 (nižšie divízie)">
Majstrovstvá sveta v ľadovom hokeji hráčov do 18 rokov 2024 (nižšie divízie)

Nižšie divízie Majstrovstiev sveta v ľadovom hokeji hráčov do 18 rokov 2024 pozostávali zo šiestich turnajov, na ktorých sa zúčastnili tímy, ktoré sa nekvalifikovali na turnaj Top divízie MS 2024. Turnaje sa hrali v marci a apríli 2024.
I. A divízia.
Turnaj I. A divízie MS 2024 sa hral vo Frederikshavne v Dánsku od 14. do 20. apríla 2024.
Zápasy.
14.04.2024 – ' ' &lt;br&gt;
14.04.2024 ' – ' &lt;br&gt;
14.04.2024 ' – ' 
15.04.2024 ' – ' &lt;br&gt;
15.04.2024 – ' ' &lt;br&gt;
15.04.2024 – ' ' 
17.04.2024 – sn &lt;br&gt;
17.04.2024 – p &lt;br&gt;
17.04.2024 ' – ' 
18.04.2024 – ' ' &lt;br&gt;
18.04.2024 – ' ' &lt;br&gt;
18.04.2024 – ' ' 
20.04.2024 ' – ' &lt;br&gt;
20.04.2024 – ' ' &lt;br&gt;
20.04.2024 ' – ' 
I. B divízia.
Turnaj I. B divízie MS 2024 sa hral v Tallinne v Estónsku od 14. do 20. apríla 2024.
Zápasy.
14.04.2024 ' – ' &lt;br&gt;
14.04.2024 – ' ' &lt;br&gt;
14.04.2024 ' – ' 
15.04.2024 – p &lt;br&gt;
15.04.2024 ' – ' &lt;br&gt;
15.04.2024 ' – ' 
17.04.2024 ' – ' &lt;br&gt;
17.04.2024 ' – ' &lt;br&gt;
17.04.2024 – ' ' 
19.04.2024 – ' ' &lt;br&gt;
19.04.2024 ' – ' &lt;br&gt;
19.04.2024 – ' ' 
20.04.2024 – ' ' &lt;br&gt;
20.04.2024 – ' ' &lt;br&gt;
20.04.2024 – ' ' 
II. A divízia.
Turnaj II. A divízie MS 2024 sa hral v Sosnowci v Poľsku od 17. do 23. apríla 2024.
Zápasy.
17.04.2024 – ' ' &lt;br&gt;
17.04.2024 – ' ' &lt;br&gt;
17.04.2024 ' – ' 
18.04.2024 – ' ' &lt;br&gt;
18.04.2024 – ' ' &lt;br&gt;
18.04.2024 ' – ' 
20.04.2024 ' – ' &lt;br&gt;
20.04.2024 ' – ' &lt;br&gt;
20.04.2024 – ' ' 
21.04.2024 – ' ' &lt;br&gt;
21.04.2024 – ' ' &lt;br&gt;
21.04.2024 – ' ' 
23.04.2024 – p &lt;br&gt;
23.04.2024 ' – ' &lt;br&gt;
23.04.2024 ' – ' 
II. B divízia.
Turnaj II. B divízie MS 2024 sa hral v Puigcerdà v Španielsku od 17. do 23. marca 2024.
Zápasy.
17.03.2024 ' – ' &lt;br&gt;
17.03.2024 – ' ' &lt;br&gt;
17.03.2024 – ' ' 
18.03.2024 ' – ' &lt;br&gt;
18.03.2024 ' – ' &lt;br&gt;
18.03.2024 – p 
20.03.2024 – ' ' &lt;br&gt;
20.03.2024 ' – ' &lt;br&gt;
20.03.2024 ' – ' 
21.03.2024 – ' ' &lt;br&gt;
21.03.2024 – p &lt;br&gt;
21.03.2024 – ' ' 
23.03.2024 ' – ' &lt;br&gt;
23.03.2024 – ' ' &lt;br&gt;
23.03.2024 – ' ' 
III. A divízia.
Turnaj III. A divízie MS 2024 sa hral v Istanbule v Turecku od 4. do 10. marca 2024.
Zápasy.
04.03.2024 – ' ' &lt;br&gt;
04.03.2024 ' – ' &lt;br&gt;
04.03.2024 – ' ' 
05.03.2024 – ' ' &lt;br&gt;
05.03.2024 ' – ' &lt;br&gt;
05.03.2024 – ' ' 
07.03.2024 ' – ' &lt;br&gt;
07.03.2024 ' – ' &lt;br&gt;
07.03.2024 – ' ' 
08.03.2024 – ' ' &lt;br&gt;
08.03.2024 ' – ' &lt;br&gt;
08.03.2024 – ' ' 
10.03.2024 ' – ' &lt;br&gt;
10.03.2024 ' – ' &lt;br&gt;
10.03.2024 ' – ' 
III. B divízia.
Turnaj III. B divízie MS 2024 sa hral v Kapskom Meste v Južnej Afrike od 4. do 7. marca 2024.
Zápasy.
04.03.2024 – ' ' &lt;br&gt;
04.03.2024 ' – ' 
05.03.2024 – ' ' &lt;br&gt;
05.03.2024 – 
07.03.2024 – ' ' &lt;br&gt;
07.03.2024 – ' ' 

</doc>
<doc id="711941" url="https://sk.wikipedia.org/wiki?curid=711941" title="Fridrich Moravčík">
Fridrich Moravčík

Fridrich Moravčík (* 20. február 1916, Budmerice – † 15. október 1993, Pezinok) bol slovenský akademický maliar, pedagóg a publicista.
Životopis.
V rokoch 19381945 študoval výtvarné umenie v Prahe, v Mníchove a vo Viedni. Po skončení štúdií na Akadémii výtvarných umení vo Viedni bol pedagógom na Strednej umeleckopriemyselnej škole v Bratislave. V pedagogickej praxi sa venoval predovšetkým technologickej stránke užitého maliarstva a písmu. Stále hľadal nové technické možnosti svojho odboru. Pre zdokonalenie písmomaliarstva vynašiel zariadenie na radenie písma, ktoré umožňuje optické vyváženie svetelnosti v nápisoch. Teoretické znalosti tejto problematiky i svoje praktické skúsenosti a vynálezy vložil do knihy Metóda tvorby a radenia písma, ktorá sa dočkala viacerých vydaní. Popri pedagogickej práci vytvoril niekoľko sgrafít a dekoratívnych prác. Jeho záujem o technologickú stránku maliarskej tvorby, ale aj o zdokonaľovanie písmomaliarskych techník, vyústili do vydania niekoľkých ďalších publikácií, ktoré majú priekopnícky charakter. Popri pedagogickej a publikačnej činnosti nemožno zabúdať na jeho maliarsku tvorbu, práve v nej sú zúročené jeho bohaté skúsenosti experimentátora s farebnou harmóniou, ale aj s tvarom a formou. Vytvoril niekoľko sgrafít a dekoratívnych prác, ale jeho tvorbe dominovala krajinomaľba, ako napríklad „Cajla v zime“, „Pezinský trh“, „Holubyho ulica“, „Starý vinohradnícky dom“, „Zámok“, „Stará radnica“, „Habánsky dvor“, „Panoráma Pezinka“ (linoryt) a iné. Zúčastnil sa niekoľkých výstav angažovanej tvorby v Bratislave, Prahe a vo Viedni. Samostatne vystavoval v rokoch 1970 a 1976 v rodnom dome Jána Kupeckého.

</doc>
<doc id="711945" url="https://sk.wikipedia.org/wiki?curid=711945" title="Malá Stožka">
Malá Stožka

Malá Stožka môže byť:

</doc>
<doc id="711947" url="https://sk.wikipedia.org/wiki?curid=711947" title="MFK Goral Stará Ľubovňa">
MFK Goral Stará Ľubovňa



</doc>
<doc id="711950" url="https://sk.wikipedia.org/wiki?curid=711950" title="Kapitulská (Banská Bystrica)">
Kapitulská (Banská Bystrica)



</doc>
<doc id="711952" url="https://sk.wikipedia.org/wiki?curid=711952" title="Záturčianska">
Záturčianska



</doc>
<doc id="711955" url="https://sk.wikipedia.org/wiki?curid=711955" title="Prvá čiernohorská liga">
Prvá čiernohorská liga



</doc>
<doc id="711961" url="https://sk.wikipedia.org/wiki?curid=711961" title="Tavi Gevinson">
Tavi Gevinson



</doc>
<doc id="711963" url="https://sk.wikipedia.org/wiki?curid=711963" title="Rudolf Dupkala">
Rudolf Dupkala

Rudolf Dupkala môže byť:

</doc>
<doc id="711964" url="https://sk.wikipedia.org/wiki?curid=711964" title="PFA Players' Player of the Year">
PFA Players' Player of the Year



</doc>
<doc id="711966" url="https://sk.wikipedia.org/wiki?curid=711966" title="Konfederácia severoamerického, stredoamerického a karibského zväzového futbalu">
Konfederácia severoamerického, stredoamerického a karibského zväzového futbalu



</doc>
<doc id="711967" url="https://sk.wikipedia.org/wiki?curid=711967" title="Úsvit - Národná koalícia">
Úsvit - Národná koalícia



</doc>
<doc id="711968" url="https://sk.wikipedia.org/wiki?curid=711968" title="En nombre del amor">
En nombre del amor



</doc>
<doc id="711970" url="https://sk.wikipedia.org/wiki?curid=711970" title="Daniela Pešková">
Daniela Pešková



</doc>
<doc id="711972" url="https://sk.wikipedia.org/wiki?curid=711972" title="Django Framework">
Django Framework



</doc>
<doc id="711973" url="https://sk.wikipedia.org/wiki?curid=711973" title="Betina O’Connell">
Betina O’Connell



</doc>
<doc id="711976" url="https://sk.wikipedia.org/wiki?curid=711976" title="Streľba v Krasnogorsku">
Streľba v Krasnogorsku



</doc>
<doc id="711978" url="https://sk.wikipedia.org/wiki?curid=711978" title="Rád Svätého Alexandra Nevského">
Rád Svätého Alexandra Nevského



</doc>
<doc id="711979" url="https://sk.wikipedia.org/wiki?curid=711979" title="Rád Svätého Pavla Prvého Pustovníka">
Rád Svätého Pavla Prvého Pustovníka



</doc>
<doc id="711981" url="https://sk.wikipedia.org/wiki?curid=711981" title="Švajčiarska superliga">
Švajčiarska superliga



</doc>
<doc id="711982" url="https://sk.wikipedia.org/wiki?curid=711982" title="The Cats of Ulthar">
The Cats of Ulthar



</doc>
<doc id="711983" url="https://sk.wikipedia.org/wiki?curid=711983" title="Thomas Patten Stafford">
Thomas Patten Stafford



</doc>
<doc id="711984" url="https://sk.wikipedia.org/wiki?curid=711984" title="Tři oříšky pro Popelku">
Tři oříšky pro Popelku



</doc>
<doc id="711986" url="https://sk.wikipedia.org/wiki?curid=711986" title="Česká strana sociálnodemokratická">
Česká strana sociálnodemokratická



</doc>
<doc id="711987" url="https://sk.wikipedia.org/wiki?curid=711987" title="Československé národné futbalové mužstvo do 21 rokov">
Československé národné futbalové mužstvo do 21 rokov



</doc>
<doc id="711988" url="https://sk.wikipedia.org/wiki?curid=711988" title="Ipsos Group">
Ipsos Group



</doc>
<doc id="711990" url="https://sk.wikipedia.org/wiki?curid=711990" title="St James' Park">
St James' Park



</doc>
<doc id="711993" url="https://sk.wikipedia.org/wiki?curid=711993" title="Vstupný draft NHL">
Vstupný draft NHL



</doc>
<doc id="711996" url="https://sk.wikipedia.org/wiki?curid=711996" title="Albert Percy Dewsbury">
Albert Percy Dewsbury



</doc>
<doc id="711997" url="https://sk.wikipedia.org/wiki?curid=711997" title="Nakagin Capsule Tower">
Nakagin Capsule Tower



</doc>
<doc id="711998" url="https://sk.wikipedia.org/wiki?curid=711998" title="Gary O'Neil">
Gary O'Neil



</doc>
<doc id="712002" url="https://sk.wikipedia.org/wiki?curid=712002" title="IHL">
IHL



</doc>
<doc id="712003" url="https://sk.wikipedia.org/wiki?curid=712003" title="Tókjó sukai curí">
Tókjó sukai curí



</doc>
<doc id="712005" url="https://sk.wikipedia.org/wiki?curid=712005" title="Trophée des Champions">
Trophée des Champions



</doc>
<doc id="712006" url="https://sk.wikipedia.org/wiki?curid=712006" title="Stredná priemyselná škola technická">
Stredná priemyselná škola technická



</doc>
<doc id="712007" url="https://sk.wikipedia.org/wiki?curid=712007" title="Tung-fang ming-ču-tcha">
Tung-fang ming-ču-tcha



</doc>
<doc id="712012" url="https://sk.wikipedia.org/wiki?curid=712012" title="Maizena">
Maizena



</doc>
<doc id="712016" url="https://sk.wikipedia.org/wiki?curid=712016" title="Opioidné analgetiká">
Opioidné analgetiká



</doc>
<doc id="712017" url="https://sk.wikipedia.org/wiki?curid=712017" title="Streets of Toronto">
Streets of Toronto



</doc>
<doc id="712018" url="https://sk.wikipedia.org/wiki?curid=712018" title="NHL draft (2003)">
NHL draft (2003)



</doc>
<doc id="712020" url="https://sk.wikipedia.org/wiki?curid=712020" title="NHL draft (2004)">
NHL draft (2004)



</doc>
<doc id="712021" url="https://sk.wikipedia.org/wiki?curid=712021" title="NHL draft (2005)">
NHL draft (2005)



</doc>
<doc id="712022" url="https://sk.wikipedia.org/wiki?curid=712022" title="NHL draft (2006)">
NHL draft (2006)



</doc>
<doc id="712023" url="https://sk.wikipedia.org/wiki?curid=712023" title="NHL draft (2009)">
NHL draft (2009)



</doc>
<doc id="712024" url="https://sk.wikipedia.org/wiki?curid=712024" title="NHL draft (2010)">
NHL draft (2010)



</doc>
<doc id="712027" url="https://sk.wikipedia.org/wiki?curid=712027" title="Moskovský kanál">
Moskovský kanál



</doc>
<doc id="712035" url="https://sk.wikipedia.org/wiki?curid=712035" title="Kliatba">
Kliatba

Kliatba je vyjadrená žiadosť k nadprirodzeným silám, aby niekomu vznikla škoda alebo ho stretol zlý osud. Vyslovením kliatby sa určitá osoba stane prekliatou, takzvane po určitej dobe túto osobu postihne nešťastie. Prekliatie sa nemusí vzťahovať len na osoby, ale tiež na celé rodiny, predmety, budovy, miesta atď. Kliatby sa vyskytujú obzvlášť v mytologických líčeniach, ľudových povestiach a rozprávkach.
Kliatbou sa dnes často tiež mieni použitie viac či menej vulgárnych výrazov na uvoľnenie vnútorného napätia. Niektoré kliatby sa doteraz vyskytujú v ustálených obratoch, hoci už nie sú mienené doslova, napr. "aby ho čert vzal".
Súvisiace výrazy.
Opakom kliatby je požehnanie, ktorým človek žiada nadprirodzené sily, aby určitej osobe (predmetu, miestu...) pomohli a ochraňovali ho.
V českých zemiach je najznámejšia povesť o vodcovi Chodov Jánovi Sladkom Kozinovi, ktorý údajne uvrhol kliatbu na pána Wolfa Maximiliána Lamingera, že sa do roka a do dňa stretnú u božieho súdu. Laminger skutočne za necelý rok zomrel. Táto kliatba, ktorá ma priniesť prekliatemu smrť, zvyčajne do nejakého časového termínu, sa preto niekedy označuje aj lamingerizmus. 
V spojitosti so starovekým Egyptom sa často hovorí o takzvanej faraónovej kliatbe. Po náleze hrobky faraóna Tutanchamóna totiž v krátkom čase za zvláštnych okolností zomrelo hneď niekoľko ľudí, ktorí na hrobke pracovali, napríklad George Herbert, gróf z Carnarvonu, ktorý archeologické práce financoval a ktorý bol spoločne s jej objaviteľom Howardom Carterom prvý, kto do hrobky vstúpil. Čoskoro sa tak objavila fáma, že ktokoľvek do Tutanchamonovej hrobky vstúpi, zomrie.
Viazacia mágia.
Viazacie kúzla predstavujú zvláštny druh kliatby, ktorá je založená na predstave, že obeť je kúzlom zväzovaná a je jej tak zabránené škodiť či je jej naopak ublížené. Okrem symbolického pútania povrazmi pracujú tieto kúzla aj s motívom bodania. Doklady o takomto druhu mágie existujú predovšetkým z Indie, starého Grécka a Škandinávie z doby vikingskej. Vo védskej Indii bola spojená predovšetkým so vševidiacim a vševedúcim bohom Varunou, strážcom spravodlivosti a kozmického rádu rta, ktorý bol vyzvaný, aby spútal nepriateľov. V Grécku v Aischylovej dráme "Erínye" titulná bohyňa spieva kúzelnú pieseň, ktorá má spútať ich obete a predstava magického viazania je bohato doložená z defixií, preklínacích tabuliek. V Škandinávii je pieseň slúžiaca na spútanie nepriateľov spomínaná v 148. strofe Hávamálu. Starohornonemecké prvé mersburské zaklínadlo uvádza, že takého zviazania, ale aj odpútania, boli schopné dísy.
S pútaním môže súvisieť jeden z praindoeurópskych výrazov pre mágiu a kúzelníctvo: "*soito", ktorý možno rekonštruovať z výrazov ako je waleské "hud" „mágia“, severské "seid," „čarodejníctvo“, a "sida", „čarovať“, a snáď aj tocharského "nesset", „mágia“.

</doc>
<doc id="712037" url="https://sk.wikipedia.org/wiki?curid=712037" title="Bombardovanie Dubovej 20. augusta 1944">
Bombardovanie Dubovej 20. augusta 1944

Bombardovanie Dubovej 20. augusta 1944 (iné názvy: bombardovanie rafinérie Dubová) bol nálet amerických vzdušných síl na Štátnu rafinériu minerálnych olejov v Dubovej počas druhej svetovej vojny. Celkovo 76 bombardérov B-24 Liberator 15. leteckej armády zaútočilo 20. augusta 1944 na rafinériu, ktorá bola ich hlavným cieľom, ale aj na železničnú trať. Poškodených bolo viacero prevádzok rafinérie a veľké množstvo surovín ako aj spracovaných produktov.
O bombardovaní rafinérie v Dubovej krátko pred vypuknutím Slovenského národného povstania sa dodnes vedú spory. Ilegálne vojenské ústredie Slovenskej národnej rady totiž prostredníctvom česko-slovenskej exilovej vlády v Londýne žiadalo Spojencov, aby rafinériu v Dubovej vyňali zo zoznamu cieľov bombardovania, nakoľko sa s ňou počítalo pre potreby odboja vzhľadom na jej polohu v priestore organizácie ozbrojeného vystúpenia.
Predohra.
Dňa 11. decembra 1941 potom, ako Japonsko napadlo Spojené štáty útokom na Pearl Harbor, Nemecko vyhlásilo USA vojnu. Predseda vlády a minister zahraničných vecí Slovenskej republiky Vojtech Tuka vyhlásil vojnu Spojeným štátom a Veľkej Británii v mene SR 12. decembra.
Na rozdiel od vojny s Poľskom a Sovietskym zväzom Slovenská republika nepodnikla voči západným mocnostiam žiadne priame vojenské akcie. V lete 1943 sa územie Slovenského štátu dostalo do dosahu amerických vzdušných síl v Stredomorí. Koncom roka sa 15. letecká armáda zapojila do ničenia vybraných strategických cieľov v strednej Európe a 16. júna 1944 uskutočnila prvý nálet na Slovenskobombardovanie bratislavskej rafinérie Apollo.
V roku 1944 bola produkcia Štátnej rafinérie minerálnych olejov v Dubovej len asi na 60 % plánovanej kapacity. Bolo to aj z dôvodu konkurenčného boja s rafinériou Apollo v Bratislave, ktorá hlásala, že produkty rafinérie v Dubovej nedosahujú požadovanú kvalitu. Preto sa aj slovenskí spotrebitelia zdráhali používať výrobky z Dubovej. To ale vedenie rafinérie poprelo objednávkou od švédskych firiem, ktoré požadovali pre nich spracovanie rumunskej alebo aj inej suroviny. Vedenie rafinérie si tiež dalo urobiť analýzu kvality produktov u firmy Brown, Boveri &amp; Cie z Badenu vo Švajčiarsku. Po nálete na rafinériu Apollo sa Dubová stala významným dodávateľom na slovenskom trhu.
Priebeh náletu.
Dňa 20. augusta 1944 sa cieľmi vyše 460 štvormotorových bombardérov B-24 Liberator a B-17 Flying Fortress 15. leteckej armády so stíhacou ochranou lietadiel P-51 Mustang a P-38 Lightning stali letisko a zoraďovacia stanica v Szolnoku v Maďarsku, rafinéria v Czechowiciach, továrne na výrobu syntetických olejov a valivých ložísk v priemyselnej oblasti pri meste Osvienčim na juhu dnešného Poľska (vtedy na území Nemecka) a rafinéria v Dubovej na Slovensku. K náletu na Dubovú bola vyslaná skupina 89 Liberatorov nekompletného 304. bombardovacieho krídla. Posádky 454. bombardovacej skupiny nevzlietli z dôvodu údržby a výcviku. Ako náhradné ciele boli pre 304. krídlo určené zoraďovacia stanica a železničný most v maďarskej obci Szajol alebo zoraďovacia stanica v meste Segedín. Nálet sa však uskutočnil iba na primárny cieľ. Bombardéry troch skupín 304. krídla sa v to ráno zoradili nad talianskou základňou Cerignola, odkiaľ pokračovali v lete ponad juhoslovanskú Vrbosku, Davor, Negoslavci, maďarský Hatvan až nad železničný most na Slovensku cez rieku Hron, ktorý bol počiatočným bodom náletu.
Podľa pamätníkov londýnsky rozhlas vo večernom vysielaní upozorňoval, aby pracovníci Štátnej rafinérie minerálnych olejov v Dubovej nenastúpili do práce. Americké bombardéry prilietavali vo vopred určenom poradí, pričom 459. bombardovacia skupina viedla celú formáciu, nasledovaná 455. skupinou a útočné zoskupenie uzatvárali posádky 456. skupiny. Na cieľ zaútočilo celkovo 76 lietadiel B-24 Liberator, ktoré v priebehu troch minút od 10:50 do 10:53 hod. zhodili na rafinériu z výšky 5 7006 500 metrov celkovo 177,75 ton bômb. Bombardovanie sa uskutočnilo vizuálne a bomby dopadali s vysokou presnosťou od obce Predajná po obec Nemecká, kde došlo k zásahu vojenského skladu mín. Zničené boli telefónne a telegrafické spojenie, vedenie vysokého napätia a bola poškodená trať BreznoZvolen na kilometri 48,4. Zasiahnutá bola aj obytná kolónia, kde boli poškodené dve budovy a jeden rozostavaný dom.
Dvadsaťsedem B-24 459. skupiny zhodilo počas misie č. 93 na rafinériu 63,75 ton bômb s výborným výsledkom. Presnosť zásahov bola 58 % v okruhu 300 metrov od cieľa a 85 % v okruhu 600 metrov od cieľa. Po nálete bolo pozorovaných päť až osem väčších zdrojov požiarov v cieľovej oblasti. Hustý dym stúpal do výšky 5 000 metrov. Nad cieľom posádky zaznamenali iba slabý a nepresný flak strieľajúci za a pod formáciu bombardérov. Sesterská 455. skupina vyslala zo základne San Giovanni na svojej misii č. 98 proti Dubovej do vzduchu 30 Liberatorov, z ktorých 21 zhodilo na cieľ svoje bomby s celkovou hmotnosťou 49,6 ton. Presnosť zásahov bola 31 % v okruhu 300 metrov od cieľa a 49 % v okruhu 600 metrov od cieľa. Box „C“ sa nevedel zoradiť k náletu a vrátil sa domov s bombami na palube. Pre 456. skupinu bolo zničenie Dubovej misiou č. 103. Zo základne Stornara vzlietlo spolu 24 bombardérov, aby zhodili na svoj cieľ 64,4 ton bômb. Presnosť zásahov bola 7 % v okruhu 300 metrov od cieľa a 51 % v okruhu 600 metrov od cieľa. Všetky stroje sa v poriadku vrátili späť do Talianska.
Stíhaciu ochranu B-24 letiacim na Dubovú zabezpečovali dvojmotorové stíhačky P-38 Lightning 82. stíhacej skupiny. O 08:20 hod. vzlietlo zo základne Vincenzo 26 Lightningov 95., 96. a 97. letky. Dva z nich sa však kvôli rôznym príčinám museli predčasne vrátiť. Osem strojov 97. letky sa nad Maďarskom oddelilo prenasledovať dvojicu nepriateľských Focke-Wulfov Fw 190, ale americkí letci to po krátkom prenasledovaní vzdali a odleteli domov. Nad Slovenskom tak bombardéry chránilo iba 16 lietadiel P-38 z 95. a 96. letky, avšak nepriateľskí stíhači nezaútočili.
Výsledky náletu.
Škody spôsobené náletom boli zhrnuté v správe č. 1274Dôv.1944 zo dňa 21. augusta 1944 adresovanej Ministerstvu národnej obrany, Trenčianske Teplice (citované v pôvodnom znení).
O bombardovaní poslal 22. augusta 1944 správu česko-slovenskej spravodajskej službe v Londýne rádiotelegraficky kpt. Jaroslav Krátky (pôsobiaci v tom čase na Slovensku), ktorý v nej odhadol ekonomické škody na 150 miliónov korún. Podľa údajov povereníctva Slovenskej národnej rady pre verejné práce bolo zničených: 76 387 litrov pohonných látok, 3 600 litrov plynového oleja, 354 litrov automobilového oleja, 400 litrov petroleja a 1 000 litrov gazolínu. Zásoby palív, ktoré sa vyhli zničeniu, spotrebovala povstalecká armáda už v polovici septembra 1944.

</doc>
<doc id="712038" url="https://sk.wikipedia.org/wiki?curid=712038" title="Turystyczna (Lublin)">
Turystyczna (Lublin)



</doc>
<doc id="712040" url="https://sk.wikipedia.org/wiki?curid=712040" title="Kultúrne centrum Panorex">
Kultúrne centrum Panorex

Kultúrne centrum Panorex, skrátene KC Panorex je kultúrno-spoločenské zariadenie, v minulosti známe ako unikátne panoramatické Kino Panorex, sídliace v Novej Dubnici. O chod KC Panorex sa stará Oddelenie kultúry a športu Mestského úradu Nová Dubnica, ktorého kancelária sa nachádza v budove.
Charakteristika.
Budova pôvodného Kina Panorex sa nachádza na ulici SNP v severozápadnej časti mesta. Kino bolo vybudované v šesťdesiatych rokoch minulého storočia. Hoci táto stavba nie je zapísaná v zozname kultúrnych pamiatok, z architektonického i technického hľadiska patrí medzi unikáty. Jednalo sa o jedno z prvých panoramatických kín postavených na Slovensku a prvé na strednom Slovensku. Kino bolo pomenované „Panorex“ kvôli možnosti v ňom premietať panoramatické filmy. Z funkčného hľadiska sa z pôvodnej funkcie kina stal objekt po rekonštrukcii mestským kultúrnym centrom, ktoré slúži na usporadúvanie verejných, spoločenských a kultúrnych aktivít. Konajú sa tu koncerty, divadelné predstavenia, malé javiskové formy, detské predstavenia, špecifické programy, tanečné, spevácke a dramatické programy a pod. Priestory zázemia foyer sa využívajú na výstavy.
Základné údaje o stavbe.
Budova bola kvôli havarijnému stavu v decembri 2019 uzatvorená. Vo februári 2021 za začala kompletná rekonštrukcia interiéru i exteriéru, ktorá trvala až do júna 2022. Znovuotvorená bola v septembri 2022.
Vybavenie kina/kultúrneho centra.
Priestory.
Budova kultúrneho centra má jednu hlavnú sálu. Po rekonštrukcii sa hlavná sála kina zmenila primárne na sálu javiskovú, i keď charakter kina tam čiastočne zostal. Samotné pódium sa oproti minulosti zväčšilo. V minulosti mala kapacitu 547 miest na sedenie s vysokým prevýšením, čo umožňovalo vynikajúcu viditeľnosť. Po rekonštrukcii sa mierne zmenšila kapacita, a to na 447 miest. Súčasťou kina bol kedysi aj bufet. V zázemí sa nachádza foyer, šatňa, maskérňa, sociálne príslušenstvo pre návštevníkov i účinkujúcich, administratívne miestnosti i priestory pre komerčné prevádzky. V zázemí budovy KC Panorex sídli i Oddelenie kultúry a športu Mestského úradu Nová Dubnica. V súčasnosti mesto ponúka komerčnú časť Panorexu na prenájom, v krídle je zázemie pre reštauračné služby s terasou a iné priestory pre prevádzky. V minulosti tu sídlila okrem iných pizzeria, realitná kancelária, zubár i kvetinárstvo.
Technika.
Kino bolo od začiatku panoramatické (širokouhlé), čiže vybavené možnosťou projekcie 35 mm aj 70 mm filmov. Umožňovalo pozrieť si film na obrovskom plátne, ktoré bolo mierne zakrivené do oblúka. Vďaka tomu sa diváci lepšie ocitli v priestore filmu a viac si ho vychutnali. Zaujímavosťou je jeho špeciálna opona a masky na plátno, ktoré sú ľahko nastaviteľné na všetky druhy projekcie. Premietacie prístroje značky Meopta, ktoré pochádza z roku 1968 sa stali dominantou kina. Vtedajšie Česko-Slovensko reprezentovali na výstave v Montreale v roku 1968 a dokonca vyhrali Zlatú medailu za výnimočný priemyselný dizajn. Projekt UM 70/35 zožal celosvetovo mimoriadny úspech. Premietať sa na ňom môžu 70mm aj 35mm filmy. Je jedným z dvoch, ktoré sa na Slovensku zachovali. Ten druhý sa nachádza v banskobystrickom amfiteátri. V kabíne je dokonca umiestnená aj 16 mm premietačka. 
Nie je tu síce možná projekcia novších 70 mm kópií, pretože neboli prestavené na DTS zvukovú stopu, ale všetky staršie filmy z magnetickým záznamom zvuku sú bez problémov hrateľné. Pri 35 mm kópiách nie je žiadne obmedzenie.
I po rekonštrukcii bola zachovaná funkcia panoramatického kina i všetky premietacie prístroje, ktoré sú dodnes funkčné. Príležitostne bude možnosť premietania starých 32-milimetrových filmov, keďže sú to filmy, ktoré je možné získať len v obmedzenom počte. V pláne je aj nákup novej techniky. Nateraz tu nechali tú pôvodnú.
Premietanie.
Počas počiatkov fungovania kina bývali lístky na jednotlivé predstavenia beznádejne vypredané, kino často premietalo inde nedostupnú produkciu. Panoramatický formát neuveriteľnej monumentality a bezchybný kvadrofónny zvuk – to bola aj na slovenské pomery mimoriadne prestížna vec. Napokon o tom svedčí aj 105 695 návštevníkov v roku 1969. Masové návštevy zaznamenali veľkofilmy Kleopatra, Spartakus, Thomas Beckett, Báječní muži na lietajúcich strojoch. Počas filmu Grand Prix bola ilúzia idúcich formúl taká silná, že sa diváci v kine uhýbali. Nezabudnuteľné boli projekcie filmov My fair lady, Hallo, Dolly, 24 hodin v Le Mans, či Jeseň Cheyenov. S kinom celkom určite úzko súvisela činnosť filmového klubu, ktorý aj napriek nepriazni normalizačných šimľov a konsolidácie uvádzal to najlepšie zo svetovej i našej kinematografie (režijné profily Bergmanna, Passoliniho, Felliniho, Buňuela, Kurosawu, Wajdu, Zanussiho a mnohých ďalších). Po nástupe multiplexov bolo pre kino Panorex ťažké konkurovať moderným kinosálam.
Architektúra.
Budova bola v čase svojho vzniku vzorom modernej, v mnohom nadčasovej architektúry a dodnes je jednou z pozoruhodných technických pamiatok na Slovensku. Bola postavená vo funkcionalistickom architektonickom štýle.
Stavba vyniká i svojim konštrukčným riešením. Unikátom je strecha premietacej sály uložená na lanovej konštrukcii v tvare hyperbolického paraboloidu, ktorý dodávala stavbe neobvykle futuristický vzhľad pripomínajúci lietajúci tanier. Strechu budovy projektoval statik Jozef Poštulka. Autorom projektového riešenia boli českí architekti Ladislav Bořuta a Alois Daříček. Predlohu dekoratívnej kompozície vypracoval akademický maliar Rudolf Moško. Pri výzdobe priečelia i interiéru budovy boli použité sklené mozaikové obklady v tzv. bruselskom štýle.
Pri rekonštrukcii sa pristupovalo so snahou zachovať vonkajší vzhľad objektu, jeho tvaroslovie, proporcionalitu. Pôvodné materiálové a konštrukčné riešenie objektu ostalo v podstate zachované.
Patrí medzi tri kiná, ktoré vznikli v Česko-Slovensku podľa rovnakého projektu architektov L. Bořutu, A. Daříčka a projektanta statiky J. Poštulku. Ide o Kino Kosmos v českom Třinci, postavené v roku 1968 a Kino Panorama v českom Varnsdorfe. Každé z týchto troch kín však bolo prispôsobené okoliu, mestskej štruktúre a dotvorené umeleckými zásahmi.
História.
V roku 1956 ešte počas výstavby mesta bolo zriadené kino Mier. Slúžilo nielen na premietanie filmov ale aj na usporadúvanie tanečných zábav. O pár rokov bolo však prebudované na dnešnú jedáleň pre seniorov. V roku 1966 sa začalo s výstavbou nového kina, ktoré bolo dokončené v apríli 1969, otvorené a odovzdané 30. apríla 1969. Od začiatku bola budova projektovaná výlučne pre potreby kina. Kultúrny dom sa začal stavať až koncom 80. rokov. Po zmene režimu sa však už na dostavbu nenašli peniaze.
Prvý panoramatický film, ktorý bol v kine dňa 30. apríla 1969 premietaný sa, sa volal "Báječní muži na lietajúcich strojoch". Za rok 1969 bolo v kine 516 predstavení, mal 105 969 návštevníkov a celková tržba bola 611 707 Kčs. Aj po roku 1989 malo kino ešte dlho svoju silnú popularitu medzi obyvateľmi mesta.
Začiatkom rokoch dvetisícich začala návštevnosť kina upadať. Zo štyroch predstavení týždenne, ktoré sa tu premietali, pre nezáujem divákov pravidelne až tri zrušili. Ak sa premietalo, tak v priemere pre desať ľudí. Jeho prevádzkové náklady boli na malé mesto veľmi vysoké. K roku 2005 to bolo viac ako milión korún ročne. Mesto sa preto rozhodlo Panorex prestavať na multifunkčný objekt. V tom čase mestu ponúkla výstavbu kultúrneho domu spoločnosť Lidl. Za výstavbu sály požadovala zbúranie časti Panorexu, kde chcela vybudovať supermarket. Mesto však s návrhom obchodného reťazca nesúhlasilo. 
Po nástupe digitalizácie sa počet návštevníkov kina v roku 2011 rapídne znížil. Kino doplatilo na moderné výdobytky, ktoré vyvolali nadšenie ľudí z komerčných vyblýskaných priestorov a služieb. Dôvodom bola výstavba nákupného centra v centre Trenčína, v ktorom bolo otvorené digitálne kino. Panorex ako kino preto ukončilo svoju činnosť v roku 2012. Od toho roku začala stavba chátrať. Bolo vypracovaných niekoľko projektov na obnovu kina, ale k realizácii nedošlo. V interiéri akurát pribudli priečky a znížili sa stropy. Snahou bolo využiť priestory na iné účely. Odvtedy budova slúži pre usporadúvanie kultúrnych podujatí ako koncerty a zábavné komponované programy, spoločenské udalosti väčšieho charakteru a výstavy. 
V roku 2017 sa tu konala dvojdňová prehliadka panoramatických 70mm filmov v rámci festivalu Kinobus, pre ktorej prípravu boli kompletne zrekonštruované všetky premietačky, aj zvuk. Podujatie už niekoľko rokov objavuje staré kiná a vracia im život. Premietla sa kolekcia siedmich titulov, ktoré mapujú zlaté obdobie panoramatického formátu.
Rekonštrukcia.
Mesto si už popri rekonštrukcii Mierového námestia vytýčilo ako druhú prioritu práve rozsiahlu prestavbu Panorexu. Od roku 1669 nebola na objekte realizovaná žiadna rozsiahlejšia úprava, okrem bežnej a nevyhnutnej údržby. Pôvodné rozvody elektrických vedení, vzduchotechniky, vykurovacieho systému, zdravotechniky a podlahových krytín boli v kritickom stave. Až v roku 2007 začalo mesto v rámci svojich finančných možností obnovovať a upravovať objekt budovy kina. Zrealizovala sa čiastočná oprava strechy a zrekonštruovali sa sociálne zariadenia. Nakoľko išlo o objekt, ktorý plnil predovšetkým funkciu kina, jeho využitie s vynaloženými nákladmi boli nerentabilné.
V roku 2014 sa investovalo do budovy na opravu strechy a na rok 2016/2017 sa plánovala riešiť celková rekonštrukcia. Kino roky pred rekonštrukciou však chátralo. Bolo nutné okrem iného vymeniť sklá rozbitých okien. Mesto muselo dokonca 1. decembra 2019 pristúpiť k uzatvoreniu najmä kvôli bezpečnostným dôvodom, a to až do odvolania. Dôvodom bol havarijný technický stav strechy prístrešku foyer, ktorej hrozilo pod ťarchou snehu zrútenie. Revíziou neprešla ani stará a riziková elektroinštalácia v budove. Prevádzku tak museli ukončiť aj v budove kina sídliace komerčné prevádzky. Novodubnická samospráva plánovala priestory Panorexu zatvoriť tesne pred jeho dlhodobo plánovanou rekonštrukciou v roku 2020. Alarmujúci statický posudok však plány mesta zastavil.
Vo februári 2020 mesto pristúpilo k vytúženej rekonštrukcii kina. Základnou myšlienkou revitalizácie bolo zachovanie originality stavby a zároveň jej modernizácia, aby dokázala spĺňať súčasné potreby kultúry v meste.
Od rozhodnutia pustiť sa do rekonštrukcie bolo potrebné vykonať mnoho posudzovaní budovy aby bol dopodrobna zadefinovaný jeho stav, od ktorého sa mohol odraziť plán rekonštrukcie, rovnako ako architektonická štúdia o tom, ako bude zrekonštruované zariadenie vyzerať a aké budú jeho funkcie. V septembri 2019 bola vypísaná súťaž na zhotoviteľa projektovej dokumentácie pre stavebné povolenie. Začiatkom mája 2020 zas súťaž na zhotoviteľa realizačnej projektovej dokumentácie. V septembri 2020 bol projekt dohotovený a odovzdaný zadávateľovi – Mestu Nová Dubnica.
Na realizáciu projektu sa mesto už v minulosti usilovalo o získanie prostriedkov zo štrukturálnych fondov Európskej únie. Nakoniec mesto opravu financovalo sčasti z vlastných peňazí, ostatok z úverových zdrojov, to úver vo výške 2 mil. €.
Celková rekonštrukcia objektu stála 2,6 mil. €, rekonštrukcia plôch okolo objektu 215 tis. € a obnova zelene vrátane vodozádržných opatrení 230 tis. €. Sumár celej rekonštrukcie je viac ako 3,0 mil. €.
Budova prešla kompletnou rekonštrukciou interiéru i exteriéru. Oprava unikátnej lanovej strechy nad kinosálou bola asi najväčšou technickou výzvou. Strecha zázemia foyer bola rozobratá a vymenená za novú, keďže pôvodná už staticky nevyhovovala. Ďalej rekonštrukcia pozostávala z obmeny striech, podlahových krytín a obkladov a celého technického vybavenia ako zvukotechnika, vzduchotechnika, svetelná technika, vykurovanie a elektroinštalácia.
Odstránili sa prvé tri rady miest, čím sa mierne zmenšila kapacita miest. Získalo sa tak podstatne väčšie pódium, ktoré sa i nadvihlo. Rozšírila sa šírka aj dĺžka javiska. Vymenili sa už nevyhovujúce a zdevastované sedadlá, pódium, opona i premietacie plátno. Vynovený bol aj foyer. Zmenou prešlo i technické zázemie pre účinkujúcich, kde sa vybudovali nové šatne a maskérňa pre účinkujúcich, ktoré tu predtým chýbali. Pre účinkujúcich sa vytvoril priamy vstup na zadné a následne predné javisko.
Prestavbou neprešla len samotná budova. Zmenilo sa aj jej okolie. Mestu sa podarilo získať financie z ministerstva životného prostredia. Projekt riešil rekultiváciu celej zelene a odvedenia spadnutých zrážok do závlahového systému.
Samospráva uvažovala do priestorov zázemia kultúrneho centra presunúť aj mestskú knižnicu. Vyplýva to z návrhu revitalizácie budovy kina z apríla 2019. Budova sa mala preto minimálne rozšíriť a to v zadnej časti. Nová prístavba mala byť presvetlená vďaka presklenému priečeliu a strešným svetlíkom a mala mať samostatný vstup.
Rekonštrukcia trvala až do júna 2022, pričom avizovaný termín ukončenia prác bol podľa zmluvy koniec januára 2022. Dôvodom bola pandémia koronavírusu a tiež komplikovaná oprava mozaiky na fasáde budovy. Tá sa nedala zrekonštruovať, samospráva ju preto dala vyrobiť nanovo, a to u výrobcu, ktorý ju zhotovil aj pred 60 rokmi.
Znovuotvorenie.
Budova kultúrneho centra bola 23. septembra 2022 slávnostným otvorením pre verejnosť uvedená do prevádzky. V priestoroch budúcej reštaurácie sa konala výstava historických fotografií kina Panorex. Slávnostný večer ukončilo premietanie dokumentu o rekonštrukcii.

</doc>
<doc id="712041" url="https://sk.wikipedia.org/wiki?curid=712041" title="Československej armády (Banská Bystrica)">
Československej armády (Banská Bystrica)



</doc>
<doc id="712048" url="https://sk.wikipedia.org/wiki?curid=712048" title="Starý Koňuš">
Starý Koňuš

Starý Koňuš () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Beňatina, približne východne od Sobraniec. 
Poloha.
Nachádza sa v juhovýchodnej časti Vihorlatských vrchov, v geomorfologickom podcelku Popriečny. Vrchol leží v Košickom kraji, v okrese Sobrance a na katastrálnom území obce Koňuš, čiastočne na severe aj Beňatina. Najbližším sídlom je severozápadne situovaná Beňatina, severným smerom ležia tiež Inovce a Podhoroď, západným Choňkovce a Koňuš, juhozápadne Priekopa a východne ukrajinská Novoselycja.
Opis.
Starý Koňuš leží v rázsoche, vybiehajúcej západným smerom z masívu Vetrovej skaly (). Severne sa nachádza Holica (), Hôrka (), Paprtný vrch (), Diel (), Jaseňovský vrch () a Veľký Osojík (), západne Veľká Vavrová (), Sokolovec () a Stožok (), južne Ščob (), Lieštiny (), Čierťaž (), Bačkajovský vrch () a Popriečny vrch () a východne Vetrová skala () a Skala (). Oblasť patrí do povodia rieky Uh, kde vodu z južných svahov hrebeňa odvádza Syrový potok a zo severných Beňatinská voda. Na vrchol nevedie značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Bukovské a Slanské vrchy.
Prístup.
Na vrchol nevedie značený chodník, no traverzom západným úbočím vedie:

</doc>
<doc id="712052" url="https://sk.wikipedia.org/wiki?curid=712052" title="Cole Palmer">
Cole Palmer

Cole Jermaine Palmer (* 6. máj 2002, Manchester, Anglicko) je anglický profesionálny futbalista, ktorý hráva na pozícii ofenzívneho záložníka v anglickom klube Chelsea.
Klubová kariéra.
Manchester City.
Palmer vstúpil do akadémie Manchestru City v roku 2010 vo veku osem rokov. V akadémii strávil desať rokov. Do prvého tímu sa prvýkrát dostal 30. septembra 2020 keď debutoval pri výhre 3:0 nad Burnley v štvrtom kole EFL Cupu. V tej istej sezóne debutoval Palmer aj v skupinovej fáze Ligy majstrov. 
Dňa 21. augusta 2021 debutoval Palmer v Premier League pri výhre 5:0 nad Norwichom. O mesiac neskôr strelil Palmer svoj prvý gól v drese City pri víťazstve 6:1 nad Wycombe v ligovom pohári. Dňa 19. októbra strelil Palmer svoj prvý gól v Lige majstrov keď prispel k víťazstvu 5:1 nad Club Brugge.
V sezóne 2022/23 dostal viac priestoru a viac herného času. Dňa 10. júna bol nevyužitým náhradníkom vo finále Ligy majstrov, kde City vyhralo nad Interom 1:0. Na konci sezóny sa Palmer tešil aj zo zisku titulu v Premier League a z víťazstva v FA Cupe.
Dňa 16. augusta 2023 Palmer skóroval v Superpohári UEFA pri výhre nad Sevillou.
Chelsea.
Na konci prestupového obdobia prestúpil Palmer do Chelsea za poplatok 40 miliónov libier. V klube podpísal sedemročný kontrakt. Nasledujúci deň debutoval v klube pri prehre 0:1 s Nottinghamom. Dňa 7. októbra strelil Palmer svoj prvý gól v klube keď skóroval z penalty pri výhre 4:1 nad Burnley. Dňa 12. novembra skóroval opäť z pokutového kopu pri divokej remíze 4:4 proti bývalému klubu Manchester City. Dňa 30. decembra skóroval Palmer dvakrát pri výhre 3:2 nad Lutonom. Dňa 4. apríla dokázal Palmer streliť hattrick pri víťazstve 4:3 nad Manchestrom United. Stal sa 200. hráčom Premier League, ktorému sa podarilo streliť hattrick v lige a zároveň tretím najmladším hráčom, ktorému sa to podarilo v zápase proti Manchestru United.
Medzinárodná kariéra.
Palmer bol súčasťou anglickej reprezentácie do 21 rokov na Majstrovstvách Európy v roku 2023, ktorú Anglicko vyhralo.
V seniorskej reprezentácii debutoval 17. novembra 2023 pri víťazstve 2:0 nad Maltou v kvalifikácii na Majstrovstvá Európy vo futbale 2024.
Štatistiky kariéry.
Klubové.
"K 8. aprílu 2024"
 1 Liga majstrov UEFA
 2 FA Community Shield
 3 Superpohár UEFA
Medzinárodné.
"K 8. aprílu 2024"
Úspechy hráča.
Manchester City
Anglicko U21

</doc>
<doc id="712055" url="https://sk.wikipedia.org/wiki?curid=712055" title="Petko Valov">
Petko Valov

Petko Valov (* 8. január 1966, Sofia, Bulharsko) je gréckokatolícky biskup Eparchie svätého Jána XXIII. v Sofii. Po absolvovaní odboru zubného laboranta študoval filozofiu na Pápežskom Urbánskom kolégiu a následne prešiel na Pápežské Grécke kolégium, kde absolvoval teologické štúdiá na Pápežskej Gregoriánskej univerzite v Ríme a získal licenciát z morálnej teológie na Pápežskej Alfonsiánskej akadémii v Ríme.
Dňa 11. októbra 1997 bol vysvätený za kňaza pre Eparchiu svätého Jána XXIII. (vtedy Sofijský apoštolský exarchát). Neskôr zastával rôzne funkcie v cirkvi, medzi nimi bol od roku 1999 farár v dedine Novo Delchevo, od roku 2008 delegát Katolíckej cirkvi pri Národnej rade náboženských komunít v Bulharsku, od roku 2009 kancelár eparchie, od roku 2020 sekretár Bulharskej biskupskej konferencie, a od roku 2022 predseda vládneho výboru Charitas Sofia.
Okrem bulharčiny ovláda taliančinu, angličtinu, francúzštinu, ruštinu, rozumie staroslovienčine a macedónčine.
Dňa 8. apríla 2024 bol menovaný biskupom Eparchie svätého Jána XXIII. pre veriacich katolíkov byzantského obradu v Bulharsku. Svätý otec prijal odstúpenie Christa Projkova, ktorý dosiahol kánonický vek 75 rokov. Biskupskú chirotoniu prijal 6. júla 2024 z rúk svojho predchodcu Christa Projkova v eparchiálnej katedrále v Sofii. V ten deň bol zároveň intronizovaný. 

</doc>
<doc id="712058" url="https://sk.wikipedia.org/wiki?curid=712058" title="Eparchia svätého Jána XXIII. v Sofii">
Eparchia svätého Jána XXIII. v Sofii

Eparchia svätého Jána XXIII. v Sofii je eparchia Bulharskej gréckokatolíckej cirkvi nachádzajúca sa v Sofii, hlavnom meste Bulharska. Je to eparchia byzantského obradu, zameraná na službu veriacim katolíkom byzantského obradu v Bulharsku.
História.
Eparchia svätého Jána XXIII. bola založená v roku 1926 ako Sofijský apoštolský exarchát pápežom Piom XI.. 11. októbra 2019 ju pápež František povýšil na eparchiu a dovtedajšieho exarchu Christa Projkova povýšil na eparchu.
Sídlo a Jurisdikcia.
Sídlo eparchie sa nachádza v hlavnom meste Sofii. Eparchia má jurisdikciu nad veriacimi katolíkmi byzantského obradu v celej Bulharskej republike.

</doc>
<doc id="712063" url="https://sk.wikipedia.org/wiki?curid=712063" title="Švajčiarske národné futbalové mužstvo do 21 rokov">
Švajčiarske národné futbalové mužstvo do 21 rokov

Švajčiarske národné futbalové mužstvo do 21 rokov je národné futbalové mužstvo, ktoré sa zúčastňuje medzinárodných futbalových súťaží ako Majstrovstvá Európy vo futbale hráčov do 21 rokov, ktoré sa konajú každé dva roky.
Tím je určený výhradne pre futbalistov, ktorí majú na začiatku dvojročného ťaženia majstrovstiev Európy do 21 rokov aspoň 21 rokov, čo znamená, že hráč môže reprezentovať národný tím až do 23. roku života.
Švajčiarsko zaznamenalo najlepší výsledok na Majstrovstvách Európy v roku 2011 keď sa na turnaji dostali do finále kde ale prehrali so Španielskom 0:2.

</doc>
<doc id="712066" url="https://sk.wikipedia.org/wiki?curid=712066" title="České národné futbalové mužstvo do 21 rokov">
České národné futbalové mužstvo do 21 rokov

České národné futbalové mužstvo do 21 rokov je národné futbalové mužstvo, ktoré sa zúčastňuje medzinárodných futbalových súťaží ako Majstrovstvá Európy vo futbale hráčov do 21 rokov, ktoré sa konajú každé dva roky.
Tím je určený výhradne pre futbalistov, ktorí majú na začiatku dvojročného ťaženia majstrovstiev Európy do 21 rokov aspoň 21 rokov, čo znamená, že hráč môže reprezentovať národný tím až do 23. roku života.
Národné futbalové mužstvo do 21 rokov vzniklo po rozpade Československa v roku 1993. Predtým bolo národné futbalové mužstvo do 21 rokov súčasťou československej reprezentácie do 21 rokov. Medzi ich úspechy patrí zlato na turnaji v roku 2002 a striebro v roku 2000.

</doc>
<doc id="712070" url="https://sk.wikipedia.org/wiki?curid=712070" title="F1 23">
F1 23

F1 23 je pretekárska videohra vyvinutá spoločnosťou Codemasters a publikovaná spoločnosťou EA Sports. Je to šestnásta položka v sérii "F1" od Codemasters. Je držiteľom oficiálnej licencie na šampionáty Formuly 1 a Formuly 2 v roku 2023. Hra bola vydaná pre Microsoft Windows, PlayStation 4, PlayStation 5, Xbox One a Xbox Series X/S 16, a to 16. júna alebo o 3 dni skôr, 13. júna, pre používateľov, ktorí si predtým predobjednali edíciu Champions, čo im umožnilo skorý prístup.
Opis.
"F1 23" predstavuje návrat príbehového režimu „Braking Point“, ktorý bol prvýkrát uvedený v "F1 2021". V tomto pokračovaní, "Braking Point 2," sa hráč opäť stretáva s dvoma hlavnými postavami z tohto režimu, antagonistom Devonom Butlerom a protagonistom Aidenom Jacksonom, spolu s veteránom Casperom Akkermanom, ktorý teraz pôsobí ako mentor a neskôr ako vedúci tímu Konnersport. Novinkou je prítomnosť Callie Mayer, sestry Devona Butlera, a ich otca Davidoffa Butlera, generálneho riaditeľa spoločnosti Butler Global, a Andreu Konnera, zakladateľa a majiteľa Konnersportu, ktorý bol jeho vedúcim tímu v sezóne 2022. 
Fyzika jazdy bola v "F1 23" prepracovaná a hráči majú teraz možnosť nastaviť pretekársku vzdialenosť na 35%. Červené vlajky sa vracajú do série, prvýkrát od "F1 2014". Používateľské rozhranie bolo vylepšené, aby lepšie simulovalo prezentáciu súčasných pretekov Formuly 1. Medzi nové prírastky do balíka My Team Icons patria majster sveta z roku 1992 Nigel Mansell, jazdec W Series Jamie Chadwick (ktorý taktiež pomohol s vývojom "Braking Point 2"), bývalý pilot Williamsu Pastor Maldonado a bývalý rezervný jazdec Toyoty a jazdec Sauberu a Caterhamu Kamui Kobajaši. Predobjednávky zahŕňajú aj postavy z "Braking Point 2" ako ikony.
„F1 World“ rozširuje funkciu „F1 Life“ z predchádzajúcej hry a spája všetky herné režimy, vrátane hodnotených, e-športov, offline a online herných režimov. Vracia sa aj Podium Pass. V hre sa takisto objavuje hodnotenie bezpečnosti pre online hráčov – podobné systémy sa objavili v tituloch ako "iRacing" a neskôr "Gran Turismo". Tento systém je možné použiť aj v offline herných režimoch, pričom je možné ho deaktivovať. Hráčove auto v „F1 World“ možno vylepšiť novými autodielmi a takisto možno najať nových členov tímu. Hráči majú k dispozícii ciele a prehľady na odomknutie ďalších odmien v „F1 World“. Superautá a virtuálny životný priestor sa takisto objavujú znova, podobne ako v predchádzajúcej hre. Hranie herných režimov, vrátane postupu cez "Braking Point 2", sa započítava do postupu na Podium Pass.
Režim príbehu: "Breaking Point 2".
Príbeh predstavuje pokračovanie príbehu "Braking Point", ktorý sa prvýkrát objavil v "F1 2021". Príbeh "Braking Points 2" v "F1 23" sa odohráva počas sezón 2022 a 2023. Jazdci Aiden Jackson a Devon Butler, obaja pôvodne z prvého "Braking Point", sa stávajú tímovými kolegami vo fiktívnom tíme Konnersport Butler Global Racing Team. V tomto príbehovom režime sa objavi i zázračná žena Formule 2 Callie Mayer, ktorá sníva o tom, že sa po víťazstve v šampionáte Formuly 2 s Tridentom dostane do najprestížnejšej kategórie motoristického športu, čím by sa stala prvou ženou, ktorá by si tento titul vybojovala. Zhodou okolností je tiež Butlerovou sestrou. Ako sa ukázalo vo videu "Deep Dive" zverejnenom 22. mája 2023, autorský tím spolupracoval s trojnásobným šampiónom W Series a vývojovým pilotom Williamsu Jamiem Chadwickom, aby oživili Mayerovej príbeh. Butler aj Jackson si ponechali svoje čísla 71 a 89, zatiaľ čo Mayer počas svojho pôsobenia vo Formule 1 používa číslo 66 (číslo 20 ako pilotka Tridentu).

</doc>
<doc id="712072" url="https://sk.wikipedia.org/wiki?curid=712072" title="Majstrovstvá sveta v ľadovom hokeji hráčov do 18 rokov 2024 – nižšie divízie">
Majstrovstvá sveta v ľadovom hokeji hráčov do 18 rokov 2024 – nižšie divízie



</doc>
<doc id="712073" url="https://sk.wikipedia.org/wiki?curid=712073" title="Majstrovstvá sveta v ľadovom hokeji hráčov do 20 rokov 2024 – nižšie divízie">
Majstrovstvá sveta v ľadovom hokeji hráčov do 20 rokov 2024 – nižšie divízie



</doc>
<doc id="712075" url="https://sk.wikipedia.org/wiki?curid=712075" title="Majstrovstvá sveta v ľadovom hokeji žien 2024 – nižšie divízie">
Majstrovstvá sveta v ľadovom hokeji žien 2024 – nižšie divízie



</doc>
<doc id="712076" url="https://sk.wikipedia.org/wiki?curid=712076" title="Majstrovstvá sveta v ľadovom hokeji žien do 18 rokov 2024 – nižšie divízie">
Majstrovstvá sveta v ľadovom hokeji žien do 18 rokov 2024 – nižšie divízie



</doc>
<doc id="712081" url="https://sk.wikipedia.org/wiki?curid=712081" title="Sofijská eparchia">
Sofijská eparchia



</doc>
<doc id="712082" url="https://sk.wikipedia.org/wiki?curid=712082" title="Bibliotheca (Pseudo-Apollodóros)">
Bibliotheca (Pseudo-Apollodóros)

Bibliotheca (starogrécky: "Βιβλιοθήκη", "Bibliothēkē", „Knižnica"), známa aj ako Pseudo-Apollodórova "Bibliotheca", je zbierka gréckych mýtov a hrdinských legiend, usporiadaná do troch kníh, všeobecne datovaná do prvého alebo druhého storočia.
Tradične sa za autora považoval Apollodóros z Atén, ale toto pripisovanie sa dnes považuje za nepravdivé. V dôsledku toho sa k Apollodórovi priradil prívlastok „Pseudo-".
"Bibliotheca" bola nazvaná „najcennejším mýtografickým dielom, ktoré sa zachovalo zo staroveku". 
Stručné a neprikrášlené opisy mýtov v "Bibliothece" viedli niektorých komentátorov k domnienke, že aj jej ucelené časti sú predobrazom strateného diela.
Pseudo-Apollodorus.
Na niektorých zachovaných rukopisoch je ako autor uvedený istý „Apollodóros". Tento autor bol mylne stotožňovaný s Apollodórom Aténskym (nar. asi 180 pred Kr.), žiakom Aristarcha zo Samotrákie, najmä preto, že je známe – zo zmienok v menších schóliách o Homérovi – že Apollodóros Aténsky zanechal podobný rozsiahly repertoár o mytológii vo forme veršovanej kroniky. Text, ktorý sa zachoval do súčasnosti, však cituje rímskeho autora, Kastora z Rodosu, Cicerovho súčasníka z 1. storočia pred Kr. Mylné priradenie urobili učenci po Fótiovej zmienke o tomto mene, hoci Fótius ho ako Aténčana nemenoval a toto meno sa v tom čase bežne používalo. Keďže (z chronologických dôvodov) Apollodóros Aténsky nemohol knihu napísať, autor sa niekedy označuje ako „Pseudo-Apollodóros", aby sa odlíšil. V moderných dielach sa často nazýva jednoducho „Apollodóros".
Rukopisná tradícia.
Prvá zmienka o diele pochádza od Fótia z 9. storočia. V 13. storočí sa takmer stratilo, zachovalo sa v jednom dnes už neúplnom rukopise, ktorý bol v 15. storočí prepisovaný pre kardinála Bessariona. Ostatné zachované rukopisy pochádzajú z tejto kópie.
Hoci je "Bibliotheca" v rukopisoch nerozdelená, konvenčne sa delí na tri knihy. Časť tretej knihy, ktorá sa náhle láme v príbehu o Théseovi, sa stratila. Fótius mal pred sebou celé dielo, keďže vo svojom „opise prečítaných kníh" spomína, že obsahovalo príbehy o hrdinoch trójskej vojny a o "nostoi", ktoré v zachovaných rukopisoch chýbajú. Sir James George Frazer vydal epiteton knihy spojením dvoch rukopisných zhrnutí textu, ktoré obsahovali aj stratenú časť.
Tlačené vydania.
Prvé tlačené vydanie "Bibliotheky" vyšlo v Ríme v roku 1555 pod redakciou Benedetta Egia (Benedictus Aegius) zo Spoleta, ktorý text rozdelil do troch kníh, ale vo veľmi poškodenom texte urobil mnoho neopodstatnených úprav. Hieronymus Commelinus vydal vylepšený text v Heidelbergu roku 1559. Prvým textom založeným na porovnávacích rukopisoch bol text Christiana Gottloba Heyneho z Göttingenu, 1782 – 83. 

</doc>
<doc id="712086" url="https://sk.wikipedia.org/wiki?curid=712086" title="Alois Daříček">
Alois Daříček

Ing. arch. Alois Daříček ml. (* 1. jún 1929, Liboš – † 11. júl 1972, Bratislava) bol český architekt, syn architekta Aloisa Daříčka st. Na Slovensku zanechal napr. územný plán rozvoja Bratislavy, sídlisko Dlhé hony v Trenčíne, sídlisko Krížna ul. a školu na Vazovovej ul. v Bratislave. Spolupracoval so sochárom J. Kulichom na pamiatkach J. Krála v Zlatých Moravciach alebo SNP v Zvolenskej Slatine.
Život.
Svoje štúdium začínal na Českom vysokom učení technickom v Prahe, avšak akonáhle sa vytvorili podmienky, pokračoval vo svojom štúdiu architektúry v Bratislave, kde vyrastal a jeho rodina stále bývala. V roku 1952 získal na Fakulte architektúry a pozemného staviteľstva Slovenskej vysokej školy technickej diplom inžiniera architekta.
Dielo.
Daříček sa podieľal na týchto stavbách:

</doc>
<doc id="712087" url="https://sk.wikipedia.org/wiki?curid=712087" title="Budova Mestského úradu (Pezinok)">
Budova Mestského úradu (Pezinok)

Budova Mestského úradu v Pezinku (predtým "budova Mestského národného výboru v Pezinku", zastarane a hovorovo ("budova") "MNV" alebo "národný výbor") je modernistická budova na Radničné námestie 7 v Pezinku postavená v rokoch 19471950. Autorom projektu a realizátorom výstavby bol architekt a stavebný podnikateľ Leopold Gregor.
História.
Základný kameň budovy bol položený 14. júna 1947 ako súčasť osláv 300. výročia povýšenia Pezinka na slobodné kráľovské mesto. Na parcele stála do 30. rokov 20. storočia budova bývalého jezuitského gymnázia. Stavebné práce na novej účelovej budove začali v novembri 1947.
Obradná sieň.
Súčasťou budovy Mestského úradu v Pezinku je tiež Obradná sieň vytvorená v roku 1973. Jej autorkou je architektka Katarína Okálová, v spolupráci s akademickými sochármi Antonom Cepkom (stropné osvetľovacie teleso), Štefanom Prokopom (čelná stena a štátny znak) a Jozefom Balážom (tapiséria).

</doc>
<doc id="712088" url="https://sk.wikipedia.org/wiki?curid=712088" title="Leopold Gregor">
Leopold Gregor

Leopold Gregor (* 1. november 1913, Rakúsko-Uhorsko – † 1. august 1995, Pezinok, Slovensko) bol slovenský architekt a stavebný podnikateľ. V druhej polovici 40. rokov 20. storočia pôsobil v Pozemné stavby, n.p. v Bratislave a vytvoril niekoľko plánov stavieb v Pezinku a Modre (napr. Západoslovenské tehelne, š.p. a Afilovaný ústav v Cajle). Bol tiež autorom projektu a realizátorom výstavby budovy Mestského národného výboru v Pezinku.

</doc>
<doc id="712092" url="https://sk.wikipedia.org/wiki?curid=712092" title="Čierťaž (vrch vo Vihorlatských vrchoch)">
Čierťaž (vrch vo Vihorlatských vrchoch)

Čierťaž () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Porúbka, približne východne od Sobraniec. 
Poloha.
Nachádza sa na juhovýchodnom okraji Vihorlatských vrchov, v geomorfologickom podcelku Popriečny. Vrchol leží v blízkosti slovensko-ukrajinskej hranice, v Košickom kraji, v okrese Sobrance a na katastrálnom území obce Porúbka. Najbližšími sídlami sú juhozápadne situované Petrovce a Koromľa, západne leží Porúbka, Priekopa a Koňuš a severne Podhoroď, Beňatina a Inovce, na severovýchode ukrajinská Novoselycja a na východe mesto Perečín.
Opis.
Čierťaž leží v južnej časti hrebeňa, vedúceho južným smerom z Vetrovej skaly (). Južne sa nachádza Javoriva (), Haseník () a Dúbravka (), západne Drienovský vrch (), Malý Ščob () a Ščob (), severne Lieštiny (), Bačkajovský vrch (), Popriečny vrch (), Starý Koňuš (), Holica () a Vetrová skala () a východne Skala (), Asina () a Plyška (). Oblasť patrí do povodia rieky Uh, kde vodu z južných svahov odvádza Orechovský potok, západné odvodňuje Drieňovský potok, severné Kruhovský potok a východné Syryj potik. Na vrchole stojí veža, ku ktorej vedie len lesná cesta.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Slanské vrchy a ukrajinské Karpaty.
Prístup.
Na vrchol nevedie značený chodník, preto prístup je možný lesnými cestami z okolitých obcí.

</doc>
<doc id="712095" url="https://sk.wikipedia.org/wiki?curid=712095" title="Zatmenie Slnka 8. apríla 2024">
Zatmenie Slnka 8. apríla 2024

Zatmenie Slnka 8. apríla 2024 bolo úplné zatmenie Slnka viditeľné v pásme pokrývajúcom časť Severnej Ameriky od Mexika cez Spojené štáty po Kanadu. Zatmenie Slnka nastáva, keď Mesiac prejde medzi Zemou a Slnkom, čím zakryje Slnko. Úplné zatmenie Slnka nastáva vtedy, keď je zdanlivý priemer Mesiaca väčší ako priemer Slnka a blokuje všetko priame slnečné svetlo. K úplnému zatmeniu dochádza len na obmedzenej dráhe cez zemský povrch, pričom čiastočné zatmenie Slnka je viditeľné na väčšej okolitej oblasti.
Jeden deň po perigeu 7. apríla 2024 bol zdanlivý priemer Mesiaca o 5,5 % väčší ako priemer Slnka. Zatmenie s magnitúdou 1,0566 trvalo najdlhšie počas totality 4 minúty a 28,13 sekundy len 6 km severne od mexického mesta Nazas v štáte Durango.
Toto zatmenie bolo prvé úplné zatmenie Slnka viditeľné z Kanady od 26. februára 1979; prvé nad Mexikom od 11. júla 1991; a prvé nad Spojenými štátmi od 21. augusta 2017. Žiadne iné zatmenie Slnka v 21. storočí nebude úplne viditeľné zo všetkých troch krajín. Ďalšie úplné zatmenie Slnka v USA bude 30. marca 2033, ktoré prejde ponad Aljašku; ďalšie úplné zatmenie v dolných 48 štátoch USA bude 23. augusta 2044; a ďalšie úplné zatmenie podobnej šírky sa uskutoční 12. augusta 2045 (prejde od pobrežia k pobrežiu podobne ako zatmenie v roku 2017).
Posledné zatmenie Slnka v tomto roku nastane 2. októbra 2024.

</doc>
<doc id="712102" url="https://sk.wikipedia.org/wiki?curid=712102" title="Hôrka (vrch v Beskydskom predhorí)">
Hôrka (vrch v Beskydskom predhorí)

Hôrka () je vrch v Beskydskom predhorí, krajinnom celku Nízkych Beskýd. Leží nad obcou Inovce, približne severovýchodne od Sobraniec. 
Poloha.
Nachádza sa na juhovýchodnom okraji Beskydského predhoria a geomorfologického podcelku Ublianska pahorkatina. Vrchol leží v Košickom kraji, v okrese Sobrance a na katastrálnom území obce Inovce. Najbližším sídlom sú na severnom úpätí situované Inovce, západne sa nachádza Podhoroď a Beňatina, juhozápadne Koňuš a Priekopa, juhovýchodne ukrajinská Novoselycja a severovýchodne Zavosyna.
Opis.
Hôrka leží v rázsoche, vybiehajúcej severozápadným smerom z masívu Holice (), patriacej do Vihorlatských vrchov. Severne sa nachádza Diel (), Kosmatec (), Čirov vrch () a Javorová (), západne Jaseňovský vrch (), Diel (), Veľká Vavrová (), Paprtný vrch () a Veľký Osojík (), južne Starý Koňuš (), Lieštiny (), Popriečny vrch (), Vetrová skala () a Skala () a východne Holica () a Priečna (). Oblasť patrí do povodia rieky Uh, kde vodu z južných svahov hrebeňa odvádza Beňatinská voda, zo severovýchodných Inovský potok a zo západných Hrabinský potok. Na vrchol nevedie značená turistická trasa a na severných svahoch je lyžiarsky areál.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrchy Beskydského podhoria, blízke Vihorlatské vrchy, časť Východoslovenskej nížiny, Slanských a Bukovských vrchov, no tiež ukrajinské vrcholy Karpát.
Prístup.
Na vrchol nevedie značený chodník, no prístup je možný lúkou z blízkych Inoviec.

</doc>
<doc id="712107" url="https://sk.wikipedia.org/wiki?curid=712107" title="Jason Elliott">
Jason Elliott

Jason Elliott (* 10. september 1975, Inuvik, Severozápadné teritóriá, Kanada) je bývalý austrálsky hokejový brankár kanadského pôvodu. V roku 2002 vyhral Stanley cup ako hráč Detroit Red Wings, hoci počas kariéry neodohral jediný zápas v NHL.
Hokejová kariéra.
Narodil sa v Inuviku, jednom z najsevernejšie položených miest v Kanade, odkiaľ sa rodina začiatkom 90. rokov presídlila do Austrálie. Elliott začínal v klube Canberra Knights a svoju novú krajinu reprezentoval na majstrovstvách sveta C-divízie v roku 1993.
Elliott sa neskôr vrátil do rodnej Kanady, aby mohol herne napredovať, a v roku 1994 ho draftoval do NHL v ôsmom kole Detroit Red Wings. Po drafte nastúpil na univerzitu, kde strávil štyri roky, a ktorú reprezentoval vo vysokoškolskej lige NCAA.
Po doštudovaní, v sezóne 1998/99, sa pridal k tímu Adirondack Red Wings hrajúcom v AHL. V mužstve vydržal sezónu, potom sa presunul do konkurenčnej ligy IHL, v ktorej nastupoval medzi rokmi 19992001 za Manitobu Moose, resp. Houston Aeros.
V sezóne 2001/02 sa vrátil do AHL, ale pred štartom Play-off NHL 2002 ho Detroit Red Wings povolal do prvého tímu pre prípad, že by jeden z brankárskej dvojice Hašek-Legace vypadol pre zranenie. Detroit Red Wings toho roku vyhrali Stanley cup a hoci Elliott neodohral ani jeden zápas, tréneri mu umožnili, aby počas osláv vykorčuľoval na ľad vo výstroji, poťažkal si trofej a zapózoval na fotke víťazného tímu. Elliott dokonca dostal aj prsteň pre víťaza trofeje a to aj napriek tomu, že jeho meno nesmelo byť vyryté na Stanley cup, pretože nespĺňal kritéria.
Medzi rokmi 20002002 bol povolaný do NHL hneď niekoľkokrát, vždy ako záskok, keď sa zranil niektorý z jeho skúsenejších kolegov, ale zápasy NHL sledoval nanajvýš zo striedačky, do diania na ľade ani raz nezasiahol. Z tohto dôvodu v sezóne 2002/03 uprednostnil odchod do Európy, na kontrakte sa dohodol s TPS Turku, ktoré ale po jedinom odohranom ročníku opustil. Posledné štyri sezóny v kariére strávil v druhej nemeckej lige. Korčule zavesil na klinec v roku 2007.

</doc>
<doc id="712108" url="https://sk.wikipedia.org/wiki?curid=712108" title="Jadro (Chorvátsko)">
Jadro (Chorvátsko)

Jadro, (), niekedy tiež Solinčica je riečka v Splitsko-dalmatínskej župe v chorvátskej Dalmácii. Celková dĺžka riečky je približne . Riečka zásobuje pitnou vodou mestá Split, Kaštela a Trogir.
Tok.
Jadro pramení v Dinárskych horách.
Horný tok riečky Jadro, rovnako ako prameň, sú chránené ako ichtyologické prírodné rezervácie, čiastočne kvôli prítomnosti endemických druhov sladkovodného pstruha.
Jadro preteká mestom Solin, kde jeho ramená obtekajú ostrov Panny Márie (), ktorý je významným miestom chorvátskej histórie a kultúry. Obyvatelia Solinu riečku nazývajú Solinska rika.
Riečka ústi do Jadranského mora.
Vody horného toku Jadra boli pôvodným hlavným zdrojom vody pre staroveké rímske mesto, tvorené Diokleciánovým palácom (dnes súčasť historického centra Splitu). Tiež súčasné štúdie naznačujú priaznivú úroveň kvality vody prameniska riečky Jadro.
"Salmo obtusirostris salonitana" je endemický druh pstruha žijúceho v riečke, ktorý je ohrozený pstruhom dúhovým.

</doc>
<doc id="712110" url="https://sk.wikipedia.org/wiki?curid=712110" title="Solinčica">
Solinčica



</doc>
<doc id="712111" url="https://sk.wikipedia.org/wiki?curid=712111" title="Solinska rika">
Solinska rika



</doc>
<doc id="712114" url="https://sk.wikipedia.org/wiki?curid=712114" title="Hôrka (rozlišovacia stránka)">
Hôrka (rozlišovacia stránka)

Hôrka môže byť:

</doc>
<doc id="712117" url="https://sk.wikipedia.org/wiki?curid=712117" title="Turistická značkovaná trasa číslo 2417">
Turistická značkovaná trasa číslo 2417

 Turistická značkovaná trasa číslo 2417 je krátka modrá trasa v pohorí Považský Inovec. Začína v meste Piešťany a končí pri jaskyni Čertova pec. Dĺžka trasy je 10 km. Turistická trasa je v správe Klubu slovenských turistov. 

</doc>
<doc id="712118" url="https://sk.wikipedia.org/wiki?curid=712118" title="Walter De Silva">
Walter De Silva

Walter Maria de Silva (* 27. február, 1951, Lecco, Taliansko) je taliansky automobilový dizajnér, ktorý do roku 2015 pracoval na pozícii šéfdizajnéra Volkswagen Group.
Pôsobenie v Taliansku.
Po dokončení štúdia nastúpil de Silva v roku 1972 ako radový dizajnér do Centro Stile FIAT. Deväť rokov na to pracoval v inštitúte I.DE.A odkiaľ v roku 1986 prešiel do funkcie šéfdizajnéra Centro Stile Alfa Romeo. Pod jeho vedením došlo k nastoleniu nového dizajnu tejto automobilky, ktorý sa prejavil predovšetkým v ním navrhnutých modeloch 147 a 156.
Práca pre Volkswagen AG.
V roku 1999 nastúpil de Silva na rovnakú pozíciu šéfdizajnéra v španielskej automobilke SEAT. Pod jeho vedením vznikla nová filozofia „"auto emoción"“, ktorá znamenala prechod od výroby lacných automobilov k modelom s väčším športovým nádychom. Tento dizajnový smer sa prvýkrát predviedol na konceptovom modeli Tango v roku 2001 a v sériovej výrobe ho nasledovala Ibiza z roku 2002.
V roku 2002 de Silva dostal povýšenie na šéfdizajnéra vtedajšej skupiny značiek Audi, SEAT a Lamborghini. Výsledkom jeho práce je napríklad maska „"single-frame"“, ktorá sa prvýkrát objavila na koncepte Nuvolari quattro a v súčasnej dobe je spoločným prvkom všetkých modelov Audi. Jeho vplyv sa presadil v návrhu modelov A4 a A3 Sportback. Výsledkom jeho práce sú potom modely A6, Q7, TT a A5. V tomto období de Silva pracoval aj na trojici Seatov Altea, León a Toledo.
Na začiatku roku 2007 ho nový predseda skupiny VW Group Martin Winterkorn vymenoval za šéfdizajnéra celej skupiny VAG. V tejto funkcii vystriedal Murata Günaka, u Audi naopak de Silvu nahradil Wolfgang Egger. Ako šéf dizajnér celej skupiny Volkswagen de Silva zatiaľ zmenil štyri Günakove návrhy – Tiguan, Passat CC, Scirocco a Golf VI. K 30. novembru 2015 odišiel do dôchodku. Od mája 2017 pracuje pre poskytovateľov inžinierskych služieb firmu EDAG.

</doc>
<doc id="712120" url="https://sk.wikipedia.org/wiki?curid=712120" title="Kybelé">
Kybelé

Kybelé (iné slovenské názvy: Kybela, Kybele; frýg. "Matar Kubileja"/"Kubeleja" – „Matka Kubileja/Kubeleja“, možno „Matka hôr“, lýdsky "Kuvava"; gréc. Κυβέλη – "Kybelé", Κυβήβη – "Kybébé", Κύβελις – "Kybelis"; lat. Cybele) je anatólska bohyňa-matka. Možno má predchodcu v najstaršom neolite v Çatalhöyüku. Je jedinou známou frýgickou bohyňou a pravdepodobne bola frýgickým národným božstvom. Grécki kolonisti v Malej Ázii prijali a prispôsobili jej frýgický kult a rozšírili ho do pevninského Grécka a do vzdialenejších západných gréckych kolónií okolo 6. storočia pred Kr.
V Grécku bola Kybelé prijatá len sčasti. Čiastočne sa asimilovala s aspektmi bohyne Zeme Gaie, jej pravdepodobný minojský ekvivalent je Rheia a bohyňa matka úrody Demeter. Niektoré mestské štáty, najmä Atény, ju vyvolávali ako ochrankyňu, ale jej najslávnejšie grécke obrady a procesie ju ukazujú ako v podstate cudziu, exotickú záhadnú bohyňu, ktorá prichádza na voze ťahanom levom za sprievodu divokej hudby, vína a vzrušených nasledovníkov. V gréckom náboženstve je jedinečné, že mala "galli" – eunuchov, žobravých kňazov. Mnohé jej grécke kulty zahŕňali aj obrady k božskému frýgickému kastrátovi – sprievodcovi Attisovi, ktorý bol pravdepodobne gréckym vynálezom. V Grécku sa Kybelé spájala s vrchmi, mestskými hradbami, úrodnou prírodou a divými zvieratami, najmä levmi.
V Ríme bola Cybele známa ako "Magna Mater" („Veľká matka"). Rímsky štát prijal a rozvinul osobitnú formu jej kultu, keď Sibylina veštiareň v roku 205 pred Kr. odporučila jej povolanie ako kľúčového náboženského spojenca v druhej vojne Ríma proti Kartágu (218 až 201 pred Kr.). Rímski mýtografi ju prostredníctvom trójskeho princa Aenea znovu uviedli ako trójsku bohyňu, a teda prapôvodnú bohyňu rímskeho ľudu. Keď Rím nakoniec získal nadvládu nad Stredomorím, romanizované formy Cybeliných kultov sa rozšírili po celej Rímskej ríši. Grécki a rímski spisovatelia diskutovali a polemizovali o význame a morálke jej kultov a kňazstiev, ktoré sú v modernej vede stále kontroverznou témou.
Anatólia.
Nezachoval sa žiadny súčasný text ani mýtus, ktorý by potvrdzoval pôvodný charakter a povahu frýgického kultu bohyne Kybelé. Možno sa vyvinula zo sochárskeho typu nájdeného v Çatalhöyüku v Anatólii, „korpulentnej a plodnej" ženskej postavy sprevádzanej veľkými mačkovitými šelmami, datovaného do 6. tisícročia pred Kr. a niektorými označovaného ako bohyňa-matka. Vo frýgickom umení z 8. storočia pred Kr. ku kultovým atribútom frýgickej bohyne-matky patria sprevádzajúce levy, dravý vták a malá váza na jej úľavy alebo iné obety.
Nápis "Matar Kubileja/Kubeleja" vo frýgickej svätyni vytesanej do skaly z prvej polovice 6. storočia pred Kr. sa zvyčajne číta ako „Matka vrchu", čo je čítanie podporované starovekými klasickými zdrojmi a zodpovedá Kybelé ako niektorej z viacerých podobných tútorských bohýň, z ktorých každá je známa ako „matka" a spája sa s konkrétnymi anatólskymi vrchmi alebo inými lokalitami. Je jedinou známou bohyňou starovekej Frýgie, božskou spoločníčkou alebo manželkou jej smrteľných vládcov a pravdepodobne bola najvyšším božstvom frýgického štátu. Jej meno a vývoj náboženských praktík s ňou spojených mohli byť ovplyvnené kultom zbožštenej sumerskej kráľovnej Kubaby.
Grécka Kybelé.
Približne od 6. storočia pred Kr. sa z Frýgie do etnicky gréckych kolónií západnej Anatólie, pevninského Grécka, ostrovov v Egejskom mori a západných kolónií Magna Graecia dostávali kulty anatólskej bohyne matky. Gréci ju nazývali "Matér" alebo "Métér" („Matka"), alebo od začiatku 5. storočia Kubelé. U Pindara je „pani Kybelé Matka", v Homérovom 14. hymne je „Matkou všetkých bohov a všetkých ľudí". Kybelé sa ľahko stotožňovala s viacerými gréckymi bohyňami, najmä s Rheiou, ako Métēr theón („Matka bohov"). Ako vzor oddaného materstva bola čiastočne asimilovaná s bohyňou obilia Demeter, ktorej pochodňový sprievod pripomínal jej hľadanie stratenej dcéry Persefony, naďalej však bola identifikovaná aj ako cudzie božstvo, pričom mnohé jej črty odrážali grécke predstavy o barbaroch a divočine, ako "Métér oreia" („Matka hôr"). Zobrazuje sa ako Potnia Thérón ("vládkyňa zvierat"), pričom jej nadvládu nad prírodným svetom vyjadrujú levy, ktoré ju obklopujú, sedia jej na kolenách alebo ťahajú jej voz. Táto schéma môže vychádzať z postavy bohyne z minojského náboženstva. Walter Burkert ju zaraďuje medzi „cudzích bohov" gréckeho náboženstva, komplexnú postavu spájajúcu predpokladanú minojsko-mykénsku tradíciu s frýgickým kultom importovaným priamo z Malej Ázie.
Rané grécke zobrazenia Kybelé sú malými votívnymi zobrazeniami jej monumentálnych zobrazení vytesaných do skál vo Frýgickej vysočine. Stojí sama v "naiskose", ktorý predstavuje jej chrám alebo jeho vchod, a je korunovaná "polosom", vysokým valcovitým klobúkom. Ramená a chrbát jej zakrýva dlhý splývavý "chitón". Niekedy sa zobrazuje v sprievode levov. Okolo 5. storočia pred Kr. vytvoril Agorakritos úplne helenizovaný vplyvný obraz bohyne Kybelé, ktorý bol umiestnený v Metroone na aténskej agore. Zobrazoval ju na tróne s levom, ktorý ju sprevádzal, držiac nádobu na libácie bohom a "tympanón" (ručný bubon). Obe boli gréckymi inováciami v jej ikonografii a odrážajú kľúčové prvky jej rituálneho uctievania, ktoré zaviedli Gréci a ktoré boli dôležité pre neskorší vývoj kultu.
Pre Grékov bol tympanón znakom cudzích kultov, vhodných na obrady bohyne Kybelé, jej blízkej obdoby Rhei a Dionýza. Z nich iba Kybelé drží tympanón. Objavuje sa spolu s Dionýzom ako sekundárne božstvo v Euripidových "Bakchách", 64 - 186, a v Pindarovom "Dithyrambe" II.6 - 9. V "Bibliothece", ktorá sa pripisovala Apollodórovi, sa hovorí, že Kybelé vyliečila Dionýza z jeho šialenstva.

</doc>
<doc id="712123" url="https://sk.wikipedia.org/wiki?curid=712123" title="Elá hop!">
Elá hop!

Elá hop! bola slovenská zábavno-inšpiratívna televízna relácia Slovenskej televízie pre deti vysielaná od roku 2000 do roku 2009.
Námet na túto detskú reláciu vznikol na Silvestra 1999, keď kvôli nemu Slovenská televízia kontaktovala babkoherečku Katarínu Aulitisovú a jej manžela Ľubomíra Piktora. Názov „Elá hop!“ mal deti povzbudiť, aby sa nebáli, aby nabrali odvahu a zároveň išlo aj o mená pre vymyslené postavy – Elu (Katarína Aulitisová) a Hopa (Ľubomír Piktor). Neskôr k ním do relácie pribudol poštár – slimák Maximilián – a myšiak Cyril. Relácia sa odohrávala v čarovnom kufríku a nakrútenie jednej epizódy trvalo dva dni.
Neskôr dvojica hercov organizovala aj divadelné predstavenia Elá hop! po Slovensku. Tie pokračovali aj po definitívnom zrušení relácie v roku 2009 kvôli dlhodobým finančným problémom.

</doc>
<doc id="712126" url="https://sk.wikipedia.org/wiki?curid=712126" title="Bačkajovský vrch">
Bačkajovský vrch

Bačkajovský vrch () je vrch vo Vihorlatských vrchoch, krajinnom celku Vihorlatsko-gutinskej oblasti. Leží na slovensko-ukrajinskej hranici nad obcou Koňuš, približne východne od Sobraniec. 
Poloha.
Nachádza sa na juhovýchodnom okraji Vihorlatských vrchov, v geomorfologickom podcelku Popriečny. Vrchol leží na slovensko-ukrajinskej hranici, na pomedzí Košického kraja a Zakarpatskej oblasti a okresu Sobrance a Užhorodského rajónu. V slovenskej časti zasahuje na katastrálne územie obce Koňuš, na ukrajinskej na územie obce Onokovce. Najbližšími sídlami sú severne situované Inovce a Beňatina, západne Koňuš a Priekopa, južne Koromľa a Petrovce, východne na Ukrajine mesto Perečín a severovýchodne obec Novoselycja.
Opis.
Bačkajovský vrch leží v hraničnom hrebeni, vedúcom južným smerom z Holice () na Čierťaž (). Južne sa nachádza Javoriva (), Haseník (), Čierťaž () a Drienovský vrch (), západne leží Malý Ščob (), Ščob (), Lieštiny () a Hornianske vrchy (), severne Veľká Vavrová (), Diel (), Starý Koňuš (), Hôrka (), Holica (), sedlom oddelený Popriečny vrch () a Vetrová skala () a východne Skala (), Asina () a Plyška (). Oblasť patrí do povodia rieky Uh, kde vodu zo severozápadných svahov odvádza Suchý potok, z juhozápadných Kruhovský potok a z východných Syryj potik. Na vrchol nevedie značený turistický chodník.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Slanské vrchy a ukrajinské Karpaty.
Prístup.
Na vrchol nevedie značený chodník, preto prístup je možný lesnými cestami z okolitých obcí.

</doc>
<doc id="712130" url="https://sk.wikipedia.org/wiki?curid=712130" title="Krios (Titan)">
Krios (Titan)

V gréckej mytológii bol Krios (starogrécky: "Κρεῖος" alebo "Κριός", "Kreios/Krios") jedným z Titanov, detí Ourana a Gaie. Podobne ako ostatní Titani, ani Krios nie je príliš detailne vykreslený, nemá vlastnú sféru vplyvu ani prislúchajúcu mytológiu. Namiesto toho zrejme plnil čisto genealogickú funkciu, a to ako rodič iných postáv. 
Etymológia.
Hoci „"krios"" bolo aj starogrécke slovo pre „barana", nevyplýva z neho spojenie s baranom zo zverokruhu. V čase antického Grécka bol baran prvým viditeľným súhvezdím na oblohe v jarnom období, ktoré označovalo začiatok nového roka v starogréckom kalendári. 
Rodina.
Podľa Hésioda, s Eurybiou, dcérou Gaie („Zeme") a Ponta („mora"), splodil Krios Astraiosa, Pallasa a Persesa. Spojením Astraia s Éós, Úsvitom, vznikli Eosforos, Hesperos, Astraia, ostatné hviezdy a vetry.
Mytológia.
Aby doplnil zoznam Titanov a doplnil tak ich počet na tucet, čo zodpovedá dvanástim olympským bohom, bol Krios menovaný medzi účastníkmi desať rokov trvajúcej vojny medzi olympskými bohmi a Titanmi. Hoci v titanomachii nehral žiadnu konkrétnu úlohu, po tom, ako Titani vojnu prehrali, bol spolu s ostatnými vyhnaný do nižšej úrovne Hádu zvanej Tartaros.
Ako najmenej individualizovaný spomedzi Titanov bol zvrhnutý v titanomachii. M. L. West navrhol, akým spôsobom Hésiodos realizoval doplnenie Titanov zo základnej skupiny: pravdepodobne pridal tri postavy z archaickej delfskej tradície, Koia, Foibé (ktorej meno prijal Apolón s veštbou) a Themis. Medzi ďalších možných zástupcov Titanov patril aj Krios, ktorý bol pre Hésioda zaujímavý ako otec Persesa a starý otec Hekaté, pre ktorú bol Hésiodos podľa Westa „nadšeným evanjelistom".

</doc>
<doc id="712132" url="https://sk.wikipedia.org/wiki?curid=712132" title="Židovský cintorín v Dolnej Marikovej">
Židovský cintorín v Dolnej Marikovej

Židovský cintorín v Dolnej Marikovej je starý a opustený židovský cintorín nad obcou Dolná Mariková v miestnej časti Kalužov. 
K cintorínu vedie nemu strmá lesná cesta a nachádza sa na nerovnom teréne, v prudkom svahu, uprostred lesného porastu. Cintorín je úplne zničený a zanedbaný. Nachádza sa tu niekoľko desiatok náhrobných kameňov, ktoré sú rozbité, polámané a vyvalené. Na cintoríne a v jeho okolí sa nachádzajú mohutné stromy. V okolí je vykonávaná ťažba dreva, čo je spolu s vandalizmom pravdepodobne príčinou dezolátneho stavu cintorína.

</doc>
<doc id="712136" url="https://sk.wikipedia.org/wiki?curid=712136" title="Dúbravka (Východoslovenská pahorkatina)">
Dúbravka (Východoslovenská pahorkatina)

Dúbravka () je najvyšší vrch Východoslovenskej pahorkatiny, krajinného celku Východoslovenskej nížiny. Leží nad obcou Koromľa, približne východne od Sobraniec. 
Poloha.
Nachádza sa na východnom okraji Východoslovenskej pahorkatiny, v geomorfologickom podcelku Petrovské podhorie. Vrchol leží v Košickom kraji, v okrese Sobrance a zasahuje na katastrálne územie obcí Petrovce a Husák. Najbližšími sídlami sú západne situovaná Koromľa a juhovýchodne ležiace Petrovce, juhozápadne sa nachádza obec Husák.
Opis.
Dúbravka leží na severovýchodnom okraji pahorkatiny, vo výbežku blízkych Vihorlatských vrchov. Severným smerom sa nachádza Čierťaž (), Bačkajovský vrch (), Drienovský vrch (), Ščob () a Malý Ščob (), západným Malinky (), Skalka () a Jamisko (), južným Baňa (), Sršnisko (), Lazec () a Kameň () a východným Červená hora (), Drynova (), Javoriva () a Haseník (). Oblasť patrí do povodia rieky Uh, kde vodu zo severozápadných svahov odvádza Orechovský potok, z južných Toroškov potok a z východných Petrovský potok. Na vrchol nevedie značený chodník.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť najmä Východoslovenskú nížinu a blízke vrcholy Vihorlatských vrchov, ojedinele tiež Slanské vrchy.
Prístup.
Na vrchol nevedie značený chodník, preto prístup je možný lesnými chodníkmi z okolitých obcí, prípadne z cesty do Petroviec.

</doc>
<doc id="712153" url="https://sk.wikipedia.org/wiki?curid=712153" title="Popriečny vrch">
Popriečny vrch

Popriečny vrch (; ) je vrch vo Vihorlatských vrchoch, krajinnom celku Vihorlatsko-gutinskej oblasti. Leží na slovensko-ukrajinskej hranici nad obcou Koňuš, približne východne od Sobraniec. 
Poloha.
Nachádza sa na juhovýchodnom okraji Vihorlatských vrchov, v geomorfologickom podcelku Popriečny. Vrchol leží na slovensko-ukrajinskej hranici, na pomedzí Košického kraja a Zakarpatskej oblasti a okresu Sobrance a Užhorodského rajónu. V slovenskej časti zasahuje na katastrálne územie obce Koňuš, na ukrajinskej na územie obce Onokovce. Najbližšími sídlami sú severne situované Inovce a Beňatina, západne leží Koňuš, juhozápadne Priekopa a Porúbka, južne Koromľa a Petrovce, východne na Ukrajine mesto Perečín a severovýchodne obec Novoselycja.
Opis.
Popriečny vrch leží v hraničnom hrebeni, vedúcom južným smerom z Holice () na Čierťaž (). Severne sa nachádza sedlom oddelená Vetrová skala (), Holica (), Hôrka () a Starý Koňuš (), západne Veľká Vavrová (), Hornianske vrchy (), Lieštiny (), Ščob () a Malý Ščob (), južne Drienovský vrch (), sedlom oddelený Bačkajovský vrch (), Čierťaž () a Javoriva () a východne Plyška (), Asina () a Skala (). Oblasť patrí do povodia rieky Uh, kde vodu zo severných svahov odvádza Syrový potok, z juhozápadných Suchý potok a z juhovýchodných Syryj potik. Na vrchol nevedie značený turistický chodník.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Slanské a Bukovské vrchy a ukrajinské Karpaty.
Prístup.
Na vrchol nevedie značený chodník, preto prístup je možný lesnými cestami z obce Koňuš.

</doc>
<doc id="712154" url="https://sk.wikipedia.org/wiki?curid=712154" title="Európska noc vedy na Slovensku">
Európska noc vedy na Slovensku

Európska noc vedy je najväčším vedeckým festivalom na Slovensku, ktorý inšpiratívnym a jedinečným spôsobom prináša novinky a informácie zo sveta výskumu a inovácií. S novým názvom nadväzuje na úspešnú tradíciu podujatia Európska noc výskumníkov.
Festival sa už tradične koná v posledný septembrový piatok v Bratislave, Košiciach, Banskej Bystrici, Žiline, Poprade a ďalších sprievodných lokalitách. Celodenný program ponúka sériu vedeckých prezentácií, diskusií, praktických experimentov, workshopov, technologických atrakcií či digitálnych aktivít.
Európska Noc vedy nie je len jednorázovou udalosťou, ale otvára dvere k objavovaniu nových obzorov, nadväzovaniu vzťahov a účasti na diskusiách, ktoré formujú budúcnosť. Bez ohľadu na to, či ste študent, odborník alebo len vedecký nadšenec.
Veda nie je len záležitosťou laboratórií a výskumných centier, je súčasťou nášho každodenného života a kľúčovým faktorom pri hľadaní odpovedí na najväčšie výzvy, ktorým ako ľudstvo čelíme.
História.
Festival je súčasťou celoeurópskej iniciatívy podporovanej Európskou komisiou už od roku 2006. V rámci celej Európy býva zapojených viac ako 25 krajín a 300 európskych miest. Na Slovensku sa tento rok uskutoční už 18. ročník podujatia.
Rok 2023.
Európska noc výskumníkov v roku 2023 pripomínala, že veda nie je len abstraktný koncept, ale skutočný motor inovácií a pokroku. 17. ročník prebiehal na Slovensku v Bratislave, Košiciach, Banskej Bystrici, Žiline a Poprade. V každom meste sa návštevníci ponorili do fascinujúceho sveta výskumu a inovácií, formou, ktorá bola zrozumiteľná pre každého.
V rámci všetkých festivalových lokalít sa podujatia zúčastnilo viac ako 150 000 návštevníkov vrátane 83 000 žiakov a študentov. Tieto čísla svedčia o obrovskom záujme a podpore, ktorú si výskumníci získali zo strany verejnosti. Svoju prácu prezentovalo celkovo 1646 vedcov, v rámci 250 vedeckých stánkov, 107 prednášok, 33 workshopov a 14 diskusií. Predstavili sa odborníci z viacerých ústavov Slovenskej akadémie vied, slovenských univerzít, neziskových organizácií, štátneho sektora, ale aj súkromných firiem.
Organizátori.
Festival na Slovensku organizuje Slovenská organizácia pre výskumné a vývojové aktivity (SOVVA), Centrum vedecko-technických informácií (CVTI), Euractiv a Slovenská akadémia vied (SAV).

</doc>
<doc id="712157" url="https://sk.wikipedia.org/wiki?curid=712157" title="Benoît Badiashile">
Benoît Badiashile

Benoît Ntambue Badiashile Mukinayi Baya (* 26. marec 2001, Limoges, Francúzsko) je francúzsky profesionálny futbalista, ktorý hráva na poste obrancu v anglickom klube Chelsea.
Klubová kariéra.
AS Monaco.
Badiashile prišiel do akadémie AS Monaco v roku 2016 keď mal 15 rokov. Predtým pôsobil osem rokov v tíme CS Malesherbes. Dňa 5. februára 2018 podpísal Badiashile svoju prvú profesionálnu zmluvu s Monacom. 
V klube debutoval 11. novembra 2018 pri prehre 0:4 s PSG. Dňa 28. novembra debutoval Badiashile v skupinovej fáze Ligy majstrov pri prehre 0:2 s Atleticom Madrid. Svoj prvý gól za Monaco strelil 16. januára pri remíze 1:1 s Nice. Vo svojej prvej sezóne odohral za Monaco 26 zápasov z toho 20 v Ligue 1.
Dňa 4. septembra 2022 odohral Badiashile svoj 100. zápas za Monaco v Ligue 1 pri výhre 1:0 nad Nice.
Chelsea.
Dňa 5. januára 2023 prestúpil Badiashile do anglického klubu Chelsea za poplatok 32,7 miliónov libier. S klubom podpísal zmluvu do roku 2030. O desať dní neskôr debutoval v tíme pri výhre 1:0 nad Crystal Palace. Dňa 6. mája strelil Badiashile svoj prvý gól v klube pri výhre 3:1 nad Bournemouthom.
Medzinárodná kariéra.
Badiashile reprezentoval Francúzsko v mládežníckych kategóriách od 16 do 21 rokov.
V seniorskej reprezentácii Francúzska debutoval 22. septembra 2022 pri výhre 2:0 nad Rakúskom v Lige národov UEFA 2022/2023.
Štatistiky kariéry.
Klubové.
"K 11. aprílu 2024"
 1 Liga majstrov UEFA 
 2 Európska liga UEFA
Medzinárodné.
"K 11. aprílu 2024"

</doc>
<doc id="712159" url="https://sk.wikipedia.org/wiki?curid=712159" title="Enzo Fernández">
Enzo Fernández

Enzo Jeremías Fernández (* 17. január 2001, Buenos Aires, Argentína) je argentínsky profesionálny futbalista, ktorý hráva na poste záložníka v anglickom klube Chelsea.
Klubová kariéra.
River Plate.
Fernández prišiel do akadémie River Plate vo veku 6 rokov. Postupoval cez mládežnícke kategórie až ho v roku 2019 povolal do prvého tímu. 
V klube debutoval 4. marca 2020 pri prehre 0:3 s LDU Quito v skupinovej fáze Copa Libertadores.
Hosťovanie.
Pre nedostatok hracieho času bol v auguste 2020 poslaný Fernández na hosťovanie do tímu Defensa y Justica. V klube debutoval 18. septembra pri výhre 3:0 nad Delfín SC v skupinovej fáze Copa Libertadores. V skupine skončil na treťom mieste a tak boli predelení do Copa Sudamericana, ktorú v tej sezóne nakoniec vyhrali keď vo finále zvíťazili 3:0 nad CA Lanús.
Návrat do River Plate.
Po roku sa Fernández vrátil do River Plate. Dňa 18. júla debutoval Fernández v argentínskej Primera División pri prehre 1:2 s Colónom. Svoj prvý gól v klube strelil 14. augusta pri výhre 2:0 nad Vélezom Sarsfield. Dňa 20. decembra predĺžil Fernández zmluvu s River Plate do roku 2025. Na konci roku sa tešil zo zisku titulu v lige.
SL Benfica.
Dňa 23. júna 2022 prestúpil Fernández do portugalského klubu SL Benfica za poplatok 10 miliónov eur. Fernández získal dres s číslom 13, ktorý predtým nosila klubová legenda Eusébio. Dňa 2. augusta debutoval v tíme a hneď aj skóroval pri výhre 4:1 nad Midtjyllandom v treťom predkole Ligy majstrov UEFA 2022/2023. O tri dni neskôr debutoval v lige a opäť skóroval pri výhre 4:0 nad Arouca. V odvete tretieho predkola sa opäť gólovo presadil a prispel k výhre 3:1. Po jeho výkonoch bol vyhlásený záložníkom mesiaca v lige čo sa opakovalo aj v októbri a v novembri.
Chelsea.
Po úspechu na Majstrovstvách sveta 2022 bol Fernández spájaný s prestupom do Premier League. V januári 2023 po dlhých rokovaniach nakoniec Fernández prestúpil do Chelsea za rekordný poplatok 108,6 miliónov libier. V klube zároveň podpísal kontrakt na osem a pol roka. Fernández debutoval v klube 3. februára pri remíze 0:0 s Fulhamom.
Dňa 30. augusta 2023 strelil Fernández svoj prvý gól v klube pri výhre 2:1 nad AFC Wimbledon v EFL Cupe. Dňa 3. decembra strelil Fernández svoje prvé dva góly v Premier League pri výhre 3:2 nad Brightonom.
Medzinárodná kariéra.
Fernández debutoval v národnom drese Argentíny dňa 24. septembra 2022 pri výhre 3:0 nad Hondurasom v priateľskom zápase.
Dňa 11. novembra bol Fernández menovaný do záverečnej nominácie na Majstrovstvá sveta vo futbale 2022. Na turnaji nastúpil do všetkých zápasoch. V zápase proti Mexiku sa mu podarilo streliť premiérový gól v reprezentácii pri výhre 2:0. Svojimi výkonmi prispel Fernández k titulu majstra sveta keď vo finále zdolali 4:3 po penaltovom rozstrele.
Štatistiky kariéry.
Klubové.
"K 11. aprílu 2024"
Poznámky
1 Copa Libertadores
2 Liga majstrov UEFA
3 Trofeo des Campeones
4 Copa Sudamericana
 Recopa Sudamericana
Medzinárodné.
"K 11. aprílu 2024"
Úspechy hráča.
Defensa y Justica
River Plate
SL Benfica
Argentína

</doc>
<doc id="712161" url="https://sk.wikipedia.org/wiki?curid=712161" title="Hámorská brázda">
Hámorská brázda

Hámorská brázda je geomorfologickou časťou Kojšovskej hole, podcelku Volovských vrchov. Zaberá neveľké údolie v okolí Košickej Belej.
Polohopis.
Územie Hámorskej brázdy sa nachádza vo východnej časti Volovských vrchov a zaberá severovýchodnú časť podcelku Kojšovská hoľa. Brázdu z veľkej časti obklopuje materský podcelok, len na severnom okraji v okolí vodnej nádrže Ružín susedí pohorie Čierna hora a jeho podcelky Pokryvy a Bujanovské vrchy. Os územia tvorí riečka Belá, ktorá toto územie odvodňuje do Hornádu.
Lokalita leží na katastrálnom území obce Košická Belá v okrese Košice-okolie v Košickom kraji. Údolím vedie cesta II/547 z Košíc do Krompách, ktorá dopravne obsluhuje aj jediné tunajšie sídlo, Košickú Belú.
Chránené územia.
Táto časť Volovských vrchov leží mimo veľkoplošných chránených území a rovnako sa tu nenachádzajú ani žiadne maloplošné osobitne chránené lokality.
Turizmus.
Hámorská brázda patrí medzi turisticky pokojnejšie oblasti. Chatári a rekreanti sa vyskytujú najmä na severnom okraji v okolí vodnej nádrže Ružín a na juhovýchode v lokalite Dziaková. Širšie okolie ponúka možnosti letnej i zimnej turistiky. 

</doc>
<doc id="712175" url="https://sk.wikipedia.org/wiki?curid=712175" title="Bohumila Ferenčuhová">
Bohumila Ferenčuhová

PhDr. Bohumila Ferenčuhová, DrSc. (rod. Kušnieriková; * 5. február 1947, Martin) je slovenská historička, odborníčka na všeobecné dejiny, dejiny medzinárodných vzťahov 19. a 20. storočia, vzťahy medzi Francúzskom a strednou Európou, problematiku medzinárodnej ochrany menšín, dejiny Slovenska a 1. Česko-slovenskej republiky v európskom kontexte.
Charakteristika tvorby.
V rámci svojho výskumu a početných vedeckých projektov sa venuje témam ako Malá dohoda, kultúrne transfery medzi strednou, západnou a východnou Európou, historiografia a historické písanie biografií (M. R. Štefánik, Bohdan Pavlů a iní).
Pre jej dielo je typická dôsledná práca s historickými prameňmi, najmä hutné spracovanie novoobjavených archívnych materiálov (archívny výskum realizovala v mnohých krajinách Európy a vo viacerých jazykoch), a súčasne citlivý prístup k interpretácii kultúrneho kontextu a jazykovo bohatý spôsob výkladu. Je autorkou a spoluautorkou viac ako desiatky kníh a niekoľkých desiatok odborných článkov či kapitol v knihách a zborníkoch v slovenčine, francúzštine či angličtine.
Životopis.
Narodila sa v roku 1947 v Martine do rodiny lekára a ekonómky. Zmaturovala na Gymnáziu P. O. Hviezdoslava v Dolnom Kubíne v triede s prírodovedným zameraním a pokračovala v štúdiu francúzštiny a histórie na Filozofickej fakulte Univerzity Komenského v Bratislave (FiF UK). V priebehu štúdia absolvovala študijný pobyt v Paríži ako štipendistka Francúzskej vlády (boursière du Gouvernement français, 19691971). Magisterské štúdium ukončila v roku 1971 a v roku 1987 získala titul PhDr. na FiF UK v Bratislave. Dizertačnú prácu obhájila v roku 1989 už ako pracovníčka Historického ústavu Slovenskej akadémie vied (HÚ SAV). V roku 2011 jej Vedecká rada SAV udelila titul doktor vied (DrSc.).
V HÚ SAV pracovala ako výskumná a vedúca vedecká pracovníčka až do roku 2022, viedla Oddelenie dejín 20. storočia a školila kandidátov vied a doktorandov. Ako vysokoškolská prednášajúca jednotlivých kurzov či ako hosťujúca profesorka pôsobila na Univerzite Roberta Schumana v Štrasburgu (19942002), FF UK v Bratislave (19961997) a na Univerzite Paríž I – Sorbonne (1998). Bola členkou a v rokoch 20112016 predsedníčkou Slovenského národného komitétu historikov, členkou vedenia Medzinárodnej komisie pre dejiny medzinárodných vzťahov (Commission internationale d’Histoire des Relations internationales), členkou Medzinárodnej asociácie pre súčasné dejiny (Association internationale d’histoire contemporaine de l’Europe (Genève – Strasbourg)) a riadnou členkou Poradného výboru Rámcového dohovoru na ochranu národnostných menšín pri Rade Európy v Štrasburgu. Dodnes je členkou Učenej spoločnosti Slovenska.

</doc>
<doc id="712177" url="https://sk.wikipedia.org/wiki?curid=712177" title="Pavel Fellner">
Pavel Fellner

Prof. Ing. Pavel Fellner, DrSc. (* 20. september 1942, Prostějov† 27. marec 2024, Bratislava) bol slovenský chemik a univerzitný pedagóg.
Životopis.
Po maturite na gymnáziu Pavel Fellner v roku 1959 začal študovať chémiu na Fakulte chemickej a potravinárskej technológie Slovenskej technickej univerzity v Bratislave, kde v roku 1964 promoval na inžiniera chémie (Ing.). V rokoch 19651986 pôsobil na Ústave anorganickej chémie Slovenskej akadémie vied. V rokoch 19651970 vedecký ašpirant na SAV, kde obhájil kandidátsku dizertačnú prácu "Príspevok k teórii taveninových elektrolytov" a získal vedeckú hodnosť kandidát vied (CSc.). V rokoch 19701986 bol vedeckým pracovníkom na SAV. Od roku 1986 pôsobil na Ústave anorganickej chémie, technológie a materiálov Fakulty chemickej a potravinárskej technológie Slovenskej technickej univerzity. V rokoch 19861988 docent anorganickej technológie, v roku 1988 sa stal profesorom anorganickej technológie. V rokoch 19902010 bol vedúcim Katedry anorganickej technológie Fakulty chemickej a potravinárskej technológie Slovenskej technickej univerzity. Pod jeho vedením sa v roku 2006 spojila katedra anorganickej chémie, katedra anorganickej technológie, katedra keramiky, skla a cementu (bývalá katedra chemickej technológie silikátov) a vznikol Ústav anorganickej chémie, technológie a materiálov FCHPT STU.
Profesor Fellner dlhodobo úspešne spolupracoval s viacerými zahraničnými výskumnými ústavmi a univerzitami. V rokoch 1967 až 1968 pôsobil na Ústave anorganickej chémie Nórskej technickej univerzity v Trondheime (The Norwegian University of Science and Technology), v rokoch 19821984 pracoval v rámci Postdoctorate Fellowship na univerzite v Oslo a v rokoch 1991 až 1992 získal polročné štipendium (Senior Science Fellowship) na Ústave aplikovanej elektrochémie Univerzity v Trondheime. V rokoch 19921993 pôsobil ako hosťujúci profesor v laboratóriách spoločnosti Comalco v Austrálii.
Jeho synovia Ľuboš a Pavel sa venujú podnikaniu v oblasti cestovného ruchu.
Dielo.
Patril medzi významné osobnosti z Bratislavskej taveninovej školy, ktorá si získala celosvetové ocenenie pre jej vklad do veľmi dôležitého technologického procesu výroby hliníka. Zaoberal sa predpoveďami úprav technologických procesov výroby hliníka, ktoré našli uplatnenie v tomto priemyselnom odvetví na celom svete. Spolupracoval s najväčšími hlinikárskymi firmami sveta, akou je austrálska Comalco, či s americkou firmou Alcoa. Pre Duslo Šaľa sa podieľal pri vývoji technológie výroby hnojiva dusičnanu draselného z domácich surovín. Vo svojej vedeckej práci sa zaoberal chémiou a elektrochémiou tavenín. Z tejto oblasti so spoluautormi uverejnil 130 vedeckých a odborných prác. Je spoluautorom monografie "Aluminium Electrolysis" – Aluminium Verlag, Düsseldorf 2001.
Pedagogika.
Pedagogicky bol činný vo všetkých formách výučby na Katedre anorganickej technológie Fakulty chemickej a potravinárskej technológie Slovenskej technickej univerzity. Na katedre prednášal Aplikovanú termodynamiku. Bol členom habilitačných komisií na Hutníckej fakulte Technickej univerzity Košice, Technickej univerzite v Brne a VŠCHT Praha. Bol dlhoročným predsedom Spoločnej odborovej komisie v doktorandskom študijnom programe Anorganická technológia a materiály a predsedom komisie pre DrSc. Aj v týchto funkciách sa zaslúžil o rozvoj odboru anorganickej technológie a materiálov na Slovensku.

</doc>
<doc id="712182" url="https://sk.wikipedia.org/wiki?curid=712182" title="Slovenské národné hokejové mužstvo na MS 2024">
Slovenské národné hokejové mužstvo na MS 2024

Toto je zostava slovenského národného hokejového mužstva, ktoré sa prebojovalo do play-off a umiestnilo na 7. mieste na Majstrovstvách sveta v ľadovom hokeji 2024. Tím viedol ako hlavný tréner Craig Ramsay a asistentami Petrom Frühaufom a Róbertom Petrovickým.
Na MS nereprezentovali Slovensko hráči hrajúci v KHL.
Slovensko prišlo posilniť týchto 8 hráčov zo zámoria (NHL, AHL): Juraj Slafkovský, Šimon Nemec, Tomáš Tatar, Martin Pospíšil, Pavol Regenda, Martin Fehérváry, Miloš Kelemen a Patrik Koch.
Ako jediný odmietol pozvánku do reprezentácie Erik Černák, ktorý mal problémy s ramenom.
Tvorba finálnej nominácie.
Dvojzápas proti Švajčiarsku.
Realizačný tím Slovenskej hokejovej reprezentácie povolal na prvé 2 prípravné zápasy so Švajčiarskom týchto 23 hráčov.
Boli vyradení z nominácie
Po dvojzápase opustili reprezentáciu Filip Belányi a Dávid Mudrák.
Dvojzápas proti Nemecku.
Pribudli do nominácie
Pred dvojzápasom pribudli do nominácie brankár Matej Tomek, obranca Daniel Gachulinec a útočník Servác Petrovský.
Nominácia na dvojzápas proti Nemecku vyzerala takto.
Boli vyradení z nominácie
Po dvojzápase káder slovenskej reprezentácie opustili brankár Dávid Hrenák a trio útočníkov Silvester Kusko, Marek Hecl, Andrej Kukuča.
Dvojzápas proti Česku.
Pribudli do nominácie
Do kádra reprezentácie pred dvojzápasom s Českom pribudli brankár Stanislav Škorvánek a kvarteto útočníkov Marek Hrivík, Peter Cehlárik, Andrej Kudrna a Matúš Sukeľ.
Káder na dvojzápas proti Česku vyzeral takto.
Boli vyradení z nominácie
Reprezentáciu pred poslednými prípravnými zápasmi opustili obrancovia Boris Brincko, Daniel Gachulinec a útočníci Jozef Baláž, Matej Kašlík, Servác Petrovský.
Zápas proti Poľsku.
Pribudli do nominácie
Do kádra reprezentácie pred zápasom s Poľskom pribudli Šimon Nemec, Tomáš Tatar, Pavol Regenda, Martin Pospíšil a František Gajdoš.
Káder na zápas proti Poľsku vyeral takto.
Boli vyradení z nominácie
Tréneri vyradili obranné duo Martin Bučko, Patrik Bačik a útočné trio Alex Tamáši, Oliver Okuliar, Andrej Kollár
Zápas proti USA.
Pribudli do nominácie
Na súpisku pribudlo až sedem hokejistov Libor Hudáček, Viliam Čacho, Marko Daňo, Peter Čerešňák a zo zámoria už avizované posily Martin Fehérváry, Juraj Slafkovský, Patrik Koch.
Káder na zápas proti USA vyeral takto.
Boli vyradení z nominácie
Na šampionát nepocestujú Rayen Petrovický, Róbert Lantoši a Samuel Takáč.

</doc>
<doc id="712187" url="https://sk.wikipedia.org/wiki?curid=712187" title="Pavol Fellner">
Pavol Fellner



</doc>
<doc id="712192" url="https://sk.wikipedia.org/wiki?curid=712192" title="Nizina Środkowoeuropejska">
Nizina Środkowoeuropejska



</doc>
<doc id="712198" url="https://sk.wikipedia.org/wiki?curid=712198" title="Bohumila Kušnieriková">
Bohumila Kušnieriková



</doc>
<doc id="712205" url="https://sk.wikipedia.org/wiki?curid=712205" title="Holica (vrch vo Vihorlatských vrchoch)">
Holica (vrch vo Vihorlatských vrchoch)

Holica (; ) je vrch vo Vihorlatských vrchoch, krajinnom celku Vihorlatsko-gutinskej oblasti. Leží na slovensko-ukrajinskej hranici nad obcou Inovce, približne severovýchodne od Sobraniec. 
Poloha.
Nachádza sa na východnom okraji Vihorlatských vrchov, v geomorfologickom podcelku Popriečny. Vrchol leží na slovensko-ukrajinskej hranici, na pomedzí Košického kraja a Zakarpatskej oblasti a okresu Sobrance a Užhorodského rajónu. V slovenskej časti zasahuje na katastrálne územie obce Inovce. Najbližším sídlom sú severozápadne situované Inovce, západne leží Beňatina, juhozápadne Koňuš, juhovýchodne na Ukrajine Novoselycja a severne Zavosyna a Ruský Hrabovec.
Opis.
Holica leží v hraničnom hrebeni, vedúcom južným smerom od vrchu Kosmatec () na Vetrovu skalu (). Severne sa nachádza Diel (), Kosmatec () a Javorová (), západne Diel (), Hôrka (), Paprtný vrch () a Starý Koňuš (), južne Bačkajovský vrch (), Popriečny vrch (), Vetrová skala () a Skala () a východne Makarki (), Kičera () a Podolič (). Oblasť patrí do povodia rieky Uh, kde vodu zo severozápadných svahov odvádza Inovecký potok, z juhozápadných Beňatinská voda a z východných Kamianytsyja. Na vrchol nevedie značený turistický chodník.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, no tiež Východoslovenskú nížinu, Slanské a Bukovské vrchy a ukrajinské Karpaty.
Prístup.
Na vrchol nevedie značený chodník, preto prístup je možný lesnými chodníkmi z obce Inovce.

</doc>
<doc id="712209" url="https://sk.wikipedia.org/wiki?curid=712209" title="Supermarine Walrus">
Supermarine Walrus

Supermarine Walrus bolo britské jednomotorové obojživelné prieskumné lietadlo s tlačným motorom navrhnuté R.J Mitchelom. Bolo to prvé lietadlo britského letectva, ktoré malo zaťahovací podvozok a úplne uzavretý priestor pre posádku, vrátane celokovového trupu. Supermarine Walrus ostalo prevádzke až do roku 1956.
Vznik a vývoj.
Supermarine Walrus bol vyvinutý z lietadla Supermarine Seagull Mk. V na požiadavku špecifikácie 2/35. Stavba sa začala v roku 1930, ale kvôli ďalším záväzkom Supermarine bol dokončený až v roku 1933. 18. marca 1936 vzlietla prvá produkčná verzia Supermarine Walrus Mk I. V lietadle Supermarine Walrus Mk I bola štvorčlenná posádka. Stroj poháňal motor Bristol Pegasus VI s výkonom 750 k, ktorý umožňoval lietadlu dosiahnúť maximálnu rýchlosť 217 km/h (135 mph), dolet 965 km (600 míľ) a služobný dostup 5 635 m (18 500 stôp).
Prevádzková história.
Supermarine Walrus bolo lietadlo navrhnuté hlavne na prieskum. Stroje Walrus boli neskôr použité aj v iných úlohách najmä ako záchranné lietadlo. Väčšinou vzlietali z krížnikov alebo lietadlových lodí. Počas druhej svetovej vojny slúžili lietadlá Supermrine Walrus v Fleet Air Arm, RAF, RAAF, RNZN a RNZAF.
Na lietadle Supermarine Walrus Mk II bol použitý drevený trup a lietadlo poháňal motor Bristol Pegasus VI s výkonom 775 k. Najvyššia rýchlosť, dolet, služobný dostup a výzbroj boli identické s typom Walrus Mk I, s výnimkou bombového nákladu 345 kg (760 lb). Prvý vyrobený kus verzie Mk II vzlietol 2. mája 1940.
Varianty.
Pôvodná verzia s kovovým trupom. Vyrobených 27 lietadiel.
Verzia s kovovým trupom. Vyrobených 281 lietadiel.
Verzia s dreveným trupom. Vyrobených 270 lietadiel.
Špecifikácia.
Výkony.
Výzbroj

</doc>
<doc id="712214" url="https://sk.wikipedia.org/wiki?curid=712214" title="Ben Chilwell">
Ben Chilwell

Benjamin James Chilwell (* 21. december 1996, Milton Keynes, Anglicko) je anglický profesionálny futbalista, ktorý hráva na poste obrancu v anglickom klube Chelsea.
Klubová kariéra.
Leicester City.
Chilwell sa pripojil k akadémii Leicesteru City vo veku 12 rokov v roku 2009. V akadémii strávil šesť rokov. V A-tíme debutoval dňa 27. októbra 2015 pri prehre s Hull City v EFL Cupe.
Hosťovanie v Huddersfielde.
Dňa 19. novembra 2015 bol Chilwell poslaný na hosťovanie do Huddersfieldu v Championship. O deväť dní neskôr debutoval v tíme pri prehre 0:2 s Middlesbrough. Na hosťovaní strávil šesť týždňov.
Návrat do Leicesteru.
V januári 2016 bol Chilwell odvolaný z hosťovania a dňa 10. januára nastúpil za Leicester pri remíze 2:2 s Tottenhamom v FA Cupe. V Premier League v tejto sezóne nedostal šancu.
Dňa 28. júla 2016 podpísal Chilwell novú zmluvu s Leicesterom do júna 2021. Dňa 7. decembra debutoval Chilwell v skupinovej fáze Ligy majstrov UEFA pri vysokej prehre 0:5 s Portom. V Premier League debutoval na "Boxing Day" (26. decembra) pri prehre 0:2 s Evertonom. Svoj prvý gól v Leicesteri strelil 18. mája pri vysokej prehre 1:6 s Tottenhamom.
Dňa 20. októbra 2018 podpísal Chilwell nový šesťročný kontrakt s Leicesterom.
Dňa 25. októbra 2019 skóroval Chilwell pri vysokom víťazstve 9:0 nad Southamptonom. Okrem gólu zaznamenal aj dve nahrávky.
Chelsea.
Dňa 26. augusta 2020 prestúpil Chilwell do Chelsea za poplatok 45 miliónov libier zároveň podpísal kontrakt na päť rokov. Dňa 23. septembra debutoval Chilwell v tíme pri výhre 6:0 nad Barnsley v EFL Cupe. Dňa 3. októbra strelil Chilwell svoj prvý gól v Chelsea v prvom zápase za klub v Premier League pri víťazstve 4:0 nad Crystal Palace. Dňa 7. apríla 2021 strelil Chilwell svoj prvý gól v Lige majstrov UEFA pri víťazstve 2:0 nad Portom v prvom zápase štvrťfinále. Dňa 29. mája získal Chilwell svoju trofej v kariére, keď s tímom vyhral finále Ligy majstrov po výhre 1:0 nad Manchestrom City. 
V sezóne Premier League 2021/22 debutoval 2. októbra 2021 pri výhre 3:1 nad Southamptonom v ktorom skóroval. Chilwell skóroval aj v ďalších dvoch zápasoch proti Brentfordu a Norwichu.
Dňa 11. apríla 2023 podpísal Chilwell zmluvu do leta 2027 a stal sa kapitánom druhej voľby po Reecovi Jamesovi.
Medzinárodná kariéra.
Chilwell reprezentoval Anglicko na mládežníckych kategóriách od 18 do 21 rokov. Dňa 11. septembra 2018 debutoval Chilwell v národnom tíme pri víťazstve 1:0 nad Švajčiarskom v prípravnom zápase.
Chilwell bol menovaný do záverečnej nominácie na EURO 2020. Na turnaji si však nezahral keďže bol nútení sa izolovať po kontakte so škótskym hráčom Billym Gilmourom, ktorý mal pozitívny test na COVID-19 po remíze 0:0 so Škótskom.
Dňa 9. októbra 2021 strelil Chilwell svoj prvý gól v národnom tíme pri víťazstve 5:0 nad Andorrou v kvalifikácii na Majstrovstvá sveta vo futbale 2022.
Štatistiky kariéry.
Klubové.
"K 12. aprílu 2024"
 1 Liga majstrov UEFA
Medzinárodné.
"K 12. aprílu 2024"
Úspechy hráča.
Chelsea
Anglicko

</doc>
<doc id="712215" url="https://sk.wikipedia.org/wiki?curid=712215" title="Hudobný priemysel">
Hudobný priemysel

Hudobný priemysel tvoria jednotlivci a organizácie, ktoré zarábajú peniaze písaním piesní a hudobných skladieb, tvorbou a predajom hudobných nahrávok a notových materiálov, uvádzaním koncertov, ako aj organizácie, ktoré pomáhajú, školia, zastupujú a sprostredkúvajú hudobných skladateľov. K mnohým jednotlivcom a organizáciám, ktoré pôsobia v tomto odvetví, patria: autori a skladatelia, ktorí píšu piesne a hudobné skladby; speváci, hudobníci, dirigenti a kapelníci, ktorí hudbu interpretujú; nahrávacie spoločnosti, hudobné vydavateľstvá, nahrávacie štúdiá, hudobní producenti, zvukoví inžinieri, maloobchodné a digitálne obchody s hudbou a organizácie pre výkonné práva, ktoré vytvárajú a predávajú hudobné nahrávky a noty; a rezervační agenti, promotéri, hudobné podniky, cestujúci a zvukoví inžinieri, ktorí pomáhajú organizovať a predávať koncerty.
Do tohto odvetvia patrí aj celý rad profesionálov, ktorí pomáhajú spevákom a hudobníkom s ich hudobnou kariérou. Patria sem manažéri talentov, umelci a manažéri repertoáru, obchodní manažéri, právnici v oblasti zábavy; tí, ktorí vysielajú audio alebo video hudobný obsah (satelitné, internetové rozhlasové stanice, rozhlasové a televízne stanice); hudobní novinári a hudobní kritici; DJ-ovia; hudobní pedagógovia a učitelia; výrobcovia hudobných nástrojov a hudobného vybavenia; ako aj mnohí ďalší. Okrem podnikov a umelcov zohrávajú dôležitú úlohu aj organizácie vrátane hudobných zväzov (napr. Americká federácia hudobníkov), neziskových organizácií na ochranu práv výkonných umelcov (napr. Americká spoločnosť skladateľov, autorov a vydavateľov) a iných združení (napr. nezisková organizácia International Alliance for Women in Music, ktorá sa zasadzuje za ženy skladateľky a hudobníčky).
Moderný západný hudobný priemysel sa vyvinul v 30. až 50. rokoch 20. storočia, kedy hudobné nahrávky nahradili noty ako najdôležitejší produkt v hudobnom odvetví. V komerčnom svete sa slovné spojenie „nahrávací priemysel“ – odkaz na nahrávanie predstavení piesní a skladieb a predaj nahrávok – začalo používať ako voľné synonymum pre „hudobný priemysel“. V nultých rokoch 21. storočia ovládajú väčšinu hudobného trhu tri veľké korporátne vydavateľstvá: Universal Music Group vo francúzskom vlastníctve, japonská firma Sony Music Entertainment a americká firma Warner Music Group. Vydavateľstvá nepatriace k týmto trom hlavným vydavateľstvám sa označujú ako nezávislé vydavateľstvá (alebo „indies“ - skratka z anglického výrazu „independent labels“). Najväčšiu časť trhu so živou hudbou, pokiaľ ide o koncerty a turné, kontroluje spoločnosť Live Nation, ktorá je najväčším promotérom a vlastníkom hudobných priestorov. Live Nation je bývalou dcérskou spoločnosťou iHeartMedia Inc, ktorá je najväčším vlastníkom rozhlasových staníc v Spojených štátoch.
V prvých desaťročiach 21. storočia prešiel hudobný priemysel drastickými zmenami v súvislosti s nástupom rozsiahlej digitálnej distribúcie hudby prostredníctvom internetu (čo zahrňuje tak nelegálne zdieľanie súborov so skladbami, ako aj legálne nákupy hudby v internetových obchodoch s hudbou). Výrazným indikátorom týchto zmien je celkový predaj hudby: od roku 2000 výrazne klesol predaj hudobných nahrávok, zatiaľ čo význam živej hudby vzrástol. V roku 2011 sa najväčším predajcom hudobných nahrávok na svete stala digitálna, internetová platforma prevádzkovaná počítačovou spoločnosťou: iTunes Store spoločnosti Apple Inc. Od roku 2011 hudobný priemysel zaznamenáva neustály rast predaja, pričom streamovanie v súčasnosti generuje viac príjmov ročne ako digitálne sťahovanie. Spotify, Apple Music a Amazon Music sú najväčšie streamovacie služby podľa počtu predplatiteľov.

</doc>
<doc id="712216" url="https://sk.wikipedia.org/wiki?curid=712216" title="Aldona Grigaliūnasová">
Aldona Grigaliūnasová

Aldona Grigaliūnasová (; * 31. júl 1955, Telšiai) je litovská atlétka. Zúčastnila sa letných paralympijských hier v rokoch 1996 v Atlante, 2004 v Aténach a 2008 v Pekingu. Získala celkom 4 paralympijské medaily.
Športová činnosť.
Na svetovom šampionáte IPC v atletike v roku 1998 získala dve zlaté medaily, v roku 2002 jednu zlatú a jednu striebornú a v roku 2006 opäť dve zlaté madaily.

</doc>
<doc id="712224" url="https://sk.wikipedia.org/wiki?curid=712224" title="Aldona Grigaliūnienė">
Aldona Grigaliūnienė



</doc>
<doc id="712236" url="https://sk.wikipedia.org/wiki?curid=712236" title="Rádio Mária Slovensko">
Rádio Mária Slovensko

Rádio Mária Slovensko je katolícka rozhlasová stanica, ktorá začala vysielať 13. mája 2017 z Bratislavy.
Patrí do siete Rádio Mária, ktoré vzniklo v roku 1983 v milánskej diecéze v Taliansku a dnes má zastúpenie vo viac ako 80. krajinách po celkom svete. Rádio nevysiela reklamu, nevenuje sa straníckej politike, programy pripravujú dobrovoľníci a zaoberá sa výlučne šírením Kristovej blahozvesti. Rádio funguje na báze dobrovoľníckej služby a žije z darov od poslucháčov.
Vysielanie.
Rádio Mária vysiela neustále, každý deň. Vysielanie obsahuje náboženské piesne, živé vysielanie, spoločné adorácie a modlitby s veriacimi. Taktiež pravidelne vysiela svätú omšu z mnoho partnerských kostolov.

</doc>
<doc id="712237" url="https://sk.wikipedia.org/wiki?curid=712237" title="Turistická značkovaná trasa číslo 5135">
Turistická značkovaná trasa číslo 5135

 Turistická značkovaná trasa číslo 5135 je krátka zelená trasa v pohorí Považský Inovec. Začína v meste Piešťany a končí pri jaskyni Čertova pec. Dĺžka trasy je 11,6 km Turistická trasa je v správe Klubu slovenských turistov. 

</doc>
<doc id="712239" url="https://sk.wikipedia.org/wiki?curid=712239" title="Bitka pri Sluis (1340)">
Bitka pri Sluis (1340)

Bitka pri Sluis ("Bitka pri L’Écluse") bola námorná bitka medzi Francúzskom a Anglickom 24. júna 1340. Uskutočnila sa v prístave L’Écluse (holandsky "Sluis") v dnešnej provincii Zéland v Holandsku, v blízkosti ústia Zwinu, morského ramena vedúceho do Brugg. Táto bitka bola jedným z prvých stretnutí storočnej vojny.
Historické poznatky o tejto bitke sú veľmi povrchné a pochádzajú najmä z anglických zdrojov. Angličania sa prirodzene snažili prikrášliť svoje víťazstvo a zatajiť svoje straty. Napríklad, hoci bitka trvala celý deň, anglické straty sa ignorovali; je pravdepodobné, že boli blízke francúzskym. Lebo napríklad dva roky predtým, v roku 1338, v námornej bitke pri Arnemuidene, kde zvíťazili Francúzi, Angličania údajne stratili 1 000 mužov, zatiaľ čo víťazní Francúzi 900. Rozdiel v počte mŕtvych medzi víťazmi a porazenými bol vtedy malý.
Kontext.
Začiatok Storočnej vojny.
Od ovládnutia Anglicka Normanmi v roku 1066 vlastnili anglickí panovníci majetky vo Francúzsku, a preto boli vazalmi kapetovských kráľov a potom od roku 1328 rodu Valois. Valoisovci sa systematicky snažili kontrolovať rast anglickej moci a vždy, keď sa naskytla príležitosť, prevzali léna. Do roku 1337 vlastnil anglický kráľ Eduard III. na kontinente len provinciu Guyenne a grófstvo Ponthieu. V roku 1340 vládol Filip VI., ktorý plánoval napadnúť Anglicko a sníval o napodobnení Viliama Dobyvateľa.
Pôsobiace sily.
Flotily.
Eduard III. zhromaždil všetky veľké lode z Anglicka a piatich prístavov, predstavujúc 190 lodí s posádkou 35 000 ozbrojencov a námorníkov vrátane 12 000 lukostrelcov vyzbrojených slávnymi dlhými lukmi. Flámi spojili svoje sily s 50 ďalšími loďami všetkých veľkostí, ktorých posádku tvorilo spolu 8 000 mužov.
Francúzska flotila bola pestrou zmesou obchodných a rybárskych lodí. Osemdesiat z týchto lodí je známych z evidencie lodenice v Rouene, podľa ktorého bolo 50 "nefov", 14 "bárok", 3 "galéry" a jedna "koga". Flotila mala spolu 212 plavidiel vrátane približne štyridsiatich stredomorských galér.
Nefy sú zaoceánske lode z Lamanšského prielivu alebo Baltského mora, ktorých presné rozmery nie sú známe. Majú jeden až tri sťažne s predmostím na prove a na korme. Hlavný stožiar je vybavený rahnovou plachtou, ku ktorej sa niekedy pridáva kapotáž. Plavia sa výlučne plachtami a nie sú schopné plávať proti vetru.
Galéry (alebo galeje) sú dlhšie, užšie a nižšie pri vode. Mohli mať až 28 radov s tromi veslármi na každej strane, čo im umožňovalo ľahko plávať proti vetru. Vďaka tejto veľkej obratnosti boli až do 17. storočia ideálnou vojnovou loďou. Boli však krehké a nevhodné na severné moria.
Bárky sú nákladné lode bez predku s jedným alebo dvoma stožiarmi. Majú rovnakú tonáž ako nefy, ale sú nižšie a tiež sú poháňané veslami. A napokon, koga je okrúhla stredomorská loď.
Velenie.
Zatiaľ čo anglickej flotile velil priamo kráľ Eduard III., francúzskej flotile velili dvaja improvizovaní admiráli: Hugues Quiéret, bývalý "senešal" z Beaucaire, a Nicolas Béhuchet, bývalý výberca daní. Pomáhali im viceadmirál Nicolas Hélie a kapitán Matthieu Quiefdeville z Dieppe. Janovským galéram velil kapitán Gilles Boccanegra, známy ako "Barbanera" („Čierna brada“).
Prípravy.
V máji 1340 vyplávala z prístavov celá flotila lodí pozostávajúca z tridsaťjeden nefov a 2 540 mužov, s úmyslom pripojiť sa ku „Grande Armée de la Mer“ (Veľkej námornej armáde), ktorá bola postavená v Seinskom zálive: dvesto nefov, z ktorých viac ako tri štvrtiny pochádzali z Normandie.
Predtým, ako flotila zamierila do Anglicka, bola umiestnená v zálive "L’Écluse" medzi Flámskom a Zélandom. V blízkosti anglického pobrežia bola eskadra rýchlo spozorovaná a 23. júna sa anglický kráľ rozhodol prevziať iniciatívu v nádeji, že sa pomstí za to, že dva roky predtým na tom istom pobreží jeho lode utrpeli porážku v bitke pri Arnemuidene.
Bitka.
Ráno 24. júna sa objavilo 250 anglických lodí s 15 000 mužmi a ich posádkami. O tretej hodine popoludní, pri prílive a vetre, zaútočila anglická armáda na francúzsku flotilu zakotvenú v akomsi slepom ramene. Na francúzskej strane mali iniciatívu strelci z kuší, ale rýchlo ich premohla rýchlosť paľby waleských lukostrelcov. Po naloďovaní sa odohrávali zúrivé boje na lodných mostoch. Quiéretovi a Béhuchetovi sa podarilo zajať Eduardovu loď "La Thomas" a poraniť mu stehna. Francúzski velitelia však boli zajatí. Quiéret mal okamžite sťatú hlavu a Béhuchet bol obesený.
Popoludní sa vďaka zmene smeru vetra podarilo flámskej flotile opustiť pobrežie a zapojiť sa do bitky. Francúzi spanikárili: nemali inú možnosť úniku ako skočiť do vody a utápali sa po tisícoch.
Len polovici Janovčanov vrátane Boccanegru sa podarilo ujsť.
Podľa anglického kronikára Thomasa Walsinghama (asi 13601422), benediktínskeho mnícha z opátstva svätého Albana, ktorý sa narodil približne dvadsať rokov po tejto udalosti, Francúzi v bitke stratili takmer 30 000 mužov, čo sa zdá byť príliš veľa.
Stratené lode.
Z približne dvoch stoviek francúzskych lodí sa podarilo uniknúť len asi tridsiatim. Na francúzskej strane bolo potopených mnoho lodí. V La Hougue predstavoval preživší kontingent 920 mužov na desiatich lodiach vrátane napr. "Saint-Jehan", "Saint-Jame", "Nostre-Dame", ... V Barfleure zostal kontingent 700 mužov na deviatich lodiach; napr. "Riche", "Saint-Eustache", "Fleurie", ...
Následky.
O šesť rokov neskôr sa v dôsledku tejto námornej katastrofy vylodil vo Francúzsku anglický kráľ Eduard III. Až do obnovenia francúzskeho námorníctva v roku 1377 bolo Anglicko na začiatku Storočnej vojny takmer nesporným pánom morí. Anglicko sa mohlo plaviť bez akýchkoľvek reálnych obmedzení, čo viedlo napríklad k víťazstvám pri Kreščaku v roku 1346 a Poitiers v roku 1356.
Spomienky.
V roku 1344 bola na oslavu víťazstva pri L’Écluse vyrazená ušľachtilá zlatá minca s podobizňou „kráľa mora“ Eduarda III. Zobrazuje kráľa tróniaceho na vojnovej lodi, korunovaného a držiaceho v jednej ruke meč a v druhej štít skladajúci sa z štyroch častí erbov Anglicka a Francúzska.

</doc>
<doc id="712241" url="https://sk.wikipedia.org/wiki?curid=712241" title="Eurybia (mytológia)">
Eurybia (mytológia)

V gréckej mytológii sa Eurybia (starogr: "Εὐρυβία", "Εὐρυβίη", vo význame „široká sila"), opisovaná ako „[majúca] v sebe srdce z kameňa", bola dcérou Ponta a Gaie. Ohavná Kéto bola jej sestrou. Bola manželkou Titana Kria a matkou Astraia, Persesa a Pallasa. Ako staršie, relatívne menej významné božstvo zohráva vo väčšine mytológií úlohu predchodkyne iných bohov a zvyčajne v nej nehrá žiadnu úlohu. Kým jej sestra Kéto je bohyňou morských hrôz, Eurybia je bohyňou sily šíreho mora.
Zdroje.
Eurybia nezohráva v gréckej mytológii žiadnu významnú rolu. Dozvedáme sa o nej od Hésioda, ktorý ju spomína v "Teogónii" a v diele "Bibliotheca", ktoré je prisudzované Apollodórovi. 
V modernej dobe.
Názov Eurybia nesie druh rastlín z čeľade astrovité, podčeľade astrovaté ("Asteroideae"), druh Eurybia. Rozšírené sú prevažne v Severnej Amerike. Medzi zástupcov druhu patria napríklad: "Eurybia divaricata", "Eurybia macrophylla", "Eurybia radula".
Eurybia je druhové meno motýľa z rodu, ktorý sa vyskytuje od Mexika po Bolíviu. "Riodinidae" je čeľaď, ktorej charakteristickým znakom sú malé škvrny pripomínajúce kov, ktoré sa nachádzajú na ich krídlach. 
MSC Euribia je moderná výletná loď pomenovaná po bohyni. Postavená bola v roku 2023, jej hrubá tonáž (BRT) je 183 500 BRT, dĺžka 331 metrov. Poskytuje 2419 kajút pre 6327 cestujúcich a 1700 členov posádky.

</doc>
<doc id="712254" url="https://sk.wikipedia.org/wiki?curid=712254" title="Múr (vrch vo Vihorlatských vrchoch)">
Múr (vrch vo Vihorlatských vrchoch)

Múr () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Remetské Hámre, približne severne od Sobraniec. 
Poloha.
Nachádza sa v strednej časti Vihorlatských vrchov, v geomorfologickom podcelku Vihorlat a jeho časti Vihorlatská hornatina. Masív leží v Košickom kraji, na hranici okresov Michalovce a Sobrance a zasahuje na katastrálne územia obcí Poruba pod Vihorlatom a Remetské Hámre. Najbližším sídlom sú južne situované Remetské Hámre, južne sa nachádza aj Poruba pod Vihorlatom, Jovsa a Kusín, severne Zemplínske Hámre a východne Strihovce. Územie patrí do Chránenej krajinnej oblasti Vihorlat.
Opis.
Múr leží v rázsoche, vedúcej južným smerom z Tŕstia () v hlavnom hrebeni. Západným smerom sa nachádza Lomok (), Ľadovisko (), Vihorlat () a Malé Tŕstie (), severným Divá (), Tŕstie (), Motrogon (), Sninský kameň () a Nežabec (), východne Strihovská poľana (), Fedkov (), Roh (), Lysák (), Jaseňovský vrch () a Diel () a južným Majmová (), Hukový vrch (), Príkra (), Čierna studňa (). Západné svahy hrebeňa odvodňuje Porubský potok do Zemplínskej šíravy v povodí Laborca, voda z východných odteká Remetským potokom do Okny v povodí Uhu. Na vrchol vedie značená turistická trasa.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov a Východoslovenskú nížinu, ojedinele tiež južnú časť Slanských vrchov.

</doc>
<doc id="712255" url="https://sk.wikipedia.org/wiki?curid=712255" title="Artem Čech">
Artem Čech

Artem Čech (, občianskym menom ; * 13. jún 1985, Čerkasy, Ukrajina) je ukrajinský spisovateľ a novinár. Slúžil ako vojak Ozbrojených síl Ukrajiny vo vojne na Donbase aj počas totálnej invázie Ruska na Ukrajinu.
Život.
Ako dieťa absolvoval Artem Čerednyk výlet do Prahy a keďže sa odtiaľ vrátil nadšený, spolužiaci ho začali volať „Čech“. Táto prezývka sa stala jeho umeleckým menom. V roku 1997 absolvoval hudobnú školu (klavír, gitara, flauta). Osem rokov hral v Čerkaskom divadle, študoval choreografiu, zborový spev. V roku 2002 absolvoval strednú školu v meste Čerkasy a presťahoval sa do Kyjeva, kde študoval sociológiu. V tejto oblasti nikdy nepracoval.
Za svoj debutový román „Цього ви не знайдете в Яндексі“ (Toto nenájdete na Yandexe) získal v roku 2007 cenu Mestský mládežnícky román vydavateľstva Folio.
V decembri 2008 sa presťahoval do obce Mryn v Černihivskej oblasti. V roku 2012 sa vrátil do Kyjeva.
Do svojho prvého pôsobenia v armáde vydal ešte niekoľko kníh.
Od mája 2015 do júla 2016 slúžil ako vojak ukrajinskej armády na Donbase. Svoju skúsenosť z vojny opísal v románe „Точка нуль“ (Bod nula), ktorý vyšiel aj v češtine.
Artem Čech je ženatý s ukrajinskou spisovateľkou a režisérkou Irynou Cilyk, s ktorou má jedného syna.
Od roku 2007 napísal viac ako 16 kníh, z ktorých niektoré boli preložené do nemčiny, angličtiny, poľštiny, ruštiny a češtiny.
Na začiatku totálnej invázie Ruska na Ukrajinu na jar v roku 2022 sa Čech vrátil do služieb ukrajinskej armády. V máji 2023 utrpel otras mozgu počas bojov o Bachmut.

</doc>
<doc id="712263" url="https://sk.wikipedia.org/wiki?curid=712263" title="Christopher Nkunku">
Christopher Nkunku

Christopher Alan Nkunku (* 14. november 1997, Lagny-sur-Marne, Francúzsko) je francúzsky profesionálny futbalista, ktorý hráva na poste útočníka alebo ofenzívneho záložníka v anglickom klube Chelsea.
Klubová kariéra.
PSG.
Nkunku sa pripojil k akadémii PSG v roku 2010 keď mal 13 rokov. Postupne prešiel mládežníckymi tímami až sa prepracoval do A-tímu. Svoj profesionálny debut zaznamenal 8. decembra 2015 pri výhre 2:0 nad Šachtarom. V Ligue 1 debutoval 5. marca 2016 pri remíze 0:0 s Montpellierom.
Dňa 7. januára 2017 strelil Nkunku svoj prvý gól v PSG pri výhre 7:0 nad Bastiou v Coupe de France.
V sezóne 2017/18 dostal Nkunku väčšiu porciu minút najmä v lige. Dňa 10. marca 2018 strelil Nkunku dva góly pri výhre 5:0 nad Metz. Na konci sezóny sa s tímom tešil zo zisku titulu v lige a aj z výhier v Coupe de France a Coupe de la Ligue.
RB Leipzig.
Dňa 18. júla 2019 prestúpil Nkunku do nemeckého klubu RB Leipzig za poplatok 13 miliónov eur. V klube podpísal päťročný kontrakt. V klube debutoval 11. augusta pri výhre 3:2 nad Osnabrückom v DFB-Pokal. O týždeň neskôr debutoval v Bundeslige pri výhre 4:0 nad Unionom Berlin v ktorom strelil premiérový gól. Dňa 22. februára 2020 zaznamenal Nkunku štyri asistencie pri výhre 5:0 nad Schalke 04. Stal sa iba druhým hráčom v histórii Bundesligy, ktorému sa to podarilo po Szabolcsovi Husztim v roku 2012. Vo svojej prvej sezóne odohral 44 zápasov v ktorých strelil päť gólov.
Dňa 15. septembra 2021 strelil Nkunku hetrik pri prehre 3:6 s Manchestrom City v skupinovej fáze Ligy majstrov UEFA 2021/22 stal sa prvým hráčom Lipska, ktorý strelil hetrik v Lige majstrov UEFA. Na konci sezóny bol Nkunku vyhlásený najlepším hráčom ligy po tom čo strelil 20 gólov v 34 zápasoch ligy. S tímom sa tešil aj zo zisku pohára keď vo finále zvíťazili nad Freiburgom po penaltovom rozstrele.
V sezóne 2022/23 strelil Nkunku v Bundeslige 16 gólov a stal sa najlepším strelcom ligy spoločne s Niclasom Füllkrugom. 
Chelsea.
Dňa 20. júna 2023 podpísal Nkunku zmluvu s anglickým klubom Chelsea na šesť rokov. Prestupová čiastka bola údajne 52 miliónov libier. Počas prípravy sa však Nkunku zranil a 8. augusta podstúpil operáciu zraneného kolena čo mu dalo stopku na dlhšiu dobu. Nakoniec debutoval 19. decembra vo štvrťfinále EFL Cupu pri výhre nad Newcastlom United. V Premier League debutoval na Štedrý deň pri prehre 1:2 s Wolves v ktorom dokázal aj skórovať.
Medzinárodná kariéra.
Nkunku reprezentoval Francúzsko v mládežníckych kategóriách od 16 do 21 rokov. Dňa 25. marca debutoval v národnom tíme Francúzska pri výhre 2:1 nad Pobrežím Slonoviny v priateľskom zápase. Nkunku bol nominovaný na Majstrovstvá sveta vo futbale 2022 no počas tréningu sa zranil a utrpel zranenie kolena pri kolízii s Eduardom Camavingom a tak musel odstúpiť.
Štatistiky kariéry.
Klubové.
"K 13. aprílu 2024"
 1 Liga majstrov UEFA
 2 Trophée des champions
 3 Európska liga UEFA
 4 DFL-Supercup
Medzinárodné.
"K 13. aprílu 2024"
Úspechy hráča.
Paris Saint-Germain
RB Leipzig
Individuálne

</doc>
<doc id="712264" url="https://sk.wikipedia.org/wiki?curid=712264" title="International Hockey League">
International Hockey League

International Hockey League (skr. IHL) môže byť:

</doc>
<doc id="712268" url="https://sk.wikipedia.org/wiki?curid=712268" title="Axel Disasi">
Axel Disasi

Axel Wilson Arthur Disasi Mhakinis Belho (* 11. marec 1998, Gonesse, Francúzsko) je francúzsky profesionálny futbalista, ktorý hráva na poste obrancu v anglickom klube Chelsea.
Klubová kariéra.
Začiatky.
S futbalom začínal Disasi v klube Viliers-le Bel JS. V roku 2014 prišiel do akadémie Paris FC kde o rok neskôr debutoval v A-tíme. Väčšinou však pôsobil v rezervnom tíme Paris FC.
Stade Reims.
V roku 2016 prestúpil do Stade Reims. Dňa 12. decembra debutoval Disasi v tíme pri remíze 2:2 s Orléans. Prvú sezónu však strávil zväčša v B-tíme. 
V sezóne 2017/18 dostal viac priestoru. Dňa 23. novembra strelil svoj prvý gól v klube pri remíze 1:1 s Metz. Na konci sezóny s tímom oslavoval titul a postup do Ligue 1. 
Dňa 25. augusta 2018 debutoval Disasi v Ligue 1 pri prehre 1:4 s Amiens. 
AS Monaco.
Dňa 7. augusta 2020 prestúpil Disasi do AS Monaco kde podpísal štvorročný kontrakt. Cena prestupu bola 13 miliónov eur. V klube debutoval 23. augusta pri remíze 2:2 proti bývalému klubu Stade Reims v ktorom dokázal aj skórovať. Vo svojej prvej sezóne odohral 35 zápasov v ktorých trikrát skóroval.
Chelsea.
Dňa 4. augusta 2023 sa Disasi dohodol na zmluvu s anglickým tímom Chelsea za poplatok 45 miliónov eur. V klube zároveň podpísal kontrakt na šesť rokov. O deväť dní neskôr debutoval v tíme pri remíze 1:1 s Liverpoolom a hneď pri debute dokázal streliť aj prvý gól.
Medzinárodná kariéra.
Disasi debutoval v národnom tíme počas Majstrovstiev sveta vo futbale 2022 keď nastúpil v zápase proti Tunisku (0:1). Na turnaji zasiahol aj do osemfinále proti Poľsku a zahral si aj vo finále s Argentínou. 
Štatistiky kariéry.
Klubové.
"K 13. aprílu 2024"
 1 Liga majstrov UEFA
 2 Európska liga UEFA
Medzinárodné.
"K 13. aprílu 2024"
Úspechy hráča.
Stade Reims

</doc>
<doc id="712273" url="https://sk.wikipedia.org/wiki?curid=712273" title="Nálet na piešťanské letisko 18. septembra 1944">
Nálet na piešťanské letisko 18. septembra 1944

Nálet na piešťanské letisko 18. septembra 1944 bol nálet 1. česko-slovenského samostatného stíhacieho leteckého pluku, ktorý deň predtým priletel na povstalecké Slovensko, na vojenské letisko v Piešťanoch, ktoré bolo využívané nemeckými silami proti povstalcom. Výsledkom útoku bolo 10 zničených a 10 poškodených nemeckých lietadiel a po následnom nálete 15. leteckej armády amerických vzdušných síl 20. septembra 1944 na nemecké vojenské letisko Nový Dvor a jeho vyradení z prevádzky prechádza prevaha v stíhacom letectve (nie v bombardovacom) na stranu povstalcov.
Piešťanské letisko v čase SNP.
V čase vypuknutia Slovenského národného povstania v Piešťanoch sídlili letecké kasárne. Piešťanskí letci sa ako jedna z mála vojenských skupín na západe Slovenska do Povstania zapojila. Už večer 29. augusta 1944 vydal veliteľ stotník Ivan Haluzický spolu s npor. Júliusom Drozdom rozkaz k presunu asi 300 mužov na povstalecké územie. Obrovskou chybou však bolo to, že letci na letisku zanechali všetku leteckú techniku, ktorú potom zadarmo získali Nemci a používali proti povstalcom. Niektorí piloti, napríklad eso Ján Režňák, ako aj stotník Haluzický tvrdili, že s lietadlami ani nemohli odletieť, keďže na letisku neboli dostatočné zásoby benzínu a lietadlá neboli vybavené prístrojmi na nočný let.
Prvý česko-slovenský samostatný stíhací letecký pluk.
Prvý česko-slovenský samostatný stíhací letecký pluk vznikol 1. júna 1944 v Sovietskom zväze zo 128. česko-slovenskej samostatnej stíhacej letecká perute. Pluk vyzbrojený stíhačkami Lavočkin La-5FN sa na rozkaz veliteľstva 2. leteckej armády ZSSR v dňoch 15.17. septembra 1944 presunul na povstalecké územie na poľné letisko Zolná.
Priebeh náletu.
V prvý operačný deň pluku, 18. septembra 1944, malo podľa rozkazu osem lietadiel pod vedením npor. Stehlíka uskutočniť útok na letisko Piešťany. Ostreľovaním mali zničiť čo najviac lietadiel a vrátiť sa späť na letisko Zolná. Na letisku Piešťany ešte v ten deň dopoludnia zistil zvk. rtm. let. František Cyprich na Messerschmitte Bf 109G-6 Kombinovanej letky prítomnosť približne 30 nemeckých lietadiel (bombardéry Junkers Ju 88, strmhlavé bombardéry Junkers Ju 87 "Stuka", stíhačky Bf 109 a prieskumné lietadlá Focke-Wulf Fw 189 "Uhu"). Medzi nimi aj bývalé slovenské Bf 109E, Bf 109G-6 a Ju 87D-5. Na prepad letiska vzlietol o 18:10 hod. osemčlenný roj (v zostave: npor. Stehlík, ppor. Šrom, Vendl, Hlučka, Skopal, Valoušek, Mráz a rtm. Dobrovodský). Npor. Stehlík bol za veliteľa tejto akcie určený i preto, lebo piešťanské letisko a okolie poznal ešte z predvojnovej služby u Leteckého pluku 3 „Generála-letca Milana Rastislava Štefánika“. Letová trasa lietadiel k cieľu viedla nízkym letom z letiska Zolná, aby unikli pozornosti nemeckým hlásnym službám, k pohoriu Vtáčnik, cez údolie rieky Nitry, Šimonovany a Považský Inovec. Napriek tomu, že na lietadlách La-5FN nemohli byť zavesené bomby, pretože v tom čase ešte neboli privezené z letiska Tri Duby, mal nečakaný útok neobyčajný úspech. Nemci nemali žiadne informácie o tom, že v ich blízkosti je dislokovaná väčšia bojová letecká jednotka. Moment prekvapenia bol úspešný, o čom svedčí aj nečinnosť protilietadlovej obrany letiska na začiatku útoku. Všetkých osem pilotov vykonalo priemerne po tri nálety. Na konci útoku sa objavili v činnosti dve postavenia protilietadlovej obrany, ktoré si všimol ppor. Skopal a jedno z nich umlčal dvoma krátkymi útokmi v rýchlom slede. Po nálete sa stíhači zhromaždili v priestore nad serpentínami pri obci Radošina a odleteli na letisko Zolná.
Výsledky náletu.
Výsledkom útoku na letisko Piešťany bolo šesť zničených Bf 109, dva Ju 87, jeden Ju 88 a jeden Fw 189. Poškodených bolo ďalších šesť Bf 109, dva Fw 189, Ju 87 a Ju 88.
Nálet mal aj jednu civilnú obeť.

</doc>
<doc id="712275" url="https://sk.wikipedia.org/wiki?curid=712275" title="Rede Globo">
Rede Globo



</doc>
<doc id="712279" url="https://sk.wikipedia.org/wiki?curid=712279" title="Krivoštianka (vrch vo Vihorlatských vrchoch)">
Krivoštianka (vrch vo Vihorlatských vrchoch)

Krivoštianka () je vrch vo Vihorlatských vrchoch, krajinnom celku Vihorlatsko-gutinskej oblasti. Leží nad obcou Brekov, približne juhozápadne od Humenného. Je najvyšším vrchom rovnomennej časti.
Poloha.
Nachádza sa v severozápadnej časti Vihorlatských vrchov, v geomorfologickom podcelku Humenské vrchy a jeho časti Krivoštianka. Hrebeň a masív leží na rozhraní Prešovského a Košického kraja, okresov Humenné a Michalovce a zasahuje na katastrálne územie obcí Jasenov a Brekov a mesta Strážske. Najbližšími sídlami sú severovýchodne situovaný Jasenov, západne ležiaci Brekov a juhozápadne Strážske, južne sa nachádza obec Staré, juhovýchodne Oreské a severným smerom Humenné a Závadka. 
Opis.
Krivoštianka leží na západnom konci hlavného hrebeňa, vedúceho z Vihorlatu () cez Kyjov () a Uhliská (). Severne sa nachádza Barancov (), Petočová (), Veľký Laz (), Pahorok () a Paseky (), západne Hučok (), Klokočiny () a Červený kameň (), južne Hôrka () a Jakovec () a východne Kyjov (), Uhliská (), Plúštie (), Vihorlat (), Čierna (), Červená skala () a Sokol (). Oblasť patrí do povodia Laborca, kde vodu z celej oblasti odvádzajú kratšie vodné toky. Vrchol traverzuje značený turistický chodník.
Výhľady.
Vrchol pokrýva lesný porast, ktorý neumožňuje rozhľad. Z vhodných lokalít je vidieť okolité vrcholy Vihorlatských vrchov, Ondavskú a Laboreckú vrchovinu, Východoslovenskú nížinu a Slanské vrchy.

</doc>
<doc id="712280" url="https://sk.wikipedia.org/wiki?curid=712280" title="Micubiši G4M">
Micubiši G4M

Micubiši G4M v kódovom označení pozemné útočné lietadlo typu 1 (Jap.一式陸上攻撃機, 一式陸攻 Isshiki rikujō kōgeki ki, Isshikirikkō) bol Japonský dvojmotorový stredný bombardér z obdobia druhej svetovej vojny vyrábaný spoločnosťou Micubiši. Spojenci priradili lietadlu G4M označenie „Betty“. Piloti japonského námorníctva nazývali lietadlo „葉巻“ Hamaki (cigara), kvôli jej valcovému tvaru.
Vznik a vývoj.
Stroj vznikol ako náhrada za Micubiši G3M. Lietadlo G4M navrhol konštruktér Kiro Honj. V roku 1937 Japonské námorné letectvo vypísalo špecifikáciu 12-Shi, v ktorej boli formulované technické požiadavky jednak na palubnú stíhačku a útočný bombardér. Vznikla tak stíhačka Mičubiši A6M Zero ako aj základ bombardéra Micubiši G4M.
Prevádzková história.
G4M bol v čase svojho uvedenia navrhnutý ako diaľkový bombardér. Vyznačoval sa veľkým doletom a vysokou rýchlosťou. V dôsledku toho bolo do návrhu začlenených niekoľko opatrení na úsporu hmotnosti, ako napríklad upustenie od samotesniacich palivových nádrží a pancierovania, čo spôsobilo, malú odolnosť strojov voči paľbe. Spojeneckí piloti mu dali posmešné prezývky ako „lietajúci zapaľovač“, „Zippo“ a „lietajúca cigara“ kvôli ich tendencii explodovať alebo vznietiť sa pri akomkoľvek miernom poškodení palivových nádrží krídel.
Napriek tomu sa G4M stal hlavným pozemným bombardérom japonského námorníctva. Bol to najrozšírenejší a najznámejší bombardér, ktorý Japonci prevádzkovali počas druhej svetovej vojny, a ktorý slúžil takmer vo všetkých bitkách počas vojny v Tichomorí.
Útoky bombardérov G4M a G3M viedli k potopeniu bojovej lode kráľovského námorníctva HMS Prince of Wales a krížnika HMS Repulse, čo bol prvý prípad, keď boli aktívne sa brániace veľké bojové lode potopené výlučne leteckou silou na otvorenom mori. Strojom G4M a G3M sa pripisuje aj potopenie ťažkého krížnika USS Chicago počas bitky o pri Rennellovom ostrov.
V stroji Micubiši G4M bol 18. apríla 1943 nad ostrovom Bougainville, zostrelený veliteľ japonského námorníctva admirál Jamamoto (operácia Vengeance).
Ku koncu vojny vznikla modifikácia 24j. Tento model niesol samovražednú lietajúcu bombu Jokosuka MXY-7 Óka.

</doc>
<doc id="712281" url="https://sk.wikipedia.org/wiki?curid=712281" title="Slovensko – moravská hasičská liga (SMHL)">
Slovensko – moravská hasičská liga (SMHL)

Slovensko – moravská hasičská liga (skrátene SMHL) je seriál dopredu dohodnutých hasičských súťaží v požiarnom útoku. V SMHL sa súťaží v kategóriách "muži", "ženy", "muži nad 35 rokov", "dorastenci" a "dorastenky".
Liga je špecifická tým, že je medzinárodná. Nielen že združuje hasičské družstvá zo Slovenska a Česka, ale na území oboch týchto krajín sa konajú aj jej súťažné kolá (hasičské súťaže).
Liga má štatút občianskeho združenia. Je registrovaná v Registri mimovládnych neziskových organizácií, registrový úrad Ministerstva vnútra Slovenskej republiky, registračné číslo VVS/1-900/90-31817. Jej najvyšším orgánom je "Snem SMHL".
História a príbeh SMHL.
Myšlienka založenia hasičskej ligy, v ktorej by sa pravidelne stretávali družstvá zo Slovenska a priľahlej Moravy vznikla v roku 2003. Aj preto liga dostala meno "Slovensko – moravská hasičská liga (skrátene SMHL)".
Pri jej zrode stáli hasičské družstvá SDH Brumov, SDH Bylnice, DHZ Lednické Rovne, neskôr potom DHZ1 Lehota pod Vtáčnikom, DHZ Pravotice, DHZ Púchov a ďalší.
Liga ako taká má bohatú históriu. Jej príbeh je plný vynikajúcich výkonov, kvalitných družstiev a nefalšovaných emócií. Už od svojho vzniku patrí medzi najkvalitnejšie hasičské ligy na Slovensku. Jej družstvá dosahujú pravidelne veľmi kvalitné výkony, výnimkou nie sú ani popredné umiestnenia v "Slovenskom superpohári v požiarnom útoku".
V prvom ročníku body do celkového hodnotenia zbierali výlučne mužské družstvá, no už v roku 2004 bola liga rozšírená o kategóriu žien. Zatiaľ posledné rozšírenie súťažných kategórií prišlo v roku 2022 ("muži nad 35 rokov") a 2024 ("dorastenci, dorastenky").
V roku 2008 liga nadobudla štatút občianskeho združenia. Stalo sa tak schválením Stanov SMHL a ich registráciou na Ministerstve vnútra Slovenskej republiky. To sa neskôr stalo základným predpokladom napr. pre čerpanie sponzorských darov či dotácií na svoju činnosť.
To, že liga má bohatú históriu, potvrdil aj významný míľnik, ktorým bola 250. súťaž SMHL v poradí (Poruba, 11. jún 2022). V roku 2023 si zase SMHL pripomenula 20. výročie svojho vzniku. Pri tejto príležitosti boli na stránkach SMHL publikované viaceré články, venované práve tomuto jubileu.
Základné pravidlá ligy.
Pravidlá ligy a jednotlivých hasičských súťaží zaradených do nej upravuje "Základný predpis", ktorý schvaľujú delegáti hasičských družstiev na zasadnutiach "Snemu SMHL". Do SMHL sa môže prihlásiť ktorékoľvek hasičské družstvo zo Slovenska a Česka, ktoré zaplatí štartovné v predpísanej výške (výška štartovného je rôzna pre jednotlivé kategórie).
Súťaží sa v požiarnom útoku, pričom všetky súťažné kategórie si merajú svoje sily na trati s dvomi hadicami B a na sklopné terče (hoci nie vždy tomu tak bolo). Víťazom súťaže sa stáva to družstvo, ktoré dosiahne najnižší čas (v sekundách, merané min. na dve desatinné miesta).
Za umiestnenie v jednotlivých súťažiach družstvá získavajú body do celkového hodnotenia. Družstvo, ktoré získa najvyšší počet bodov, sa stáva "víťazom SMHL" pre daný ročník. Všetky družstvá, ktoré sa zúčastnia daného ročníka, zároveň získajú finančné odmeny na základe vopred stanoveného kľúča. Tieto sú potom doplnené trofejami, originálnymi medailami (1. až 3. miesto v každej kategórii) a vecnými cenami.
Sieň slávy družstiev SMHL.
Najúspešnejšie družstvá doterajšej histórie Slovensko – moravskej hasičskej ligy od jej vzniku v roku 2003.
Najúspešnejšie družstvá.
Nie je žiadnym prekvapením, že medzi najúspešnejšími družstvami v celkovom hodnotení mužských družstiev nájdeme na prvom mieste Podhorie. To má na svojom konte 10 stupňov víťazov. Získalo rekordných 5 titulov, raz bolo druhé a štyrikrát tretie. Unikátne zároveň je, že Podhorie všetky pódiá nazbieralo počas desiatich ročníkov nepretržite v období rokov 2010 až 2019. Ďalšími v poradí sú potom s ôsmymi pódiami Zbora a Brumov B, šesť ich nazbierali Nedašov a Brumov. Peknú bilanciu piatich pódií má aj Stupné a Lehota pod Vtáčnikom.
Spomedzi žien sa najlepšou bilanciou môže pochváliť Ihrište, ktoré stálo na pódiu v celkovom hodnotení spolu 9-krát. K dvom titulom pridali štyri druhé a tri tretie miesta. Podobnú bilanciu so siedmymi, resp. so šiestimi pódiami majú Nedašova Lhota resp. Dežarice a Nosice – žabky, ktoré získali spomedzi žien najvic titulov (4). Nosice – žabky dokázali ešte ďalšiu zaujímavú vec. Spomedzi žien držia najdlhšiu šnúru pódiových umiestnení v celkovom hodnotení (6), no dokázali to počas svojich šiestich účastí v SMHL, čo sa žiadnemu inému družstvu nepodarilo.
Medzi mužmi nad 35 rokov zatiaľ pódiové umiestnenie v celkovom hodnotení zaknihovalo každé jedno družstvo, ktoré sa do tejto kategórie prihlásilo, pretože v oboch doterajších ročníkoch súťažili zhodne po 3 družstvá. Ihrište a Lednické Rovne majú teda na konte zhodne dve pódiá, jedno si pripísali Lehota pod Vtáčnikom a Bystričany.
Rekordy SMHL.
Prehľad najlepších výkonov hasičských družstiev v doterajšej histórii Slovensko – moravskej hasičskej ligy od jej vzniku v roku 2003.
Zbora v roku 2023 prepísala takmer všetky rekordy.
Dalo by sa povedať, že v roku 2023 si Zbora behala vlastnú ligu. Počas celého ročníka podávala skvelé výkony a všetkých doslova prevalcovala. Pri tejto spanilej jazde prekonala resp. ustanovila viacero rekordov SMHL, ktoré bude naozaj veľmi ťažké prekonať.
Zbora už v polovici ročníka vyrovnala rekord Brumova B v počte víťazstiev za sebou. Následne ho prekonala na domácej súťaži a naďalej zveľaďovala. Šnúra so ziskom plnej porcie bodov sa napokon zastavila na úctyhodnom čísle 10, čo predstavuje úspešnosť 83.3%. Zároveň tým stanovila aj nové maximum v počte víťazstiev v jednom ročníku.
S tým pochopiteľne súvisí aj mimoriadny bodový zisk. Zbora počas dvanástich kôl ročníka stratila len 22 bodov, prevažnú väčšinu (19 bodov) už na úvodnej súťaži v Krásne. Z toho vyplýva fantastický priemer 18.2 bodu na kolo, čo je takisto nový rekord SMHL. Čerešničkou na torte je aj vedenie v aktuálnom rebríčku víťazstiev celkovo, kam sa Zbora prepracovala už spomínanou šnúrou 10 víťazstiev za sebou.
Ďalšie zaujímavosti.
Celkový počet súťaží a ich usporiadatelia.
V doterajšej histórii sa uskutočnilo už viac ako 270 súťaží zaradených do SMHL. Na moravskej strane to bola takmer pätina z nich. Najviac (5) ich bolo v roku 2005, najmenej (1) v rokoch 2016 a 2017. Priemerne sú do kalendára SMHL zaradené 2 alebo 3 moravské súťaže.
V roku 2022 sme si pripomenuli jubilejnú 250. súťaž SMHL, ktorou bola súťaž v Porube (11.06.2022). 100. súťažou SMHL bola zase súťaž v Nedašove (2009), 200. súťaž SMHL sa uskutočnila vo Svinnej v roku 2016.
Z pohľadu usporiadateľov zorganizovalo aspoň jednu súťaž SMHL doteraz 33 zborov. V každom z doterajších 19-tich ročníkov sa súťaž SMHL uskutočnila v Krásne, Lednických Rovniach, Zbore, Svinnej a v Ďurďovom. S výnimkou prvého ročníka organizujú nepretržite súťaž SMHL potom už len Podlužany (18x).
Účasť v ročníkoch.
V rámci SMHL sa aspoň do jedného ročníka zapojilo veľké množstvo družstiev. Vo všetkých kategóriách to bolo spolu 102 rôznych družstiev (66 muži, 32 ženy, 4 muži nad 35 rokov), ktoré zbierali body do celkového hodnotenia SMHL. Niektoré sa predstavili iba v jednom ročníku, ďalšie ich absolvovali viac ako polovicu. Samozrejme nájdeme aj stálice, ktoré sa predstavili zatiaľ v každom ročníku SMHL.
Nájdeme ich však výlučne v mužskej kategórii (ak nepočítame 2 ročníky kategórie mužov nad 35 rokov). Do tejto skupiny patria Ďurďové, Lehota pod Vtáčnikom, Svinná a Krásno. Jeden rok pauzu (2013) si dala Zbora, 18 účastí v SMHL majú na svojom konte aj Podlužany, ktoré patria do SMHL nepretržite od roku 2004.
Medzi ženami všetky ročníky neabsolvovalo ani jedno družstvo. Najviac ich doteraz nazbieralo Ihrište (14), za ním nasleduje Nedašova Lhota (12) a Dežerice (11). Viac ako polovicu ročníkov absolvovali Ladce (10). Ostatné družstvá majú potom už 8 a menej účastí. V kategórii muži nad 35 rokov sa zatiaľ uskutočnili dva ročníku. Oba absolvovalo Ihrište a Lednické Rovne, jednu účasť pridala Lehota pod Vtáčnikom a Bystričany.

</doc>
<doc id="712286" url="https://sk.wikipedia.org/wiki?curid=712286" title="Palais de Chaillot">
Palais de Chaillot

Palais de Chaillot ("Palác Chaillot") je stavba, ktorá sa nachádza na návrší Chaillot v Paríži v 16. obvode na námestí "Place du Trocadéro-et-du-11-Novembre". Palác bol postavený ako výstavný pavilón pre svetovú výstavu roku 1937 namiesto bývalého Palais du Trocadéro.
Dnes tu sídlia múzeá, divadlo a ďalšie kultúrne inštitúcie. Valné zhromaždenie OSN tu 10. decembra 1948 prijalo Všeobecnú deklaráciu ľudských práv. Z terasy je dobrý výhľad na Eiffelovú vežu, ktorá je odtadiaľ vzdialená cez 500 metrov.
Medzi historické pamiatky bol palác zaradený 24. decembra 1980.
Autormi stavby sú architekti a držitelia ceny Rímskej ceny Léon Azéma, Jacques Carlu a Louis-Hippolyte Boileau. Palác sa skladá z dvoch zaoblených krídiel okolo ústredného priestoru ("Parvis des Libertés et des Droits de l'Homme" – Námestie slobody a ľudských práv), ktoré sú otočené smerom k Seine.

</doc>
<doc id="712293" url="https://sk.wikipedia.org/wiki?curid=712293" title="Tamanchey">
Tamanchey

Tamanchey (doslova "Zbrane") je indická hindskojazyčná romantická kriminálna komédia, ktorá bola uvedená 10. októbra 2014. Film režíroval Navneet Behal a v hlavných úlohách sa predstavili Nikhil Dwivedi a Richa Chadda.
Zápletka.
Zločinec na úteku (Nikhil Dwivedi) sa zaľúbi do odvážnej, krásnej a vulgárnej spoločníčky (Richa Chadda). Film sa končí s úsmevom na tvári.
Výroba.
Film sa začal nakrúcať začiatkom roka 2014 a väčšina častí sa natáčala v Naí Dillí. Richa Chadda dala Nikhilovi Dwiwedimu pri jednej scéne 16 faciek.
Propagácia.
Film propagoval herec Salman Khan, ktorý uviedol, že sa mu film páči. Khan tiež uviedol filmovú pieseň „In Da Club“.

</doc>
<doc id="712294" url="https://sk.wikipedia.org/wiki?curid=712294" title="Marcus Bettinelli">
Marcus Bettinelli

Marcus Bettinelli (* 24. máj 1992, Londýn, Anglicko) je anglický profesionálny futbalista, ktorý hráva na poste brankára v anglickom klube Chelsea.
Klubová kariéra.
Fulham.
Bettinelli začal s futbalom v akadémii Fulhamu. Svoju prvú profesionálnu zmluvu podpísal v júli 2010. Zatiaľ však pôsobil v rezervnom tíme.
Hosťovania.
V auguste 2012 bol Bettinelli poslaný na mesačné hosťovanie do Dartfordu v piatej anglickej lige aby získal zápasovú prax. V tíme debutoval 18. augusta pri prehre 0:2 s Macclesfield Town. Nakoniec zotrval na hosťovaní až do marca 2013.
Dňa 28. augusta 2013 bol Bettinelli poslaný na hosťovanie do Accrington Stanley v League Two a v ten istý deň debutoval v tíme pri prehre 0:2 s Cardiff City v EFL Cupe. O tri dni neskôr debutoval v lige pri prehre 0:1 s Burton Albion. Bettinelliho hosťovanie sa z mesiaca natiahlo na celú sezónu v ktorej odohral 41 zápasov z toho 39 v lige.
Návrat do Fulhamu.
Bettinelli debutoval vo Fulhame 26. augusta 2014 pri víťazstve 1:0 nad Brentfordom v EFL Cupe V Championship debutoval o štyri dni neskôr pri remíze 1:1 s Cardiff City.
Dňa 30. augusta 2017 predĺžil Bettinelli zmluvu s Fulhamom do júna 2020 s opciou na jeden rok. V sezóne 2017/18 odohral 30 zápasov a zahral si vo finále play-off Championship dňa 26. mája 2018 keď vo Wembley zvíťazili nad Aston Villou 1:0 a postúpili do Premier League.
Dňa 26. augusta 2018 debutoval Bettinelli v Premier League pri víťazstve 4:2 nad Burnley. V Premier League však bol brankárom druhej voľby keď robil náhradníka Sergiovi Ricovi.
Hosťovanie v Middlesbrough.
Dňa 10. septembra 2020 bol Bettinelli poslaný na ročné hosťovanie do Middlesbrough. Nasledujúci deň debutoval v tíme pri prehre 0:1 s Watfordom.
Chelsea.
Bettinelli podpísal dňa 28. júla 2021 dvojročnú zmluvu s Chelsea. Dňa 8. januára 2022 debutoval v tíme pri výhre 5:1 nad Chesterfieldom v FA Cupe.
Dňa 27. marca 2023 predĺžil zmluvu s Chelsea do roku 2026.
Štatistiky kariéry.
Klubové.
"K 25. marcu 2024"
1 Championhsip play-off
2 FA Trophy
Úspechy hráča.
Fulham
Chelsea

</doc>
<doc id="712298" url="https://sk.wikipedia.org/wiki?curid=712298" title="Memoriál Ivana Hlinku">
Memoriál Ivana Hlinku



</doc>
<doc id="712299" url="https://sk.wikipedia.org/wiki?curid=712299" title="Dil Banjaara">
Dil Banjaara

Dil Banjaara (po urdsky: دل بنجارا lit: "Zatúlané srdce"), predtým s názvom Gypsy je pakistanský dramatický seriál, ktorý bol vysielaný na Hum TV 14. októbra 2016, predchádzal mu "Jhoot" pre televíznu sezónu 2016. Jeho režisérom je Siraj-ul-Haque, scenár napísala Faiza Iftikhar a produkovala ho Momina Duraid ako nočný program, všetko pod jej produkčnou spoločnosťou MD Productions. V hlavnej úlohe Adnan Malik ako Sikandar ambiciózny fotograf spolu so Sanam Saeed ako hlavná ženská postava a Mira Sethi ako vedľajšia postava.
Dej seriálu je podobný bollywoodskemu filmu "Dilwale Dulhania Le Jayenge".
Zápletka.
Nida je dievča s mnohými snami; chce cestovať po svete, písať poéziu a žiť bezstarostne. Bohužiaľ, má veľa povinností. Žije s telesne postihnutým otcom, psychicky narušenou matkou a prísnym Tayi Ammi; a aby toho nebolo málo, má aj Phupo, ktorý chce, aby sa Nida čo najskôr vydala. Nida má však iné plány. Počas cesty do Nepálu sa zoznámi so Sikanderom, zvaným Sikki, ktorý má rovnaké vášne ako Nida. Žije so svojou tetou Mehtab. Mehtab vychováva Sikandera ako vlastného syna, keďže Sikanderovi rodičia zomreli, keď bol ešte veľmi malý. Mehtabina dcéra Shama sa zaujíma o Sikandera a verí, že sa s ňou jedného dňa ožení. Sikkiho srdce však leží inde a city sú opätované. Jedného dňa Sikki zavolá Shame, aby sa s ním stretla a on jej povedal, že si ju nechce vziať a že sa mýli, že ju miluje. Sikki je veľmi nervózny, pretože Shamu považuje za svoju najlepšiu priateľku a nechce jej ublížiť. Povie Shame, aby si sadla do auta, ale skôr než jej stihne čokoľvek povedať, Shama uvidí cez cestu kvety a beží ich kúpiť, ale zrazí ju auto a fyzicky ju postihne. Po nehode sa Sikki cíti vinný a myslí si, že všetko, čo sa Shame stalo, sa stalo kvôli nemu. Začne sa o Shamu starať a povie svojej tete Mehtab, že sa so Shamou ožení. Medzitým sa dohodli, že Nida sa vydá za svojho bratranca. Nájde si pravá láska cestu?
Výroba.
Casting.
Adnan Malik bol obsadený do postavy Sikandara, ambiciózneho fotografa. Začiatkom januára 2016 pri opise svojej úlohy Malik povedal: „Prečítal som si niekoľko scenárov, záujem bol aj spoza hraníc, ale nič mi nesadlo tak ako "Cigán"“. Ďalej povedal: „Hrám úlohu Sikandera, ktorý je ctižiadostivý fotograf, jeho časť vo mne rezonuje, pretože práve to vyvrcholilo môj záujem o umenie, keď mi otec kúpil prvý fotoaparát. Je to veľmi drsný, outdoorový chlapík, veľmi odlišný od Chalila. Je v ňom jednoducho taká ľahkosť. Takže seriál sa točí okolo tohto chlapíka, ktorý je tak trochu tulák, a jeho rovnosti s dvoma dámami, akýsi netradičný milostný trojuholník“. Neskôr bolo oznámené, že Mawru Hocane nahradila herečka Sanam Saeed. Saeed v rozhovore o „Cigánovi“ povedala: „V podstate mi pôvodne ponúkli scenár, ale vtedy som to nemohla urobiť. Neskôr, keď Mawru (Hocane) zaujalo niečo iné a ja som bola k dispozícii, som však projekt podpísala. Predtým som nerobila ľahko plynúce milostné príbehy, takže Cigánka ponúkala niečo nové“. Ďalej povedala, že „moja postava je dievča, ktoré je srdcom Cigánka. Je to tuláčka a slobodná duša. Je veľmi naviazaná na svojich rodičov a na rozdiel od iných postáv v seriáli sa im nemstí. Rodičia ju veľmi podporujú, a aj keď s nimi nesúhlasí, chápe ich názor. Takže tam nie je žiadny boj, nemá to žiadnu ťažkú morálku ani drámu. Je tam trochu konfliktu, ale žiadna negativita ani beštiálnosť akéhokoľvek druhu“ a „Mohsin Gilani hrá postavu môjho otca, zatiaľ čo brilantná Hina Bayat bude stvárňovať úlohu mojej matky. Vždy bola známa svojimi všestrannými postavami a aj jej úloha v „Gyspy“ je niečo úplne iné, než čo robila predtým“, komentovala. „Má tiež silné vedľajšie herecké obsadenie; máme tu Madihu Rizvi, Saminu Ahmed a tiež Munawara Siddiquiho“.
Natáčanie.
Výroba seriálu sa začala 25. mája 2016 v rôznych mestách po celej krajine vrátane populárnych nepálskych miest Madhyapur Thimi a Bhaktapur. Teasery boli zverejnené 6. októbra 2016 s názvom [Dil Banjaara], ktorý bol nahradený názvom [Gypsy] a bol dokončený ako náhrada za "Jhoot" a bol odvysielaný 14. októbra 2016.
Vysielanie.
"Dil Banjaara" mala premiéru na Hum TV až 14. októbra 2016 a vysielala sa každý týždeň. Naposledy sa vysielal 31. marca 2017 a skončil po 24 epizódach.
Uvoľnenie.
Seriál je k dispozícii na online streamovanie na MX Player a Starzplay. Bol dostupný aj na iflixe, ktorý ho však v roku 2017 stiahol.
Recenzia.
Pri recenzovaní prvej epizódy recenzent z "DAWN Images" pochválil silný charakter, Iftikharovo písanie a herecké výkony Saeeda a Sethi.

</doc>
<doc id="712305" url="https://sk.wikipedia.org/wiki?curid=712305" title="Rex Orange County">
Rex Orange County

Alexander James O’Connor (* 4. máj 1998), profesionálne známy ako Rex Orange County, je anglický spevák, skladateľ a multiinštrumentalista. Zoë Jones z "NPR Music" opísala O’Connorovu hudbu ako „jasnú zmes hip-hopu, jazzu a spálňového popu“.
Keď mal 16 rokov, naučil sa produkovať vlastnú hudbu a svoj debutový album "Bcos U Will Never Be Free" (2015) vydal zadarmo na Bandcampe a Soundcloude. O’Connor potom v priebehu rokov 2016 a 2017 vydal množstvo sólových singlov vrátane platinových singlov „Sunflower“ a „Best Friend“ a vydal svoj druhý štúdiový album "Apricot Princess" (2017). Po tom, ako upútal pozornosť Tylera, the Creatora s piesňou „Bcos U Will Never B Free“, spolupracovali na dvoch skladbách z Tylerovho štvrtého albumu "Flower Boy" (2017), čo spôsobilo, že O’Connor sa dostal na výslnie a mohol podpísať zmluvu s vydavateľstvom RCA Records.
O’Connor vydal svoj tretí štúdiový album "Pony" (2019), v ktorom sa textovo venuje osobnejším témam, ako sú ľudské emócie, a experimentuje s rôznymi žánrami. Album sa stal jeho prvým albumom, ktorý sa dostal do rebríčka "Billboard" 200, pričom sa v ňom umiestnil na treťom mieste. Jeho štvrtý štúdiový album "Who Cares?" (2022) obsadil prvé miesto v Spojenom kráľovstve a dostal sa na piate miesto v rebríčku "Billboard" 200.
Raný život a pôvod mena.
Alexander James O’Connor sa narodil 4. mája 1998 Nine a Philovi O’Connorovcom, profesionálnemu športovému fotografovi. Vyrastal v dedine Grayshott v grófstve Hampshire neďaleko mesta Haslemere. O’Connor sa začal zaujímať o hudbu už v mladom veku. Vo veku 5 rokov sa pridal k speváckemu zboru v škole, kde pracovala jeho matka. Stal sa bubeníkom a neskôr sa sám naučil hrať na klavír.
Názov Rex Orange County vychádza z učiteľovej prezývky „The OC“ podľa jeho priezviska O’Connor.
Kariéra.
2014 – 2016: Skorá kariéra a "Bcos U Will Never B Free".
V 16 rokoch začal O’Connor hrať na gitare a začal produkovať vlastnú hudbu pomocou softvéru Logic od spoločnosti Apple. V tomto veku začal navštevovať aj BRIT School, kde študoval hru na bicie nástroje a bol jedným zo štyroch perkusionistov vo svojom ročníku; relatívna zriedkavosť jeho primárneho nástroja mu umožnila široký kontakt s rôznymi projektmi ostatných v škole, vďaka čomu sa zoznámil s novou hudbou.
O’Connor vydal 18. mája 2015 svoj debutový singel „Corduroy Dreams“ ako hlavný singel zo svojho debutového štúdiového albumu "Bcos U Will Never B Free". 4. septembra 2015 vydal album "Bcos U Will Never B Free" bezplatne sám na Bandcampe a SoundCloude. Po vypočutí albumu sa s ním spojil anglický hudobník a producent Two Inch Punch, ktorý mu poskytol manažérsky tím. Títo dvaja neskôr spolupracovali na O’Connorových singloch vrátane singla „Uno“, ktorý vyšiel 17. novembra 2016. "Clash" opísal skladbu „Uno“, keď napísal: „Svižný klávesový riff podopiera hypnotický polohlasný vokál, ktorý sa v hmlistom výbuchu tvorivej mánie presúva z témy na tému“.
2017 – 2018: Dostať sa na výslnie a "Apricot Princess".
"Bcos U Will Never B Free" zaujal amerického rapera Tylera, the Creatora, ktorý mu poslal e-mail, v ktorom opísal, ako sa mu projekt páči. To viedlo k tomu, že Tyler nasledujúci rok odletel s O’Connorom do Los Angeles, aby spolupracoval na jeho albume "Flower Boy", pričom O’Connor sa podieľal na písaní skladieb „Boredom“ a „Foreword“ a prispel k nim vokálmi. 25. januára 2017 vydal singel „Best Friend“ (premiéra na stanici Apple Music Beats 1), po ktorom neskôr v priebehu roka nasledovalo vydanie jeho druhého štúdiového albumu "Apricot Princess". Jeho tvorbu prirovnala Aimee Cliff z "The Fader" v roku 2017 k „iným umeleckým, postžánrovým tínedžerským umelcom, ako sú Kevin Abstract alebo Steve Lacy“.
Po úspechu albumov "Apricot Princess" a "Flower Boy" vydal O’Connor 11. októbra 2017 singel „Loving Is Easy“, ktorý vznikol v spolupráci s holandským umelcom Benny Singsom. Dňa 16. apríla 2018 pieseň predstavil vo svojom televíznom debute v "The Tonight Show Starring Jimmy Fallon". 31. mája 2018 vydal coververziu piesne „You’ve Got a Friend in Me“ v spolupráci s Randym Newmanom, autorom piesne.
9. októbra 2018 mal O’Connor vystúpiť vo francúzskom televíznom programe "Quotidien", ale odmietol, pretože sa v ňom objavil skeč komičky Alison Wheeler parodujúci Kukluxklan, ktorý označil za „nevkusný“.
2019 – súčasnosť: "Pony" a "Who Cares?".
14. februára 2019 O’Connor vydal singel „New House“. Neskôr v tom istom roku, 12. septembra, vydal skladbu „10/10“; hlavný singel z jeho tretieho albumu "Pony". 25. októbra 2019 vyšiel album "Pony", ktorý bol jeho prvým albumom vydaným na veľkej značke prostredníctvom RCA Records. Agregátor recenzií Metacritic udelil albumu hodnotenie 76/100 na základe 11 odborných recenzií.
30. septembra 2020 vydal O’Connor EP s nahrávkami zo svojho vystúpenia v Radio City Music Hall v New Yorku počas turné "Pony" s názvom "Live at Radio City Music Hall" a dokumentárny film zverejnený na YouTube. Tento dokumentárny film zobrazoval udalosti, ktoré viedli k tomuto vystúpeniu, ako aj predčasné ukončenie turné "Pony" z dôvodu pandémie COVID-19. V októbri 2020 O’Connor potvrdil, že je v procese nahrávania štvrtého štúdiového albumu s názvom "Who Cares?." V januári 2021 sa mu páčil tweet, ktorý zdanlivo potvrdzoval, že album vyjde niekedy koncom toho istého roka, čo sa však neuskutočnilo. Dňa 13. januára 2022 začal album oficiálne teasovať, rozposielal pohľadnice s telefónnym číslom, na ktoré keď zavolal, prehral sa úryvok piesne. 11. marca 2022 bol album vydaný a ako prvý sa dostal na čelo UK Albums Chart, keď sa dostal pred "Impera" od Ghost.
V júli 2022 O’Connor zrušil turné v Austrálii, na Novom Zélande a v Európe kvôli „nepredvídaným osobným okolnostiam“. 10. augusta 2022 potom vydal samostatný singel s názvom „Threat“. Koncom roka 2023 absolvoval turné po krajinách Austrálie a Ázie. V roku 2023 potom vystúpil na festivale Camp Flog Gnaw.
Umenie.
V detstve O’Connor počúval skupiny Queen, ABBA, Stevieho Wondera a amerických alternatívnych umelcov ako Weezer a Green Day. Týchto a ďalších umelcov uvádza ako základnú inšpiráciu pre svoju vlastnú hudbu.
Osobný život.
V roku 2015 začal O’Connor chodiť s britskou speváčkou a skladateľkou Theou Morgan-Murrell (profesionálne známou ako Thea), s ktorou sa zoznámili počas spoločného štúdia na BRIT School. Spieval o nej vo viacerých svojich piesňach a spolupracovali na skladbách „Sycamore Girl“ a „Never Had the Balls“. 24. novembra 2020 na Twitteri potvrdil, že žijú oddelene, a napísal: „Nie som vo vzťahu“.
Dňa 10. októbra 2022 sa O’Connor dostavil na Southwark Crown Court a bol obvinený zo šiestich prípadov sexuálneho útoku na tú istú ženu, ku ktorému malo dôjsť v júni 2021. Vo všetkých bodoch obžaloby priznal svoju nevinu a bol prepustený na kauciu, pričom súdne pojednávanie bolo predbežne naplánované na 3. januára 2023. Zástupca O’Connora vydal v jeho mene vyhlásenie, ktoré znie: A„lex je šokovaný obvineniami, ktoré odmieta, a teší sa na očistenie svojho mena na súde. Vzhľadom na prebiehajúce konanie nemôže poskytnúť žiadne ďalšie komentáre“. Dňa 22. decembra 2022 O’Connor vydal vyhlásenie, v ktorom uviedol, že všetky obvinenia proti nemu boli stiahnuté a prípad mal byť po vyšetrovaní korunnou prokuratúrou zamietnutý. Záznamy z priemyselných kamier a policajný výsluch partnera sťažovateľky – ktorý bol v danú noc s ňou – sa nezhodovali s jej výpoveďou, čo znamenalo, že prípad nespĺňal zákonný test CPS na začatie trestného stíhania.
Pochvala.
V januári 2018 sa O’Connor umiestnil na druhom mieste v ankete BBC "Sound" "2018" za nórskou speváčkou Sigrid.

</doc>
<doc id="712306" url="https://sk.wikipedia.org/wiki?curid=712306" title="Turistická značkovaná trasa číslo 2442">
Turistická značkovaná trasa číslo 2442

 Turistická značkovaná trasa číslo 2442 známa aj ako Chodník sv. Cyrila a Metoda je modrá trasa v pohorí Považský Inovec. Začína v meste Piešťany a končí v Podhradí. Dĺžka trasy je 26,8 km. Turistická trasa je v správe Klubu slovenských turistov.

</doc>
<doc id="712314" url="https://sk.wikipedia.org/wiki?curid=712314" title="Pontos (mytológia)">
Pontos (mytológia)

Pontos (gr. Πόντος, Póntos, doslova „more“) bol v gréckej mytológii staroveký predolympský boh mora, bohom hlbín vnútorného mora, prístupného ľuďom, jeden z gréckych prabohov. Pontos bol Gaiiným synom a nemal otca. Podľa gréckeho básnika Hésioda sa zrodil bez spojenia otca a matky, hoci podľa Hygina je Pontos synom Aithéra a Gaii.
Mytológia.
Pre Hésióda sa Pontos zdá byť len personifikáciou mora, "ho pontos" („more“), ktorým Heléni označovali Stredozemné more. Po kastrácii svojho brata Ourana Pontos so svojou matkou Gaiou splodil Nerea (Starca mora), Thauma („zázrak“ mora vzbudzujúci obdiv, stelesnenie nebezpečných aspektov mora), Forkýsa a ich sestry príšernú Kéto, ako aj „silnú bohyňu“ Eurybiu. S morskou bohyňou Thalassou (ktorej vlastné meno znamená jednoducho „more“, ale je odvodené z predgréckeho koreňa) sa stal otcom Telchínov a všetkého morského života.
Na rímskej soche z 2. storočia Pontos, ktorý sa dvíha z morských rias, uchopí pravou rukou kormidlo a opiera sa o provu lode. Na hlave má korunu a sprevádza ho Fortuna, ktorej drapérie sa objavujú vľavo, ako dvojičky – patrónky čiernomorského prístavu Tomis (Konstanca) v Moesii, starovekom regióne a neskôr rímskej provincii na Balkáne južne od Dunaja, dnes v Rumunsku.
Literatúra.
Hésiodos.
Hésiodos uvádza Ponta vo svojom diele "Teogónia". 
Hyginus.
Hyginus spomína Ponta v diele "Fabulae", keď ho menuje v úvode.

</doc>
<doc id="712321" url="https://sk.wikipedia.org/wiki?curid=712321" title="Silické úboče">
Silické úboče

Silické úboče sú geomorfologickou časťou Silickej planiny, podcelku Slovenského krasu. Zaberajú neveľké údolie v okolí Silickej Jablonice, južne od Rožňavy.
Polohopis.
Silické úboče sa nachádzajú na juhu strednej časti Slovenského krasu a zaberajú juhovýchodnú oblasť podcelku Silická planina. Územie na západe a severe obklopuje vlastný podcelok, východne susedí Turnianska kotlina, juhovýchodne Dolný vrch a južný okraj vymedzuje slovensko-maďarská hranica. Kotlinu odvodňuje riečka Turňa, ktorá patrí do povodia Bodvy.
Oblasť patrí do Košického kraja, okresu Rožňava a zasahuje na katastrálne územia obcí Silická Jablonica a Hrušov. Územie obsluhuje cesta III. triedy, ktorá vedie z Jablonova nad Turňou a ktorou je možné cyklistom a turistom pokračovať do Silice.
Chránené územia.
Takmer celé územie patrí do Národného parku Slovenský kras a jeho ochranného pásma a na juhozápadnom okraji leží prírodná rezervácia Sokolia skala.
Turizmus.
Silické úboče patria medzi turisticky pokojnejšie oblasti, no okrajovými časťami vedie niekoľko značených turistických trás. 

</doc>
<doc id="712322" url="https://sk.wikipedia.org/wiki?curid=712322" title="STS-51D">
STS-51D



</doc>
<doc id="712325" url="https://sk.wikipedia.org/wiki?curid=712325" title="Robert Sánchez">
Robert Sánchez

Robert Lynch Sánchez (* 18. november 1997, Cartagena, Španielsko) je španielsky profesionálny futbalista, ktorý hráva na pozícii brankára v anglickom klube Chelsea.
Klubová kariéra.
Sánchez začal s futbalom v tíme Escuela de Fútbol de Santa Ana. V roku 2010 sa pripojil k mládežníckemu tímu Levante kde strávil tri roky.
Brighton.
V roku 2013 prestúpil Sánchez do akadémie Brightonu kde strávil päť rokov. V júni 2015 podpísal Sánchez svoju prvú profesionálnu zmluvu. V roku 2018 podpísal Sánchez novú trojročnú zmluvu a bol poslaný na hosťovanie.
Hosťovania.
V júni 2018 bol Sánchez poslaný na hosťovanie do Forest Green Rovers v League Two. V klube debutoval 4. augusta pri výhre 4:1 nad Grimsby. Sánchez odohral na hosťovaní 17 zápasov z toho všetky v lige.
Dňa 24. júla 2019 bol Sánchez poslaný na hosťovanie do Rochdale v League One. V tíme debutoval 3. augusta pri výhre 3:2 nad Tranmere Rovers.
Návrat do Brightonu.
Po hosťovaní v Rochdale sa Sánchez vrátil do Brightonu kde debutoval 1. novembra pri prehre 1:2 s Tottenhamom. Dňa 23. februára 2021 podpísal Sánchez novú zmluvu na štyri a pol roka s platnosťou do júna 2025.
Dňa 6. novembra 2021 dostal Sánchez červenú kartu pri remíze 1:1 s Newcastlom United za faul na Calluma Wilsona. V sezóne 2021/22 odohral 38 zápasov z toho 37 v Premier League a jedenásťkrát udržal čisté konto.
Chelsea.
Dňa 5. augusta 2023 podpísal zmluvu s Chelsea na sedem rokov za poplatok 20 miliónov libier s bonusmi. Sánchez dostal dres s číslom 31. V tíme debutoval o osem dní neskôr pri remíze 1:1 s Liverpoolom. Po odchode Kepu Arrizabalagu do Realu Madrid dostal Sánchez dres s číslom 1.
Medzinárodná kariéra.
Sánchez debutoval v národnom tíme Španielska dňa 5. septembra 2021 pri výhre 4:0 nad Gruzínskom v kvalifikácii na Majstrovstvá sveta vo futbale 2022.
Sánchez bol nominovaný do 26-člennej nominácie na Majstrovstvá sveta vo futbale 2022. Do žiadneho zápasu na turnaji však nezasiahol keďže bol v pozícii náhradníka. Španielsko na turnaji skončilo v osemfinále po prehre s Marokom.
Štatistiky kariéry.
Klubové.
"K 15. aprílu 2024"
Medzinárodné.
"K 15. aprílu 2024"

</doc>
<doc id="712328" url="https://sk.wikipedia.org/wiki?curid=712328" title="Voľby do Európskeho parlamentu v roku 2024">
Voľby do Európskeho parlamentu v roku 2024

Voľby do Európskeho parlamentu v roku 2024 sa v Európskej únii (EÚ) konali v dňoch 6. až 9. júna 2024. Boli to desiate parlamentné voľby od prvých priamych volieb v roku 1979 a prvé voľby do Európskeho parlamentu po brexite. Celkovo bolo zvolených 720 poslancov Európskeho parlamentu (EP), ktorí zastupujú viac ako 450 miliónov ľudí z 27 členských štátov. Tieto voľby sa konali súčasne s viacerými ďalšími voľbami v niektorých členských štátoch Európskej únie.
Najviac kresiel v Európskom parlamente získala Európska ľudová strana pod vedením Ursuly von der Leyenovej. Proeurópske centristické, liberálne, sociálnodemokratické a environmentálne strany utrpeli straty, zatiaľ čo pravicovo-populistické strany, ktoré sú proti EÚ, dosiahli nárast. Pravicová skupina Európskych konzervatívcov a reformistov predbehla centristickú skupinu Obnovme Európu a získala štvrtý najvyšší počet kresiel, zatiaľ čo ďalšia pravicová skupina Patrioti pre Európu, nástupkyňa skupiny Identita a demokracia, získala tretí najvyšší počet kresiel. Okrem toho vznikla krajne pravicová skupina Európa zvrchovaných národov, ktorá sa stala najmenšou skupinou v Parlamente. Celkovo 187 poslancov Európskeho parlamentu (25 % parlamentu) patrí k tvrdej pravici, čo je viac členov ako kedykoľvek predtým v histórii.
Ursula von der Leyenová bola 18. júla 2024 v tajnom hlasovaní Európskeho parlamentu opätovne zvolená za predsedníčku Európskej komisie.
Pozadie.
V predchádzajúcich voľbách, ktoré sa konali v dňoch 23. - 26. mája 2019, z hľadiska politických skupín v parlamente, viedli k tomu, že skupina Európskej ľudovej strany a S&amp;D utrpeli značné straty, zatiaľ čo liberálni/centristickí („Obnovovatelia“), Zelení/EFA a ID dosiahli značné zisky, pričom ECR a Ľavica zaznamenali malé oslabenie. Európska ľudová strana pod vedením Manfreda Webera získala najviac kresiel v Európskom parlamente, avšak potom nedokázala zabezpečiť preňho podporu ostatných strán ako kandidáta na predsedu Komisie. Po počiatočnej patovej situácii sa Európska rada rozhodla nominovať Ursulu von der Leyenovú ako kompromisnú kandidátku na novú predsedníčku Komisie a Európsky parlament zvolil von der Leyenovú 383 hlasmi (potrebných bolo 374 hlasov). Európsky parlament potom 27. novembra 2019 schválil Komisiu ako celok, pričom získala 461 hlasov. 
Vo voľbách v roku 2019 došlo k nárastu volebnej účasti, keď hlasovalo 50,7 % oprávnených voličov v porovnaní so 42,5 % vo voľbách v roku 2014. Išlo o prvé zvýšenie volebnej účasti od prvých volieb do Európskeho parlamentu v roku 1979. Z údajov Eurobarometer vyplýva, že v roku 2024 sa 71 % Európanov vyjadrilo, že v júni pravdepodobne pôjdu voliť, čo je o 10 % viac ako tých, ktorí sa tak vyjadrili v roku 2019.
Od posledných celoeurópskych volieb pravica v Európe naďalej rastie, zostáva však rozdelená, najmä kvôli ruskej invázii na Ukrajinu a otázke vzťahov s Ruskom. V roku 2024, pred voľbami do Európskeho parlamentu, pravicovo-populistické strany držia alebo sa podieľajú na politickej moci v Maďarsku (Fidesz), Taliansku (Bratia Talianska), Švédsku (Švédski demokrati), Fínsku (Strana Fínov), na Slovensku (Slovenská národná strana) a v Chorvátsku (Hnutie za vlasť). Stredopravicová EPP „vyvolala u niektorých komentátorov pozornosť“ pre svoje úsilie očariť strany v ECR, aby vytvorili široký konzervatívny blok, ktorý by mohol narušiť dlhoročný status quo, podľa ktorého sa EPP delí o moc so stredoľavou S&amp;D a centristickou skupinou Obnovme Európu.
Dátum volieb.
Termín volieb bol v Portugalsku zvolený na predĺžený víkend, keď sa 10. júna slávil štátny sviatok Deň Portugalska, čo malo znížiť volebnú účasť. Napriek snahe portugalských lídrov nájsť kompromis sa nepodarilo zmeniť predvolený termín 6. - 9. júna, ktorý si na zmenu vyžadoval jednomyseľné hlasovanie.
Volebný systém.
Voľby do Európskeho parlamentu upravuje Zmluva o Európskej únii, Zmluva o fungovaní Európskej únie a Akt o voľbách poslancov Európskeho parlamentu vo všeobecných a priamych voľbách (volebný akt). Vo volebnom akte sa uvádza, že volebný postup sa riadi vnútroštátnymi predpismi v každom členskom štáte s výhradou ustanovení tohto aktu. Voľby sa uskutočňujú na základe všeobecného priameho volebného práva na základe pomerného zastúpenia s použitím systému zoznamov alebo systému jedného prenosného hlasu. Vnútroštátny volebný prah nesmie presiahnuť 5 % odovzdaných hlasov.
Pokusy o reformu volebného systému.
V júni 2018 sa Rada dohodla na zmene volebného práva EÚ a na reforme starých zákonov z volebného zákona z roku 1976 v znení zmien z roku 2002. Nové ustanovenia zahŕňali povinný prah 2 % pre krajiny s viac ako 35 kreslami a pravidlá, ktoré majú zabrániť tomu, aby voliči hlasovali vo viacerých krajinách. Po tom, ako Rada prijala akt na základe súhlasu Európskeho parlamentu v júli 2018, nie všetky členské štáty ho ratifikovali pred voľbami v roku 2019, ktoré sa konali podľa starých pravidiel. Od roku 2023 reformu ešte musí ratifikovať Cyprus a Španielsko; Nemecko ju ratifikovalo až v lete 2023.
Európsky parlament 3. mája 2022 odhlasoval návrh nového volebného zákona, ktorý obsahuje ustanovenia o voľbe 28 kresiel na nadnárodných zoznamoch. K roku 2024 túto reformu neschválila Rada, ktorá ju musí schváliť jednomyseľne, čo znamená, že voľby sa budú konať podľa volebného zákona z roku 1976 v znení zmien z roku 2002.
Rozdelenie.
V dôsledku brexitu bolo v januári 2020 27 kresiel z britskej delegácie rozdelených medzi iné krajiny (tí, ktorí boli zvolení v roku 2019, ale ešte nezasadli, zaujali svoje miesta). Ďalších 46 kresiel bolo zrušených, pričom celkový počet poslancov EP sa znížil zo 751 na 705.
V správe Európskeho parlamentu sa vo februári 2023 navrhlo upraviť rozdelenie v Európskom parlamente a zvýšiť počet poslancov zo 705 na 716 s cieľom prispôsobiť sa vývoju obyvateľstva a zachovať degresívnu proporcionalitu. Návrh bol schválený na plenárnom zasadnutí v júni 2023. Rada 26. júla 2023 dosiahla predbežnú dohodu, na základe ktorej sa počet poslancov Európskeho parlamentu zvýšil na 720. Európsky parlament 13. septembra 2023 súhlasil s týmto rozhodnutím, ktoré Európska rada prijala 22. septembra 2023.
Výsledky.
Volebná účasť bola na úrovni 51,05% najvyššia za posledných 30 rokov. Voľby vyhrala Európska ľudová strana (EPP), druhé miesto získali Socialisti a demokrati (S&amp;D) a piate liberáli z Obnovme Európu (RE). Tieto strany majú spolu 401 zo 720 poslaneckých mandátov. Voľby však zaznamenali výrazný nárast pravicových strán, pričom Patrioti pre Európu a Európski konzervatívci a reformisti obsadili tretie a štvrté miesto.
Reakcie.
Pred zverejnením všetkých výsledkov rozpustil francúzsky prezident Emmanuel Macron Národné zhromaždenie a vyhlásil parlamentné predčasné voľby na 30. jún a 7. júl.
Voľby v členských štátoch.
Slovensko.
Na Slovensku sa voľby konali 8. júna 2024. Voliči si vo voľbách vybrali 15 europoslancov, ktorí ich budú zastupovať do roku 2029.
Následky.
Nové frakcie.
Patrioti pre Európu.
30. júna 2024 vyhlásil maďarský premiér a predseda strany Fidesz Viktor Orbán spolu s bývalým českým premiérom Andrejom Babišom (ANO 2011) a bývalým rakúskym ministrom vnútra Herbertom Kicklom (FPÖ) svoj úmysel vytvoriť novú frakciu s názvom Patrioti pre Európu. Po tom, čo sa pridalo viacero strán, splnila frakcia kritéria na jej oficiálne vytvorenie a uznanie v Európskom parlamente (EP). Frakcia má 84 poslancov, čím sa stala treťou najväčšou v EP.
Európa suverénnych národov.
V júni bolo oznámené, že nemecká AfD, ktorá bola vyhodená z frakcie Identita a demokracia, viedla rozhovory s inými krajne pravicovými stranami o vytvorení novej parlamentnej frakcie, pokusne pomenovanej "Suverenisti". 10. júla 2024 oficiálne vznikla vďaka splneniu kritérií nová frakcia s názvom Európa suverénnych národov (ESN). S 25 poslancami je toto najmenšia frakcia v EP.

</doc>
<doc id="712330" url="https://sk.wikipedia.org/wiki?curid=712330" title="Niké liga 2024/2025">
Niké liga 2024/2025

Niké liga 2024/2025 bol 32. ročník najvyššej futbalovej súťaže na Slovensku. Obhajcom titulu bol Slovan Bratislava, nováčikom bol víťaz 2. ligy, KFC Komárno. Sezóna sa začala 27. júla 2024.
Majstrovský titul obhájil Slovan Bratislava, získal ho tak siedmykrát v rade. Do 1. predkola Európskej ligy sa výhrou v Slovenskom pohári dostal Spartak Trnava. Zostupujúcim tímom sa umiestnením v poslednej priečke tabuľky stala Dukla Banská Bystrica.
Základná časť.
Tabuľka.
&lt;br&gt;
Nadstavbová časť.
Skupina o titul.
Tabuľka.
&lt;br&gt;
Skupina o udržanie sa.
Tabuľka.
&lt;br&gt;
Štatistiky hráčov.
Góly.
"Aktuálne k 18. máju 2025."
1 plus 1 gól v playoff &lt;br&gt;
2 plus 2 góly v playoff

</doc>
<doc id="712331" url="https://sk.wikipedia.org/wiki?curid=712331" title="Noni Madueke">
Noni Madueke

Chukwunonso Tristan "Noni" Madueke (* 10. marec 2002, Londýn, Anglicko) je anglický profesionálny futbalista, ktorý hráva na poste útočníka v anglickom klube Arsenal.
Klubová kariéra.
Začiatok kariéry.
Madueke začínal s futbalom v akadémii Crystal Palace. V roku 2014 prestúpil do akadémie Tottenhamu kde strávil štyri roky. V roku 2018 odišiel do Holandska kde sa pripojil k akadémii PSV Eindhoven.
PSV Eindhoven.
Po príchode do akadémie podpísal trojročnú zmluvu s PSV Eindhoven. Sezónu 2019/20 strávil prevažne v rezervnom tíme Jong Ajax. V prvom tíme debutoval 19. januára pri remíze 1:1 s VVV-Venlo.
V sezóne 2020/21 sa Madueke prepracoval do prvého tímu. Dňa 19. septembra 2020 strelil svoj prvý gól v tíme pri výhre 2:1 nad Emmem. Vo svojej prvej celej sezóne odohral 30 zápasov vo všetkých súťažiach a strelil v nich deväť gólov. 
Dňa 7. augusta 2021 strelil Madueke dva góly pri výhre 4:0 nad Ajaxom v superpohári Johan Cruijff Schaal. Dňa 26. augusta podpísal Madueke s tímom novú zmluvu do roku 2025. Na konci sezóny sa s tímom tešil zo zisku KNVB Cup.
Chelsea.
Dňa 20. januára 2023 prestúpil Madueke do anglického klubu Chelsea kde podpísal zmluvu na sedem a pol roka. Prestupová čiastka bola 33 miliónov libier. V klube debutoval 3. februára pri remíze 0:0 s Fulhamom. Svoj prvý gól za klub strelil 2. mája pri prehre 1:3 s Arsenalom.
Arsenal.
Dňa 18. júla 2025 prestúpil Madueke do klubu Arsenal kde podpísal kontrakt na päť rokov za čiastku 52 miliónov libier. 
Medzinárodná kariéra.
Madueke bol súčasťou reprezentácie do 21 rokov, ktorá vyhrala Majstrovstvá Európy vo futbale hráčov do 21 rokov v roku 2023. Na turnaji odohral všetky zápasy a pomohol tímu na turnaji neinkasovať ani jeden gól.
Štatistiky kariéry.
Klubové.
"K 15. aprílu 2024"
 1 Liga majstrov UEFA
 2 Európska liga UEFA
 3 Európska konferenčná liga UEFA
 4 Johan Cruijff Schaal
Úspechy hráča.
PSV Eindhoven
Anglicko U21

</doc>
