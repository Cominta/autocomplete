<doc id="612195" url="https://sk.wikipedia.org/wiki?curid=612195" title="Ľubomír Ďurček">
Ľubomír Ďurček

Ľubomír Ďurček (* 30. august 1948, Bratislava † 9. júl 2025, Bratislava) bol slovenský konceptuálny umelec, performer, dokumentarista, autor experimentálnych textov, kníh a filmov.
Biografia.
Jeho diela sú prezentované na mnohých výstavách na Slovensku, rovnako aj medzinárodne v Amsterdame, Prahe a Brne. Študoval krajinné a obrazové umenie na Vysokej škole výtvarných umení v Bratislave pod vedením profesora Jána Želibského. Štúdium ukončil v roku 1973. Väčšinu svojho života pôsobil ako stredoškolský pedagóg. V roku 1977 spoločne s Petrom Bartošom organizoval výstavu fotografií českých a slovenských akčne a konceptuálne zameraných výtvarníkov, pomenovanú "Fotozáznamy". Na prelome 70. a 80. rokov spolupracoval s Divadlom Labyrint a Dočasnou spoločnosťou intenzívneho prežívania okolo Jána Budaja. Pre Týždeň divadla na ulici realizoval koncept súboru akcií s názvom "Rezonancie" (1979). Ďurček vo svojej tvorbe využíva elementárny jazyk vizuálnej komunikácie, ako je bod, línia, rozptyl a koncentrácia.
Experimentálny film.
Tematicky sa Ďurček zameriava na experimentálny film, na komunikáciu a medziľudské vzťahy prezentované odlúčením alebo fyzickým kontaktom. Dôležitý prvok je využívanie častí ľudských tiel ako napríklad ruky v "Informácia o rukách a ľuďoch". Akcia NFRMC a film "Informácia o rukách a ľuďoch" má tiež na jednej strane črty skupinového performance pre filmovú kameru a film a na druhej strane aj črty happeningu, kde sú všetci účastníci a herci zároveň aj divákmi, aj keď hovoriť o divákoch tu nie je celkom presné, lebo sa môžu „dívať“ iba rukami. Ďurček tu priviezol a zhromaždil skupinu mladých ľudí z rozličných miest Bratislavy so zakrytými očami na smetisko devastovanej v krajine. Pred vstupom do „hry“ im neposkytol ani možnosť vzájomného kontaktu, ani informáciu o totožnosti ostatných účastníkov akcie. Na smetisku ich zhromaždil okolo čierneho stola. Všetci museli položiť obidve ruky na stôl. Nimi mohli – stále so zakrytými očami – vyvíjať akúkoľvek aktivitu – za predpokladu, že sa bude odohrávať v priestore vymedzenom doskou stola. Nesmeli hovoriť a vydávať žiadne iné zvuky. Akcia a film môžu byť metaforou zdevastovaného životného prostredia a hroziacej katastrofy civilizácie, kde ľudia strácajú prirodzené možnosti a schopnosti komunikácie a musia hľadať iné. Zároveň im to však umožňuje tieto nové a netušené možnosti a schopnosti nájsť.
Film i jeho premietanie je tu teda len jednou zo súčastí širšej akcie a jej súčasťou je aj kniha s fotografiami, diapozitívmi a inými materiálmi. Pri takýchto Ďurčekových filmoch už umelecká akcia naplno využíva film. Ďurčekov film "Domov" je len jednou zo súčastí akcie, ktorá sa začala happeningom v roku 1983, kde boli štyria mladí muži so zakrytými očami odvedení s pomocou iných účastníkov akcie na neznáme miesto v lese a zátiší do veľkej kocky z plátna. Sám film je postavený na montáži a koláži čiernobielych záberov kocky, pohybujúcej sa v lese, a farebných fotografií z vnútra kocky – tepla domova. Ide tu o útok prírody na domov, neznámeho a nespútaného na racionálne vymedzený a uzavretý priestor.
Charakteristika tvorby.
Ťažisko Ďurčekovej tvorby spadá do tzv. „normalizačného“ obdobia. Táto fatálna súvislosť ho zaradila medzi autorov tzv. neoficiálnej scény slovenského umenia a vymedzila ďalšie podmienky pre jeho tvorbu. Báza „normalizačných“ inštitúcií zďaleka nebola vhodným rámcom pre artikulovanie jeho tvorby, a s ohľadom na túto skutočnosť, ako i pre vlastné inklinácie umelec začal vytvárať veľmi špecifické formáty, resp. spôsoby „publikovania“ (v zmysle zverejňovania) vlastnej tvorby. Prestal „veriť“ formátu výstavy, ako vhodnému rámcu pre artikulovanie významov svojich prác. Vo vlastnom byte si vytvoril tzv. medzipriestor, ktorý v kontraste k verejnej mediácii diel, kantovsky fungoval ako báza pre prezentáciu vo veľmi intímnej atmosfére individuálneho zdieľania („iskrenia“) s každým potenciálnym divákom, resp. respondentom, ktorý tento priestor navštívil. Jednotlivé mustry diel Ďurček dlhodobo opakoval v priebehu rokov ako mantru.
V tomto duchu, výstupmi jeho prác boli zvlášť nemonumentálne formáty, a to najmä fotografie, filmy, texty, či unikátne autorské knihy. Pojítkom všetkých je, ako je obsiahnuté už v názve, že predstavujú možnosti pre konceptuálne, situačné modely komunikácie medzi ľuďmi. Kontextuálne konfigurácie ako vzorce, s ktorými Ďurček pracuje sú predmetom výskumu súčasných teórií komunikácie. Komunikácia sa tu chápe ako veľmi komplexný proces, kedy sociálna akcia, ako i myslenie samotné prebieha v kontexte s prostredím, a to spôsobom „stelesňovania“ (tzv. embodiment) – tj. myslíme a komunikujeme celým telom, svojimi zmyslami a v korelácii s daným prostredím. Význam je potom spoločne konštruovaný medzi jednotlivými účastníkmi dialógu, a to neautoritatívnym, dialogickým spôsobom s otvoreným koncom.
Kurátorka Mira Keratová rozdeľuje Ďurčekovu tvorbu na niekoľko typov situácií: kontextuálne, psychogeografické, participatórne a semiotické situácie.
Ďurček vo svojom kontextuálnom umení pracuje s kultúrnym a spoločenským pozadím. Toto sa stáva súčasťou jeho diel a ich čítania. Ďurčekove práce hovoria o jeho osobnej skúsenosti a konfrontáciách s „normalizačnou" spoločnosťou a jej prostredím, podobne tak o období politických zmien na prelome 80. a 90. rokov. Dekonštruuje jazyk dobovej ideologickej propagandy a skúma mediálnu manipuláciu reality. Reaguje nielen na politické a sociálne súvislosti, ale aj na príznakové, absurdné situácie, ktoré nachádza v mestskom verejnom priestore a fotograficky ich zaznamenáva.
Časť Ďurčekových diel sa týka výskumu priestorových a tvarových vzťahov. Nezaujímajú ho len geografické a topografické, fyzické dimenzie miesta, ale aj psychogeografické, mentálne súradnice vnímania priestoru. Nájdené prostredie fotografuje a umelecky apropriuje, prisvojuje si ho. Vybraný obrazový priestor ďalej analyticky a geometricky artikuluje: vymedzuje ho, dopĺňa, či napodobňuje. Pri svojich pokusoch o definíciu priestoru sa opakovane vracia k základným geometrickým tvarom, ako sú štvorec a trojuholník. Ďurčekov koncept prechádzok je zameraný na nové vnímanie každodennosti a rutinnej trasy v mestskom priestore.
Ak Ďurček vo svojich performanciách pracuje s prostredím a jeho súvislosťami, v participatórnych projektoch vytvára sociálny priestor. Aktivuje diváka a podnecuje ho k vlastnému, autonómnemu gestu v odcudzenej spoločnosti. Vytvára prekvapivé situácie a narúša stereotyp chodca, aby ho priviedol k intenzívnejšiemu prežívaniu každodennosti a k sebauvedomeniu.
Zaujíma ho aj idea davu a správanie sa jednotlivca v ňom; experimentuje s momentom stotoženia sa (splynutia) s davom a vydelenia sa z neho (izolácia). Aj v tomto smere ho nezaujíma len estetická skúsenosť, ale priam fyzicky precítený zážitok diváka. Vo svojich totálnych performanciách Ďurček narába so zmyslovým vnímaním diváka, s obmedzením a dezorientovaním jeho zmyslov; usmerňuje jeho zmyslové vnímanie a rozširuje jeho citlivosť.
Prácu so symbolom a znakom, ich reflexiu, čítanie a používanie nachádzame v celej Ďurčekovej tvorbe. Pracuje so semiotikou kultúry a jazyka ako takou a začleňuje ju do svojej tvorby. S figurálnym znakom pracuje vo svojich performanciách a v geometrických figurálnych obrazcoch v rámci svojich participatórnych projektov. Patria sem i jeho typografické a lingvistické experimenty v autorských knihách a tlačovinách. V neposlednom rade je to i experimentálna kresba, v rámci ktorej skúma kvalitu náhodne vznikajúceho obrazu a zhromažďuje záznamy miznúcich dočasných stôp.

</doc>
<doc id="612196" url="https://sk.wikipedia.org/wiki?curid=612196" title="San’á">
San’á



</doc>
<doc id="612198" url="https://sk.wikipedia.org/wiki?curid=612198" title="Šupinaté plazy">
Šupinaté plazy



</doc>
<doc id="612199" url="https://sk.wikipedia.org/wiki?curid=612199" title="Voda a práca">
Voda a práca

Voda a práca je krátkometrážny dokumentárny film režiséra Martina Slivku z roku 1963. Slivka je aj autorom námetu a scenára. Vo svojom filme sa zameriava na oslavu ľudí, ktorí si dokázali podmaniť vodu vďaka rôznym nástrojom a využívať ju v svoj prospech.
Charakteristika filmu.
Voda a práca je film takmer experimentálny. Ide o obrazovú báseň, kde ako slová používa zábery strojov na vodný pohon, tie sa skladajú do veršov a strof za pomoci doprovodnej hudby od Ilju Zeljenku. Film má len 9 minút, no aj na takom malom priestore dokázal Slivka vtesnať svoj obdiv k ľudskému umu a kráse práce. Vo filme sú zreteľné inšpirácie, ktoré sprevádzajú celú Slivkovu tvorbuodkazuje najmä na Karola Plicku. Svojou hudobnosťou zas pripomína klasické dielo dokumentaristiky"Nočnú poštu" Harryho Watta. Ako píše trojica autorov diela "Ostáva človek. Martin Slivka". Rudolf Urc, Ingrid Mayerová a René Lužica: "„Voda a práca je dôkazom, že Slivku zaujímajú širšie kontexty etnografických tém. Popis fungovania starých mlynov je dôsledný a naratívne významný. Slivka zachytil tieto zariadenia v poslednom štádiu ich využívania. Motív záchrany pre budúce generácie bol nemenej závažný ako snaha „zapamätať“ si ich vizuálnu podobu, tvary a činnosť. Len nepozornému percipientovi unikne, že Slivka dodáva ešte motív človeka, nielen ako konštruktéra týchto vodných stavieb, ale aj ako ich každodenného používateľa a v blízkej budúcnosti aj ochrancu.“" 
Ivan Stadtrucker, ktorý sa na filme podieľal ako zvukový spolupracovník hovorí o prispení hudby Zeljenku k Slivkovmu filmu toto: "„Slivkov film bol predsa zvláštny - bola to obrazová symfónia pohybu vody, krútiacich sa vodných kolies a dopadajúcich mechanických kladív. Iľjovi bolo jasné, že buchot bucharov bude určovať rytmus a vôbec rytmickú štruktúru filmovej hudby. Problém bol s melodickou líniou. Ponúkol som mu, že aká-taká melódia dala by sa vytvoriť v náznaku a to zo šumenia vody, keby sme vodu ilustrovali pomocou bieleho šumu, v jednotlivých pásmách odfiltrovaného pomocou úzkopásmových priepustí. Vo chvíli, keď Iľja mal k dispozícii tucet šumení, už nebolo pre neho nijakým problémom skomponovať skladbu v duchu konkrétnej hudby. Zeljenkova kompozícia ideálnym spôsobom doplnila Slivkov film, ktorý potom pod názvom Voda a práca získal hlavnú cenu na medzinárodnom festivale krátkych filmov v Krakove (1964).“" 
Zeljenka si zas na proces tvorby hudby spomína: "„...dospel som k názoru, že veľa hudby netreba. Nechal som si nahrať ruchy, zaujímavé klepoty a buchoty vodných stavieb. Boli to rytmické, krásne, drevené bicie nástroje. Spravili sme z toho rytmický podklad a ja som do toho na flaute hral melódie.“"
Filmoví publicisti o filme "Voda a práca".
Václav Macek v Dejinách slovenskej kinematografie 18961969 o filme píše: "„Výnimočná hodnota diela pramení z poetickej symbiózy filmových prvkov (kameraman Jozef Grussmann). Fakt, že staré, schátrané drevené nástroje sa znovu krútia a pracujú, je zdrojom obdivu. Ten dáva objektom z dávnoveku techniky - hoci sa už uvažovalo o lete na Mesiacrozmer neprestajnej ľudskej perfekcie a vynachádzavosti. Slivka sa spoľahol len na ruchy a montáž záberov, aby bez slov komentára nenásilne, a pritom sugestívne vyzdvihol zabudnuté či obchádzané hodnoty.“"
Pavel Branko v zborníku "Ostáva človek. Martin Slivka". hovorí: "„Slivkov debut filmovým jazykom prekračuje rámec pamiatkárskeho poslaniajeho zvuková stopa zakotvená vo sfére konkrétnej hudby a reálneho zvuku ho v súčinnosti s nekomentovaným obrazom povyšuje na rýdzo filmovú symfóniu. Zrodil sa dokumentarista obdarený zmyslom pre orchestráciu a syntézu.“"
Peter Michalovič si zas o film o myslí: "„Vo filme Voda a práca možno za leitmotív považovať premenu chaosu na kozmos. Kvapalné skupenstvo vody spôsobuje jej amorfnú povahu... Rieka je veľmi dobrý reprezentant chaosu, pretože to, čo robí, nikto nevie. Všetko sa to začína tým, že človek „odkrojí“ a presmeruje kus vodného toku do umelého koryta... Divoká voda bola takto nútená pracovať, uvádzať do pohybu rôzne stroje, ktoré sa nelíšia len tým, že plnili rôzne funkcie a pozostávali z rôznych súčastí, ale pre Slivku aj tým, že vydávali rôzne typy zvukov... A práve tieto industriálne zvuky majstrovsky využil skladateľ filmovej hudby Iľja Zeljenka.“"

</doc>
<doc id="612202" url="https://sk.wikipedia.org/wiki?curid=612202" title="Kleitarchos">
Kleitarchos

Kleitarchos ( - Kleitarchos) môže byť:
 

</doc>
<doc id="612203" url="https://sk.wikipedia.org/wiki?curid=612203" title="Apoštolská prefektúra">
Apoštolská prefektúra

Apoštolská prefektúra je podľa kánonického práva (Kódex kánonického práva 1983, kánon 371) "určitý podiel Božieho ľudu, ktorý pre osobitné okolnosti ešte nie je ustanovený ako diecéza a pastoračná starostlivosť oň sa zveruje ...apoštolskému prefektovi, ktor[ý] ho m[á] riadiť v mene Najvyššieho veľkňaza." Býva ustanovená dočasne, na jej čele stojí apoštolský prefekt, nemusí byť biskupom. 
Apoštolské prefektúry sa vytvárajú najčastejšie v krajinách, kde tvoria katolíci menšinu obyvateľov. Podľa vývoja politickej situácie v danej krajine môže byť apoštolská prefektúra povýšená na apoštolský vikariát, ako sa to stalo napríklad v roku 2004 v Bruneji. 

</doc>
<doc id="612204" url="https://sk.wikipedia.org/wiki?curid=612204" title="Prenzlau">
Prenzlau

Prenzlau je mesto v severovýchodnom Nemecku, v spolkovej krajine Brandenbursko, sídlo krajinského okresu Uckermark. Leží na Meklenburskej jazernej plošine na rieke Ucker. V roku 2015 malo 19 275 obyvateľov a má železničnú stanicu.
Dejiny.
Mestské práva získal v roku 1234. Za napoleonských vojen tu 27. októbra 1806 utrpeli Prusi ďalšiu porážku od francúzskych vojsk, vedených Napoleonom Bonaparte. V čase druhej svetovej vojny sa tu nachádzal zajatecký tábor Oflag II A.
Partnerské mestá.
Prenzlau má štyri partnerské mestá

</doc>
<doc id="612206" url="https://sk.wikipedia.org/wiki?curid=612206" title="Notodden">
Notodden

Notodden je nórske mesto v kraji Telemark. Je súčasťou tradičného kraja Ost-Telemark. Notodden má 12 749 obyvateľov 2017 a celkovú rozlohu 914 km².
Od roku 2015 je spoločne s mestom Rjukan a údolím medzi týmito mestami zapísaný na zoznam svetového dedičstva UNESCO.
Notodden sa oddelil od obce Heddal v roku 1913 a stal sa samostatným mestom s magistrátom. 1. januára 1964 bol naopak Heddal spolu s ďalšou vidieckou obcou Gransherad zlúčený s Notoddenom a vytvorili tak rozšírenú obec s názvom Notodden. Niekoľko kilometrov od centra mesta možno práve v bývalej obci Heddal nájsť najväčší nórsky drevený kostol.
Notoddenské letisko "Tuven" sa nachádza západne od centra mesta. Bola tu tiež založená spoločnosť "Norsk Hydro". Mesto každoročne hostí "Notodden Blues Festival" považovaný za jeden z najlepších bluesových festivalov v Európe, a tiež známy metalový festival s názvom "Motstøy Festivalen".

</doc>
<doc id="612207" url="https://sk.wikipedia.org/wiki?curid=612207" title="Africa Eco Race">
Africa Eco Race

Africa Eco Race je diaľkový automobilový závod, ktorý sa jazdí každoročne na prelome roka. 
Charakteristika.
Trasa meria okolo 6 500 km a vedie cez Francúzsko, Maroko, Západnú Saharu, Mauritániu a Senegal. Závod založil René Metge po tom, čo bola v roku 2009 Rely Dakar z bezpečnostných dôvodov presunutá na juhoamerický kontinent. Cieľom organizátorov je nadviazať na ducha pôvodného Dakaru a ponúknuť viac dobrodružstva a menej komercie. Usilujú o minimálny dopad pretekov na prírodu a miestnych obyvateľov: používajú sa recyklovateľné materiály a solárna energia, bivaky sa zriaďujú mimo obývané miesta.
Ročníky Africa Eco Race.
2025.
Štartu preteku predchádzala administratívna a technická kontrola a následný presun na Africký kontinent, kde sa samotné podujatie začalo v marockom meste Tangier 31. decembra. Slovensko zastupoval motocyklista Martin Benko, ktorý však pretek nedokončil. 
2024.
Štartu preteku opäť predchádzala administratívna a technická kontrola v Monaku. Samotný pretek sa začal až na africkom kontinente v marockom meste Nador 2. januára. Slovensko v tomto ročníku zastúpenie nemalo.
2023.
Z dôvodu záplav v Senegale bol tento ročník zrušený.
2022.
Štartu preteku predchádzala administratívna a technická kontrola 14. – 15. októbra 2022 v Monaku. Po preplavení do Afriky sa samotný maratónsky pretek začal v marockom meste Nador 18. októbra. Slovensko zastupovali motocyklisti Štefan Svitko a Martin Benko. Martin pretavil svoje skúsenosti s AER do konečného 8. miesta a debutant Štefan Svitko sa stal v kategórii motocyklistov víťazom.
2021.
Z dôvodu pandémie Covid-19 sa tento ročník nekonal.
2020.
Na štart maratónskeho preteku sa 7. januára 2020 v Monaku postavili už tradične aj slovenskí motocyklisti Martin Benko a Ján Zaťko. Martin Benko dokončil na 5. mieste, Ján Zaťko na 26. mieste.
2019.
V jubilejnom 10. ročníku na štart opäť nastúpili motocyklisti Martin Benko a Ján Zaťko. Úspešnejší bol Ján Zaťko, ktorý sa postupne zlepšoval a napokon sa umiestnil na konečnom 9. mieste. Dominoval v kategórii motocyklov so zdvihovým objemom nad 450 cm³. Martin Benko obsadil konečnú 14. pozíciu, pričom v kategórii do 450 cm³ bol 11. V priebehu pretekov sa dlho pohyboval v prvej päťke, dve etapy bol na celkovej 3. pozícii.
2018.
Slovensko v 9. ročníku v kategórii motocyklov zastupovali Ján Zaťko, ktorý skončil na celkovom 9. mieste a Martin Benko, ktorý odstúpil v 10. etape z celkovej priebežnej 3. pozície.
2017.
Pôsobenie v náročnej rely ukončil Martin Benko na konečnej 3. a Ján Zaťko na 4. priečke.
2016.
Ján Zaťko skončil v tomto ročníku na celkovom 6. mieste a Martin Benko na celkovom 9. mieste.

</doc>
<doc id="612210" url="https://sk.wikipedia.org/wiki?curid=612210" title="Kim Philby">
Kim Philby

Kim Philby, vlastným menom Harold Adrian Russell (* 1. január 1912, Ambala, Pandžáb, Britská India – 11. máj 1988 Moskva, Sovietsky zväz) bol britský vysokopostavený spravodajský dôstojník rozviedky MI6 a sovietsky dvojitý agent, ktorý v roku 1963 ušiel do ZSSR.
Život.
Philby sa narodil v meste Ambala v provincii Pandžáb v Britskej Indii. Bol synom Dory (Johnston) a St Johna Philbyho, spisovateľa a orientalistu, ktorý v priebehu života konvertoval na islam. Jeho otec bol členom Indickej štátnej služby (ICS) a neskôr štátnym úradníkom v Britmi kontrolovanej Mezopotámii. Pôsobil aj ako poradca kráľa Ibn Saúda v Saudskej Arábii, kde mladý Philby istú dobu aj žil.
Po stopách svojho otca pokračoval študoval na prestížnej strednej škole Westminster School, kam odišiel v roku 1928 vo veku 16 rokov. Získal štipendium na Trinity College na Cambridge, študoval históriu a ekonomiku. Štúdium absolvoval v roku 1933. Na škole začal sympatizovať s komunistickými myšlienkami v roku 1933 sa stal sovietskym tajným agentom. Po škole začal pracovať ako dopisovateľ novín London Times. V roku 1934 sa vo Viedni oženil s ľavicovou aktivistkou Alice Kahlmannovou, ktorú tak zachránil pred väzením.
Pracoval pre NKVD ako žurnalista v Španielsku počas občianskej vojny. Po tom čo prijal úlohy sympatizanta Francovho fašistického režimu prestal žiť so svojou dovtedajšou ženou židovského pôvodu. V roku 1940 ho Guy Burgess naverboval do britskej spravodajskej služby MI6, kde postupne prešiel viacerými oddeleniami. Tu ho znovu kontaktovala sovietska rozviedka OGPU. Philby začal podávať cenné informácie, mimo iného napríklad o plánovanom nemeckom útoku na ZSSR. Jeho informácie ovplyvňovali vojnové dianie aj vďaka kontaktom s Winstonom Churchillom. Pripisuje sa mu napríklad podpora pre zvýšenie britskej pomoci pre Titových partizánov v Juhoslávii.
V roku 1940 začal žiť s Aileen Furse, s ktorou mal v priebehu vojny 3 deti. V roku 1946 sa mu podarilo formálne vyriešiť rozvod s Alice Kohlmannovou a zobral si Aileen za ženu. Následne mali ďalšie 2 deti.
V roku 1949 bol vyslaný do USA, kde sa stal styčným dôstojníkom medzi britskou a americkou tajnou službou. Pri svojich aktivitách odhaľoval viacero prísne tajných skutočností sovietskej strane. V roku 1951 tiež varoval Guya Burgessa a Donalda Macleana, že sú vyzradení, čím im umožnil uniknúť do bezpečia. Následne ho začala sledovať kontrašpionáž MI5.
Sám Philby sa stal podozrivý v roku 1955. Následne pracoval ako žurnalista v Bejrúte, pričom stále plnil čiastkové úlohy pre MI6. V tomto období sa jeho rodina dostala do existenčných problémov. Jeho manželka trpela duševnými problémami a neskôr aj alkoholizmom. V neskoršom období žila s deťmi sama v Crowborough. V roku 1957 zomrela na chrípku. V druhej polovici 60. rokov viacero prebehlíkov zo sovietskych tajných služieb vrhlo na Philbyho podozrenie. V roku 1959 sa oženil s Eleanor Brewerovou, s ktorou už mal niekoľko rokov vzťah.
V roku 1962 bol sovietskou stranou upozornený, že sú mu britské úrady na stope. V roku 1963 bol Philby odhalený ako člen špionážneho bunky, neskôr označenej ako Cambridge Five. Jej ďalšími členmi boli Donald Maclean, Guy Burgess, Anthony Blunt a zrejme aj John Cairncross. Z týchto piatich bol Philby v poskytovaní tajných informácií Sovietskemu zväzu pravdepodobne najúspešnejší. Význam jeho aktivít, podľa niektorých názorov, znižoval dlhú dobu iba strach Josifa Stalina z toho, že by mohol byť trojitým agentom, ktorý poskytoval britským orgánom informácie o sovietskej strane. Philby bol najúspešnejším sovietskym dvojitým agentom z obdobia studenej vojny. Dosiahol hodnosť plukovníka NKVD neskôr KGB. Bol zodpovedný za smrť mnohých západných agentov v ZSSR a významne narušil aktivity britskej tajnej služby v ZSSR.
Britská tajná služba mu navrhovala imunitu, ak s ňou bude ďalej spolupracovať a poskytovať informácie. Napokon sa 23. januára 1963 rozhodol utiecť do Moskvy, kde žil po zvyšok života. Jeho vyslanie do Bejrútu niektorí považujú za dobrovoľné vydanie Sovietom aby tak predišiel diskreditácii najvyšších miest britskej tajnej služby v prípade, že by bol doma vyšetrovaný. Tu pracoval ako konzultant pre KGB. Vydal i knihu pamätí "Moja tichá vojna". V roku 1971 sa oženil s ruskou spisovateľkou Rufinou Puchovou. Zomrel v roku 1988. Bol pochovaný na Kuncevskom cintoríne.
Ocenenie.
Philby bol nositeľom radu Order of British Empire (OBE). V roku 1965 získal Leninov rad a titul Hrdina Sovietskeho zväzu.
Niektoré zdroje naznačujú, že osobnosť Kima Philbyho inšpirovala Iana Fleminga pri vytvorení románovej postavy agenta Jamesa Bonda.

</doc>
<doc id="612211" url="https://sk.wikipedia.org/wiki?curid=612211" title="Wilhelm Eduard Weber">
Wilhelm Eduard Weber

Wilhelm Eduard Weber (* 24. október 1804, Wittenberg, Nemecko† 23. jún 1891, Göttingen) bol nemecký fyzik.
Spoločne s Carlom Friedrichom Gaußom vynašiel elektromagnetický telegraf. Skonštruovali ho v roku 1833 na univerzite v Göttingene, kam Gauß Webera pozval v roku 1831, aby sa tu stal už v dvadsiatich siedmich rokoch profesorom fyziky.
V mladosti sa venoval najmä akustike, ale nakoniec, pod Gaußovym vplyvom, napísal množstvo významných prác najmä o elektromagnetizme, elektrických veličinách a geomagnetizme. Vybudoval dodnes platný systém elektrických mier. Roku 1856 spolu s Rudolfom Kohlrauschom nastolil tézu, že niektoré elektromagnetické jednotky sa pohybujú rýchlosťou svetla. To veľmi ovplyvnilo Jamesa Clerka Maxwella v jeho názore, že viditeľné svetlo je priečne elektromagnetické vlnenie.
Jednotka sústavy SI udávajúca magnetický indukčný tok – weber – je pomenovaná po ňom. Roku 1859 získal Copleyovu medailu.
Aj jeho dvaja bratia boli vedci, Wilhelm s nimi napísal niektoré spoločné práce. Starší brat Ernst Heinrich bol autorom tzv. Weber-Fechnerovho zákona, mladší brat Eduard Friedrich Weber bol fyziológ a Wilhelm spolu s ním študoval chôdzu.

</doc>
<doc id="612212" url="https://sk.wikipedia.org/wiki?curid=612212" title="Kapusta pukonosná">
Kapusta pukonosná



</doc>
<doc id="612213" url="https://sk.wikipedia.org/wiki?curid=612213" title="Kapusta bublinatá">
Kapusta bublinatá



</doc>
<doc id="612216" url="https://sk.wikipedia.org/wiki?curid=612216" title="Kartifiól">
Kartifiól



</doc>
<doc id="612217" url="https://sk.wikipedia.org/wiki?curid=612217" title="Ed Harris">
Ed Harris

Edward Allen Harris (* 28. november 1950, Englewood, New Jersey, USA) je americký herec, scenárista a režisér, držiteľ ceny Zlatý glóbus.
Študoval na Kolumbijskej univerzite a počas štúdia sa aktívne venoval americkému futbalu, ale po skončení štúdia ďalej študoval herectvo na California Institute of the Arts. Začínal ako klasický divadelný herec keď účinkoval v klasickom dramatickom repertoári.
V televízii a vo filme začínal v polovici 70. rokov a postupne sa vypracoval na uznávaného predstaviteľa vedľajších rolí. Medzi jeho najznámejšie úlohy patrí postava riaditeľa Gene Kranza vo filme "Apollo 13" za ktorú bol nominovaný na Zlatý glóbus i Oscara.
V roku 2000 začal tiež režírovať. Za svoj režijný debut v snímke "Pollock", kde tiež sám hral hlavnú úlohu avantgardného maliara Jacksona Pollocka, bol nominovaný Oscara.

</doc>
<doc id="612218" url="https://sk.wikipedia.org/wiki?curid=612218" title="Presidential Medal of Freedom">
Presidential Medal of Freedom

Presidential Medal of Freedom ("Prezidentská medaila slobody") je ocenenie udeľované prezidentom USA, ktoré je, spoločne s Congressional Gold Medal (Zlatou medailou Kongresu), najvyšším civilným vyznamenaním v USA.
Vyjadruje uznanie jednotlivcom, ktorí „mimoriadne záslužne prispeli k bezpečnosti, alebo národným záujmom Spojených štátov, k svetovému mieru, či ku kultúrnemu alebo inému významnému verejnému či súkromnému úsiliu“. Jej udelenie nie je obmedzené na občanov USA, a hoci ide o civilné ocenenie, môže byť udelené aj príslušníkovi vojenských zložiek a môže byť nosená na uniforme.
Ocenenie vzniklo v roku 1963 a nahradilo pôvodnú Medal of Freedom, ktorú v roku 1945 založil prezident Harry S. Truman.

</doc>
<doc id="612220" url="https://sk.wikipedia.org/wiki?curid=612220" title="Juliet Millsová">
Juliet Millsová

Juliet Maryon Millsová (* 21. november 1941, Londýn, Spojené kráľovstvo) je anglická herečka a scenáristka.
V rokoch 19701971 hrala hlavnú úlohu v seriáli "Nanny and the Professor". Preslávila sa najmä hlavnou rolou Tabithy Lenox v soap opere "Passions". V rokoch 19992008 hrala v 990 epizódach tohto seriálu.
Roku 1975 získala cenu Emmy za rolu v seriáli "QB VII". Nominovaná bola aj v roku 2005 za "Passions". Dvakrát bola nominovaná tiež na Zlatý glóbus, roku 1971 za "Nanny and the Professor" a roku 1973 za film "Nebožtíci žičia láske" (Avanti!). Jej sestrou je herečka Hayley Mills.

</doc>
<doc id="612221" url="https://sk.wikipedia.org/wiki?curid=612221" title="Pásavec štetinatý">
Pásavec štetinatý



</doc>
<doc id="612222" url="https://sk.wikipedia.org/wiki?curid=612222" title="Sabrina Ferilliová">
Sabrina Ferilliová

Sabrina Ferilliová (; * 28. jún 1964, Rím, Taliansko) je talianska filmová a televízna herečka. Päťkrát získala ocenenie Strieborná stuha ("Nastro d'Argento") udeľované Národným zväzom talianskych filmových novinárov, jeden taliansky Zlatý glóbus a štyrikrát filmovú cenu časopisu "Ciak". Bola nominovaná aj na Donatellovho Davida.

</doc>
<doc id="612226" url="https://sk.wikipedia.org/wiki?curid=612226" title="Sabrina Ferilli">
Sabrina Ferilli



</doc>
<doc id="612227" url="https://sk.wikipedia.org/wiki?curid=612227" title="Hesiodos">
Hesiodos



</doc>
<doc id="612228" url="https://sk.wikipedia.org/wiki?curid=612228" title="Acer pseudoplatanus">
Acer pseudoplatanus



</doc>
<doc id="612230" url="https://sk.wikipedia.org/wiki?curid=612230" title="Letisko Chotín">
Letisko Chotín

Letisko Chotín je letisko na letecké práce, poľnohospodárske účely a núdzové pristátie, nachádzajúce sa v blízkosti Komárna.
Poloha.
Nachádza sa severovýchodne od Komárna, južne od Hurbanova a západne od Chotína.
Charakteristika.
Spevnená vzletová a pristávacia dráha má dĺžku 400 a šírku 12 m. V súčasnosti je letisko bez pravidelných liniek. Letisko je využívané najmä na núdzové pristátie a poľnohospodárske účely.
Nadmorská výška letiska je 

</doc>
<doc id="612231" url="https://sk.wikipedia.org/wiki?curid=612231" title="Vstavačovec májový">
Vstavačovec májový

Vstavačovec májový (lat. "Dactylorhiza majalis") je chránený druh orchidei z čeľade vstavačovité. Rastie na území veľkej časti Európy.
Opis.
Zvyčajne je 20 až 60 cm vysoký s lysou byľou, ktorá je v dolnej časti šupinatá. Má 4 až 6 listov, ktoré sú vajcovitého až kopijového tvaru, ktoré na sebe majú škvrnky (to nie je pravidlom u všetkých rastlín, ale asi u 70 % populácie).
Kvetenstvo je bohaté, valcovité, je dlhé 4 až a nesie na sebe až 50 jednotlivých kvetov. Farba kvetov je purpurová, ale vzácne sa vyskytujú aj ružové a biele formy. Kvitne v máji a v júni, plodom sú zelené tobolky, ktoré obsahujú veľké množstvo semien.
Stanovisko, rozšírenie.
Rastie v nížinách i na horách, typicky na mokrých až močaristých lúkach, prípadne slatinách, vresoviskách a rašeliniskách. Preferuje živinami bohaté pôdy a skôr nevápnité. Je rozšírený v Európe v páse medzi Britskými ostrovmi, Francúzskom, severným Talianskom, južnou Škandináviou a európskou časťou Ruska, ale sú udávané nálezy aj zo strednej Sibíri. Rastie roztrúsene na celom území, v niektorých oblastiach chýbajú (napr. Lounské středohoří). Predtým bol hojnejší, výrazne ustúpil predovšetkým v nižších a stredných polohách, napriek tomu patrí k najpočetnejším vstavačovitým v Česku aj na Slovensku.. Na území Slovenska sa vyskytuje všade okrem Východoslovenskej nížiny.
Mnoho lokalít jeho výskytu je štátom chránených. Je chránený zákonom v krajinách Česko, Slovensko, Poľsko, Maďarsko, Srbsko, Ukrajina a Rusko. Je chránený aj medzinárodnou ochranou CITES.
Vznik druhu.
Vstavačovec májový vznikol pravdepodobne krížením niekoľkých druhov (a to na viacerých lokalitách súčasne): vstavačovec Fuchsov ("Dactylorhiza fuchsii"), vstavačovec škvrnitý ("D. maculata") a vstavačovec strmolistý ("D. incarnata"). Vďaka tomu sa tento druh typický svojou variabilitou v počte aj tvare listov, výške rastlín a počtu a farbe kvetov.

</doc>
<doc id="612232" url="https://sk.wikipedia.org/wiki?curid=612232" title="Schronisko PTTK Murowaniec">
Schronisko PTTK Murowaniec



</doc>
<doc id="612233" url="https://sk.wikipedia.org/wiki?curid=612233" title="Dactylorhiza majalis">
Dactylorhiza majalis



</doc>
<doc id="612234" url="https://sk.wikipedia.org/wiki?curid=612234" title="Schronisko PTTK nad Morskim Okiem">
Schronisko PTTK nad Morskim Okiem



</doc>
<doc id="612238" url="https://sk.wikipedia.org/wiki?curid=612238" title="Chata PTTK v Doline Roztoki">
Chata PTTK v Doline Roztoki

Chata PTTK v Doline Roztoki () alebo Chata PTTK Wincenta Pola v Doline Roztoki (, ďalšie názvy , , ) je turistická chata v poľskej časti Vysokých Tatier. Napriek menu „Chata v Doline Roztoki“ stojí blízko Doliny Roztoki v Bielovodskej doline na poľane Stara Roztoka.
Nocľažníkom ponúka 75 postelí v dvoj až deväťposteľových izbách, je v nej bufet, jedáleň a spoločenská miestnosť. V izbách je elektrický prúd, teplá voda, k dispozícii je internet. Od júla do konca septembra sa tu konajú omše.
História.
V roku 1876 v Doline Roztoka pri ceste na Morské oko, pod vedením Wojciecha Roszka a Leopolda Świerza, postavili v poľských Tatrách druhú chatu (po starej Chate PTTK nad Morským okom). Pomenovali ju po Wincentowi Polovi, poľskom básnikovi a geografovi. V roku 1887 Walery Eljasz-Radzikowski vytýčil ku chate turistický chodník z Jaszczurówki, cez Waksmundzkú Poľanu a Mickiewiczove vodopády. Bol to prvý značkovaný chodník v poľských Tatrách.
Chata mala dve miestnosti, otvorená bola len v lete. Prvým chatárom bol goral Franciszek Dorula. Aj napriek tomu, že ju opravoval pomaly chátrala. V roku 1911 ju rozobrali a vedľa nej postavili súčasnú chatu. V 30-tych rokoch 20. storočia bola niekoľkokrát zmodernizovaná. Drevená chata dýcha atmosférou dávnych čias. V medzivojnových rokoch, keď chatu viedla rodina Grabowská, bola hlavnou základňou poľských i slovenských horolezcov.
Na začiatku druhej svetovej vojny bola opustená. Od októbra 1939 do februára 1940 sa o chatu staral horolezec Tadeusz Pawłowski, jeho manželka Janiną, sestra Adą Kopczyńską a Włodzimierz Gosławski. Stala sa útočiskom vojnových utečencov smerujúcich cez Tatry do Maďarska. Neskôr v nej, počas vojny, mala základňu nemecká pohraničná stráž. Po vojne sa vrátila k svojmu poslaniu. Do roku 1950 ju viedol Kazimierz Paszucha, potom Józef Januszkowski a Paweł Vogel. Od roku 1974 v nej hospodárila rodina Pawłowská. Od jesene 2008 je chatárkou Anna Krupová z Chochołowa.
Turistika.
Chodník sa pripája aj na iné trasy:
 – predĺženie zelenej značky z chaty do Doliny Roztoki a ďalej do Doliny Pięciu Stawów Polskich.
*Čas túry sponad vodopádov do Doliny Pięciu Stawów Polskich: 2:05h, ↓1:30h
 – po červenej značke z Toporowej Cyrhli cez Psiu Trawku, Rówień Waksmundzku a potom po ceste na Morské oko.
* Čas túry z Równe Waksmundzkiej ku vodopádom: 1:15h, nazad 1:35h
* Čas túry od vodopádov na Morské oko: 1:30h, ↓1:15h
 – cesta na parkovisko Palenica Białczańska. Čas túry od vodopádov: 40 min.

</doc>
<doc id="612239" url="https://sk.wikipedia.org/wiki?curid=612239" title="Sikyón (mesto)">
Sikyón (mesto)

Sikyón bolo významné starogrécke mesto na severe polostrova Peloponéz, medzi Korintom a Achájou. V časoch Trójskej vojny (okolo roku 1200 pred Kr.) bolo mesto monarchiou, tá ale v 8. storočí vymizla a vyvinula sa z nej vláda aristokracie. V archaickom období sa tu vlády zmocnilo niekoľko tyranov (prvý Orthagoras v 7. stor. pred Kr., posledný Aischines v roku 560 pred Kr.) v klasickom období a i v 3. storočí pred Kr. tu už prevládalo demokratické zriadenie (v polovici 3. storočia pred Kr. tu vládli tyrani). Mesto je známe svojím podielom na gréckom umení, pretože sa tu narodilo a pôsobilo veľa maliarov a sochárov (sikyónska škola). V helenistickom období bolo mesto sídlom Arata zo Sikyónu vojenského veliteľa a dlhoročného stratéga Achájskeho spolku.
Mesto ležalo na náhornej rovine a bolo geograficky chránené vysokým bralom. Blízko mesta, pod náhornou rovinou, je tok dvoch riek, ktoré mesto a okolie dobre zásobovalo vodou. Mesto bolo známe produkciou zeleniny a ovocia, bronzovou výrobou ale aj svojim štýlom obliekania.. Počas svojho najväčšieho rozmachu sa mesto skladalo z troch častí. Na vrchu bola akropola, mesto na úpätí a prístav na pobreží (ktorý bol dobre opevnený).

</doc>
<doc id="612241" url="https://sk.wikipedia.org/wiki?curid=612241" title="Eva Vženteková">
Eva Vženteková

Eva Vženteková (publikovala aj pod menom "Eva Dzúríková", * 28. jún 1959, Bratislava) je slovenská filmová publicistka a spisovateľka, známa najmä svojou analýzou Uhrových filmov – "Diptych Štefana Uhra. Organ a Tri dcéry" (2013). Momentálne sa venuje písaniu recenzií a článkov o filme a špecificky sa zameriava na zobrazenie témy Slovenského štátu v hranom filme.
Detstvo a štúdia.
Základnú aj strednú školu vyštudovala v rodnej Bratislave. Podľa vlastných slov vyrastala v rodine, kde malo umenie významnú rolu. Aj preto sa rozhodla študovať teóriu kultúry na Univerzite Komenského, čo jej poskytovalo dostatočne širokú škálu odborov a nepochybne aj času na ďalšiu špecializáciu. Už ako malá si zamilovala kino a s vekom tento záujem len narastal. Školu absolvovala v roku 1982. Neskôr si doplnila vzdelanie na teologickej fakulte Trnavskej univerzity.
Práca vo filmovom priemysle.
Po skončení školy absolvovala dvojmesačnú prax v Slovenskom filmovom ústave. Vysnívané miesto sa však nenašlo, zakotvila teda v Slovenskej požičovni filmov v oddelení pre distribúciu filmových klubov. Po zmenách v roku 1989 však bola požičovňa privatizovaná. Eve Vžentekovej ale toto obdobie prinieslo množstvo kontaktov s ľuďmi z filmovej oblasti a ľahšiu orientáciu vo svete filmu. Už v tom čase publikovala články, najmä v magazíne "Film a divadlo", ktorý mladým recenzentom poskytoval veľké množstvo príležitostí. Na konci roka 1995 jej vedenie Slovenského filmového ústavu ponúklo možnosť viesť novovzniknutý magazín "Kinema", ktorého šéfredaktorkou bola od januára 1996 do decembra 1997. Zmeny vo vedení však znamenalo koniec aj tejto publikácii. Do roku 1998 pôsobila aj v edičnom oddelení.
Publikácie.
Je autorkou mnohých článkov, recenzií či rozhovorov. Publikovala v periodikách: Film a divadlo, Kinema, Sme, Smena, Pravda, Literárny týždenník, Impulz, Kino-Ikon.
Knihy.
V roku 1996 jej vyšla prvá kniha "Dejiny filmovej distribúcie v organizácii a správe slovenskej kinematografie," ktorej vznik inicioval Václav Macek pri písaní "Dejín slovenskej kinematografie". Za túto knihu dostala v roku 1997 prémiu Literárneho fondu. Svojou štúdiou na tému "Slovenská filmová spoločnosť Nástup – peniaze a filmovníctvo na Slovensku" prispela aj do zborníku "K dejinám slovenskej kinematografie". Svoje analýzy Organu a Troch dcér publikované v Kino Ikone rozpracovala do knihy "Diptych Štefana Uhra: Organ a Tri dcéry", ktoré vyšli v roku 2013. Motivoval ju hlavne záujem spoznať, ako sa jej interpretácia líši od zámerov režiséra. Vženteková o knihe píše: „"...Ide o prehodnotenie desaťročia ustáleného výkladu Uhrových významných historických filmov Organ a Tri dcéry, o rozlíšenie scenáristického podielu Alfonza Bednára a následného vkladu režiséra Štefana Uhra do výslednej realizácie oboch filmov. Doteraz v hodnoteniach dominoval výklad a postoje scenáristu, ktorému odporuje Uhrov autorský zámer, v oboch filmoch zvrchovane uplatnený a ukrytý do metaforickej reči a alegórie, podrobených v tomto texte analýze, dešifrovaniu a obsiahlejšiemu výkladu."“
Práca mimo filmu.
Od roku 2005 do roku 2011 pracovala ako vedúca kníhkupectva Dobrá Kniha v Bratislave. Práve vďaka tejto práci napísala neskôr knihu "Vyznanie tajného kňaza" (2010) o jezuitskom kňazovi Petrovi Zahoránskom, ktorý musel počas komunistického režimu pôsobiť v utajení.

</doc>
<doc id="612242" url="https://sk.wikipedia.org/wiki?curid=612242" title="Kamaz">
Kamaz

Kamaz () je názov ruského automobilového závodu v tatárskom meste Naberežnyje Čelny. KAMAZ sa špecializuje na výrobu nákladných automobilov, ťahačov, kamiónov a tankov a patrí medzi desať najvýznamnejších svetových výrobcov v tomto odbore. Popri nákladných automobilov a kamiónov vyrába aj autobusy a dieselové motory. Nákladné automobily KAMAZ sa pravidelne zúčastňujú pretekov Rallye Dakar, v ktorom zvíťazili celkom 14-krát.
História.
KAMAZ bol založený v roku 1969, prvý automobil bol vyrobený v roku 1976. Výrobná kapacita závodu predstavovala asi 65 000 nákladných vozidiel a 1 000 autobusov ročne. Do októbra 1988 vyrobil KamAZ milión nákladných vozňov a roku 1990 bol ako jeden z prvých v ZSSR prevedený na akciovú spoločnosť. Roku 1995 zničil celú motoráreň požiar a KamAZ musel do svojich vozidiel montovať americké motory Cummins, nemecké prevodovky atď. V rokoch 1998 – 1999 sa firma pokúsila vyrábať lacné ľudové autá Oka, ktorých sa však predalo len asi tisíc kusov. V roku 1999 zachránil KamAZ pred bankrotom stomiliónový úver Európskej banky pre obnovu a rozvoj a problémy s odbytom vyriešili až ruské armádne zákazky.
Skupina KamAZ.
Skupinu KamAZ tvorí okrem automobilky viac ako 100 dcérskych firiem, ktoré podnikajú v strojárstve, metalurgii a financiách. Časť produkcie sa vyváža hlavne do Číny a Indie, do Južnej Ameriky, severnej Afriky a do východnej Európy. V rade krajín má firma montážne závody a servisné strediská. Necelú polovicu akcií vlastní ruský štát, 27,3% firma Trojka Dialog a 11% akcií vlastní nemecký Daimler. V roku 2008 vyrobil KamAZ viac ako 70 000 nákladných automobilov, 60 000 motorov a 1 500 autobusov. V roku 2014 to bolo 43 000 automobilov a počet zamestnancov klesol z 59 na 35 tisíc.

</doc>
<doc id="612264" url="https://sk.wikipedia.org/wiki?curid=612264" title="Fuera Fondo">
Fuera Fondo

Fuera Fondo je slovenská skupina, ktorá vznikla v roku 2006. Na konte má zatiaľ tri štúdiové albumy, jedno EP a 14 videoklipov.
História.
Kapela bola založená v roku 2006 členmi Boris, Tomáš, Dalibor, Dodis, Marek a Vinco (trúbka – spev, klávesy – spev, gitara – spev, bicie, basa, akordeón). Tvorba bola od začiatku výrazne ovplyvnená žánrami ska-punk, punk, rock, gypsy and balkan music, ale aj metal či hard-rock. Hlavne však kapelami ako Ska-p, Mano Chao, Gogol Bordello, Babylon Circus, Polemic, Sex Pistols a pod. Asi po roku a pol sa kapela rozšírila o ďalšieho člena Dana (alt sax). 22. marca 2008 kapela odohrala prvý koncert v meste Vrbové, dnes už v legendárnej „Kruhovke“.
Prvý album.
Prvý album kapely sa volá, ako aj jej nosný singel, "Kráčajúc svetom", ktorý vychádza v roku 2010. Album bol pokrstený na celoslovenskom spoločnom turné po športových halách s kapelami Horkýže Slíže a Konflikt, Kukom a Jurym. Na turné bol natočený prvý klip k piesni „Pozerám“, ktorý zaznamenáva prvý koncert z turné v PKO. V lete toho roku kapela natáča prvý hraný klip k singlu „Kráčajúc svetom“. Na jar 2011 nasleduje spolupráca s kapelou Ska2tonics a vzniká singel s názvom „Podarí“, ku ktorému sa natáča tiež klip v skúšobni kapely.
Nové spolupráce.
V roku 2012 kapela vypúšťa nový singel s názvom „Slnko“ a s prichádzajúcim letom osloví k spolupráci speváčku Sisu Feherovú k nahratiu coveru piesne „You’re wondering now“ ako pamiatku zosnulej Amy Winehouse spolu s klipom. V roku 2013 sa dejú nové zmeny v zostave, keď do kapely pribúda nový člen v podobe Danky, na tenor saxofón. Následne z kapely odchádza kvôli vyťaženiu Dalibor a kapela hľadá nového gitaristu. Po náročnom koncertnom lete sa skupina opäť v omladnutej zostave formuje a zhromažďuje materiál na nový album s názvom "Žúrový kráľ", s ktorým vychádza klip k piesni „Srdce dobre vie že…“.
Vlastné turné.
K albumu kapela v roku 2014 vyráža na dve turné, na jar a na jeseň toho roku, s názvom "Žúrový kráľ tour" a "Krič s nami tour". Po tomto turné z kapely odchádza Marek a nový gitarista Mišo a začiatkom roka 2015 ich nahrádzajú Kubo na basu a Lukáš na gitaru a spev. Fuera Fondo maká v skúšobni takmer celé leto, z čoho vzniká nový materiál. Ako prvý vychádza singel spolu s klipom k piesni „Mier s tebou“, ktorý bol natáčaný na prelome rokov 2015 a 2016 v štúdiu LVGNC.
10 rokov kapely.
Fuera Fondo v roku 2016 oslavuje svoje desiate výročie existencie a pracuje na nových veciach. Začiatkom roka 2017 oslavuje na výročnom koncerte doma v NMnV v klube „Za rampami“ a ihneď po koncerte strávi týždeň v štúdiu One Love, kde točí 4 nové single. Ako prvý je dokončený singel s názvom „Neočakávam“, ktorý sa natoľko ujal, že sa dostal aj do rotácií letných hitov najväčšieho slovenského rádia Expres. Kapela ho zahrala aj naživo priamo v štúdiu rádia.
But I Know EP.
Koncom roka 2019 kapela zverejňuje videoklip k singlu „But I Know“, ktorý je zároveň prvou skladbou zloženou v anglickom jazyku. Singel sa o pár mesiacov na to v januári 2020 stal nosným na rovnomennom štvorskladbovom EP, ku ktorému sa pridali už vydané single „Mier s Tebou“, „Neočakávam“ a „Sloboda“.
Mesto spí.
Počas covidovej pandémie sa kapela najmä v letných mesiacoch objavuje na rôznych pódiách po Slovensku, zatiaľ čo pracuje na novom albume pod titulom "Mesto spí". Práce na ňom dokončuje na prelome rokov 2023 a 2024. Album vyšiel 26. apríla 2024, obsahuje 13 nových skladieb plných energie a emócii. K titulnej skladbe „Mesto spí“ kapela zároveň natočila aj videoklip.
24. decembra 2024 skupina zverejňuje ako vianočný darček na svojom Youtube kanáli videoklip ku skladbe „Dnešný večer“. Videoklip sa vyznačuje spomienkou na letné večery, nakoľko ho kapela nakrúcala v horúcom auguste toho istého roku.
Nebolo by krásne &amp; Na Vianoce.
V lete roku 2025 skupina prichádza po niekoľkých rokoch so samostatným singlom pod názvom „Nebolo by krásne“, ktorý vyšiel spoločne s videoklipom na začiatku augusta. Ide o prvý videoklip kapely na tzv. one take záber.
Po ukončení koncertnej šnúry na jeseň roku 2025 oznamuje jeden z pôvodných a zakladajúcich členov kapely Dodis koniec pôsobnosti, jeho miesto už priebežne zaujíma Matúš Spurný po odohratí dvoch letných koncertov.
V decembri 2025 vychádza ďalší singel v tomto roku pod názvom „Na Vianoce“, spoločne s videoklipom.

</doc>
<doc id="612270" url="https://sk.wikipedia.org/wiki?curid=612270" title="Piešťanská ulica (Žilina)">
Piešťanská ulica (Žilina)

Piešťanská ulica je ulica na sídlisku Vlčince v Žiline. 
Vznikla v druhej polovici sedemdesiatych rokov 20. storočia pri výstavbe panelového sídliska na mieste bývalého letiska. Má tvar písmena „L“ a je tvorená výlučne 6 a 8 poschodovými panelákmi. Pomenovaná je po západoslovenskom okresnom meste Piešťany.
Priebeh.
Ulicu tvoria dva kratšie úseky, vytvárajúce pravý uhol. Lemujú ju dva bloky panelových domov a v blízkosti sa nachádza Nay elektrodom a Materská škola Trnavská. Vo vnútrobloku medzi domami a MŠ sa nachádza zrenovované detské ihrisko. 

</doc>
<doc id="612271" url="https://sk.wikipedia.org/wiki?curid=612271" title="Letisko Višňové">
Letisko Višňové

Letisko Višňové je letisko na letecké práce nachádzajúce sa v blízkosti Višňového.
Poloha.
Nachádza sa severne od Višňového a juhovýchodne od Žiliny. Prístupné je cez obec Rosina, ako aj areál Poľnohospodárskeho družstva vo Višňovom. Od obce je oddelené malým údolím Jarku s lánmi poľnohospodárskej pôdy.
Charakteristika.
Spevnená vzletová a pristávacia dráha má dĺžku 500 a šírku 12 m. V minulosti bolo letisko využívané najmä na práce v poľnohospodárstve, slúžilo však tiež na nácvik priblíženia, pristátia a vzletu pilotov VŠDS v Žiline. V súčasnosti slúži najmä na motoristické zrazy a podujatia, nácvik vodičov i pilotov. V máji sa tu každoročne koná akcia Otcovia deťom.

</doc>
<doc id="612272" url="https://sk.wikipedia.org/wiki?curid=612272" title="Generalissimus">
Generalissimus

Generalissimus je pôvodne latinský výraz, ktorý označuje najvyššieho veliteľa armády.
Použitie.
Tento titul predstavuje najvyššiu hodnosť veliteľa všetkých ozbrojených síl s výnimočnou právomocou. Udeľuje sa v niektorých štátoch najmä počas vojny.
Najznámejší nositelia.
Podľa údajov historikov, jej prvým nositeľom bol už v roku 1625 český vojvodca Albrecht z Valdštejna.
Medzi ďalších nositeľov tohto titulu patrili napríklad:
a ďalší.
Posledným nositeľom hodnosti "Generalissimus" sa v roku 2012 stal Kim Čong-il.

</doc>
<doc id="612273" url="https://sk.wikipedia.org/wiki?curid=612273" title="Dionysios z Argosu">
Dionysios z Argosu

Dionysios () bol grécky sochár v 5. storočí pred Kr.
Dionysios, sochár z Argosu, bol činný v polovici 5. storočia pred Kr. Zo starovekých autorov sa o jeho sochárskych dielach zmienil jedine grécky cestovateľ Pausanias, ktorý vo svojej sprievodcovskej príručke po Grécku uvádza, že väčšinu z nich videl medzi votívnymi darmi od Mikytha pri Diovom chráme v Olympii: „"Na ľavej strane veľkého chrámu venoval iné: Koru, dcéru Démetry, Afroditu, Ganyméda a Artemidu, z básnikov Homéra a Hésioda, a znovu božstvá Asklépia a Hygieiu. Medzi darmi Mikythovými je i Agón (Zápas), nesúci haltéry, haltéry majú túto podobu: sú to polovice predĺženého kruhu... zhotoveného tak, že je možné cez ne prestrčiť prsty ako cez držadlo štítu. Takú teda majú podobu. Vedľa sochy Agónu je Dionysos, trácky Orfeus a socha Dia, o ktorej som sa už zmienil predtým. Tieto diela pochádzajú od argoského Dionysia."“
Pausanias tiež zaznamenal, že Mikythos venoval všetky tieto dary do Olympie hlavne preto, aby splnil daný sľub pre záchranu života svojho smrteľne chorého syna (túto informáciu potvrdzuje aj nápis objavený v Olympii).
Pri týchto sochách stála i iná skupina sôch od darcu Mikytha, ktorých autorom bol Dionysiov rodák Glaukos. Zvyšky podstavcov z týchto sôch sa našli vedľa severnej steny Diovho chrámu. Mikythos, ktorý bol správca v mestách Rhégion a Messéna, bol zároveň opatrovníkom detí tyrana Anaxila a po jeho smrti aj vládcom (tyranom) Rhégia.
Ďalšími dielami Dionysia boli skulptúry koňa a vozataja, umiestnené tiež v olympijskej Altide. Stáli o niečo ďalej od Diovho chrámu, tesne pri okrsku zasvätenom Pelopovi. Pausanias píše, že socha koňa mala na boku nápis, ktorý hlásal toto: „"Venoval Formis mainalský Arkáďan skôr, teraz však zo Syrakúz."“
Podľa mnohých znalcov umenia je možné, že niektoré rímske kópie búst (hláv) Orfea a Homéra boli kedysi zhotovené podľa originálov od Dionysia.

</doc>
<doc id="612282" url="https://sk.wikipedia.org/wiki?curid=612282" title="Thaumas">
Thaumas

Thaumas alebo Thaumás (el. "θαύμας" – Thaumas/iný prepis: Thaumás; lat. "Thaumas") je v gréckej mytológii syn boha morí Ponta a bohyne zeme Gaie. Je bohom prírodných morských a nebeských úkazov vystupujúcich z mora.
Väčšinou sa ho každý človek snažil zazrieť a on sa im predvádzal v celej svojej kráse, no hľadať ho treba len pri mori, lebo do vnútrozemia alebo do ďalekých severných krajín už vietor nemohol zaviesť vôňu mora.
Meno.
Thaumas znamená "Div" či "Zázrak", čo samo o sebe hovorí o zaujímavých úkazoch.
Rodina.
Jeho manželkou bola Élektra, dcéra titána Ókeana a Téthys. Mali štyri dcéry – patrili medzi ne Íris a ohavné harpye.

</doc>
<doc id="612285" url="https://sk.wikipedia.org/wiki?curid=612285" title="Sila tiaže">
Sila tiaže



</doc>
<doc id="612286" url="https://sk.wikipedia.org/wiki?curid=612286" title="Humenský archieparchiálny vikariát">
Humenský archieparchiálny vikariát

Humenský archieparchiálny vikariát alebo Humenský vikariát je vikariát Prešovskej archieparchie Gréckokatolíckej cirkvi na Slovensku so sídlom v Humennom. Zriadený bol 13. apríla 2017 arcibiskupom a metropolitom Jánom Babjakom. Na jeho čele stojí vikár ThLic. PaedDr. Martin Zlacký ako prvý vikár Humenského vikariátu.
Územie.
Do správy vikariátu patria protopresbyteráty Humenné, Snina, Medzilaborce, Stropkov, Vranov, Čemerné a Hanušovce. Územnosprávne pokrýva okresy Humenné, Snina, Medzilaborce, Stropkov, Vranov nad Topľou.
Vikariátny chrám.
Vikariátnym chrámom sa stal Chrám Zosnutia Presvätej Bohorodičky v Humennom.

</doc>
<doc id="612288" url="https://sk.wikipedia.org/wiki?curid=612288" title="Thaumás">
Thaumás



</doc>
<doc id="612289" url="https://sk.wikipedia.org/wiki?curid=612289" title="Resuscitácia">
Resuscitácia



</doc>
<doc id="612294" url="https://sk.wikipedia.org/wiki?curid=612294" title="James Tissot">
James Tissot

James Tissot (rodným menom Jacques-Joseph Tissot, * 15. október 1836, Nantes, Francúzsko† 8. august 1902, Chenecey-Buillon) bol francúzsky maliar, karikaturista a grafik, pôsobiaci v rokoch 1871 až 1882 v Londýne. Je známy predovšetkým ako maliar portrétov a scén zo života vyšších vrstiev viktoriánskej spoločnosti.
Životopis.
Narodil sa v zámožnej rodine. Maľbu študoval v Paríži, kde jeho hlavnými učiteľmi boli Hippolyte Flandrin a Louis Lamothe. Po roku 1863 sa začal venovať portrétom a rýchlo sa stal známym. V prusko-francúzskej vojne patril k obrancom Paríža a zapojil sa aj ako bojovník Parížskej komúny.
Po porážke povstania odišiel do Londýna, kde si rýchlo vybudoval povesť popredného spoločenského portrétistu. Od roku 1876 žil s rozvedenou Kathleen Newtonovou, často ju portrétoval a bol zrejme otcom jej syna Cecila Georgea Newtona. Po jej smrti v roku 1882 sa vrátil do Francúzska. Roku 1885 prežil náboženské obrátenie, stal sa horlivým katolíkom a po zvyšok života výtvarne spracovával biblické a náboženské témy.

</doc>
<doc id="612295" url="https://sk.wikipedia.org/wiki?curid=612295" title="Adolfo Pérez Esquivel">
Adolfo Pérez Esquivel

Adolfo Pérez Esquivel (* 26. november 1931, Buenos Aires, Argentína) je argentínsky sochár, architekt a pacifista.
Je známy vedením protestov proti FTAA. Vyštudoval Escuela Nacional de Bellas Artes a Universidad Nacional de La Plata. Počas Špinavej vojny založil spoločnosť na boj za ľudské práva. V roku 1980 mu bola udelená Nobelova cena za mier.

</doc>
<doc id="612299" url="https://sk.wikipedia.org/wiki?curid=612299" title="Fuera fondo">
Fuera fondo



</doc>
<doc id="612301" url="https://sk.wikipedia.org/wiki?curid=612301" title="Chata PTTK v Doline Pięciu Stawów Polskich">
Chata PTTK v Doline Pięciu Stawów Polskich

Chata PTTK v Doline Pięciu Stawów Polskich ( aj "Schronisko Pięciostawiańskie") je turistická chata na poľskej strane Vysokých Tatier v Doline Pięciu Stawów Polskich. Bola vybudovaná v rokoch 19471953 pri plese Przedni Staw vo výške . Je najvyššie položenou horskou chatou v Poľsku. Na prenocovanie ponúka 67 postelí v dvoj až desaťmiestnych izbách. Chatu obhospodaruje Poľský turisticko-vlastivedný spolok. Pomenovaná je po poľskom vedcovi a horolezcovi Leopoldovi Świerzovi.
Predchodcovia chaty.
Dolinu Pięciu Stawów Polskich v minulosti vyhľadávali pastieri. Hala Pięć Stawów bola od roku 1637 majetkom rodiny Nowobilských. Kráľ Vładislav IV. daroval tento kraj šoltýsovi obce Białka Wojciechovi Nowobilskemu. Pamätníkom dávnych pastierskych čias je dodnes stojaca pastierska koliba, ktorú využívali náhodní návštevníci doliny a prví horolezci. V roku 1876 prestala slúžiť svojmu účelu, keď z iniciatívy Towarzystwa Tatrzańskiego bola pri plese Mały Staw postavená prvá chata.
Bola to malá jednopriestorová žulová stavba, ktorá niesla meno poľského geológa Ludwika Zejsznera. Chatu využívali v lete, zatiaľ čo v zime podliehala nepriaznivému počasiu. Každý rok si jej opravy vyžiadali vysoké finančné náklady. Najmä preto Towarzystwo Tatrzańskie v roku 1896 sa rozhodlo postaviť novú, lepšiu chatu. Práce sa začali veľmi rýchlo a už v roku 1898 bola stavba dokončená. Mala drevené steny bola v nej pec, prične na spanie a vyhovovala turistom a horolezcom i v zime. Veľmi rýchlo si ju obľúbili. Preto ju niekoľkokrát rozširovali a modernizovali. Hospodárili v nej chatári Jędrzej Nowobilski, Wojciech Budz, Jan Nowobilski a Maria Budzowa. Od zimy roku 1907 hospodárila v chate novozaložená Sekcja Narciarska Towarzystwa Tatrzańskiego (Lyžiarska sekcia Tatranského spolku). Počas prvej svetovej vojny chata bola niekoľko razy zdevastovaná, neskôr, za pomoci Kompanii Wysokogórskiej Wojska Polskiego (Vysokohorského oddielu poľskej armády), ju opäť uviedli do prevádzky. Nájom chaty po Marii Budzowej prevzala jej dcéra Wiktoria Bigosowa.
Chata slúžila turistom do roku 1924, kedy sa zreformovaná zakopanská sekcia Poľského turisticko-vlastivedného spolku rozhodla vybudovať novú väčšiu chatu, ktorú v roku 1935 postavili podľa projektu riaditeľa Priemyselnej školy v Zakopanom Karola Stryjeńského. Nájomcami sa stali Maria a Andrzej Krzeptowskí. Andzrej Krzeptowský bol lyžiar olympionik. Zakrátko bola populárna. Po ročnej prestavbe ju zväčšili a obložili kamenným múrom. Mohla hostiť o polovicu viac návštevníkov ako dovtedy. Uskutočňovali sa tu lyžiarske kurzy Polskiego Związku Narciarskiego (Poľského lyžiarskeho zväzu) s účasťou popredných poľských lyžiarov ako boli: Helena Marusarzówa, Stanisław, Jan a Andrzej Marusarzskí, Marian Woyna Orlewicz, Helena Becker, Bronisław Czech. Na začiatku druhej svetovej vojny Andrzej a Maria Krzeptowskí museli z chaty odísť. Starala sa o ňu Franciszka Gabrysia. Ešte v tom istom roku sa vrátila so svojimi synmi Maria Krzeptowska. V horách sa pohybovali partizánske oddiely, ktoré využívali chatu na útočisko. Chata prežila celú vojnu. V máji roku 1945 z neznámych príčin zhorela.
Po oslobodení Poľský turisticko-vlastivedný spolok obnovil svoju činnosť, ale s výstavbou chaty neuvažoval. Na znovuvybudovanie sa podujal Andrzej Krzeptowski s manželkou. V roku 1947 pri plese Mały Staw vyrástla malá drevená turistická chatka. Bola prvou vybudovanou vo Vysokých Tatrách po roku 1945 a slúžila návštevníkom do roku 1954. Od roku 1968 ju využívajú strážcovia Tatrzańskiego Parku Narodowego.
Súčasná chata.
V roku 1954 bola v Doline Pięciu Stawów dokončená súčasná v poradí už piata chata. Do krajinného celku bola harmonicky zakomponovaná kamenno–drevená chata (autormi projektu boli: Anna Górską, Jan Olaf Chmielewski, Jędrzej Czarniak, Gerard Ciołek a Jerzi Mokrzyński) postavená na novom mieste – nad severným brehom plesa Przedni Staw Polski. V marci 1956 bola oficiálne otvorená. Viedla ju dlhoročná osvedčená chatárka Maria Krzeptowska. Napriek mnohým problémom súvisiacich so zásobovaním chaty (tovar na chatu dopravovali konské povozy a nosiči) chata poskytovala dobré zázemie všetkým, ktorí ju navštívili. V roku 1957 Andrzej Krzeptowski a jeho syn Józef odišli na Chatu PTTK Wincenta Pola v Doline Roztoki a Maria zo synom Andrzejom zostali v novej chate. V roku 1973 chatu viedli obaja bratia Andrzej a Józef s manželkami. Neskôr prevzal vedenie sám Andrzej († 20. októbra 2013), v roku 1998 mu pomáhala dcéra Maria s manželom a dcéra Marta.

</doc>
<doc id="612315" url="https://sk.wikipedia.org/wiki?curid=612315" title="Meltdown">
Meltdown

Meltdown môže byť:

</doc>
<doc id="612320" url="https://sk.wikipedia.org/wiki?curid=612320" title="Efedros">
Efedros

Efedros () môže byť:
 

</doc>
<doc id="612322" url="https://sk.wikipedia.org/wiki?curid=612322" title="Az-Zubára">
Az-Zubára

Az-Zubára (-"az-zubára") alebo Zubára je opustené púštne mesto ležiace na severozápadnom pobreží Katarského polostrova, približne 105 km od katarského hlavného mesta Dauha. 
Az-Zubára bol kvitnúci perlový a obchodný prístav na brehoch Perzského zálivu. Je jedným z najväčších a najlepšie zachovaných obchodných miest z 18. a 19.storočia v zálive. Odhadovaný počet obyvateľov z tohto odbodbia je 6 až 9 tisíc. 
V roku 2013 bol Az-Zubára zapísaný na Zoznam svetového dedičstva UNESCO.

</doc>
<doc id="612326" url="https://sk.wikipedia.org/wiki?curid=612326" title="Zubára">
Zubára



</doc>
<doc id="612327" url="https://sk.wikipedia.org/wiki?curid=612327" title="Baruj Benacerraf">
Baruj Benacerraf

Baruj Benacerraf (* 29. október 1920, Caracas, Venezuela† 2. august 2011, Boston, Massachusetts, USA) bol americký imunológ. Pochádzal zo židovskej rodiny zo severnej Afriky.
V roku 1980 spolu s Georgeom Davisom Snellom a Jeanom Daussetom získal Nobelovu cenu za fyziológiu alebo medicínu za objav génov hlavného histokompatibilného komplexu. Tieto gény kódujú molekuly na bunkovom povrchu, ktoré sú dôležité pre imunitný systém, aby rozlíšil vlastné (bunky) od cudzích.
Jeho bratom je filozof Paul Benacerraf.

</doc>
<doc id="612329" url="https://sk.wikipedia.org/wiki?curid=612329" title="László Kovács">
László Kovács

Prof. MUDr. László Kovács, DrSc. MPH (* 16. október 1950, Budapešť – † 17. september 2017, Bratislava) bol slovenský pediater a nefrológ maďarského pôvodu.
Vedeckú hodnosť „Doktor vied“ v odbore pediatria získal v roku 1988. Vedecko-pedagogický titul docent v odbore pediatria získal v roku 1994 a titul profesor v odbore pediatria v roku 1998.
Kariéra.
Medicínu vyštudoval v Moskve (1. Medicínsky Inštitút Sečenova, 19691975). Pracoval od roku 1975 v Detskej nemocnici Pála Heima v Budapešti ako sekundárny lekár, od roku 1977 pôsobil ako asistent na 2. detskej klinike LFUK a DFNsP v Bratislave. Od roku 1986 bol odborný asistent, a od roku 1993 zástupca prednostu, vedúci oddelenia a vedúci laboratória klinickej a molekulovej genetiky na 1. detskej klinike LFUK a DFNsP v Bratislave.
Od roku 2000 do roku 2017 bol prednostom 2. detskej kliniky DFNsP a Lekárskej fakulty Univerzity Komenského v Bratislave a zároveň viedol aj detskú nefrologickú ambulanciu. Zaoberal sa diagnostikou a liečbou chorôb u dojčiat a detí, špecializoval sa na choroby obličiek u detí a na dedičné choroby. Získal atestáciu z pediatrie (1979, 1985), nefrológie (1994) a klinickej genetiky (1997).
Absolvoval viaceré dlhodobé pobyty (výmenné, výskumné a vzdelávacie) na zahraničných odborných pracoviskách (Halle, Chicago, Londýn, Aarhus, Pécs). Bol členom výboru Slovenskej pediatrickej spoločnosti, predsedom sekcie detskej nefrológie Slovenskej nefrologickej spoločnosti. Bol garantom špecializačného vzdelávania lekárov v odbore pediatria, doktorandského štúdia a pre získavanie vedecko-pedagogických titulov docent a profesor v odbore pediatra na Lekárskej fakulte UK v Bratislave. Je zostavovateľom a autorom učebnice z detského lekárstva, má rozsiahlu prednáškovú a publikačnú činnosť. V roku 2012 sa stal víťazom ankety "Hospodárskych novín" „Top lekári SR“ ako najlepší pediater.
Bol národným koordinátorom činnosti medzinárodného projektu Orphanet, ktorý je zameraný na zvýšenie povedomia o zriedkavých chorobách, ich mapovanie v jednotlivých krajinách Európy, vytvorenie jednotného európskeho postupu starostlivosti o pacientov a zabezpečenie možnosti ich skorej a rýchlej diagnostiky. Za týmto účelom založil aj genetické laboratórium 2. detskej kliniky DFNsP a LFUK v Bratislave.
6. augusta 2013 mu prezident Maďarska János Áder udelil najvyššie civilné štátne vyznamenanie Maďarska – Maďarský záslužný kríž dôstojníckej triedy, ako uznanie za svoju mimoriadnu odbornú a pedagogickú činnosť a za zásluhy na rozvoji cezhraničnej vedeckej spolupráce.

</doc>
<doc id="612330" url="https://sk.wikipedia.org/wiki?curid=612330" title="Bess Trumanová">
Bess Trumanová

Elizabeth "Bess" Virginia Wallaceová Trumanová (* 13. február 1885, Independence, Missouri, USA† 18. október 1982, tamtiež) bola manželka 33. prezidenta USA Harry S. Trumana a v rokoch 1945 až 1953 vykonávala funkciu prvej dámy USA.
Životopis.
Jej rodina pochádzala z vyšších vrstiev, potom sa jej otec zadĺžil, prepadol alkoholizmu a následne spáchal samovraždu. Jej matka nápor emócií nevydržala, a tak sa musela múdra a nadaná Bess obetovať a postarať sa o rodinu.
V roku 1919 sa vydala za farmára a začínajúceho politika Harryho Trumana. Podporovala manžela počas volebných kampaní, inak sa iba starala o domácnosť. V roku 1924 sa narodila ich jediná dcéra Margaret. Bess svojmu mužovi písala prejavy a starala sa o administratívu.
Nikdy nechcela byť prvou dámou a tento post príliš nezvládala. Chcela byť opakom svojej predchodkyne Eleanor Rooseveltovej, zrušila týždenné tlačové konferencie a s tlačou komunikovala iba písomne, často však na mnoho otázok neodpovedala a dostala tak prezývku "Lady No Comment". Bola čestnou prezidentkou "Girl Scouts of the USA", "Women's National Democratic Club", "Washington Animal Rescue League", a čestnou prezidentkou American Red Cross. Bola dobrou hostiteľkou.
Po skončení funkčného obdobia sa zapájala do charitatívnych činností.

</doc>
<doc id="612331" url="https://sk.wikipedia.org/wiki?curid=612331" title="Proces s Jozefom Tisom, Alexandrom Machom a Ferdinandom Ďurčanským">
Proces s Jozefom Tisom, Alexandrom Machom a Ferdinandom Ďurčanským

Proces s Jozefom Tisom, Alexandrom Machom a Ferdinandom Ďurčanským bol súdny proces konaný po skončení druhej svetovej vojny s troma vysokými predstaviteľmi vojnovej Slovenskej republiky (Slovenský štát) a politickej strany HSĽS-SSNJ. Obžalovanými v tomto procese boli Jozef Tiso (bývalý prezident prvej Slovenskej republiky), Alexander Mach (podpredseda vlády, minister vnútra prvej Slovenskej republiky a veliteľ Hlinkovej gardy) a Ferdinand Ďurčanský (bývalý minister zahraničných vecí prvej Slovenskej republiky a člen vlády autonómneho Slovenska v rámci druhej ČSR).
Toto konanie sa radí medzi tzv. retribučné súdy, čo boli mimoriadne súdy, ktorých cieľom bolo vysporiadanie sa so zločinmi spáchanými počas druhej svetovej vojny. Pre tento účel bol v Bratislave zriadený Národný súd. Proces začal 2. decembra 1946, rozsudok bol vynesený 15. apríla 1947. Jozef Tiso a Ferdinand Ďurčanský (ktorý bol súdený v neprítomnosti) boli odsúdení na trest smrti. Konanie proti Alexandrovi Machovi bolo počas procesu vylúčené na samostatné konanie, v ktorom bol tento odsúdený na trest odňatia slobody v trvaní 30 rokov. Tiso bol popravený v skorých ranných hodinách 18. apríla 1947 v priestoroch Justičného paláca v Bratislave. Machovi bol neskôr trest zmiernený na 25 rokov, z ktorých si odsedel 23. Prepustený na slobodu bol 9. mája 1968 po amnestií. Ďurčanský prežil zvyšok života v exile v zahraničí.
Príprava procesu.
Pátranie po predstaviteľoch vojnovej Slovenskej republiky v cudzine, ich vydanie do Česko-Slovenska a tvorba súdnych orgánov.
Ešte pred skončením druhej svetovej vojny ušla vláda vojnovej Slovenskej republiky na čele s prezidentom Jozefom Tisom do Nemecka (konkrétne rakúska časť ríše). Po skončení vojny sa záujem spravodajských zložiek obnoveného Česko-Slovenska zameral na predstaviteľov Slovenska, ktorí boli zadržiavaní v okupovanom Nemecku (Rakúsku) predstaviteľmi americkej armády. Tisa zaistili Američania už v polovici júna 1945. Následne bol zhruba tri mesiace zadržiavaný v amerických internačných táboroch. Panovali obavy, že by členovia tejto vlády mohli v zahraničí hlásať pokračovanie Slovenskej republiky. Postupne sa podarilo dohľadať dokumentáciu, ktorú po svojom úteku zo Slovenska ukryli jeho vtedajší predstavitelia v Nemecku a Rakúsku. Nájsť sa podarilo aj tzv. tajný protokol Jozefa Tisa. Spočiatku nebolo známe ani miesto, kde sú bývalí predstavitelia Slovenskej republiky zadržiavaní. Po jeho zistení v júni 1945 požiadali predstavitelia ČSR o vydanie Jozefa Tisa a členov bývalej slovenskej vlády do ČSR. Situácia s vydaním samotného Jozefa Tisa však bola o niečo zložitejšia. Síce bol na zozname vojnových zločincov, no súčasne sa objavovali informácie, že sa za jeho osobu prihovárajú určité osoby priamo u vlády Spojených štátov. Na snahy o prihovorenie sa v prospech bývalého prezidenta však zrejme Američania nebrali ohľad, keďže podľa zistených poznatkov sa k nemu od počiatku chovali veľmi tvrdo a žiadnym spôsobom ho nezvýhodňovali pred inými zajatcami.
27. októbra 1945 bol Jozef Tiso a niektorí členovia vlády vydaní do ČSR. Najprv boli presunutí do Prahy (väznica Pankrác), o dva dni neskôr do Bratislavy, kde boli umiestnení do väzby. Samotného Jozefa Tisa vydali Američania v zmysle ustanovení Svätojakubskej deklarácie ako vojnového zločinca, keďže podľa tejto deklarácie boli jej signatári k takémuto postupu povinní. Podľa tejto deklarácie sa vojnoví zločinci vydávali do štátu, kde sa dopustili svojich zločinov. K formálnemu zatknutiu Jozefa Tisa a ďalších členov bývalej slovenskej vlády došlo až v Bratislave na letisku po ich dopravení. Toto vykonal vyšší predstaviteľ Povereníctva vnútra Rudolf Viktorin, ktorý v tom čase velil spravodajskému oddeleniu tohto povereníctva.
Vzhľadom na činnosť Slovenskej národnej rady, ako i faktickú existenciu výlučne slovenských orgánov, bola snaha, aby sa retribučné súdne procesy vykonávali na Slovensku osobitne a samostatne, teda nie ako súčasť česko-slovenskej retribúcie. 28. apríla 1945 vláda ČSR na zasadaní v Košiciach zobrala na vedomie, že SNR chce vydať retribučné predpisy pre Slovensko ako samostatné nariadenie. 15. mája 1945 tak prijala SNR Nariadenie č. 33/45 Zb. SNR o potrestaní fašistických zločincov, okupantov, zradcov a kolaborantov a o zriadení ľudového súdnictva (ďalej len "nariadenie č. 33/45") Toto nariadenie však retroaktívne postihovalo konanie spáchané v minulosti, čo je porušením zásady zákazu retroaktivity. Obžaloba tvrdila, že nariadenie č. 33/45 Zb. bolo vydané v súlade s Londýnskou chartou o stíhaní a potrestaní vojnových zločincov z 8. augusta 1945. Avšak dotknuté nariadenie bolo prijaté už 15. mája 1945, takže samotnú chartu časovo predchádza.&lt;ref name="33/45"&gt;&lt;/ref&gt; Dané nariadenie mal podľa Laca Novomeského za jeden večer napísať Gustáv Husák a to napriek tomu, že od februára 1945 pripravovalo takéto nariadenie Povereníctvo pre pravosúdie (spravodlivosti). Prijaté nariadenie neskôr doplnilo vykonávacie nariadenie Zboru povereníkov SNR č. 55/1945 Zb. n. SNR. Nariadenie č. 33/45 upravovalo skutkové podstaty konkrétnych trestných činov, procesnú stránku, zriaďovanie príslušných súdov, ako aj následné trestanie. Podľa tohto nariadenia došlo k zriadeniu Národného súdu so sídlom v Bratislave, okresných ľudových súdov so sídlom v jednotlivých okresných mestách a miestnych ľudových súdov so sídlom v každej politickej obci. Nariadenie taktiež upravovalo, kto spadá pod označenie "fašistický okupant". Mohlo ísť iba o cudzieho štátneho príslušníka, ktorý sa buď pričinil o rozbitie ČSR, alebo inak terorizoval slovenský národ (konkrétne uvedené v § 1 nariadenia č. 33/45). Za tieto činy bolo možné udeliť iba trest smrti. V § 2 nariadenie č. 33/45 definovalo činnosť tzv. "domácich zradcov". Jediným možným trestom bol v tomto prípade trest smrti. § 3 nariadenia č. 33/45 upravoval definíciu konania "kolaborantov". Trest za túto činnosť bol trest odňatia slobody do 30 rokov, alebo trest smrti. § 4 nariadenia č. 33/45 definoval tzv. "zradu na povstaní", za ktorú pripúšťal udelenie iba trestu smrti. Až § 5 nariadenia č. 33/45, ktorý definoval činnosť tzv. "previnilcov fašistického režimu" umožňoval udeliť miernejšie tresty, dokonca aj iba verejné pokarhanie. § 6 nariadenia č. 33/45 umožňoval za určitých podmienok zmiernenie trestu smrti na trest 30 rokov odňatia slobody, prípade v odôvodnených prípadoch aj iné tresty, či oslobodenie. Toto nariadenie detailne určovalo príslušnosť súdu vo vzťahu k obžalobe a ostatné náležitosti.
Už v roku 1945 tak bol zriadený Národný súd v Bratislave, súčasne došlo k zriadeniu aj Úradu obžaloby pri Národnom súde. Na čelo súdu sa dostal Igor Daxner (v júni 1945) a úradu obžaloby Ľudovít Rigan. Od počiatku bola snaha vládnych predstaviteľov, aby v zložení Národného súdu mali početné zastúpenie vojenskí sudcovia. Sudcov, prísediacich a obžalobcov na úrovni Národného súdu menovalo predsedníctvo SNR. Pri výkone svojej funkcie obžaloba pri Národnom súde podliehala predsedníctvu SNR.
Príprava obžaloby.
Jozef Tiso vypovedal už v prípravnom konaní. Prípravné konanie vykonávali príslušníci VI. odboru Povereníctva vnútra. Vypovedal pred Rudolfom Viktorinom a predpokladá sa, že ho vypočúval aj Gustáv Husák. Tento fakt však nie je potvrdený. Až 13. februára 1946 bol odovzdaný obžalobcom úradu obžaloby. Podľa vtedy účinných zákonov rozhodovalo o tom, kto bude obžalovaným pred Národným súdom predsedníctvo SNR. Toto mohlo tiež dávať pokyny členom úradu obžaloby. Reálne však predsedníctvo SNR iba formálne schvaľovalo navrhnuté texty obžalôb zo strany úradu obžaloby bez toho, aby na nich niečo menilo. Na druhej strane však predsedníctvo SNR zamietlo návrh na spoločné konanie voči prezidentovi a všetkým členom bývalej vlády Slovenska. Z tohto dôvodu sa konali samostatné procesy voči iným členom bývalej vlády Slovenska. Okrem Rigana boli členmi skupiny prokurátorov aj vojenský prokurátor Anton Rašla a prokurátor Juraj Šujan. Všetci mali rozdelené úlohy a časti obžaloby. Rigan sa venoval zločinom proti ľudskosti, represiám Židov a ich deportácii do koncentračných táborov v Nemecku. Rašla bol zodpovedný za časť týkajúcu sa vojenskej kolaborácie Jozefa Tisa s Nemeckom, jeho činnosti počas povstania a podielu na jeho potlačení a súčasne mal na starosti aj trestnú činnosť Alexandra Macha. Šujan sa venoval činnosti HSĽS-SSNJ v období pred Mníchovskou dohodou, pričom sa mu podarilo zhromaždiť veľké množstvo materiálov, čo predĺžilo prípravu obžaloby. Na súde však vystupovali všetci traja bez ohľadu na časť obžaloby. Najprv bolo potrebné stanoviť, za ktoré skutky budú jednotlivé osoby obžalované. Medzi tieto skutky mali patriť kolaborácia s nacistickým Nemeckom, rozbitie ČSR protiústavným vyhlásením nezávislosti Slovenska a činnosť niektorých členov HSĽS v súvislosti s Mníchovskou dohodou a v období po nej (títo mali udržiavať protištátne styky s predstaviteľmi nacistického Nemecka). Príprava obžaloby však bola poznačená tlakmi z viacerých strán a to tak zo strany predsedu Národného súdu Igora Daxnera, ako i zo strany prezidenta republiky Edvarda Beneša a iných politických predstaviteľov, ktorí neboli často ochotní akceptovať názory obžalobcov z tohto procesu a presadzovali vlastné záujmy.
Obžaloba bola dokončená 31. októbra 1946 a predložená Národnému súdu 11. novembra 1946 v štyroch častiach. Obsahovala obžalobu pre rozbitie republiky (ČSR), politickú, hospodársku a vojenskú spoluprácu s nacistickým Nemeckom, odstránenie demokracie a zavedenie totalitného systému na Slovensku, účasť na okupácii Poľska, vyslanie vojenských jednotiek do Sovietskeho zväzu, vojna proti Sovietskemu zväzu, USA a Veľkej Británii, marenie Slovenského národného povstania, zločiny proti ľudskosti, protirasové opatrenia, deportáciu Židov a zriaďovanie koncentračných táborov pre politických odporcov. Previnenia proti ľudskosti tvorili zhruba 17% obžaloby, protižidovské opatrenia iba 6%. Obžaloba navrhovala, aby sa celá trestná činnosť obžalovaných posudzovala ako jeden celok, ako pokračujúci trestný čin v tom zmysle, že nemožno tieto činy od seba nijako oddeľovať. Obžaloba mala spolu 213 strán. Spisový materiál mal niekoľko tisíc strán.
Príprava obhajoby.
Od vzatia Jozefa Tisa do väzby sa hľadal vhodný obhajca, ktorý by ho mohol zastupovať, pričom tento nemal mať minulosť spojenú s režimom Slovenského štátu. Výber obhajcu mal na starosti z poverenia Demokratickej strany bratislavský advokát Barnabáš Lojek, ktorý oslovil Ernesta Žabkaya. Ten bol v minulosti členom KSS (KSČ), no už v roku 1945 ho vylúčili, lebo obhajoval obžalovaných pred retribučnými súdmi. Žabkay tak patril medzi advokátov zapísaných v zozname obhajcov oprávnených obhajovať pred Národným súdom a okresnými ľudovými súdmi. Jozef Tiso tak mal na počiatku dvoch obhajcov, Lojeka a Žabkaya. Žabkay dostal najprv 22. mája 1946 splnomocnenie na obhajobu Jozefa Tisa od jeho dvoch sestier a brata. Následne mu plnú moc podpísal aj Jozef Tiso. Ako vôbec prvý obhajca pred Národným súdom tak bol Žabkay zvolený priamo svojim klientom, nebol teda ustanovený súdom.
Možnosti obhajoby v prípravnom konaní (teda konaní pred súdnym konaním) malo svoje limity. Styk obhajcu a klienta povoľoval priamo úrad obžaloby. Obhajca nemohol byť s klientom osamote, vždy musel byť prítomný aj zástupca úradu obžaloby. Táto situácia sa zmenila až po podaní obžaloby na súd.
V júni 1946 boli obaja obhajcovia, teda tak Žabkay ako aj Lojek predvolaní na VII. odbor Povereníctva vnútra. Tu ich vypočúvali práve v súvislosti s obhajobou Jozefa Tisa. Oboch okamžite prepustili až po zásahu predsedu SNR Jozefa Lettricha. Po výsluchu sa však Barnabáš Lojek vzdal obhajoby Jozefa Tisa, keďže od Lettricha nedostal záruku, že štát nebude zasahovať do práv obhajcov. Povereníctvo vnútra však vyhlásilo, že Lojek sa vzdal obhajoby účelovo s tým, že túto skutočnosť počas procesu využije Tiso ako argument, že mu je znemožnená obhajoba. Žabkay tak vyhľadal nového druhého obhajcu, ktorým sa nakoniec po odmietnutí viacerých iných advokátov stal Martin Grečo. Po rozhovore s Tisom podpísal tento splnomocnenie aj Grečovi. Podľa pôvodnej dohody mal Žabkay na starosti časti obžaloby A a B, to znamená obžaloba pre rozbitie republiky, politická, hospodárska a vojenská spolupráca s Nemeckom, odstránenie demokracie a zavedenie totalitného systému na Slovensku, účasť na okupácii Poľska, vyslanie armády do ZSSR a vojna proti ZSSR, USA a Veľkej Británii. Grečo mal na starosti časti C a D obžaloby, teda marenie SNP, zločiny proti ľudskosti, protirasové opatrenia, deportácia Židov, zriaďovanie koncentračných táborov pre politických odporcov. Nakoniec sa však Grečo venoval iba účasti Tisa na boji za autonómiu Slovenska a na Žabkayovi zostala prakticky celá obhajoba, čím sa fakticky stal hlavným obhajcom Jozefa Tisa. Tiso navrhol výsluch bývalého nemeckého ministra zahraničia Joachima von Ribbentropa, s čím úrad obžaloby súhlasil. Žabkay postupne s Tisom prechádzal všetky obvinenia. Už tu vznikali prvé komplikácie, ktoré vyplývali z postojov Tisa k udalostiam, na ktoré sa obvinenia vzťahovali. Obhajoba sa preto rozhodla klásť dôraz na okolnosti, ktoré mali vplyv na dotknuté udalosti a súčasne mohli byť v prospech Jozefa Tisa. Išlo napríklad o nátlak zo strany Adolfa Hitlera na vznik Slovenského štátu pod hrozbou rozdelenia Slovenska medzi susedné štáty. Obhajoba mala za cieľ dokázať, že Jozef Tiso konal v krajnej núdzi, čo by vylučovalo jeho vinu. Napriek snahe Žabkaya však v otázke SNP Tiso názor odmietal zmeniť, keďže povstanie považoval za akciu ZSSR proti Slovensku. V otázke vyhlásenia nezávislosti Slovenska však uviedol, že nezávislosť nechcel, lebo na ňu nebolo Slovensko pripravené, no bol donútený hrozbami Nemecka.
Súdny proces.
Hlavné pojednávanie.
Predseda súdneho senátu Igor Daxner mal od začiatku konflikty s obhajcami. Ernest Žabkay ho požiadal o doručenie obžaloby a možnosť poradiť sa s klientom (Tisom) bez prítomnosti tretej osoby. Obžalobu však Daxner poskytol obhajobe až po jej vyhlásení a možnosť porady s klientmi bez prítomnosti tretej osoby odoprel. Súčasne Daxner odoprel obhajcom nahliadnutie do spisu. Nahliadnuť do spisu umožnil až týždeň pred začiatkom hlavného pojednávania. Obhajcovia sa teda so sťažnosťami obrátili na predsedu SNR, keďže práve SNR menovala predsedu Národného súdu. Igor Daxner vytýčil termín hlavného pojednávania na 2. december 1946, obžaloba bola obhajcom doručená až 19. novembra 1946, čím nebola dodržaná zákonná lehota 14 dní na doručenie obžaloby pred začiatkom hlavného pojednávania. Keďže obžaloba aj spis boli veľmi rozsiahle, požiadala obhajoba o odročenie pojednávania, čo však predseda senátu Daxner zamietol. 30. novembra 1946 tak obhajcovia Jozefa Tisa uplatnili voči predsedovi senátu Daxnerovi námietku predpojatosti, rovnako namietali aj zloženie súdneho senátu. Námestník predsedu Národného súdu Daxnera Karel Bedrna v deň začiatku hlavného pojednávania námietku predpojatosti zamietol. V januári 1947 námietku predpojatosti Daxnera zamietlo aj predsedníctvo SNR, keď sa vyhlásilo v tejto veci za nekompetentné.
Hlavné pojednávanie sa začalo 2. decembra 1946. Prvý deň súdneho procesu bol naživo vysielaný v rozhlase. Keďže však mali politickí predstavitelia obavy, aby túto skutočnosť Jozef Tiso nevyužil vo svoj prospech, po krátkom čase vysielanie zrušili. Ako prvé neúspešne namietala obhajoba spôsob vydania Jozefa Tisa do ČSR, ktorý považovala za protizákonný. Prakticky od začiatku procesu vzbudzoval pozornosť predseda senátu Igor Daxner, ktorý mal snahu sa neustále s Jozefom Tisom konfrontovať. Práve on presadil priame vysielanie procesu v rozhlase. Jeho činnosť skoro vyústila do jeho odvolania z funkcie predsedu Národného súdu. Prvé dni sa tak Daxner snažil opakovane konfrontovať Tisa, čo sa mu však veľmi nedarilo, naopak Tiso ho svojimi odpoveďami prakticky vždy rozčúlil, čo malo negatívny ohlas u verejnosti. Hlavne z tohto dôvodu došlo k zrušeniu priamych prenosov v rozhlase.
Časť obžaloby A (obvinenie z rozbitia republiky a spolupráce s nacistickým Nemeckom).
Obžaloba smerovala aj na trestný čin rozbitia republiky (ČSR). V zmysle obžaloby bolo vyhlásenie nezávislosti Slovenského štátu protiústavné a teda malo za následok rozbitie ČSR. Obžalovaní mali k rozbitiu republiky prispieť, samotné rozbitie štátu však malo vykonať Nemecko. Protiprávne konanie obžalovaných sa tak malo začať najneskôr v roku 1938 a jeho výsledkom malo byť vyhlásenie nezávislého štátu 14. marca 1939. Pod protiprávne konanie patrilo podľa obžaloby všetko, čo smerovalo k rozbitiu ČSR, takže nie len návštevy nemeckých predstaviteľov, ale i politické, či novinárske prejavy obžalovaných v tomto smere. Obžaloba však vyhlásenie nezávislosti Slovenska považovala za nelegálne. Tu sa obžaloba odvolávala aj na konštatovanie Medzinárodného trestného tribunálu, ktorý konanie Adolfa Hitlera a Nemecka pred začiatkom druhej svetovej vojny v roku 1939 klasifikoval ako ""konšpiráciu pre rozpútanie zločineckej vojny" s tým, že Mníchovskú dohodu a ďalšie právne akty s ňou súvisiace považoval za nezákonné. Ako ďalší dôkaz konšpirovania obžalovaných s Nemeckom slúžila tzv. Ochranná zmluva s Nemeckom, ktorej text mal byť pripravený ešte pred vyhlásením nezávislosti Slovenska, pričom obžalovaní boli s touto zmluvou už v tej dobe plne uzrozumení. Uzatvorenie tejto zmluvy malo byť v skutočnosti podľa obžaloby formou pomoci obžalovaných Nemecku pri jeho budúcom útoku na Poľsko, keďže zmluva umožňovala prítomnosť nemeckých vojsk na území Slovenska. V tejto súvislosti obžaloba poukázala na stretnutie Ferdinanda Ďurčanského a Alexandra Macha s Hermannom Göringom z októbra 1938, kedy títo ponúkli Nemecku slovenské územie pre možné budúce letecké útoky najmä na východ, pričom obranná zmluva bola v podstate podľa ponuky Ďurčanského. Obžaloba predkladala listinné dôkazy, ktoré potvrdzovali, že obžalovaní boli o úmysle Nemecka zaútočiť na Poľsko vopred informovaní, pričom na území Slovenska prebiehali v tejto súvislosti aj rôzne úpravy mostov a ciest, aby sa umožnil efektívny útok. Obžalovaným bolo už pred útokom na Poľsko zo strany nemeckých predstaviteľov prisľúbené, že Slovensko dostane späť územia, ktoré Poľsko okupovalo. 
Obhajcovia pri obvinení z trestného činu rozbitia republiky tvrdili, že dotknuté ustanovenie Trestného zákona bolo účinné aj v čase Mníchovskej dohody, resp. pred ňou. A keďže v tej dobe, kedy stále ČSR existovala, nebolo voči obžalovaným pre ich činnosť vznesené obvinenie, nemali by byť pre svoju činnosť stíhaní ani v tejto chvíli. V dobe pred Mníchovskou dohodou totiž podľa obhajoby ČSR nebola rozvrátená a teda bola stále plne funkčná a schopná stíhať prípadnú protištátnu činnosť, čo sa však v prípade týchto obžalovaných nestalo. Nemožno teda podľa obhajoby použiť ustanovenia nariadenia č. 33/45 aj na dobu pred Mníchovskou dohodu, kedy boli platné zákony plne funkčné, účinné a vynútiteľné. Obhajoba tiež poukázala, že v období Mníchovskej dohody bolo na obžalovaných podaných viacero trestných oznámení, no vo všetkých prípadoch bolo trestné stíhanie zastavené. Obhajoba tiež poukazovala na osobu Vojtecha Tuku, ktorý mal byť podľa nej v skutočnosti zodpovedný za podrobenie sa Nemecku. V tejto súvislosti obhajcovia uvádzali, že Jozef Tiso a Tuka mali medzi sebou veľmi zlé vzťahy a vzájomne si politicky škodili. Tu obhajoba nadviazala, keď uvádzala, že to bol práve Jozef Tiso, ktorý presadzoval zotrvanie v ČSR a presadil tiež podporu prezidenta Beneša vo voľbách zo strany HSĽS. Obhajcovia taktiež odmietli, že by obžalovaní ako čelní predstavitelia HSĽS zostrili svoju politiku súčasne so začiatkom nacistických nárokov na okolité štáty, lebo mali tieto poznať z Hitlerovej knihy Mein Kampf. Tu obhajoba poukazovala na skutočnosť, že táto kniha bola známa aj v iných zahraničných štátoch, no napriek tomu sa nenašiel žiadny štátnik, ktorý by predpokladal udalosti, ktoré nasledovali. Návrhy HSĽS na autonómiu Slovenska boli podľa obhajoby stále totožné, pričom boli podané trikrát a to v rokoch 1922, 1930 a 1938 a mali vychádzať z Pittsburskej dohody. Obhajoba taktiež odmietla obvinenie, že HSĽS na čele s Tisom sa malo dohodnúť na spoločnom postupne so stranami nemeckej, maďarskej a poľskej menšiny tak, aby spoločne dosiahli rozbitie republiky. Obžaloba však argumentovala telegramom Nemeckého zahraničného výboru z 19. septembra 1938, ktorý bol adresovaný HSĽS s tým, že strana má začať presadzovať záujmy Slovákov. Na tento argument obhajoba tvrdila, že nie je dôkaz, ktorý by potvrdzoval doručenie tohto telegramu HSĽS, keďže osoba, ktorá tak mala urobiť niečo také popiera. Podľa obžaloby však Tiso a Martin Sokol boli už 20. septembra 1938 u predsedu vlády ČSR Milana Hodžu a následne i u prezidenta Beneša, kde žiadali vyriešenie slovenskej otázky.
Obhajoba v tejto súvislosti poukazovala na skutočnosť, že vyhlásenie nezávislosti Slovenska nemožno podradiť pod trestný čin rozbitia republiky, keďže Slovenský štát mal podľa obhajoby vzniknúť v dôsledku hrozieb Adolfa Hitlera, ktoré sa týkali možného rozdelenia jeho územia medzi susedné štáty. Obhajoba taktiež poukazovala na skutočnosť, že Mníchovskou dohodou ČSR aj tak fakticky zanikla a prezident Beneš podal demisiu a odišiel do exilu. Obhajoba tiež poukazovala na skutočnosť, že Tiso mal mať možnosť vyhlásiť nezávislosť Slovenska už niekoľkokrát pred tým, dokonca už v roku 1938, no neurobil tak, lebo chcel zotrvanie v ČSR. Obhajoba tiež uvádzala, že na Tisa bolo tlačené počas stretnutia s Hitlerom 13. marca 1939, aby už priamo v Berlíne vyhlásil nezávislosť Slovenska, čo však mal Tiso odmietnuť a uviesť, že o tejto veci nemôže rozhodnúť sám. Na toto stretnutie bol Tiso zavolaný, nešiel tam z vlastnej vôle. 14. marca 1939 mal Tiso informovať Slovenský snem o stretnutí s Hitlerom, pričom mal podľa obhajoby uviesť: "Počuli ste môj sucho zhrnutý referát, uvažujte a rozhodujte." Po rokovaní Tisa s Hitlerom, kde malo dôjsť k ultimátu zo strany Hitlera na vznik Slovenského štátu, mal Tisovi odovzdať vysoký predstaviteľ nacistickej strany Wilhelm Keppler list, podľa ktorého mal Tiso vypracovať vlastný, ktorým v mene Slovenska mal požiadať Nemecko o ochranu. Napriek tomu podľa obhajoby takýto list Tiso nenapísal, zaslal iba ďakovný list Hitlerovi, čo malo nemeckú stranu sklamať. Následne mali Nemci obsadiť územie od hraníc k rieke Váh. Až po týchto udalostiach mal podľa obhajoby Tiso pristúpiť na uzatvorenie ochrannej zmluvy. Podľa obhajoby mal síce Tiso rokovať s Hitlerom o ochrannej zmluve už 17. marca 1939, no z vôle Nemecka a predložený návrh mal byť pre Slovensko nevýhodný (malo prísť o územie až po rieku Váh), Tiso mal chcieť rokovanie niekoľkokrát opustiť, no nakoniec pristúpil na kompromis, že územie zostane Slovensku, no Nemci si na ňom budú môcť zriadiť vojenské základne.
Obhajoba tiež odmietla konšpiratívnosť stretnutí Tisa, Macha a Ďurčanského s nemeckými predstaviteľmi v čase existencie ČSR. Stretnutie Macha a Ďurčanského s Hermannom Göringom v októbri 1938 sa malo podľa obhajoby zaoberať iba rokovaním o hraniciach Slovenska a Maďarska. Obhajoba považovala nemecký zápis z tohto stretnutia za pochybný a dodatočne vyrobený, čo mal vyjadriť aj norimberský tribunál. Obhajoba tiež uvádzala, že aj stretnutie Tisa a Ďurčanského s nemeckým ministrom zahraničia Joachimom von Ribbentropom sa malo týkať výlučne slovensko-maďarských hraníc a nie konšpirácie voči ČSR. Toto mal podľa obhajoby vo svojej výpovedi potvrdiť aj samotný Joachim von Ribbentrop. Navyše o tomto stretnutí mal Tiso podľa obhajoby informovať aj česko-slovenskú vládu. Vo veci stretnutia Ďurčanského s Arthurom Seyß-Inquartom vo Viedni obhajoba uviedla, že neexistuje žiadny dôkaz tohto stretnutia. Rovnako obhajoba spochybňovala aj ďalšie stretnutia Tisa, Macha a Ďurčanského s nacistickými predstaviteľmi. Obhajoba súčasne spochybňovala poznámku Vojtecha Tuku, ktorý tvrdil, že keď bol v októbri 1938 u Hermanna Göringa z poverenia Ďurčanského, mal na tomto stretnutí žiadať vytvorenie samostatného Slovenského štátu a tiež tvrdil, že o výsledkoch stretnutia informoval Jozefa Tisa. Obhajoba v tejto súvislosti poukázala na výpoveď samotného Hermanna Göringa, ktorý mal uviesť, že dané stretnutie sa týkalo výlučne Viedenskej arbitráže. Obhajoba ďalej uviedla, že aj samotný Tuka vo svojom vlastnom procese nakoniec uviedol, že o tomto stretnutí Tisa neinformoval. Obhajoba tiež spochybnila, že Tuku do Nemecka na rokovania vôbec niekedy v čase existencie ČSR vyslal Jozef Tiso.
Na obvinenia z kolaborácie s Nemeckom Jozef Tiso odpovedal, že sa riadil heslom: "čert ťahaj káru, keď ma vezieš". Na obvinenia týkajúce sa vyhlásenia vojny Sovietskemu zväzu, Veľkej Británii a USA odpovedal Jozef Tiso, že on vojnu nikomu nevyhlásil a vinu za tento akt preniesol na Vojtecha Tuku a Ferdinanda Čatloša. Na obvinenia, ktoré boli potvrdzované listinami z vlastného archívu Jozefa Tisa tento odpovedal, že si na dané veci nespomína a takýmito drobnými záležitosťami sa vôbec nezaoberal. Obžaloba taktiež tvrdila, že obžalovaní prejavovali svoje sympatie k nacizmu okrem iného aj tým, že kritizovali komunizmus, resp. marxizmus rovnako, ako nacisti v Nemecku. Obhajoba k týmto skutočnostiam uvádzala, že kritika zo strany obžalovaných a HSĽS ako takej voči komunizmu a marxizmu vyplývala z ideovej podstaty tejto strany a v tejto kritike bola konzistentná už od počiatku svojej existencie, teda dávno pred príchodom Hitlera. Obhajcovia navyše poukázali, že aj iné parlamentné strany v ČSR kritizovali komunizmus rovnako tvrdo, ako HSĽS a teda kritiku komunizmu nemožno stotožňovať so sympatiami k nacizmu. Obžaloba však poukazovala na fakt, že Komunistická strana bola rozpustená krátko po 6. októbri 1938 a následne v novembri 1938 bola zastavená činnosť aj Sociálnodemokratickej strany. Dokonca aj Slovenskej národnej strane bola zastavená činnosť. Obhajoba na tento argument uviedla, že podobné kroky boli v podstate vynútené Nemeckom, ktoré vo svojom okolí netolerovalo štáty, kde pôsobia marxistické politické strany. Obžaloba tiež uvádzala, že 18. decembra 1938 usporiadala slovenská autonómna vláda z podnetu obžalovaných voľby do autonómneho Slovenského snemu podľa vzoru nacistického Nemecka, pričom do týchto volieb bola pripustená iba jednotná kandidátka HSĽS. Obhajoba bránila Tisa v tomto smere tvrdením, že iba využil medzeru v zákone a nie je ho možné za toto stíhať. Obhajoba tiež uviedla, že dané voľby preskúmal aj Volebný súd v Prahe a nezistil žiadne pochybenia.
Obžaloba ďalej uvádzala, že obžalovaný Jozef Tiso, ako i ďalší obžalovaní, už koncom októbra 1938 po vzájomnej dohode v snahe získať sympatie pre svoje separatistické ciele u predstaviteľov nacistického Nemecka, v médiách a na verejných zhromaždeniach verejne popudzovali k nenávisti a nepriateľským činom voči Židom. Obhajoba v tejto súvislosti tvrdila, že nie je vôbec dokázané, že do 13. marca 1939 by mal Tiso akýkoľvek prejav namierený proti Židom a ani nebolo podľa obhajoby dokázané, že by iní, ktorí takéto prejavy mali, tieto konzultovali s Tisom.
Ďalšia časť obžaloby obviňovala Jozefa Tisa, že sa podieľal na založení Hlinkovej gardy podľa vzoru nemeckej SA, pričom gardu mal založiť s úmyslom pretvoriť s jej pomocou demokratický systém v krajine a ohrozovať jednotu štátu. Obhajoba však namietala a poukazovala na svedecké výpovede, z ktorých vyplýva, že HG mali založiť iné osoby ako Jozef Tiso, napr. Karol Sidor a jej účelom v tej dobe bola ochrana politických zhromaždení HSĽS proti útokom zo strany odporcov. Obhajoba nespochybňovala zločiny HG z následného obdobia, no spochybňovala skutočnosť, že by ju zakladal Tiso, alebo že by bola zakladaná s úmyslom páchať v budúcnosti zločiny. Obhajoba tiež poukazovala na údajný odpor samotnej HG voči Tisovi, pričom po vypuknutí SNP už nemala byť táto podľa obhajoby vôbec pod Tisovým vplyvom. Obžaloba však argumentovala, že HG nariadením z 28. októbra 1938 bola vyhlásená za jedinú brannú organizáciu s úmyslom, aby bola oporou autoritatívneho a totalitného režimu na Slovensku a aby mohla byť použitá v prípade ozbrojeného konfliktu s ústrednou česko-slovenskou vládou. Obhajoba tu síce priznala, že HG v období po vzniku Slovenského štátu páchala neprávosti, no súčasne vyslovila názor, že neexistuje dôkaz, že bola za týmto účelom rovno založená. Obhajoba tiež uviedla, že HG sa mala dokonca pokúsiť voči Tisovi o prevrat.
Časť obžaloby B (obvinenie zo zavedenia fašistického režimu na Slovensku, uzavretia Zmluvy o ochrane s Nemeckom, Salzburský diktát, hospodárskej spolupráce s Nemeckom, podpory nemeckého vedenia vojny, vyhlásenia vojny proti Spojencom a ZSSR).
Vo veci obžaloby zo zavedenia fašistického režimu na Slovensku obhajoba argumentovala, že v období po vyhlásení nezávislosti Slovenska bolo nacistické Nemecko určujúcim elementom v oblasti. Slovensko bolo na druhej strane odkázané samé na seba, takže bolo nútené svoju politiku riadiť tak, aby Nemecko nenašlo dôvod k zásahu do vnútorných vecí Slovenského štátu. Obhajoba poukazovala tiež na nebezpečenstvo z Maďarska, ktoré odmietalo uznať existenciu Slovenska a malo snahu túto situáciu neustále zvrátiť. Podľa obhajoby musel Jozef Tiso konať práve pod vplyvom tejto situácie a nemohol konať slobodne. Tiso musel podľa obhajoby čeliť tiež silnej opozícii vo vnútri vlastnej strany, ktorú predstavovalo radikálne krídlo Vojtecha Tuku. Práve Tuka si mal s pomocou Nemecka postupne upevňovať svoje pozície, čo Tisa oslabovalo. Obhajoba poukazovala na tzv. Salzburský diktát z 28. júla 1940, ktorý mal výrazne ovplyvniť politické pomery na Slovensku. V tejto súvislosti najprv obhajoba poukázala na prípravu prevratu (Lichardusov puč) proti Tisovi, ktorý organizoval práve Tuka za podpory Nemecka. Práve do Salzburgu mal Hitler, ktorý bol nespokojný s politikou Tisa a jeho umierneného krídla pozvať okrem Tisa i Ďurčanského, Tuku a Macha. Tu mal prinútiť Tisa, aby odvolal Ďurčanského z postu ministra zahraničných vecí a na miesto neho menoval Tuku. Súčasne si mal Hitler podľa obhajoby na tomto stretnutí vynútiť úplné podriadenie slovenskej zahraničnej politiky Nemecku. Obhajoba poukazuje na to, že pri stretnutí v Salzburgu sa predstavitelia nacistického Nemecka úplne nediplomaticky vyhrážali následkami, ktoré môžu Slovensku vzniknúť a teda Tiso súhlas s podmienkami Nemecka z tohto stretnutia nemohol nedať. Súčasne sa svojej funkcie Tiso podľa obhajoby nevzdal iba preto, aby moc v krajine nezískala úplne skupina Vojtecha Tuku. Podľa obhajoby mal Tiso viackrát žiadať Nemecko, aby mu umožnilo Tuku odvolať, no neúspešne. Tieto tvrdenia dokazovali aj viaceré svedecké výpovede, medzi ktoré patria aj výpovede zodpovedných nemeckých predstaviteľov. Obhajoba tiež tvrdila, že Jozef Tiso nemal po Salzburskom diktáte ako zabrániť rozširovaniu národného socializmu na Slovensku. Podľa obhajoby prijal Tiso národný socializmus za svoj iba preto, aby zabránil jeho skutočnému rozšíreniu a jeho cieľom bolo v skutočnosti iba zachovať tradičné ľudáctvo. Podľa obhajoby to bol práve Tuka, ktorý mal snahu rozširovať skutočný národný socializmus a bol to práve Tiso, ktorý mu v tom zabraňoval.
Obžaloba tiež obviňovala Ferdinanda Ďurčanského, že so súhlasom Jozefa Tisa mal 17. marca 1939 uzavrieť dohodu s Maďarskom o odstúpení východného Slovenska. Podľa obžaloby túto dohodu zatajili pred národom tým, že predstierali, že na toto územie zaútočilo maďarské vojsko. Obhajoba však tvrdila, že tieto obvinenia sa zakladajú iba na výpovedi jedného redaktora a nie sú ničím podložené. Súčasne však obžaloba nadväzovala obvinenia v tom zmysle, že v tejto súvislosti mali 18. a 23. marca 1939 v Berlíne obžalovaní uzatvoriť s Nemeckom tzv. Zmluvu o ochrane. Na základe tejto zmluvy malo Nemecko právo v určitom pásme zriaďovať vlastné vojenské základne a súčasne malo Slovensko organizovať vlastné vojsko v zhode s Nemeckom. Obhajoba však tvrdila, že uzatvorenie tejto zmluvy bolo iba výsledkom situácie, ktorá nastala v súvislosti s vynútením vzniku Slovenského štátu a bola dôsledkom faktickej závislosti štátu od Nemecka. A práve kvôli maďarskému útoku na východ Slovenska bolo Slovensko podľa obhajoby nútené Zmluvu o ochrane s Nemeckom uzatvoriť.
Obžaloba tiež vinila obžalovaných z toho, že uzatvorili s Nemeckom za Slovensko Dohodu o hospodárskej spolupráci a Dohodu o platovej úprave. Toto malo podľa obžaloby viesť k úzkej spolupráci medzi Slovenskom a Nemeckom na hospodárskej a obchodnej úrovni a k obrovskému využívaniu slovenského hospodárstva, ktoré bolo pre Slovensko nevýhodné. Obhajoba pripustila, že uvedené skutočnosti boli pravdivé, no súčasne poukázala, že aj v zložitej situácii dokázala vláda viesť dobrú hospodársku politiku.
Vo veci obvinenia z podpory vojny proti Poľsku obhajoba pripustila, že je pravda, že od počiatku existencie Slovenského štátu prechádzali cez Slovensko nemecké vojenské transporty. Obhajoba však uviedla, že neexistuje dôkaz, že na toto dal súhlas Jozef Tiso. Obhajoba priznala, že Tiso o týchto nemeckých vojenských opatreniach vedel, no Nemci si tieto vojenské opatrenia tvrdo vynucovali a teda im Tiso musel ustúpiť. Obhajoba ďalej tvrdila, že Slovensko nemalo žiadny plán útoku na Poľsko a že o akcii slovenských jednotiek proti Poľsku nevedel ani Tiso a ani minister národnej obrany Ferdinand Čatloš. Podľa vyjadrenia Čatloša si od neho 2. septembra 1939 revolverom vynútil podpísať písomné vyhlásenie, že sa slovenská armáda zúčastní na poľskom ťažení Nemecka nemecký generál Erwin Engelbrecht. Pod týmto tlakom mal generál Čatloš sám rozhodnúť o vyhotovení plánov prípravy útoku na Poľsko a to bez príkazu od Tisa. Podľa obhajoby bolo počas dokazovania preukázané, že Tiso sa dozvedel o slovenskej účasti na útoku na Poľsko až potom, čo slovenské jednotky prekročili poľské hranice. Tu obhajoba vyjadrila názor, že Čatloš v skutočnosti nemeckému nátlaku nečelil, keďže v tej dobe bol priaznivec Vojtecha Tuku, útok pripravil sám z vlastnej iniciatívy práve Čatloš.
Následne sa obžaloba venovala podielu obžalovaných na útočnej vojne proti ZSSR. Tu poukázala na to, že už na konci apríla 1941 došlo k stretnutiu obžalovaných a predstaviteľov Nemecka, z ktorého vyplynul zámer Nemecka napadnúť ZSSR. Následne 5. mája 1941 vydal na podklade výsledkov daného stretnutia Alexander Mach dva tajné plány a to Plán Prešov a Plán Nitra. Tieto upravovali prechod nemeckej armády cez Slovensko smerom na východ. V súvislosti s tým prijala slovenská vláda také opatrenia, aby tento prechod maximálne utajila. Nemecký generál Franz Halder druhý deň po začiatku útoku na ZSSR dokonca listom poďakoval Vojtechovi Tukovi ako predsedovi vlády za slovenskú pomoc pri príprave útoku. Na tieto obvinenia Jozef Tiso reagoval tým, že z podpory Nemecka obvinil Vojtecha Tuku a pripustil iba to, že dva dni po začiatku útoku na ZSSR napísal telegram Adolfovi Hitlerovi, kde mu oznámil, že Slovensko sa pridáva vo vojne proti ZSSR na stranu Nemecka. Obžaloba však doložila svedectvá nemeckých generálov, ktorí potvrdili, že od Slovenska nikto z nemeckej strany nežiadal, aby sa k vojne pridalo.
Obhajoba spochybnila aktívnu účasť na príprave útoku na ZSSR. Tvrdila, že o svojom pláne Nemci neinformovali nikoho. V tejto súvislosti opäť obhajoba spomenula nedôveru nemeckých predstaviteľov voči Jozefovi Tisovi, čo mu dali jasne najavo pri Salzburskom diktáte. Obhajoba tiež uvádza, že pripojenie Slovenska k útočnému paktu proti ZSSR nebolo slovenskou iniciatívou, lebo na to nemalo žiadnu silu. Obhajoba sa odvoláva na výpovede nemeckých svedkov, ktorí uviedli, že pri vstupe Slovenska do vojny proti ZSSR rozhodovala skôr Zmluva o ochrane. Tento akt bol podľa obhajoby nevyhnutým výsledkom reálnej situácie a polohy Slovenska. Obhajoba tvrdila, že v rovnakom duchu treba posudzovať všetky dohody medzi Slovenskom a Nemeckom, na základe ktorých Slovensko nejakým spôsobom podporovalo nemecké vojenské akcie. V tejto súvislosti obhajoba poukázala na výsluch Vojtecha Tuku z jeho vlastného procesu. Tu Tuka uviedol, že 22. júna 1941 bol Jozef Tiso na svojej fare v Bánovciach nad Bebravou a v ten istý deň Tuka na pôde Snemu Slovenskej republiky vyhlásil, že 22. júna 1941 vypukla vojna so ZSSR a že ráno toho istého dňa bol do Berlína odoslaný telegram o účasti Slovenska v tejto vojne. Obhajoba v tejto súvislosti poukazuje na ďakovný list nemeckých predstaviteľov adresovaný Tukovi. Tieto tvrdenia potvrdili aj nemeckí svedkovia v tomto procese, ktorí uviedli, že 22. júna 1941 zaslali telegram o vypuknutí vojny so ZSSR práve Tukovi. A podľa rovnakých výpovedí sa Nemci opýtali Tuku, ako sa zachová Slovensko, pričom Tuka mal vyjadriť ochotu Slovenska vstúpiť do vojny po boku Nemecka. Čatloš vo svojom výsluchu uviedol, že mu Tuka oznámil, že Nemecko vyzvalo v tejto súvislosti Slovensko, aby si splnilo svoje záväzky a následne mal byť Tisovi predložený text vyhlásenia vojny. Podľa obhajoby však Tiso odmietol text vyhlásenia vojny podpísať a napísal nový text. Obhajoba ďalej poukazovala na skutočnosť, že slovenské jednotky vstúpili na územie ZSSR už 23. júna 1941, no Tiso napísal daný telegram až 24. júna 1941. Z tohto obhajoba usudzovala, že Jozef Tiso bol už postavený pred hotovú vec. Obhajoba následne spomenula viaceré výpovede členov slovenskej vlády, ktorí potvrdili, že Tuka mal na rokovaní vlády o vojne so ZSSR vyhlásiť, že on sám je za túto vojnu zodpovedný. Tu obhajoba znova poukázala na silné postavenie Vojtecha Tuku po stretnutí v Salzburgu, kedy bol tento pod priamou ochranou Nemecka a Tiso tak nemal mať žiadny dosah na jeho rozhodnutia a kroky.
Vo vzťahu k západným Spojencom však neboli zistené žiadne okolnosti, ktoré by obžalovaných usvedčovali z nejakého konania. Tu obhajoba poukázala, že to bol opäť Tuka, ktorý podpísal vyslanie slovenských členov pracovného zboru do Nemecka pre potreby protileteckej obrany. Vyslanie slovenských jednotiek zo ZSSR do Talianska bolo podľa obhajoby vykonané bez rozhodnutia slovenských predstaviteľov. Obhajoba pripustila, že Tiso podpísal vyhlásenie vojny západným Spojencom, no označila tento čin iba za prázdne gesto v rámci vyhovenia Nemecku.
Časť obžaloby C (obvinenie z marenia príprav SNP, pozvania nemeckých vojsk a zločinov spáchaných po potlačení povstania).
Ďalšou časťou bol podiel na potlačení Slovenského národného povstania. Činnosť obžalovaných sa v tomto smere hodnotila ako tzv. zrada na povstaní. Obžaloba tvrdila, že v tomto smere sa už obžalovaní nemohli vyhovoriť na tlak zo strany Nemecka, keďže v dobe vypuknutia povstania už malo byť jasné, že Nemecko vojnu prehrá. Obžalovaní sa bránili, že v tej dobe dúfali v uzatvorenie kompromisného mieru. Obžaloba poukazovala nie len na vojenskú podporu Nemecka v boji proti povstalcom, ale i na úlohu režimu v propagande proti povstaniu. Jozef Tiso na svoju obranu uvádzal, že nevedel, že v povstaní má isť o vec slovenského národa.
Obžaloba vinila Jozefa Tisa z toho, že v auguste 1944 povolil, aby časť slovenského územia prešla do právomoci nemeckej armády. Toto územie bolo následne vyhlásené za operačné územie, čo umožnilo Nemcom bojovať proti partizánom a Sovietom. Súčasne bolo Nemcom povolené odzbrojiť dve východoslovenské divízie, pričom ich dôstojníci boli odvlečení do koncentračných táborov, čo mal Tiso strpieť. Obhajoba v tejto súvislosti uvádzala, že nebolo dokázané, že by Tiso niečo podobné povolil a podľa názoru obhajoby si zrejme ani nemecká strana na tento krok nepýtala žiadne povolenie. Obhajoba tiež uviedla, že Tiso nemal inú možnosť, ako kroky Nemecka strpieť, pričom toto nekonanie nepovažovala za trestné. Odzbrojenie slovenských divízii bolo podľa obhajoby výlučne nemeckým rozhodnutím, o ktorom bol Tiso informovaný až dodatočne. Tu obhajoba poukázala na viaceré výpovede, ktoré potvrdzovali, že Tiso sa prihováral priamo u Heinricha Himmlera za prepustenie odvlečených dôstojníkov, čo malo byť aspoň čiastočne z nemeckej strany vykonané. Obžaloba v tejto súvislosti obviňovala Jozefa Tisa, že požiadal 23. augusta 1944 Nemecko o pomoc proti povstalcom v rámci SNP. Svoje obvinenia doložila obžaloba listinami z nemeckých archívov a iných nemeckých správ. Obhajoba však vierohodnosť týchto listín spochybňovala s odôvodnením, že Nemci často falšovali svoju dokumentáciu. Podľa obhajoby samotní Nemci požiadali o povolenie vstúpiť na územie Slovenska a to až 25. augusta 1944, pričom táto žiadosť im mala byť slovenskou stranou zamietnutá, s čím súhlasil aj Jozef Tiso. Obhajoba ďalej poukazovala na to, že nemecký vyslanec na Slovensku dostal 28. alebo 29. augusta 1944 priamo z Berlína príkaz vyžiadať si súhlas na obsadenie Slovenska. Až po tomto naliehaní mal Tiso podľa obhajoby nemecké vojská na slovenské územie pozvať. Túto verziu pri svojom výsluchu uviedol aj samotný Jozef Tiso. Podľa obhajoby však Tisovmu súhlasu predchádzalo vyhlásenie slovenskej generality, ktorá sa vyjadrila, že Slovensko vlastnými silami nedokáže nastoliť poriadok. Obhajoba tiež spochybnila, že by v úplnom počiatku SNP Jozef Tiso vedel, že sa jedná a o veľké organizované povstanie, naopak, mal sa domnievať, že sa jedná iba o sériu menších záškodníckych akcii riadených zo zahraničia. Tisov ostrý protipartizánsky prejav z 30. augusta 1944 zdôvodňovala obhajoba skutočnosťou, že územie Slovenska už bolo pod nemeckou kontrolou a Tiso chcel udržať pokoj a dosiahnuť, aby Nemci rešpektovali slovenské orgány. Podľa obhajoby dal Jozef Tiso odzbrojiť bratislavskú posádku preto, aby zabránil krviprelievaniu a zničeniu Bratislavy, keďže z Nemecka prišiel nemeckej okupačnej armáde jasný príkaz túto posádku za každú cenu odzbrojiť.
Obhajoba tiež odmietala, že by Tiso riadil akcie Pohotovostných oddielov Hlinkovej gardy. V hláseniach, ktoré Tiso o činnosti POHG dostával nemali byť podľa obhajoby informácie, z ktorých by vyplývalo, na akých zločinoch sa táto zložka podieľa. Hneď ako sa mal Tiso dozvedieť o konkrétnom zločine, mal nechať okamžite zatknúť jeho páchateľa. Tak tomu bolo aj v prípade člena POHG Heliodora Gombarčíka. K vyznamenávaniu nemeckých vojakov zo strany Jozefa Tisa, ktoré sa uskutočnilo 30. októbra 1944 v Banskej Bystrici obhajoba uviedla, že bol na tento účel Tiso nemeckou stranou zneužitý. Obhajoba tvrdila, že Nemci naplánovali v rámci propagandy Tisov prejav a že Tiso mal v Banskej Bystrici konať z donútenia. Nemeckí generáli a predstavitelia, ktorí dohliadali na udalosti v Banskej Bystrici však tvrdili, že Tisovi žiadne pokyny v tejto veci nedali a predpokladali, že keby sa o to pokúsili, tak Tiso by sa zháčil. Nemeckí svedkovia tiež uviedli, že Tisovi síce na začiatku v Bratislave nepovedali celý program, ktorý sa mal v Banskej Bystrici uskutočniť, no požiadali ho o vykonanie svätej omše a dali mu na zváženie aj prednesenie prejavu. Podľa obhajoby však nemeckí svedkovia nehovorili v tomto smere pravdu. Poukázali na výpoveď iných svedkov, ktorí tvrdili, že Tiso mal byť po návrate z Banskej Bystrici rozmrzený, lebo tam spravili parádu, o čom vopred nevedeli. Ďalší svedok, ktorým bol biskup Andrej Škrábik uviedol, že Tiso slúžil v tento deň tzv. tichú omšu, teda nie omšu ďakovnú. Tiež uviedol, že Tiso odoprel slúžiť slávnostnú omšu aj po požiadaní zo strany prítomného nemeckého dôstojníka. Tiso sa v tejto súvislosti vyjadril, že nevedel vopred o programe v Banskej Bystrici.
Bolo tiež poukazované na to, že obžalovaní, no predovšetkým Ferdinand Ďurčanský, už počas roka 1944 plánovali svoj útek do Nemecka, kde chceli pokračovať vo svojej politike. Z vedenia kampane režimu bol obviňovaný predovšetkým Ďurčanský, ktorého propaganda mala byť jednak protičeská, protislovanská a protidemokratická. Jozef Tiso bol v tejto súvislosti obviňovaný z toho, že Durčanskému dával pokyny, čo presne má hovoriť a písať. Obžaloba predložila aj prepis prejavu Jozefa Tisa z jeho nemeckého (rakúskeho) azylu, kde okrem iného uviedol, že: "Neváham dnes vyhlásiť, že keby sme dnes znovu začínali svoju politickú prácu, zasa by sme ju tak konali, ako za uplynulých šesť rokov." Obžaloba poukazovala, že v čase týchto výrokov už nebol prítomný napríklad Vojtech Tuka, na ktorého sa Jozef Tiso pri iných obvineniach často vyhováral. Vtedajšie výroky Ďurčanského z emigrácie hodnotila obžaloba ako pokračovanie vyhlásení samotného Jozefa Tisa. Obžalovaní boli súčasne vinení z toho, že pripravovali diverzné akcie na území Slovenska po jeho oslobodení.
Časť obžaloby D (obvinenie z odsunu českých občanov a prenasledovania odporcov režimu, Salzburg a židovská otázka, Židovský kódex a výnimky, deportácie Židov).
Obžaloba vinila Jozefa Tisa aj z toho, že po vzniku Slovenského štátu mal spolupôsobiť pri vysťahovaní Čechov. Podľa obžaloby mali byť Česi prepúšťaní zo zamestnaní a vyháňaní do Protektorátu Čechy a Morava. Obžaloba tiež Tisa obviňovala z toho, že sa podieľal na príprave vládneho nariadenia č. 32/29 Sl. zák., na základe ktorého boli v Ilavskom zaisťovacom tábore uväznení česko-slovensky a komunisticky orientované osoby. Obhajoba v tomto prípade uvádzala, že skutočnú vinu na tejto udalosti má Vojtech Tuka, ktorý mal z pozície ministra vnútra s Nemeckom aj uzatvoriť Zmluvu o odsune Čechov do Protektorátu a to údajne bez vedomia Tisa a vlády. Proti tejto zmluve však mal nakoniec Tiso podľa tvrdení obhajoby zakročiť, takže sa nerealizovala. Obhajoba tiež uvádzala, že Tiso sa mal pričiniť, že Česi síce boli prepúšťaní, no iba postupne a v niekoľkých vlnách boli daní k dispozícii protektorátnej vláde podľa ich nadbytočnosti. Obhajoba v tomto smere argumentovala, že po odchode Čechov sa znížilo zaťaženie štátneho rozpočtu, keďže títo mali vysoké mzdy. Obhajoba odmietla, že by mal Tiso zodpovednosť za činy, ktoré na Čechoch spáchali príslušníci HG. Vo veci obvinenia z väznenia čecho-slovakistov a komunistov v Ilave obhajoba uvádzala, že Tiso chcel týmto opatrením iba konsolidovať štát a zabrániť, aby prišli na územie Slovenska robiť poriadok Nemci. Obhajoba tiež poukázala na to, že na Veľkú noc 1939 mali byť na Tisov príkaz všetci väzni z ilavského tábora prepustení. Po diktáte zo Salzburgu však už podľa obhajoby nemal Tiso na tábor reálny dosah. Obhajoba tiež zdôraznila, že na Slovensku nebola v tej dobe žiadna poprava. Obžaloba v tejto súvislosti poukázala na skutočnosť, že Jozef Tiso dal povolenie nemeckej službe Sicherheitsdienst, aby mohla pôsobiť na Slovensku. Práve táto služba mala zo Slovenska podľa obžaloby odvliecť množstvo ľudí.
Obžaloba vinila Jozefa Tisa aj z podielu na riešení židovskej otázky na Slovensku, ktorá mala za cieľ vyradenie a odstránenie Židov zo slovenského prostredia. Bolo poukázané aj na prejav Tisa, kde sľúbil, že židovskú otázku vyrieši vláda. Obhajoba v tomto prípade tvrdila, že situácia na Slovensku bola oveľa miernejšia, než v iných štátoch. Tiež tvrdila, že práve Tiso bránil radikálom a HG v páchaní svojvoľných činov voči Židom. Nakoniec obhajoba tvrdila, že Slovensko nemalo v danej situácii pod tlakom nacistického Nemecka v tejto otázke na výber.
Vo veci deportácii Židov tvrdil Jozef Tiso, že s tým nemal nič spoločné. Súčasne však tvrdil, že deportácie boli bežnou záležitosťou, keďže v Nemecku boli potrebné pracovné sily. Na otázku, na akú prácu boli určené deti a starí ľudia a či sa vôbec zaujímal o to, čo sa v skutočnosti s deportovanými Židmi v Nemecku deje odpovedal Jozef Tiso, že mal iné starosti, prípadne, že si na nejaké správy o represiách voči Židom v Nemecku už nespomína. Na otázku, či sa niekedy dozvedel o tom, čo sa deje so slovenskými Židmi, ktorí boli deportovaní do Generálneho gouvernementu (súčasné Poľsko) odpovedal Jozef Tiso, že nedozvedel.
V tajnom archíve Jozefa Tisa, ktorý sa našiel na území bývalého nacistického Nemecka bolo zaznamenané, že Jozef Tiso bol po úteku dvoch židovských väzňov z koncentračného tábora Auschwitz-Birkenau v apríli 1944 informovaný o tom, čo sa skutočne v podobných táboroch deje. Tento záznam bol v tomto archíve iba uložený ad acta. Práve toto použila obžaloba proti Jozefovi Tisovi v súvislosti s jeho odpoveďou, že o týchto činoch nevedel. Tisovi boli tieto dokumenty, ktoré obsahovali aj jeho podpisy predložené, no aj v tomto prípade odpovedal rovnako, teda že si na to nespomína. Na poznámku sudcu Daxnera o tom, že na dokumentoch je podpis Jozefa Tisa, tento iba stroho odpovedal, že jeho podpis sa tam mohol dostať všelijako.
Následne začali na hlavnom pojednávaní premietať komentované filmy, ktoré zachytávali koncentračné tábory po ich oslobodení. Tieto filmy mali slúžiť ako podporný dôkaz o tom, že správa dvoch židovských väzňov, ktorým sa podarilo utiecť z koncentračného tábora Auschwitz-Birkenau bola pravdivá. Premietali sa tiež zábery vypálených slovenských obcí. Podľa dochovaných záznamov sa však Jozef Tiso pri premietaní týchto filmov iba pozeral bokom, či do zeme. K filmom sa však vyjadril, keď protestoval proti ich premietaniu s odôvodnením, že s tým nemá nič spoločné. To, čo videl na záberoch však napriek všetkému neodsúdil. Na ostatných prítomných však zábery veľmi zapôsobili, jeden z prokurátorov plakal a obžalovaný Alexander Mach sa zrútil. Počas hlavného pojednávania vypovedal aj Dieter Wisliceny, ktorý sa podieľal na perzekúciách Židov nie len v Nemecku, ale i na Slovensku. Tento uviedol, že mal pri plnení svojich úloh (deportáciách Židov) na Slovensku ľahkú úlohu, keďže "Tiso nerobil také drahoty, ako Horthy".
Obhajoba vo veci deportácii Židov zo Slovenska uviedla, že tieto začali nie zo slovenskej iniciatívy, ale po nemeckej žiadosti o pracovné sily, na čo im mal Vojtech Tuka ponúknuť práve slovenských Židov. Obhajoba tiež tvrdila, že zo Slovenska začali transporty Židov odchádzať až vo februári 1942, teda dva roky potom, čo začali tieto odchádzať z iných štátov, ktoré okupovalo alebo inak ovládalo Nemecko. Podľa obhajoby mal mať hlavnú úlohu v deportáciách zo slovenskej strany Tuka. Ten mal podľa tvrdenia obhajoby prezentovať Tisovi deportácie ako odsun pracovných síl, s ktorými pôjdu aj rodinní príslušníci, aby sa nepretrhali rodinné väzby. Obhajoba tvrdila, že nemecká strana odvážanie Židov odôvodňovala ako kolonizáciu. V tejto súvislosti malo podľa obhajoby Nemecko požiadať o kolonizačný poplatok vo výške 500 mariek za každého Žida.
Obhajoba však konštatovala, že Slovensko bolo prvým štátom, ktorý zastavil transporty Židov do Nemecka a to už v októbri 1942. Teda hneď po tom, čo sa objavili prvé správy o zlom zaobchádzaní so Židmi v Nemecku. Tiso mal podľa obhajoby v tejto veci žiadať medzinárodnú kontrolu. Obhajcovia tiež argumentovali, že už v roku 1940 vystúpili proti umiernenému krídlu HSĽS (Tiso) predstavitelia radikálneho krídla na čele s Vojtechom Tukom, ktorým sa nepozdávali podľa nich stále mierne protižidovské zákony. Radikálne krídlo preto presadilo stretnutie Hitlera a Tisa, ktoré sa uskutočnilo v júni 1940 v Salzburgu. Na tomto stretnutí mal byť po nariadení od Hitlera Tiso prinútený odovzdať politickú moc v štáte Tukovi ako predsedovi vlády. Práve táto zmena mala podľa obhajoby odštartovať začiatok skutočne protižidovských rasových zákonov na Slovensku a to Zmocňovacieho zákona a Židovského kódexu. Na tvorbe a prijatí týchto zákonov však už Tiso nemal podľa obhajoby žiadny podiel. Obhajoba ďalej argumentovala, že Jozefovi Tisovi sa podarilo dosiahnuť aspoň získanie práva na udeľovanie výnimiek z platnosti Židovského kódexu. Podľa dôkazov predložených obhajobou mal Tiso udeliť približne 9 000 výnimiek, ktoré sa vzťahovali aj na rodinných príslušníkov a mali znamenať záchranu asi 27 000 až 30 000 Židov. Presný počet výnimiek však zostal podľa obhajoby utajený, nakoľko by výnimky mohlo využiť radikálne krídlo HSĽS. V tejto veci nepripustil dokazovanie ani Národný súd. Udeľovanie výnimiek zo strany Tisa potvrdili vo svojich výpovediach i nitriansky biskup Karol Kmeťko a guvernér Národnej banky SR Imrich Karvaš. Títo tiež vypovedali, že Tisa mali cez rôznych prostredníkov požiadať rôzne skupiny slovenských Židov, aby zotrval na svojom poste, lebo sa obávali radikálneho krídla HSĽS. V tomto smere však Národný súd taktiež nepripustil ďalšie dokazovanie, takže sa tieto tvrdenia nedali potvrdiť, ani vyvrátiť. Podľa obhajoby od prijatia rasových zákonov do 15. mája 1942 bolo deportovaných 38 169 Židov, do 20. októbra 1942 ešte 19 668, spolu 57 837 ľudí. Na Slovensku tak 20. októbra zostalo iba 30 000 Židov. V nasledujúcom období už zo Slovenska neodchádzali nové transporty. Deportácie sa obnovili až po SNP, kedy došlo k okupácii Slovenska nemeckým vojskom. Obhajoba ďalej uviedla, že Tiso nevedel, čo sa v skutočnosti so Židmi v Nemecku deje. Následne obhajoba spomenula aj Tisov prejav z 15. augusta 1942 z Holíča, kde Tiso útočil na Židov a hovoril o práve Slovákov zbaviť sa Židov ako odvekých nepriateľov. Obhajcovia však tento prejav vysvetľovali ako kamufláž voči Nemecku, lebo pre veľký počet výnimiek si mal Tiso u Nemcov vyslúžiť kritiku. Obhajoba tiež argumentovala, že síce na jeseň 1942 sa začali objavovať prvé správy, ktoré uvádzali, čo sa v skutočnosti v Nemecku so Židmi deje, no v tej dobe tomu podľa obhajoby neverili ani západní Spojenci, dokonca ani česko-slovenská exilová vláda, ktorá tieto správy pokladala podľa obhajoby v tej dobe sa provokáciu na zdiskreditovanie iných spojeneckých správ o situácii v Nemecku. Obhajoba tiež uviedla, že po vypuknutí SNP a teda okupácii slovenského územia Nemeckom začali Židov násilne deportovať Nemci, voči čomu mala slovenská vláda protestovať diplomatickou nótou, ktorú Nemci odmietli.
Záverečná časť hlavného pojednávania.
Záverečné reči a posledné slová obžalovaných mali začiatok naplánovaný na 19. marca 1947. Táto časť procesu trvala spolu päť dní. Deň pred záverečnými rečami boli všetci traja prokurátori predvolaní pred predsedníctvo SNR. K obžalobe však nedostali žiadne inštrukcie, ani pokyny. Záverečné reči predniesli všetci traja prokurátori samostatne, každý ku svojej časti obžaloby. Trestnej činnosti každého z troch obžalovaných sa prokurátori venovali samostatne. Vedúci úradu obžaloby Rigan požiadal prokurátora Rašlu, aby on žiadal vo svojej časti záverečnej reči trest smrti pre Jozefa Tisa. Rigan sa vo svojej záverečnej reči venoval zločinom proti ľudskosti. Tie zahŕňali rasové zákony a perzekúciu Židov na Slovensku. Rašla sa v záverečnej reči zaoberal účasťou Jozefa Tisa a zvyšných obžalovaných na vojnových zločinoch. Pod tie spadala pomoc Nemecku pri príprave útočnej vojny proti Poľsku, ZSSR a západným Spojencom. Ďalším bodom bola účasť obžalovaných na potlačení povstania (zrada na povstaní). Keďže Alexander Mach ľutoval svoje konanie, Rašla pre neho požiadal v záverečnej reči o trest smrti zastrelením a nie obesením. Nemohol však žiadať iný trest, keďže za trestné činy, z ktorých bol Mach obžalovaný, sa mohol udeliť iba trest smrti. Iba § 6 nariadenia č. 33/45 umožňoval zmierniť trest, no iba pre ľudí, ktorí síce najprv kolaborovali, no nakoniec sa zúčastnili povstania, prípadne sa zaslúžili o záchranu ľudských životov. Rašla argumentoval, že obžalovaní naopak práve počas povstania vykonali podstatnú časť svojich zločinov a preto nie je možné u nich uplatniť zmiernenie trestu smrti. Prokurátor Rašla ďalej uviedol viacero priťažujúcich okolností u všetkých obžalovaných a to iniciatívnosť, opakovanie, pokračovanie v činnosti, zákernosť konania (predovšetkým na SNP) a hlavne skutočnosť, že ich pričinením bola spôsobená veľká škoda, hlavne na životoch. Tiso sa nepriznal, ani neoľutoval, u neho tým pádom neboli žiadne poľahčujúce okolnosti. Mach aspoň oľutoval. Rašla následne navrhol, aby boli všetci obžalovaní uznaní za vinných vo všetkých bodoch obžaloby a bol vo všetkých prípadoch vynesený trest smrti, pričom Tiso a Ďurčanský sa mali popraviť povrazom.
Nasledovala záverečná reč obhajoby. Bolo by v rozpore s právnymi zásadami, aby obhajca uvádzal také okolnosti, ktoré by jeho klientovi uškodili alebo priťažili. Záverečná reč Ernesta Žabkaya bola veľmi obsiahla, trvala 6 hodín. Napriek tomu, že záverečná reč sa nesmie prerušovať, predseda senátu Daxner prerušil záverečnú reč Ernesta Žabkaya hneď niekoľkokrát, keďže uvádzal množstvo porušení zo strany súdu v neprospech Jozefa Tisa. Žabkay uviedol, že i nacistické Nemecko rešpektovalo v politických procesoch právo obhajcu sa bez prítomnosti tretej osoby rozprávať so svojim klientom (obžalovaným). Taktiež obhajoba poukázala na to, že väčšina svedkov bola vypočutá pracovníkmi úradu obžaloby ešte v rámci prípravného konania (teda predsúdneho konania) a tieto boli na súde už iba prečítané, takže obhajcovia a ani obžalovaní nemohli týmto osobám klásť otázky. Žabkay potom obsiahlo hovoril o tom, prečo je tento proces politickým procesom. Následne začal uvádzať dôvody, pre ktoré bol presvedčený, že je konanie nezákonné. Tieto dôvody odvíjal od nezákonnosti Slovenskej národnej rady a ňou prijatých zákonných opatrení, keďže takúto právomoc mal podľa neho iba prezident ČSR v exile, ktorý vydával dekréty. Tieto dekréty boli po oslobodení potvrdzované Národným zhromaždením ČSR ako ústavné zákony. To sa však v prípade zákonných opatrení prijatých SNR nestalo. Dokonca podľa obhajoby mal prezident Beneš cez rádiogram odkázať SNR, že aj pre územie Slovenska platia zákony ČSR platné do 29. septembra 1938 a od tohto času iba dekréty prezidenta ČSR a nariadenia vlády ČSR v exile. Následne mala aj samotná SNR uznať právo prezidenta na zákonodarnú pôsobnosť vo veciach celoštátnej povahy, pričom tu obhajoba zdôraznila, že práve trestné stíhania pred Národným súdom a okresnými ľudovými súdmi sú vecou celoštátnej povahy. Až dohoda z 11. apríla 1946 dáva SNR potrebné právomoci. Tieto však nemala v čase prijatia nariadenia č. 33/45 Zb., ktorým bol zriadený jednak Národný súd a jednak sa ním riadilo aj trestanie obžalovaných pred týmto súdom. Daxner následne dokonca zakázal Žabkayovi, aby porušenia zákonov a zásad trestného konania zo strany súdu ďalej uvádzal. Obhajca Július Kšiňan, ktorý obhajoval Macha mal pomerne útočnú záverečnú reč, v ktorej obhajoval právo Slovákov na vlastný štát a právo svojho klienta Macha konať tak, ako konal. Dá sa konštatovať, že Kšiňaň v podstate schvaľoval trestnú činnosť Macha. Po tejto záverečnej reči presvedčil Ernest Žabkay Alexandra Macha, aby vypovedal plnú moc Kšiňanovi, lebo sa obával, že by mohla priťažiť Jozefovi Tisovi, ale i samotnému Machovi. Alexander Mach skutočne po skončení záverečnej reči vypovedal svojmu obhajcovi Kšiňanovi plnú moc s odôvodnením, že nesúhlasí s jeho záverečnou rečou. Podľa zákona mal súd v prípade nezvolenia nového obhajcu ustanoviť obhajcu z úradnej povinnosti, čo sa však nestalo. Nasledovala záverečná reč Štefana Kráľa, obhajcu Ďurčanského v neprítomnosti.
Po záverečnej reči obhajoby mali právo posledného slova obžalovaní. Prvý posledné slová preniesol Jozef Tiso. Tento ich mal pripravené a jeho posledné slová boli pomerne dlhé. V úvode spochybňoval obžalobu týkajúcu sa protištátnej činnosti HSĽS-SSNJ a protiústavného rozbitia ČSR vyhlásením nezávislého Slovenského štátu. Následne sa zameral na obranu amerických Slovákov, no tí neboli v skutočnosti v obžalobe žiadnym spôsobom obviňovaní. Potom sa zameral na časť obžaloby týkajúcu sa deportácií a perzekúcie slovenských Židov a potlačenie povstania. Tu uviedol, že vinné boli iné osoby, nie on. Tiso v záverečnej reči nepriznal vinu, neprejavil ľútosť a uviedol, že by znova konal v podstate tak, ako konal vtedy. Jeho obhajca Žabkay Tisov prejav hodnotil negatívne, keďže neodsúdil ani zločiny proti ľudskosti. V záverečnej reči však Tiso pripustil, že slovenský národ má právo žiť ako rovný s rovným v akejkoľvek konštelácii, teda aj v obnovenej ČSR.
Alexander Mach pri svojom poslednom slove prejavil ľútosť. Svoje konanie počas existencie vojnovej Slovenskej republiky zdôvodňoval krajnou núdzou a nutnosťou zastávať slovenský záujem. Uviedol, že svoje rozhodnutia konal často v omyle. Podstatnú časť svojej reči venoval ľútosti nad osudom slovenských Židov. Za svoje činy prebral zodpovednosť, no de facto vinu nepriznal. Posledné slovo Macha vzbudilo veľký rozruch, keďže vyvolalo voči nemu všeobecné sympatie. Jeden z troch prokurátorov dokonca plakal. Po ukončení posledných slov bolo pojednávanie odročené o dva týždne, kedy mal byť vyhlásený rozsudok.
Dvojtýždňový priestor bol pomerne dlhý. Počas tejto doby padlo rozhodnutie po dohode predsedu súdneho senátu Daxnera a obžaloby, že Alexander Mach bude aj v tejto fáze vylúčený na samostatné konanie. Ako zámienka bol využitý zlý zdravotný stav Macha, ktorý sa z tohto dôvodu nemohol zúčastniť na pojednávaní. V skutočnosti však jeho zdravotný stav nebol až tak vážny, že by mu neumožňoval zúčastniť sa na pojednávaní, no Daxner a obžaloba mali už v tom čase zámer umožniť udelenie miernejšieho trestu pre Macha. Pokračovalo sa teda v pojednávaní už iba proti Tisovi a neprítomnému Ďurčanskému, trestná vec Macha bola skutočne nakoniec vylúčená na samostatné konanie.
Rozsudok.
Po vylúčení Macha na osobitné konanie pokračovalo 15. apríla 1947 hlavné pojednávanie už vyhlásením rozsudkov. Rozsudok samotný bol taktiež veľmi rozsiahly, mal 233 strán, z toho výroková časť rozsudku mala 36 strán. Jeho čítanie trvalo trinásť hodín. Jozef Tiso bol odsúdený na trest smrti, rovnako aj Ferdinand Ďurčanský bol v neprítomnosti odsúdený na trest smrti, obaja mali byť obesení povrazom. Súčasne boli odsúdení na stratu občianskych práv a konfiškáciu celého majetku. Rozsudok nad Machom bol vynesený o zhruba dva týždne, teda už v čase, kedy bol Tiso mŕtvy. Machovi bol nakoniec uložený trest odňatia slobody v trvaní 30 rokov. Teda podľa § 6 nariadenia č. 33/45, ktorý takýto postup v špecifických prípadoch umožňoval. Alexander Mach bol vo väzení nakoniec 23 rokov, do roku 1968, kedy bol prepustený po amnestii prezidenta republiky na slobodu. Miernejší trest pre Macha vyvolal už v tej dobe pomerne veľkú polemiku. Protesty vyjadrila nie len Židovská obec, ale i odbojári. Práve Macha totiž považovali za jedného z hlavných strojcov perzekúcie Židov na Slovensku. Objavovali sa správy, že zmiernenie trestu v prípade Macha bolo výsledkom jeho dobrých vzťahov s komunistami. Rozsudok Národného súdu voči obžalovaným nebol nikdy zrušený.
Jozef Tiso bol odsúdený konkrétne za skutky, ktoré boli opísané v 65. bodoch a ktoré boli rozdelené v jednotlivých častiach pôvodnej obžaloby. Oslobodený bol v 17. bodoch obžaloby. Súd tak dal obžalobe za pravdu vo väčšine obvinení. Keďže je však rozsudok veľmi rozsiahly, nie je možné ho celý náležite opísať. Súd v Tisovom prípade neuznal žiadnu poľahčujúcu okolnosť, iba priťažujúce. Nenašiel ani žiadny dôvod umožňujúci zmiernenie trestu.
V bode obžaloby A (ktorá bola ešte rozdelená na ďalšie časti, ako aj všetky ostatné body) bol Jozef Tiso uznaný vinným, že ako člen vlády, Slovenského snemu a exponovaný politický činiteľ a príslušník fašistických organizácii sa pričinil o rozbitie ČSR, odstránenie jej demokratického poriadku a o zavedenie fašistického režimu. Menovite za tým účelom iniciatívne a exponovane pôsobil k 6. októbru 1938 a 14. marcu 1939 a priamym vyjednávaním a iným spôsobom prispel k utvoreniu Slovenského štátu pod ochranou Nemecka. Týmto konaním podľa súdu spáchal trestný čin domácej zrady podľa § 2 písm. a) nariadenia č. 33/45 Zb. SNR v znení vyhlášky č. 58/46 Zb. nariadení SNR.
V bode obžaloby B bol taktiež Tiso uznaný vinným, že ako člen slovenskej vlády a Slovenského snemu a exponovaný príslušník slovenských fašistických organizácii sa pričinil o odstránenie demokratického poriadku ČSR a zavedenie fašistického režimu. Ďalej mal podporiť v značnej miere vojenské, politické a hospodárske záujmy Nemecka a Maďarska. Tiež mal spôsobiť škodu vojnovému úsiliu ZSSR a Spojencov, spôsobil škodu slovenskému národu, domácim, demokratickým a protifašistickým organizáciám a skupinám, ktoré viedli boj za slobodu. Pričinil sa o vypovedanie vojny ZSSR a Spojencom. Bral významnú účasť na týchto konfliktoch. Propagoval činnosť a idey fašistických okupantov a domácich zradcov. Verejne hanobil ZSSR a Spojencov a ich štátne zriadenie a armády. Týmto konaním podľa súdu spáchal trestný čin domácej zrady podľa § 2 písm. a) až d) nariadenia č. 33/45 Zb. SNR v znení vyhlášky č. 58/46 Zb. nariadení SNR.
V bode obžaloby C bol Tiso uznaný vinným, že akýmkoľvek spôsobom maril boj slovenského národa proti zradcom a okupantom za slobodu a za obnovenie ČSR. Maril prípravy SNP a účasť vojenských jednotiek na ňom. Zúčastnil sa na úsilí fašistických okupantov a domácich zradcov v úmysle potlačiť SNP a znemožniť partizánsky boj. Spolupôsobil pri prenasledovaní účastníkov SNP a partizánskeho boja a aj inak pomáhal okupačným vojskám a orgánom. Túto zradcovskú činnosť propagoval, verejne obhajoval a schvaľoval, pričom vystupoval ako exponovaný politický činiteľ a príslušník fašistických organizácii. Týmto konaním podľa súdu spáchal trestný čin zrady na povstaní podľa § 4 písm. a), b), c) nariadenia č. 33/45 Zb. SNR v znení vyhlášky č. 58/46 Zb. nariadení SNR a trestný čin domácej zrady podľa § 2 písm. d) tohto nariadenia.
V bode obžaloby D bol Tiso uznaný vinným, že ako člen slovenskej vlády, Slovenského snemu, exponovaný politický činiteľ a príslušník slovenských fašistických organizácii spôsobil škodu slovenskému národu, domácim demokratickým a protifašistickým organizáciám a skupinám vedúcom boj za slobodu. Nariadil, organizoval a horlivo vykonával perzekúcie demokratických a protifašistických osôb a organizácii pre ich politickú činnosť. Spôsobil iným protiprávne ujmy pre rasovú, národnú, náboženskú a politickú príslušnosť a pre protifašistické presvedčenie. Činnosť kolaborantov verejne propagoval. Napomáhal činnosti fašistických okupantov a s nimi spolupracoval v úmysle napomáhať nemeckému vedeniu vojny. Spolupôsobil pri prenasledovaní účastníkov SNP a partizánskeho boja a inak pomáhal okupačným vojskám a orgánom. Týmto konaním podľa súdu spáchal trestný čin domácej zrady podľa § 2 písm. b) nariadenia č. 33/45 Zb. SNR v znení vyhlášky č. 58/46 Zb. nariadení SNR, trestný čin kolaborantstva podľa § 3 písm. a), b), e) tohto nariadenia a trestný čin zrady na povstaní podľa § 4 písm. b) tohto nariadenia za priťažujúcich okolností.
Ferdinand Ďurčanský bol v neprítomnosti uznaný vinným z trestného činu domácej zrady podľa § 2 písm. a), b), d) nariadenia č. 33/45 Zb. SNR v znení vyhlášky č. 58/46 Zb. nariadení SNR, trestného činu zrady na povstaní podľa § 4 písm. a), c), d) tohto nariadenia a trestného činu kolaborantstva podľa § 3 písm. b), c), d) tohto nariadenia. Dôvody boli obdobné, ako v prípade Jozefa Tisa.
Rozhodovanie o milosti a vykonanie rozsudku.
Ešte počas čítania rozsudku podal na pošte Ernest Žabkay poštou žiadosť o milosť pre Jozefa Tisa. Po prečítaní rozsudku sa predseda senátu Daxner opýtal Tisa, či žiada milosť, na čo tento odpovedal, že jeho obhajcovia už v jeho mene túto žiadosť zaslali prezidentovi republiky, vláde ČSR, ministrovi spravodlivosti ČSR, predsedníctvu SNR a povereníkovi SNR pre pravosúdie (spravodlivosť) poštou. Keď sa však Daxner Tisa spýtal, či žiada milosť, okrem oznámenia, že ju už podali jeho obhajcovia, sa k tejto otázke aj sám vyjadril. V krátkosti na otázku Daxnera či žiada milosť odpovedal, že "z mravnej povinnosti áno". Následne sa rovnakú otázku opýtal Daxner aj obžaloby. Títo odpovedali rôzne, Rigan navrhol udeliť milosť, Rašla a Šujan neodporúčali udeliť milosť. Nakoniec sa k otázke milosti vyjadril samotný senát Národného súdu, ktorý prezidentovi republiky neodporučil milosť udeliť. Obhajoba spolu s Tisom očakávali po vynesení rozsudku udelenie milosti vzhľadom na priaznivú verejnú mienku a politickú situáciu na Slovensku.
K tejto žiadosti sa mal za normálnych okolností vyjadriť aj Najvyšší súd ČSR. Avšak v prípade rozsudkov Národného súdu v Bratislave platilo, že jeho rozsudky boli po ich vyhlásení právoplatné a vykonateľné a teda Najvyšší súd ČSR nemal voči Národnému súdu v Bratislave nijaké právomoci. Voči rozsudkom Národného súdu nebolo možné podať opravný prostriedok. K milosti sa tak najprv vyjadrilo predsedníctvo SNR. To však prekvapivo nezaujalo žiadne stanovisko pre nejednotnosť Demokratickej strany a žiadosť o milosť predložilo vláde ČSR do Prahy. Povereník pre spravodlivosť Ivan Štefánik navrhol udeliť milosť a zmeniť trest na doživotie. Vláda ČSR však rozhodla na mimoriadnom zasadnutí konanom 16. apríla 1947 väčšinou hlasov neodporučiť udelenie milosti pre Tisa. Prezident republiky Beneš tak žiadosť o milosť Jozefovi Tisovi zamietol, keďže sa pred tým zaviazal ako nadstranícky prezident rešpektovať rozhodnutie vlády. Jozefovi Tisovi bolo toto rozhodnutie oznámené 17. apríla 1947. Na túto správu reagoval Tiso slovami: "Zamietol, no dobre". Po dočítaní rozhodnutia bolo Tisovi oznámené, že popravený bude v nasledujúci deň ráno o 5.00 hod. Ako posledné sa zástupca súdu opýtal Tisa na posledné želanie. Ten požiadal o spovedníka kapucína a o cirkevný pohreb v Bánovciach nad Bebravou. Následne ešte bolo Tisovi umožnené stretnúť sa s príbuznými. Niekoľko hodín pred popravou napísal ceruzkou svoje posledné politické vyhlásenie: "Svornosť národa nech je pokrstená mojou obeťou. Cítim sa byť mučeníkom Slovenského národa a protiboľševického stanoviska.""
Jozef Tiso bol popravený obesením v budove Justičného paláca v Bratislave o 5.00 hod. dňa 18. apríla 1947 vo veku 59 rokov. Jeho popravy sa zúčastnili obaja obhajcovia Jozefa Tisa, teda Ernest Žabkay a Martin Grečo, zástupca Národného súdu Ľudovít Benada, prokurátor krajskej prokuratúry Karol Novomeský, ďalej úradník za Mestský národný výbor Bratislava, za povereníctvo vnútra Rudolf Viktorin a dvaja lekári. Tesne pred popravou dorazil aj dôstojník vyslaný prezidentom Benešom, ktorý mu mal podať správu o vykonaní rozsudku. Ferdinand Ďurčanský, ktorý bol taktiež odsúdený na trest smrti, bol už pred procesom v zahraničí. Súdený tak bol v neprítomnosti. Zomrel 15. marca 1974 v západonemeckom Mníchove vo veku 67 rokov. Alexander Mach bol vo väzení 23 rokov. V roku 1968 bol prepustený z väzenia po amnestií prezidenta republiky. Zomrel v Bratislave v roku 1980 vo veku 78 rokov.
Hodnotenie procesu.
Tento proces bol najrozsiahlejším retribučným procesom v histórii Slovenska. Trval 71 pojednávacích dní a zápisnica z pojednávania mala viac ako 8 000 strán. Objektivita procesu je v súčasnosti sporná. V skutočnosti išlo skôr o revolučný tribunál, kde je rozsudok vopred známy bez ohľadu na dôkaznú situáciu. Je potrebné objektívne priznať, že pri retribučných procesoch, vrátane procesu proti Jozefovi Tisovi, Alexandrovi Machovi a Ferdinandovi Ďurčanskému, išlo predovšetkým o odplatu. Súčasne mali byť tieto procesy aj výstrahou do budúcnosti, aby sa budúci politici vyhýbali činom, pre ktoré boli po druhej svetovej vojne súdení bývalí predstavitelia Slovenskej republiky. Aj samotné nariadenie č. 33/45 bolo retroaktívne, teda postihovalo konanie obžalovaných v čase, kedy toto nemuselo byť trestné. Niečo také je závažným porušením zásady zákazu retroaktivity a za normálnych okolností to nie je možné. Tvrdenia o neobjektivite procesu, prípadne o jeho politickom ovplyvňovaní čiastočne potvrdzujú aj skúsenosti obhajoby. Tá nemala prístup k archívnym materiálom. Predseda senátu Daxner robil kroky, ktoré obhajobe sťažovali, prípade aj znemožňovali efektívny výkon obhajoby. Obhajcovia nemohli pred začiatkom procesu nahliadnuť do spisu.
Historik Ivan Kamenec konštatuje, že tento proces mal zohrať úlohu slovenského norimberského procesu. Celý proces bol podľa neho spolitizovaný nie len zo strany Tisových odporcov, ale aj jeho prívržencov. Doplácal na to práve Tiso ako hlavný obžalovaný. Proces mal podľa neho síce atribúty súdneho konania, no súčasne bol stále viac jeho priebeh a aj výsledok ovplyvňovaný vtedajšími politickými súbojmi, čo nemali skrývať ani organizátori tohto procesu. Retribučné procesy boli zneužité aj na politické boje vedúce k posilneniu moci komunistických strán a ich spojencov v krajinách, ktoré sa mali neskôr stať súčasťou sovietskeho priestoru. Takéto prípady, no v menšej miere, sa mali vyskytnúť i v niektorých krajinách západnej Európy. Historik Milan Zemko v tejto súvislosti v minulosti uviedol, že politická činnosť Jozefa Tisa počas existencie vojnovej Slovenskej republiky bola dôvodom na súdny proces. Otázne však podľa neho je, či sa k výsledku dospelo správnym spôsobom. Niektoré časti obžaloby by podľa Zemka v normálnych demokratických pomeroch len ťažko obstáli. Historička Katarína Zavacká konštatovala, že tento proces mal všetky atribúty spravodlivého procesu, vrátane otvorenosti a dohľadu svetových médií.
Zaujímavá je aj osobnosť samotného predsedu Národného súdu v Bratislave a súčasne predsedu senátu v tomto procese Igora Daxnera. Ten bol za Slovenského štátu väznený, jeho brat bol dokonca internovaný v koncentračnom tábore v Ilave, následne v Nemecku a mesiac po vojne na následky väznenia zomrel. V septembri 1946 tiež Daxner navštívil prezidenta Edvarda Beneša a rozprával sa s ním o procese s Jozefom Tisom a o tom, či bude Tisovi udelená zo strany prezidenta milosť. Nie len tieto, ale i ďalšie okolnosti, tak robili z Daxnera osobu voči obžalovaného Jozefovi Tisovi jednoznačne zaujatú a teda sa nemal vôbec zúčastniť na procese. Jeho zaujatosť nakoniec dokladá aj jeho správanie počas procesu, kedy sa dopúšťal opakovane porušení zákona a zásad trestného konania v neprospech obžalovaných, predovšetkým voči Jozefovi Tisovi a s obžalovanými sa pravidelne počas procesu dokonca hádal. Zaujatosť prejavoval Daxner aj opatreniami voči Jozefovi Tisovi vo väzbe. Samotné Daxnerovo konanie mal počas celého priebehu procesu usmerňovať podpredseda Národného súdu Karel Bedrna, ktorý bol členom KSČ. Historik Ivan Kamenec v tejto súvislosti uvádza, že Tiso vystupoval pred súdom sebavedome, bez osobitného citového pohnutia. Zväčša sa vedel obratne brániť a svojimi odpoveďami či argumentmi neraz vyviedol z rovnováhy cholerického predsedu súdu Igora Daxnera. Daxner neumožnil vykonať množstvo dôkazov, ktoré navrhla obhajoba. Napriek tomu však mala obhajoba relatívnu slobodu pôsobenia, neporovnateľnú s politickými procesmi po komunistickom prevrate v roku 1948. Igor Daxner ako predseda senátu Národného súdu pri iných procesoch sa v niekoľkých prípadoch vyjadril ešte v priebehu hlavného pojednávania, že obžalovaných nechá aj tak obesiť. V jeho úplne prvom prípade prejednávanom pred Národným súdom v Bratislave sa pri zdôvodnení odsúdenia Jána Šmigovského (veliteľ nitrianskej vojenskej posádky, ktorá sa nepridala k SNP) na trest smrti, mal Daxner uviesť, že prísne tresty sú potrebné z dôvodu, aby si Národný súd získal autoritu.
Podobné súdy sa konali aj v iných európskych štátoch, kde dochádzalo počas druhej svetovej vojny k podobným udalostiam, ako na Slovensku. Rozsudky v nich boli spravidla prísne a tvrdé. Nebrali ohľad na zásluhy alebo popularitu obžalovaných, na ich dobré úmysly, ani na tzv. "politiku menšieho zla". Snahou obžaloby bolo spočiatku súdiť Jozefa Tisa a spol. nie preto, že boli predstaviteľmi Slovenskej republiky, ale preto, že aktívne kolaborovali na zločinoch nacistického Nemecka. Postupne však prevládol názor, že aj vytvorenie samostatného Slovenska znamenalo de iure, aj de facto porušenie vtedajšej česko-slovenskej ústavy, a tak je potrebné aj tento akt riešiť. Či tento názor prevládol po tlaku českej strany (napríklad priamo prezidenta Beneša) sa nedá vylúčiť, keďže tento sa v priebehu svojho exilu počas druhej svetovej vojny opakovane vyjadroval o nutnosti kolektívnej viny všetkých Slovákov za rozbitie ČSR. Známe sú tiež výroky Edvarda Beneša v exile o tom, že "Tiso musí visieť".
Obhajoba, ale i Jozef Tiso samotný odmietal obvinenia. Naopak sa snažil poukazovať na fakt, že on bol členom umierneného krídla HSĽS a teda bránil radikálnemu krídlu na čele s Vojtechom Tukom a Alexandrom Machom, aby nezačali ešte s väčšou perzekúciou odporcov a Židov. V tejto súvislosti sa však Alexander Mach po svojom prepustení z väzenia v roku 1968 mal podľa spomienok Antona Rašlu vyjadriť, že tvrdenia Jozefa Tisa o tom, že bez jeho vedomia jednali s nemeckými predstaviteľmi práve Tuka a Mach, neboli pravdivé. Naopak, hlavné slovo mal mať vždy práve Jozef Tiso. Na tieto tvrdenia nadväzujú zistenia z listín, ktoré boli po vojne nájdené v Liberci v Karmazinovom archíve. Ich súčasťou bola tzv. Fialová správa z Nemecka, v ktorej bola uvedená sťažnosť dôstojníkov SS, ktorým sa nepozdávala povinnosť dodržiavať pravidlá spojené s oficiálnymi návštevami aj ku vzťahu k Jozefovi Tisovi, ktorý podľa nich nebol skutočným prezidentom. Na ich námietky mal podľa záznamov Adolf Hitler odpovedať, že Tiso mu verí, a keďže slovenský národ verí kňazom a teda aj Tisovi, je potrebné, aby dôstojníci aj naďalej zachovávali potrebné pravidlá pri stretnutiach s predstaviteľmi Slovenskej republiky, nakoľko jej územie je pre vojnu so ZSSR dôležité. Aj Vojtech Tuka pri vlastnom procese uviedol, že na Slovensku platil tzv. vodcovský systém s tým, že Jozef Tiso bol prezidentom a vodcom štátu, predsedom a vodcom HSĽS-SSNJ a navyše kňazom, čo mu autoritu iba zvyšovalo. Tuka ďalej uviedol, že bol síce predsedom vlády, no nikdy nemohol rozhodovať proti vôli Jozefa Tisa, alebo bez jeho vedomia. Je samozrejme potrebné dodať, že všetci obžalovaní sa snažili zachrániť si pred súdom život a to aj keď vedeli, že im hrozí iba trest smrti a iný trest v ich prípade nie je možný. Alexander Mach však bol vo svojich tvrdeniach konzistentný aj v čase, kedy mu už trest smrti nehrozil.
Zrejme najdiskutovanejšou otázkou zostáva vykonanie trestu smrti na Jozefovi Tisovi. Je známe, že on aj jeho obhajcovia s udelením tohto trestu rátali, no súčasne sa domnievali, že bývalému prezidentovi bude vzhľadom na verejnú mienku a politickú situáciu udelená milosť. Dokonca aj Alexander Mach sa vyjadril podobne, keď uviedol, že síce očakáva trest smrti pre seba, no bol presvedčený, že Tiso by nemal byť popravený, keďže má podporu cirkvi a väčšiny verejnosti. Tiso počas procesu aj podľa vlastných obhajcov dobre nezapôsobil. Nebol vždy ochotný počúvať rady obhajcov. Radu svojich obhajcov, aby urobil vyhlásenie, v ktorom by odsúdil zločiny nacistického Nemecka odmietol s odôvodnením, že keby odsúdil čokoľvek, čo Nemci popáchali, alebo ľutoval obete, vysvetľovali by si to, že sa zlomil a doznáva vinu. Svojim obhajcom uviedol, že o týchto činoch nemal tušenie a prejavoval rozhorčenie nad tým, čo sa v priebehu procesu dozvedel. Presadenie trestu smrti pre Tisa bolo aj súčasťou vtedajšieho politického súboja, kedy sa týmto spôsobom pokúšala KSS (KSČ) rozložiť Demokratickú stranu. Dá sa však konštatovať, že vykonanie trestu smrti nad Jozefom Tisom posilnilo jeho kult osobnosti.

</doc>
<doc id="612332" url="https://sk.wikipedia.org/wiki?curid=612332" title="Misia sui iuris v Afganistane">
Misia sui iuris v Afganistane

Misia sui iuris v Afganistane (, per.: "رسالت کاتولیک افغانستان") je katolíckou misiou latinského rítu v Afganistane a zaberá celé jeho územie. Misia sui iuris je najmenšia, avšak nezávislá územná jednotka Rímsko-katolíckej cirkvi. Je zriedkavým typom misijnej, pseudo-diecéznej jurisdikcie, ktorá sa hierarchicky nachádza pod Apoštolskou prefektúrou a Apoštolským vikariátom. Takýto typ jurisdikcie poznáme najmä z oblastí, kde je málo katolíkov, alebo politický stav tejto oblasti je neistý. Takáto misia je počiatočnou fázou existencie miestnej cirkvi. Na čele misie je zvyčajne kňaz a jeho postavenie sa označuje ako "cirkevný Superior". Misia sídli v Kábule.
História.
Možnosť pôsobenia katolíckeho kaplána v Afganistane bola poskytnutá v roku 1921 podpísaním dokumentu "Dohoda medzi Talianskom a Afganistanom o výmene stálych diplomatických misií" ("Accordo fra Italia ed Afganistan per lo scambio di missioni diplomatiche permanenti"). Kráľ Amanullah, z vďačnosti Talianskemu kráľovstvu, ako prvej západnej krajine, ktorá formálne uznala nezávislosť Afganského kráľovstva, reflektoval na požiadavku katolíkov prítomných v krajine, ktorí žiadali o duchovnú pomoc kňaza. Od arabského dobytia Perzie a Strednej Ázie v siedmom storočí to bolo po prvýkrát, kedy moslimská vláda povolila oficiálne pôsobenie katolíckej cirkvi v Afganistane, hoci zakázala proselytizmus. Pre túto delikátnu úlohu vybral pápež Pius XI. otca Egídia Caspaniho z rehole Barnabitov, historika a jazykového učenca. Po mesačnej dobrodružnej ceste prišiel na Vianoce v roku 1932 do Kábulu, a 1. januára 1933 otvoril kaplnku. Po štátnom prevrate a politicko-vojenských otrasoch s následným striedaním vlád a režimov bola katolícka misia z Afganistanu oficiálne vyhostená. Napriek tomu bola chválená afganským ministerstvom zahraničných vecí za svoju neustálu a húževnatú prítomnosť v Afganistane počas týchto ťažkých rokov. 
Opätovné rokovania viedli k založeniu Misie sui iuris, ktorá bola založená 16. mája 2002 pápežom sv. Jánom Pavlom II. Misia nepatrí do žiadnej cirkevnej provincie ale podlieha priamo Svätej stolici. Prvým Superiorom tejto misie sa stal otec Giuseppe Moretti, taktiež z rehole Barnabitov ("Congregatio Clericorum Regularium S. Pauli)." K roku 2010 mala misia 200 katolíkov, 5 rehoľných kňazov, 9 rehoľníkov, 12 rehoľníčok a jednu farnosť. Misia vydáva štvrťročník Nasara.
Kaplnka.
Jediným sakrálnym objektom misie a farnosti je Kaplnka Panny Márie Božskej prozreteľnosti. Kaplnka je situovaná na Veľvyslanectve Talianskej republiky v Kábule.
Erb.
Erb misia prijala v januári 2018. Blazón kompletného erbu: V modrom štíte strieborný položený polmesiac prevýšený zlatou osemcípou hviezdou. To všetko v bordúre – hore čiernej, vpravo červenej a vľavo zelenej. Za štítom zlatý Heratský procesiový kríž, pod štítom strieborná, červeno podšitá stuha s heslom Orietur Stella. Erb navrhol slovenský heraldik Marek Sobola. 

</doc>
<doc id="612333" url="https://sk.wikipedia.org/wiki?curid=612333" title="Peter Kresánek">
Peter Kresánek

Peter Kresánek (* 1. január 1951, Bratislava) je slovenský historik umenia, pamiatkar a bývalý politik – v rokoch 19901998 primátor Bratislavy, v období 19982002 poslanec NR SR za KDH (prostredníctvom SDK) a spoluzakladateľ SDKÚ.
Životopis.
Stredoškolské štúdium absolvoval na SVŠ Vazovova v Bratislave (19661969). Následne pokračoval štúdiom odboru Dejiny umenia a architektúry na Filozofickej fakulte Univerzity Komenského v Bratislave (19691974).
Po ukončení štúdia pracoval ako projektant pre obnovu historickej architektúry (19741985) a odborný asistent na fakulte architektúry STU (19851990). Bol členom autorského kolektívu samizdatovej publikácie Bratislava/nahlas (1987).
V roku 2009 vydal vlastným nákladom rozsiahle encyklopedické dielo "Slovensko : ilustrovaná encyklopédia pamiatok". Príprava takmer tisícstranovej publikácie s množstvom fotografií a trojrozmerných ilustrácií historických miest, hradov, zámkov a kaštieľov trvala 5 rokov, náklady presiahli 450-tisíc eur (bez zahrnutia úrokov z úverov) a autora priviedla na pokraj bankrotu.
Je ženatý, s manželkou Máriou majú tri deti. Žije v Bratislave.
Politická kariéra.
V komunálnych voľbách 1990 bol zvolený za primátora Bratislavy. Úrad zastával počas dvoch volebných obodobí, do januára 1999.
V parlamentných voľbách 1998 bol zvolený za poslanca NR SR za koalíciu SDK, v ktorej reprezentoval KDH. O dva roky neskôr bol jedným z jedenástich signatárov, ktorí 16. januára 2000 podpísali politickú deklaráciu SDKÚ, čím sa stal jedným z jej spoluzakladateľov. Zo strany však bol o dva roky neskôr, v súvislosti s kauzou „vláčiky“ (tender na ľahké motorové vlaky), vylúčený.
Kritika.
Kauza „vláčiky“ – tender na ľahké motorové vlaky.
Kauza sa týkala plánovaného nákupu 35 súprav ľahkých motorových vlakov, na ktoré vypísali štátne Železnice Slovenskej republiky výberové konanie krátko pred koncom funkčného obdobia prvej Dzurindovej vlády. Do sporu ohľadom dodávateľa a spôsobu jeho výberu sa pritom dostali vedenie železníc (spolu s výberovou komisiou, ktorú viedol Miroslav Dzurinda, brat premiéra Mikuláša Dzurindu) na jednej strane a Ministerstvo dopravy na čele s Jozefom Macejkom, Najvyšší kontrolný úrad SR a nepriamo aj Peter Kresánek na druhej strane.
List Petra Kresánka, adresovaný v tejto súvislosti premiérovi Dzurindovi neskôr unikol na verejnosť. Obsahoval okrem iného aj legendárnu formuláciu: „"Gabo "[Gabriel Palacka, pokladník SDKÚ]" berie vec alternatívne podľa faktu, že pozadie je pre stranu rovnaké"“ a bol médiami aj viacerými politikmi interpretovaný ako poukázanie na korupčné jednanie, čo sa však Peter Kresánek pokúsil neskôr spochybniť s tým, že nemal na mysli pozadie finančné, ale politické. Peter Kresánek bol následne spolu s Jozefom Macejkom zo strany SDKÚ vylúčený.
Odpredaj mestského majetku.
Ako primátor Bratislavy Peter Kresánek dohliadal na predaj mestských stavieb rôznym politickým stranám a ďalším subjektom. Najviac medializovaným predajom sa stala veľká budova na Žabotovej ulici č. 2 (neskôr ústredie KDH). Koncom roku 1996 prišla na magistrát žiadosť na odkúpenie budovy. Neposlala ju však žiadna z politických strán, ktoré v budove sídlili (KDH, SDSS, MKDH), ale súkromná spoločnosť MAANA, ktorú založil pokladník KDH Peter Gabura. Mesto predaj podpisom Petra Kresánka odsúhlasilo. V októbri 2000 vypracovali finanční analytici zo spoločnosti P67 value na požiadanie redaktora SME odhad, že rozhodnutím primátora Kresánka „venovalo“ mesto spoločnosti MAANA približne 4 milióny Sk.
V septembri 2001 bolo voči Petrovi Kresánkovi, ako bývalému primátorovi začaté trestné stíhanie pre podpis zmluvy, ktorá bola v rozpore s uznesením mestského zastupiteľstva. Priznal, že urobil chybu a prihlásil sa k politickej zodpovednosti, trestnoprávnu zodpovednosť však odmietal. Aj v tomto prípade, rovnako ako v kauze tendra na ľahké motorové vlaky, bolo trestné stíhanie voči nemu zastavené.
Telefonické nahrávky.
V novembri 2010 zverejnil predseda strany SMER Robert Fico na tlačovej besede záznam nahrávok telefonických rozhovorov medzi vtedajším premiérom Mikulášom Dzurindom, podnikateľom Vladimírom Miškovským a vtedajším primátorom Bratislavy Petrom Kresánkom. Nahrávky mali pochádzať z obdobia 19981999 a mali naznačovať korupčné jednanie participantov.

</doc>
<doc id="612335" url="https://sk.wikipedia.org/wiki?curid=612335" title="Nana Muschurisová">
Nana Muschurisová

Nana Muschurisová (iné mená: Nana Muschuriová, Nana Muschuri, Nana Muskuri, Nana Mouskouri; , * 13. október 1934, Chania, Grécko) je grécka speváčka populárnej hudby. Žánrovo zasahuje aj do jazzu, folku či world music.
Je jedným z najúspešnejších umelcov v histórii populárnej hudby.
Podľa Medzinárodnej federácie fonografického priemyslu v roku 2015 s 300 miliónmi predaných hudobných nosičov je po Madonne druhou najúspešnejšou speváčkou. Vyše 300 zlatých, platinových a diamantových platní dokumentuje jej dlhoročný úspech. 
Svoje piesne naspievala v gréčtine, francúzštine, angličtine, nemčine, holandčine, taliančine, portugalčine, španielčine, hebrejčine, waleštine, mandarínskej čínštine, korzičtine a turečtine. Najväčšie úspechy dosiahla vo Nemecku, kde v roku 2015 získala cenu ECHO za celoživotné dielo.
Od roku 1993 je vyslankyňou dobrej vôle UNICEFU.. V rokoch 1994 - 1999 bola poslankyňou Európskeho parlamentu za stredopravú grécku stranu "Nová demokracia" (Νέα Δημοκρατία).
Osobný život.
19. decembra 1960 sa vydala za Georgiosa Petsilasa, kapelníka, skladateľa a gitaristu jej dlhoročného sprievodného orchestra "Athenians". Narodili sa im dve deti - syn Nicolas (* 13. február 1968) a dcéra Hélène (* 7. júl 1970). V roku 1976 sa rozviedli. Obe deti nasledujú rodičov v umeleckej práci - Nicolas je filmový tvorca, Hélène vydala v roku 2004 pod menom Lénou album "Any Given Day".
13. januára 2003 sa stal jej manželom jej dlhoročný partner André Chapelle. Žijú striedavo v Ženeve a Paríži.

</doc>
<doc id="612336" url="https://sk.wikipedia.org/wiki?curid=612336" title="Hunor a Magor">
Hunor a Magor

Hunor a Magor boli mýtickí bratia z maďarských predkresťanských legiend. Synovia bohatiera Ménróta (kráľa Nimróda) a jeho ženy Eneth. Podľa legiend sa Hunor stal praotcom Hunov a Magor praotcom Maďarov.
Legenda Hunorovi a Magorovi.
Bratia Hunor a Magor sa vydali na lov do bažín meotiských. Uvideli krásneho jeleňa (v niektorých verziách je to laň a v iných zlatý jeleň) a začali ho prenasledovať, kým neprišli na úžasné miesto, ktoré bolo ideálne pre usadenie sa. Dostali k tomu od svojho otca povolenie a odišli do močiarov meotiských na päť rokov. Ako vyšli von, našli tábor bez mužov, žili tam len ženy a deti. Boli medzi nimi aj dve dcéry mocného vládcu Alanov, ktoré si bratia pojali za ženy. Tieto ženy im dali potomstvo, plemeno hunsko-maďarské... V tejto verzii nájdeme legendu napríklad v kronike Gesta Hungarorum. Táto legenda budí dojem, že Huni a Maďari boli príbuzné kmene, a že dobytím Panónie dali Huni Maďarom právo na „opätovné dobytie“ týchto území, teda Uhorska.

</doc>
<doc id="612337" url="https://sk.wikipedia.org/wiki?curid=612337" title="Ján Šuda">
Ján Šuda

Ján Šuda (* 3. október 1939, Žilina – † 6. júl 2012, Bratislava) bol slovenský dokumentarista, dabingový režisér, filmový kritik, scenárista a dramaturg.
Vzdelanie.
Narodil sa v Žiline, detstvo prežil v Dolnom Hričove v rodine riaditeľa základnej cirkevnej školy. Strednú školu absolvoval v Žiline, v ročníku „so silným zameraním na umelecké a literárne oblasti“. K filmu ho podľa jeho slov prilákali žilinské kiná Fatra a Úsvit.
FAMU.
Ján Šuda študoval na pražskej FAMU v 60. rokoch; v období, kedy sa na tejto škole tvorila tzv. česko-slovenská nová vlna. „Bolo to také šťastné obdobie (...), kde človek veľmi veľa získal medzi profesormi a spisovateľmi svetového mena, (...) (a) ktoré kulminovalo až do roku 1968.“
Na FAMU študoval v rokoch 1958-1960 dramaturgiu, štúdium však nedokončil. O dva roky neskôr, v roku 1962, začal študovať filmovú vedu, no tento odbor taktiež opustil (1963).
V roku 1989 vyštudoval filmovú a televíznu dokumentárnu tvorbu na VŠMU v Bratislave. Štúdium ukončil teoretickou prácou na tému Dokumentárna tvorba Dušana Hanáka a absolventským dokumentom "Kniha a husle" (1989).
Tvorba.
Filmová reflexia.
Od konca 50. rokov publikoval recenzie a články o filme v dennej tlači a v časopisoch Film a divadlo, Predvoj a Kultúrny život.
Práca v televízii.
Ján Šuda začínal v roku 1967 v Česko-slovenskej televízii na poste redaktora pre spracovanie krátkometrážnych filmov. Následne pôsobil ako dramaturg pre dlhometrážnu hranú tvorbu a od roku 1980 prešiel do réžie dabingu Hlavnej redakcie programov zo zahraničia v Česko-slovenskej televízii Bratislava (Podraz, Rebel bez príčiny, Kramerová verzus Kramer, seriály Pobrežná hliadka, Dempsey a Makepeacová a i.). Na svoje pôsobenie v Česko-slovenskej televízii spomína Ján Šuda takto: „"venoval som sa najmä tvorbe v zahraničnej redakcii i dabingu. Bola to v istom zmysle fabrika, ale dalo mi to veľa (...). Na kolegov mám dobré spomienky. Český dabing patril k špičke – bola to práve česká dabingová škola, ktorá mi veľa dala."“
Po odchode z televízie v roku 1992 založil produkčnú spoločnosť Akcent Studio.
Scenáre.
Je autorom scenára dvoch televíznych inscenácií režiséra Pavla Haspru – "Veľký prípad" (1984) a "Rozlet 13" (1985).
Réžia dokumentárneho filmu.
Absolventským filmom Jána Šudu na VŠMU bol dokument o žilinskom umeleckom kníhviazačovi Jánovi Vrtíkovi Kniha a husle (1989). Šudu zaujal Vrtíkov životný osud a podnetná tvorba.
K dokumentárnemu filmu "Liptovské pastorále" (1996) si napísal aj scenár, k "Maliar páter Teodor" (2004) zasa zložil hudbu.
"Sisa a sivý holub" (2007) patrí k jeho najvýznamnejším filmom. Ide o televízny dokument o Sise Michalidesovej, ktorá autora zaujala svojou prózou Sivý holub, predovšetkým okolnosťami jej vzniku – napísala ju krátko po prekonaní ťažkej onkologickej choroby Hodgkinov lymfom.
K téme knihárov sa vrátil trinásť rokov po rovnako tematicky ladenom absolventskom filme dokumentárnym cyklom "Európski knihári – Inšpirácie Jindřicha Svobodu" (2000), "Ivan Galamboš – Reštaurovanie antifonára" (2002) a "Rozhovory s otcom" (2005). Za film "Ivan Galamboš – Reštaurovanie antifonára" získal Ján Šuda Cenu za vedecký a populárno-vedecký program na 38. Academia Film Olomouc v roku 2003. Dvojportrét umeleckých knihárov – otca (Ján Vrtlík) a dcéry (Ľudmila Michová) – "Rozhovory s otcom" (2005) získal Tvorivú prémiu na festivale Igric v roku 2006. Ďalším z jeho filmov bol "Tri biblie, dva osudy, jedna láska" (2009).
Niekoľko rokov pripravoval pre Slovenskú televíziu film "Eduard Schreiber – filmár, filantrop a vyhnanec", ku ktorému kvôli chorobe zostal napísaný scenár a námet z roku 2008.
Rozpracovaný zostal aj jeho posledný film o spisovateľovi Kornelovi Földvárim, dokument s názvom "Ešte chvíľočku s Kornelom pobudnúť" (2013). Nakrútený materiál spracoval dokumentarista a strihač Marek Šulík, ktorý po Šudovi dokončil aj film o Eduardovi Schreiberovi. Roztočený materiál nebol pripravený na strih, Šudovi sa však podarilo natočiť rozsiahly rozhovor s posledným priamym svedkom – synovcom Eduarda Schreibera. Šulík spolu so scenáristom filmu Eugenom Gindlom pôvodný rozsiahly scenár zjednodušili a film dokončili pre RTVS v kratšej minutáži pod názvom "Grimasy Friederiky Schüllerovej" (2015).
Podľa slov Mareka Šulíka pripravoval Ján Šuda naviac film "Posledný Liberátor" o slovenskom pilotovi slúžiacom počas druhej svetovej vojny v RAF, nakrútený však nebol ešte žiadny materiál.

</doc>
<doc id="612338" url="https://sk.wikipedia.org/wiki?curid=612338" title="Toni Braxton">
Toni Braxton

Toni Michelle Braxton (* 7. október 1967, Severn, Maryland, USA) je americká speváčka, skladateľka a herečka.
Preslávila sa v roku 1993, kedy vydala svoju najznámejšiu pieseň "Un-Break My Heart". Za svoju kariéru získala šesť cien Grammy a patrí k najpredávanejším interpretom.

</doc>
<doc id="612339" url="https://sk.wikipedia.org/wiki?curid=612339" title="Bernie Mac">
Bernie Mac

Bernie Mac, vlastným menom Bernard Jeffrey McCullough (* 5. október 1957, Chicago, Illinois, USA† 9. august 2008, Chicago) bol americký herec a komik. 
Mal vlastnú televíznu šou "The Bernie Mac Show" (20012006), ktorá bola dvakrát nominovaná na "Cenu Emmy". Jeho najznámejšou filmovou rolou bol Frank Catton vo filme "" a jeho dvoch pokračovaniach.
Životopis.
Narodil sa v Chicagu ako druhé dieťa Mary McCullough a Jeffrey Harrisona. Vychovávala ho matka (zomrela keď mal 16 rokov) a starí rodičia. Začal študovať na strednej škole "Chicago Vocational High School". V roku 1973 sa po matkinej smrti presťahoval do Tampy kde študoval na "Jesuit High School". Neskôr sa vrátil do Chicaga a maturoval v roku 1975 na "Chicago Vocational". 
17. septembra 1977 sa oženi so svojou láskou zo strednej školy Rhondou Gore. V roku 1978 sa im narodila dcéra Ja'Niece. Pracoval vo varieté, sťahovacej službe a v UPS.
V roku 1992 debutoval vo filme "Mo' Money". Zomrel 9. augusta 2008 na zápal pľúc.

</doc>
<doc id="612340" url="https://sk.wikipedia.org/wiki?curid=612340" title="Stevie Ray Vaughan">
Stevie Ray Vaughan

Stephen "Stevie" Ray Vaughan (* 3. október 1954, Dallas, Texas, USA† 27. august 1990, East Troy, Wisconsin) bol americký hudobník, spevák, skladateľ a hudobný producent. Patril k najvplyvnejším gitaristom, ktorí sa v 80. rokoch 20. storočia zaslúžili o opätovné oživenie záujmu o bluesový hudobný žáner. Často ho v publikáciách označujú za jedného z najlepších gitaristov všetkých čias.
Vaughan sa narodil a vyrastal v texaskom Dallase. Ako sedemročný sa inšpiroval svojim starším bratom, Jimmiem, ktorý u neho prebudil záujem o hranie na gitaru. Počúval aj bluesových hudobníkov, akými boli Albert King, Otis Rush a Muddy Waters, rockových gitaristov, medzi ktorých patril Jimi Hendrix a Lonnie Mack, či džezmenov akým bol Kenny Burrell. V roku 1963 dostal od brata, Jimmieho svoju prvú elektrickú gitaru, Gibson ES-125. 
V roku 1971 Stevie Vaughan prestal chodiť na strednú školu a v nasledujúcom roku odišiel do Austinu, kde vystupoval viacerými kapelami. S Marcom Bennom hral v kapele Nightcrawlers, neskôr, až do konca roka 1977, s Dennym Freemanom v skupine Cobras. Potom založil vlastnú kapelu, Triple Threat Revue, ktorá sa po spojení s bubeníkomChrisom Laytonom and basgitaristom Tommym Shannonom premenovala na Double Trouble. Vaughan sa stal slávny v roku 1982 po vystúpení na Montreux Jazz Festivale. Jeho debutový album, "Texas Flood", z roku 1983 sa krátko po vydaní, po komerčnom úspechu s predajom viac ako pol milióna kópií, dostal na 38. priečku rebríčka Billboard 200. V roku 1989 koncertoval na turné spolu s Jeffom Beckom a v roku 1990 s Joe Cockerom. Dňa 27. augusta 1990, 36 dní pred jeho 36. narodeninami Stevie Vaughan pri havárii vrtuľníka tragicky zahynul. 
Počas života, ale aj po smrti, boli Steviemu Rayovi Vaughanovi udelené viaceré hudobné ceny. V roku 1983 ho čitatelia časopisu "Guitar Player" označili za najväčší nový hudobný talent a za najlepšieho bluesového hudobníka hrajúceho na elektrickú gitaru. V roku 1984 ho americká nezisková spoločnosť, Blues Foundation, označila za bluesového hudobníka roka, a v roku 1987 ho v časopise "Performance Magazine" označili za Hudobnú osobnosť R&amp;B roka. Vaughan získal šesť cien Grammy, desať cien Austin Music Awards. V roku 2000 bol uvedený do Bluesovej siene slávy a v roku 2014 do do siene slávy hudobníkov. Časopis "Rolling Stone" dal v roku 2011 Stevie Raya Vaughana na dvanástu priečku zoznamu najlepších gitaristov všetkých čias. V roku 2015 bol Stevie Vaughan a skupina Double Trouble uvedený do Rokenrolovej siene slávy. 

</doc>
<doc id="612341" url="https://sk.wikipedia.org/wiki?curid=612341" title="Brassica oleracea var. capitata">
Brassica oleracea var. capitata



</doc>
<doc id="612342" url="https://sk.wikipedia.org/wiki?curid=612342" title="Brassica oleracea var. sabauda">
Brassica oleracea var. sabauda



</doc>
<doc id="612344" url="https://sk.wikipedia.org/wiki?curid=612344" title="Brassica oleracea var. botrytis">
Brassica oleracea var. botrytis



</doc>
<doc id="612345" url="https://sk.wikipedia.org/wiki?curid=612345" title="Brassica oleracea var. italica">
Brassica oleracea var. italica



</doc>
<doc id="612346" url="https://sk.wikipedia.org/wiki?curid=612346" title="Brassica oleracea convar. ramosa">
Brassica oleracea convar. ramosa



</doc>
<doc id="612348" url="https://sk.wikipedia.org/wiki?curid=612348" title="Brassica oleracea var. viridis">
Brassica oleracea var. viridis



</doc>
<doc id="612349" url="https://sk.wikipedia.org/wiki?curid=612349" title="Brassica oleracea var. sabellica">
Brassica oleracea var. sabellica



</doc>
<doc id="612350" url="https://sk.wikipedia.org/wiki?curid=612350" title="Brassica oleracea var. ramosa">
Brassica oleracea var. ramosa



</doc>
<doc id="612351" url="https://sk.wikipedia.org/wiki?curid=612351" title="Brassica oleracea var. gemmifera">
Brassica oleracea var. gemmifera



</doc>
<doc id="612352" url="https://sk.wikipedia.org/wiki?curid=612352" title="Brassica oleracea var. palmifolia">
Brassica oleracea var. palmifolia



</doc>
<doc id="612353" url="https://sk.wikipedia.org/wiki?curid=612353" title="Brassica oleracea var. medullosa">
Brassica oleracea var. medullosa



</doc>
<doc id="612354" url="https://sk.wikipedia.org/wiki?curid=612354" title="Brassica oleracea var. gongylodes">
Brassica oleracea var. gongylodes



</doc>
<doc id="612355" url="https://sk.wikipedia.org/wiki?curid=612355" title="Brassica oleracea ssp. capitata convar. gemmifera">
Brassica oleracea ssp. capitata convar. gemmifera



</doc>
<doc id="612356" url="https://sk.wikipedia.org/wiki?curid=612356" title="Brassica oleracea convar. fruticosa">
Brassica oleracea convar. fruticosa



</doc>
<doc id="612357" url="https://sk.wikipedia.org/wiki?curid=612357" title="Brassica oleracea convar. gemmifera">
Brassica oleracea convar. gemmifera



</doc>
<doc id="612358" url="https://sk.wikipedia.org/wiki?curid=612358" title="Brassica oleracea var. rubra">
Brassica oleracea var. rubra



</doc>
<doc id="612359" url="https://sk.wikipedia.org/wiki?curid=612359" title="Brassica oleracea var. alba">
Brassica oleracea var. alba



</doc>
<doc id="612360" url="https://sk.wikipedia.org/wiki?curid=612360" title="Brassica gongylodes">
Brassica gongylodes



</doc>
<doc id="612361" url="https://sk.wikipedia.org/wiki?curid=612361" title="Brassica sabauda">
Brassica sabauda



</doc>
<doc id="612362" url="https://sk.wikipedia.org/wiki?curid=612362" title="Brassica capitata">
Brassica capitata



</doc>
<doc id="612363" url="https://sk.wikipedia.org/wiki?curid=612363" title="Brassica gemmifera">
Brassica gemmifera



</doc>
<doc id="612364" url="https://sk.wikipedia.org/wiki?curid=612364" title="Civitavecchia">
Civitavecchia

Civitavecchia [čivitavekkia] je talianske prístavné mesto v metropolitnom meste Rím v centrálnom regióne Lazio. Nachádza sa na brehu Tyrrhenského mora, 80 km západo-severozápadne od Ríma. Oblasť bola osídlená už v etruskom období.
Geografia.
Susedné obce: Allumiere, Santa Marinella a Tarquinia.
Demografia.
"Počet obyvateľov"

</doc>
<doc id="612365" url="https://sk.wikipedia.org/wiki?curid=612365" title="Brassica oleracea cv. group White Headed Cabbage">
Brassica oleracea cv. group White Headed Cabbage



</doc>
<doc id="612366" url="https://sk.wikipedia.org/wiki?curid=612366" title="Brassica oleracea cv. group Red Headed Cabbage">
Brassica oleracea cv. group Red Headed Cabbage



</doc>
<doc id="612367" url="https://sk.wikipedia.org/wiki?curid=612367" title="Brassica oleracea cv. group Savoy Cabbage">
Brassica oleracea cv. group Savoy Cabbage



</doc>
<doc id="612368" url="https://sk.wikipedia.org/wiki?curid=612368" title="Brassica oleracea cv. group Collard">
Brassica oleracea cv. group Collard



</doc>
<doc id="612369" url="https://sk.wikipedia.org/wiki?curid=612369" title="Brassica oleracea cv. group Borecole">
Brassica oleracea cv. group Borecole



</doc>
<doc id="612370" url="https://sk.wikipedia.org/wiki?curid=612370" title="Brassica oleracea cv. group Palmtree Kale">
Brassica oleracea cv. group Palmtree Kale



</doc>
<doc id="612371" url="https://sk.wikipedia.org/wiki?curid=612371" title="Brassica oleracaea cv. group Merrowstem Kale">
Brassica oleracaea cv. group Merrowstem Kale



</doc>
<doc id="612372" url="https://sk.wikipedia.org/wiki?curid=612372" title="Brassica oleracea cv. group Kohlrabi">
Brassica oleracea cv. group Kohlrabi



</doc>
<doc id="612373" url="https://sk.wikipedia.org/wiki?curid=612373" title="Brassica oleracea cv. group Cauliflower">
Brassica oleracea cv. group Cauliflower



</doc>
<doc id="612374" url="https://sk.wikipedia.org/wiki?curid=612374" title="Brassica oleracea cv. group Broccoli">
Brassica oleracea cv. group Broccoli



</doc>
<doc id="612375" url="https://sk.wikipedia.org/wiki?curid=612375" title="Brassica oleracea cv. group Thousand-headed Kale">
Brassica oleracea cv. group Thousand-headed Kale



</doc>
<doc id="612376" url="https://sk.wikipedia.org/wiki?curid=612376" title="Brassica oleracea var. millecapitata">
Brassica oleracea var. millecapitata



</doc>
<doc id="612377" url="https://sk.wikipedia.org/wiki?curid=612377" title="Brassica oleracea cv. group Brussels Sprouts">
Brassica oleracea cv. group Brussels Sprouts



</doc>
<doc id="612378" url="https://sk.wikipedia.org/wiki?curid=612378" title="Brassica oleracea var. Sabauda">
Brassica oleracea var. Sabauda



</doc>
<doc id="612379" url="https://sk.wikipedia.org/wiki?curid=612379" title="Kláštor augustiniánov (Třeboň)">
Kláštor augustiniánov (Třeboň)

Kláštor augustiniánov je augustiniánsky kláštor v Třeboni, ktorý založili v roku 1367 Petr, Jošt, Oldřich a Ján z Rožmberka. 
Pôvodná gotická časť s kaplnkou sv. Vincenta, dobudovaná po roku 1370, kláštorný ambit s polychromovaným rebrovím a freskami z počiatku 15. storočia sa dochovali v pôvodnom stave. Kláštorné budovy v štýle baroka boli postavené roku 1750. Kláštor sa stal po svojom založení významným strediskom umenia a vzdelanosti, jeho nadácie tvorili roku 1379 takmer štvrtinu hodnoty pozemkov a platov Třeboňska. Bol zrušený v roku 1785 v súvislosti so vznikom třeboňského katolíckeho dekanstva, třeboňského vikariátu a biskupstva českobudějovického.
Areál je chránený ako národná kultúrna pamiatka Českej republiky.

</doc>
<doc id="612381" url="https://sk.wikipedia.org/wiki?curid=612381" title="Česko-slovenská nová vlna">
Česko-slovenská nová vlna



</doc>
<doc id="612412" url="https://sk.wikipedia.org/wiki?curid=612412" title="Brassica oleracea Skupina Capitata">
Brassica oleracea Skupina Capitata



</doc>
<doc id="612413" url="https://sk.wikipedia.org/wiki?curid=612413" title="Brassica oleracea Skupina Sabauda">
Brassica oleracea Skupina Sabauda



</doc>
<doc id="612414" url="https://sk.wikipedia.org/wiki?curid=612414" title="Brassica oleracea Skupina Viridis">
Brassica oleracea Skupina Viridis



</doc>
<doc id="612415" url="https://sk.wikipedia.org/wiki?curid=612415" title="Brassica oleracea Skupina Sabellica">
Brassica oleracea Skupina Sabellica



</doc>
<doc id="612416" url="https://sk.wikipedia.org/wiki?curid=612416" title="Brassica oleracea Skupina Medullosa">
Brassica oleracea Skupina Medullosa



</doc>
<doc id="612417" url="https://sk.wikipedia.org/wiki?curid=612417" title="Brassica oleracea Skupina Gongylodes">
Brassica oleracea Skupina Gongylodes



</doc>
<doc id="612418" url="https://sk.wikipedia.org/wiki?curid=612418" title="Brassica oleracea Skupina Botrytis">
Brassica oleracea Skupina Botrytis



</doc>
<doc id="612419" url="https://sk.wikipedia.org/wiki?curid=612419" title="Brassica oleracea Skupina Italica">
Brassica oleracea Skupina Italica



</doc>
<doc id="612420" url="https://sk.wikipedia.org/wiki?curid=612420" title="Brassica oleracea Skupina Gemmifera">
Brassica oleracea Skupina Gemmifera



</doc>
<doc id="612421" url="https://sk.wikipedia.org/wiki?curid=612421" title="Efedros (sochár)">
Efedros (sochár)

Efedros () bol grécky sochár v 4. storočí pred Kr.
Efedros, sochár z Atén, tvoril zrejme v polovici 4. storočia pred Kr. Od starovekých autorov nemáme o tomto gréckom umelcovi správy a ani z jeho skulpturálnej tvorby sa nič nezachovalo. Počas archeologických vykopávok sa však na akropole rodoského mesta Lindos našiel jeho menom signovaný mramorový podstavec, ktorý bol základňou bronzovej sochy inak neznámeho "Agésistrata, syna Pythotimovho, z Lindosu".
Nápis na podstavci datujú približne do roku 340 pred Kr. Na hornej časti podstavca sa zachovali stopy dvoch nôh, pravej mierne klenutej. 

</doc>
<doc id="612424" url="https://sk.wikipedia.org/wiki?curid=612424" title="Penarol Montevideo">
Penarol Montevideo



</doc>
<doc id="612427" url="https://sk.wikipedia.org/wiki?curid=612427" title="Pavol Čambala">
Pavol Čambala

Pavol Čambala (* 1897, Skalica – † ?) bol slovenský bankový úradník a riaditeľ monopolnej filmovej spoločnosti Nástup (19391945). Tá dostala zo zákona výhradné právo výroby, dovozu, vývozu a distribúcie filmov na území vojnovej Slovenskej republiky. Čambala preukázal značné kvality pri rokovaniach s nemeckou stranou, vďaka ktorým sa Nástupu podarilo získať oproti pôvodným, likvidačným návrhom, vcelku výhodné podmienky filmového partnerstva i rozbehnúť vlastnú filmovú tvorbu. Po zániku Nástupu bol obvinený z kolaboranstva či z tzv. zrady na povstaní a strávil viacero mesiacov vo väzení či pri súdnych procesoch. Oficiálnych obvinení sa napokon zbavil, ale jeho povesti to ublížilo.
Ak sa dnes uvažuje o filme v širšom slova zmysle – o filme ako o kinematografii, ktorej doménou nie sú len filmy a ale i tvorcovia inštitucionálneho zázemia či organizačných štruktúr – Čambala patrí do Dejín slovenskej kinematografie.
Život a kariéra.
Pavol Čambala sa narodil v roku 1897 v Skalici. V Tatra banke začal pracovať v roku 1921, najprv ako šéf korešpondencie, neskôr ako prokurista, tajomník a napokon hlavný tajomník. Od roku 1925 viedol kino Tatra a neskôr dve ďalšie premiérové kiná (Metropol, Uránia) v správe podniku, združené do kinematografického koncernu Ústredná správa spojených kín (ÚSSK). Ako vedúci ÚSSK sa ako delegát Tatra banky angažuje ako hlavný iniciátor monopolnej filmovej spoločnosti Nástup. Po jej vzniku sa v marci 1940 stáva jej hlavným riaditeľom. V Nástupe pracuje až do konca vojny, presnejšie do 24. apríla 1945, keď je spoločnosť v podstate zrušená (prevedená po Povereníctvo informácií) a Čambala zbavený funkcie.
Udalosti od vzniku Nástupu po výpoveď v Tatra banke.
Po vzniku Slovenského štátu nemali Slováci v oblasti filmového podnikania veľa možností. Vzhľadom na novú politickú pronemeckú orientáciu krajiny, obchodovať so Židmi neprichádzalo do úvahy. Česko na tom bolo podobne. Ako najvhodnejšia a najlogickejšia voľba vyzeralo Nemecko. Slovenský pohľad na obchodný vzťah vyzeral zhruba nasledovne: vytvorenie monopolu v oblasti filmového hospodárstva prinášajúci nemeckej strane zisk. A zisk by sa znovu investoval do filmovej výroby. Slováci zároveň túžili po vlastnej, slovenskej filmovej produkcii, financovanej práve zo spomínaného zisku. O čo na druhej strane nemali záujem Nemci, ktorí mali predstavu nového, komerčne síce zanedbateľného trhu, ktorý je treba čo najefektívnejšie, a pokiaľ možno bezo zvyšku, využiť. Rok 1939 je rokom boja týchto dvoch (zdanlivo nezlučiteľných) koncepcií a celé nasledujúce obdobie (19401945) paradoxne obdobím ich harmonického preklenutia.
Čambalov prínos pri rokovaniach.
Hoci Slovensko nepochybne bolo nemeckou vazalskou krajinou, dokázalo agresívne požiadavky svojho partnera usmerniť tak, aby priniesli určitý zisk aj slovenskej strane. A to hlavne kvôli Pavlovi Čambalovi, ktorého Hanáková označuje ako „tú prekážku, ktorá nedovoľuje poslušne akceptovať nemecké návrhy. Ktorá pripomienkuje, kladie protinávrhy, pýta sa na nejasnosti a upozorňuje na možné nepriaznivé vyznenia ´flexibilných´ formulácií pre slovenskú stranu.“
Pôvodné nemecké požiadavky zneli: 1) 60 až 70% účasti nemeckých filmov v slovenskej distribúcii; 2) 60, resp. 70% podielu na zisku z požičovného slovenských kín; 3) 25 000 Ks garancia na každý exploatovaný film v individuálnom vyúčtovaní; 4) dosadenie ríšsko-nemeckého dôverníka a jeho celoročné honorovanie na úrovni 10 % zisku z požičovného (suma približne 1 000 000 korún)
Čambalovi sa podarilo požiadavky skresať nasledovne: 1) podmienky ostali rovnaké; 2) 50% podielu na zisku z požičovného slovenských kín; 3) 8 000 Ks garancia na každý exploatovaný film v individuálnom vyúčtovaní; 4) dosadenie ríšsko-nemeckého dôverníka a jeho celoročné honorovanie sa rovnako podarilo znížiť a hlavne obmedziť sféru jeho vplyvu.
Problémy Čambalu s Nemcami a ukážka jeho dôležitosti.
Pre Nemcov nebol Čambala pohodlnou osobou; zastrašovali ho a šikanovali, viackrát vyšetrovali na ÚŠB či sledovali Gestapom. Preto sa na jeseň 1939 rozhodol z pozície rezignovať a vrátiť sa späť k úradníckej pozícií v Tatra banke. Jeho žiadosť ale bola zamietnutá a Čambala v Nástupe ostal v podstate z donútenia. Nie je jasné, kto zo slovenskej strany o Čambalovom zotrvaní rozhodol, ide však o dôkaz jeho dôležitosti. „Po odstavení všetkých Čechov a Židov z organizácie filmových vecí na Slovensku bol Čambala skutočne, a bez ohľadu na svoje ´škodlivé´ prvorepublikové know-how, jediným kompetentným Slovákom schopným riadiť slovenský film,“ vysvetľuje Hanáková.
Nová požiadavka z roku 1942 a ďalšia využiteľnosť Čambalu.
Nakoľko sa Nástupu darí dosahovať vysoké zisky, prichádza Nemecko v roku 1942 s požiadavkou zmeny podielu zo zisku, teda bodu 2) v pomere 60 : 40. Tu zohráva dôležitú rolu opäť Čambala, vedie argumentáciu Nástupu. Podľa nej to, čo Nemci považujú za priveľké zisky, je určované štátnou intervenciou do filmového podnikania, úľavou na dani, z ktorej de facto profituje i Nemecko. Ak by Nemecko dosiahlo svojich dotovaných 60 %, bola by situácia opačná – Slovensko by svojou priaznivou daňovou politikou v konečnom dôsledku prifinancovalo nemecký film.
Navyše Nástup nie je obyčajným podnikom. Je štátnym podnikom s vyšším kultúrnym a politickým poslaním. Nemecko by si malo uvedomiť výšku slovenskej obety; odoberá prakticky celú nemeckú produkciu vrátane málo zaujímavých filmov a odmietlo diváckejšie produkcie. Nástup tak prostredníctvom Čambalu odmietol ďalší, likvidačný návrh Nemecka.
Počas nasledujúcich rokov už vo filmovo-distribučných vzťahoch medzi Slovákmi a Nemcami nedochádza k výrazným zmenám. Prostredníctvom monopolu sa nemalá časť ziskov z filmovej distribúcie Nástupu vráti a ten ju investuje do vlastnej tvorby, hoci zásadne ovplyvnenej fašistickou propagandou.
Situácia v rokoch 19451948.
Pavla Čambalu zatkla štátna bezpečnosť 25. apríla 1945, obvinila z kolaborácie a o čosi neskôr aj z tzv. zrady na povstaní. Počas súdneho procesu svedčí väčšina svedkov v Čambalov prospech. Obhajoba bývalého riaditeľa Nástupu síce mnohé body obžaloby v zásade nevyvracia, no vyvažuje ich nevyvrátiteľnými zásluhami v práci pre slovenský film: ekonomické zásluhy, ochrana Čechov v biznise, opakované pokusy o diferencovanie distribúcie vlastnými cestami, krytie filmového štábu v povstaní. Vyviňuje Čambalu zo zodpovednosti na politike režimu.
V Čambalov prospech hovoria aj viaceré nemecké dokumenty, ktoré, ako sa ukázalo, rozhodli predovšetkým. Obvinený strávil viacero mesiacov vo väzení než sa obvinení zbavil, ale nezbavil sa kolaborantskej povesti. Tatra banka o neho už nemala záujem, čo Čambala neznášal ľahko. Na Vianoce 1947 dostal oficiálnu výpoveď, nikdy s ním už nebol pracovný pomer obnovený.
Charakterizácia Čambalu.
Čambala rozhodne nebol „nezištný slovenský hrdina“. V Nástupe sa jeho plat zhodnocoval 2 % ročného zisku spoločnosti. Teda úspech spoločnosti bol aj v jeho osobnom finančnom záujme. Viac ako o „slovenskú vec“ sa zaujímal o hájenie záujmov svojho podniku, Tatra banky. Jeho lojálnosť, dôslednosť a zodpovednosť bola z tohto pohľadu hodná obdivu.
K filmu ako k takému si nevypracoval zvlášť citový vzťah. Prácu v Nástupe považoval iba za zamestnanie; najradšej by sa vrátil do Tatra banky na pozíciu úradníka.
Na základe dochovanej korešpodencie je zrejmá jeho nezainteresovanosť, vyhýbanie sa akejkoľvek morálnej či politickej zodpovednosti. Čambala buď nerozumie, alebo nechce porozumieť tomu, že ak má – o čom je sám vášnivo presvedčený – tak fatálne zásluhy o vznik, rozvoj a dobrú ekonomickú kondíciu mladej slovenskej kinematografie, že je rovnako zodpovedný za jej obsah. Vo svojom úradníckom alibizme je naprieč celou svojou korešpodenciou dôsledný, ani raz nepripustí, že forma a obsah sa celkom rozseknúť nedá.
U proletárskych kádrov nebol obľúbený pre svoju namyslenú povahu. Zachovaná korešpondencia medzi Čambalom a Tatra bankou vytvára obraz sociálne sebavedomého, nie veľmi sympatického úradníka.
Literatúra.
Veľkú zásluhu na sprostredkovaní Čambalovho významu pre slovenskú kinematografiu má filmová historička Petra Hanáková, ktorá v roku 2012 publikovala 41 stranovú filmovo-bádateľskú štúdiu (aj s doloženými materiálmi) v časopise Kino-Ikon: "Prípad Čambala. Alternatívne scenáre slovenského filmu 1939-1945."

</doc>
<doc id="612428" url="https://sk.wikipedia.org/wiki?curid=612428" title="Petra Hanáková">
Petra Hanáková

Mgr. Petra Hanáková PhD. (* 1974, Bratislava) je slovenská filmová historička, kritička a kurátorka.
Životopis.
Absolvovala Vedu o výtvarnom umení na Filozofickej fakulte Univerzity Komenského a bakalársky tiež Filmovú vedu na VŠMU v Bratislave. Pracovala na Ústave Dejín umenia SAV, na Katedre vied o umení FTF VŠMU a na Inštitúte umenia a vedy VŠVU.
Ešte ako študentka pripravila v spolupráci s Alexandrou Kusou úspešnú prezentáciu slovenského umenia na 48. Bienále v Benátkach 1999 s názvom "Slovak art for free", kde si návštevníci bienále mohli nechať vytetovať dielo od slovenských umelcov na telo. V roku 1997 pripravili opäť spolu s Alexandrou Kusou štvrtú výročnú výstavu Sorosovho centra súčasného umenia Slovensko (SCCA) s názvom "60/90", ktorá reflektovala spolupráce medzi generáciou, ktorá prišla na slovenskú výtvarnú scénu v 60. rokoch 20. storočia s generáciou, ktorá prišla na umeleckú scénu v 90. rokoch po Nežnej revolúcii. Výstava sa v dnešnej reflexii 90. rokov 20. storočia berie ako dôležitý kľuč k jej spätnému čítaniu. Výstava sa uskutočnila v rôznych priestoroch Starého mesta Bratislavy. Kurátorky vybrali päť umelcov zastupujúcich 60. roky a k nim priradili výtvarníkov zastupujúcich mladé umenie. Július Koller (1939) vystavoval s Romanom Ondákom (1966) v bývalom fotosalóne Rembrandt na Panskej ulici, Jana Želibská (1941) s E. Pätoprstou v Galérii Medium, Mária Bartuszová (19361996) s Denisou Lehockou (1971) v Galérii Živa na Podtatranského ulici, Jozef Jankovič (1937) s Dorotou Sadovskou (1973) v Galérii Medium a Stano Filko (1934) s Borisom Ondreičkom (1969) v bývalej Sturzerovej cukrárni na Sedlárskej ulici.
Od roku 2008 je kurátorkou "Zbierky iných médií" v Slovenskej národnej galérii. Venuje sa teórii múzea, slovenskej filmovej a vizuálnej kultúre dvadsiateho a aktuálneho storočia a kurátorstvu výstav. Je spoluautorkou knižného profilu o Pedrovi Almodóvarovi, monografie "Paľo Bielik a slovenská filmová kultúra" (SFÚ, 2010) a publikácie o dejinách umeleckej prevádzky 90. rokov "Ženy-inštitúcie?" (VŠVU/Slovart 2010).
Filmová publicistika.
Filmové recenzie a články publikovala pre časopisy "Kinečko", "Film.sk", "Domino-fórum", "Cinepur" alebo "Kino-Ikon" a konkrétne v Kino-ikon aj viac filmovo-bádateľských štúdií, napr.:
Hanákovej príspevok sa objavil v zborníku "Nové Slovensko" editora Aurela Hrabušického.
Pedro Almodóvar.
V roku 2005 bola pod hlavičkou Slovenského filmového ústavu a Asociácie slovenských filmových klubov vydaná monografia "Pedro Almodóvar". Petra Hanáková ju napísala spoločne s Viktóriou Matákovou, vyšla v edícii Camera Obscura.
Paľo Bielik a slovenská filmová kultúra.
V roku 2010 vyšla pod hlavičkou Slovenského filmového ústavu v edícii Orbis Pictus Hanákovej 315 stranová monografia "Paľo Bielik a slovenská filmová kultúra".

</doc>
<doc id="612429" url="https://sk.wikipedia.org/wiki?curid=612429" title="Fatranská ulica (Žilina)">
Fatranská ulica (Žilina)

Fatranská ulica je ulica v Žiline na sídlisku Vlčince.
Vznikla na prelome sedemdesiatych a osemdesiatych rokov 20. storočia pri výstavbe panelového sídliska. Má tvar písmena „L“ a je tvorená výhradne 8-poschodovými panelákmi. Pomenovaná je po pohorí Fatra.
Priebeh.
Ulica začína na križovatke s Ul. vysokoškolákov a pokračuje severovýchodným smerom. Po 300 metroch sa stáča v pravom uhle a pokračuje juhovýchodným smerom asi 200 metrov až ku križovatke s Karpatskou ulicou.

</doc>
<doc id="612431" url="https://sk.wikipedia.org/wiki?curid=612431" title="British Invasion">
British Invasion



</doc>
<doc id="612433" url="https://sk.wikipedia.org/wiki?curid=612433" title="Valeria Schulczová">
Valeria Schulczová

Valeria Schulczová (* 31. január 1975, Bratislava) je slovenská televízna scenáristka a divadelná režisérka.
Životopis.
Spoluautorka divadelných hier "Leni", "Doktor Macbeth" a "Rodáci", ktoré napísala spoločne s Romanom Olekšákom.
V rokoch 2002 až 2010 pôsobila v Česku, kde spolupracovala s divadlami ako režisérka, dramaturgička a taktiež v rokoch 20042009 pracovala pre TV PRIMA.
Podieľala sa na seriáloch televízie JOJ "Odsúdené", "Za sklom", "Nevinní". Pre Markízu pracovala v rokoch 20112013 ako šéfka Oddelenia vývoja nových formátov. Ako kreatívna producentka je podpísaná pod seriálmi "Horúca krv", či "Ordinácia v ružovej záhrade". Je spoluautorkou seriálu "Detektív Dušo".

</doc>
<doc id="612435" url="https://sk.wikipedia.org/wiki?curid=612435" title="Anita Ekbergová">
Anita Ekbergová

Anita Ekbergová (; * 29. september 1931, Malmö, Švédsko† 11. január 2015, Rocca di Papa, Taliansko) bola švédska herečka a modelka od roku 1964 žijúca v Taliansku.
Životopis.
V roku 1950 zvíťazila v súťaži "Miss Švédsko", od roku 1953 potom vystupovala v amerických televíznych programoch s Bobom Hope. V roku 1956 účinkovala v americkom filme "Vojna a mier" ("War and Peace") spoločne s Melom Ferrerom a Audrey Hepburnovou.
Úspech jej priniesla spolupráca s Federicom Fellinim, predovšetkým rola výstrednej americkej herečky Silvie vo filme "Sladký život" z roku 1960. Nočná scéna kúpanie vo fontáne di Trevi, v ktorej účinkovala spoločne s Marcellom Mastroiannim, je považovaná za jednu z najslávnejších scén filmovej histórie. V roku 1962 potom účinkovala vo Felliniho poviedke "Pokušenie doktora Antonia" z filmu "Boccaccio 70". Jej posledným filmom bol "Nain Rouge" z roku 1998.
Časopis Empire ju v roku 1995 zaradil medzi 100 najpríťažliveších hviezd filmovej histórie.
Bola dvakrát vydatá. Jej prvým manželom bol od roku 1956 do roku 1959 herec Anthony Steel, druhým herec Rik Van Nutter v rokoch 1963 až 1975. Deti nemala napriek tomu, že ich chcela.
Zomrela vo veku 83 rokov na klinike San Raffaele v Rocca di Papa neďaleko Ríma.

</doc>
<doc id="612436" url="https://sk.wikipedia.org/wiki?curid=612436" title="Huntington Beach">
Huntington Beach

Huntington Beach je mesto v Kalifornii v okrese Orange County na západnom pobreží USA. Podľa sčítania ľudu v roku 2010 malo 189 992 obyvateľov, vďaka čomu je štvrtým najväčším mestom v okrese.
Mesto je známe svojou viac ako 13,5 kilometrov dlhou plážou, miernym podnebím a výbornými podmienkami pre surfing. Z mesta pochádza mnoho známych hudobníkov a hudobných skupín, medzi inými kapely Avenged Sevenfold, The Offspring, "The Vandals", "Reel Big Fish" alebo "Hellogoodbye".

</doc>
<doc id="612438" url="https://sk.wikipedia.org/wiki?curid=612438" title="Robert Wise">
Robert Wise

Robert Earl Wise (* 10. september 1914, Winchester, Indiana, USA† 14. september 2005, Los Angeles, Kalifornia) bol americký strihač, zvukár, filmový producent a režisér.
Za filmy "West Side Story" (1961) a "The Sound of Music" (1965) získal Oscara za najlepšiu réžiu. Na Oscara bol tiež nominovaný v kategórii Najlepší strih za film "Občan Kane" (1941) a v kategórii Najlepší film za film "The Sand Pebbles" (1966).

</doc>
<doc id="612439" url="https://sk.wikipedia.org/wiki?curid=612439" title="Academia (české vydavateľstvo)">
Academia (české vydavateľstvo)

Academia (názov v rokoch 19551965 Nakladatelství Československé akademie věd; iné názvy pozri v kapitole Názov) je české vydavateľstvo a kníhkupectvo, ktoré v roku 1953 zriadila Československá akadémia vied (ČSAV). Od roku 2007 pôsobí ako divízia Středisko společných činností Akademie věd České republiky, verejnej výskumnej inštitúcie zriadenej Akademií věd České republiky (AV ČR).
Názov.
Vydavateľstvo nieslo v rokoch 19551965 názov Nakladatelství Československé akademie věd, skrátene Nakladatelství ČSAV a skratkou NČAV. V roku 1966 získalo súčasný názov Academia, ktorý bol v rokoch 19661992 zapisovaný aj ako Academia, nakladatelství Československé akademie věd resp. skrátene Academia, nakladatelství ČSAV. Po rozdelení ČSAV na Slovenskú akadémiu vied a AV ČR v roku 1992 došlo k zmene v zapisovaní uvedeného dlhšieho názvu na Academia, nakladatelství Akademie věd České republiky resp. skrátene Academia, nakladatelství AV ČR. Na odlíšenie vydavateľstva od kníhkupectva sa používajú názvy Nakladatelství Academia a Knihkupectví Academia.
Sídlo.
Sídlom nakladateľstva je Wiehlov dom na Václavskom námestí v Prahe 1. Pamätná tabuľa v kníhkupectve pripomína, že dom odkázal architekt Antonín Wiehl Českej akadémii vied a umení
Zameranie.
Nakladateľstvo Academia sa špecializuje najmä na pôvodné vedecké monografie a práce českých vedcov a preklady významných zahraničných autorov. Vydáva tiež encyklopédie, slovníky, jazykové učebnice a vysokoškolské učebnice, ale nevyhýba sa ani kvalitnej beletrii.
Knihy vychádzajú predovšetkým v edíciách "21. století, Atlasy a Průvodce, Paměť, Historie, Šťastné zítřky, Gerstner, Galileo" a ďalšie. Nakladateľstvo vydáva aj populárno-náučný časopis Živa a prevádzkuje svoju sieť kníhkupectiev Academia v Prahe, Brne a Kultúrno-literárne centrum v Ostrave a najnovšie tiež v Českých Budějoviciach. V nich tiež pravidelne organizuje rôzne kultúrne podujatia.
Cieľovou skupinou zákazníkov nakladateľstva je prevažne odborná verejnosť, pedagógovia a vysokoškolskí študenti.

</doc>
<doc id="612440" url="https://sk.wikipedia.org/wiki?curid=612440" title="Anita Ekberg">
Anita Ekberg



</doc>
<doc id="612441" url="https://sk.wikipedia.org/wiki?curid=612441" title="Rebríček WTA">
Rebríček WTA

Rebríček WTA ( "WTA Rankings") uvádza poradie profesionálnych tenistiek v dvojhre a vo štvorhre, ktoré zostavuje Ženská tenisová asociácia (WTA) na základe dlhodobých výsledkov hráčok z profesionálnych turnajov. Bol zavedený 3. novembra 1975. Aktualizovaný rebríček je zverejňovaný obvykle každý pondelok okrem grandslamov a dvojtýždňových udalostí, kedy je prestávka štrnásť dní.
Na čele klasifikácie sa vystriedalo 25 singlistiek a 36 deblistiek, vrátane dvanástich dvojíc pobytom na vrchole štvorhry.
Bodové hodnotenie.
Body do rebríčka sú sčítané na základe úspešnosti tenistiek v jednotlivých turnajoch, kde každé kolo turnaja danej kategórie je ohodnotené príslušným počtom bodov. Body sú kumulované v rozmedzí posledných 52 týždňov z maximálne šestnástich turnajov vo dvojhre a jedenástich vo štvorhre. Aby sa tenistka objavila v rebríčku, musí získať body minimálne na troch turnajoch alebo uhrať aspoň 10 bodov vo dvojhre či štvorhre na jednom alebo viacerých turnajoch. Najnižším vekom hráčky na účasť na turnajoch je štrnásť rokov, kedy v tomto veku môže tenistka odohrať až osem turnajov okruhu ITF a Fed Cup alebo sa zúčastniť na divokú kartu jednej udalosti WTA International Tournaments.
V minulosti sa do bodového hodnotenia hráčok započítavala "sedemnásť najlepších výsledkov" za posledný rok. Výnimku tvorili grandslamy a turnaja kategórie Tier I, ktoré sa popri týchto sedemnástich najlepších udalostí navyše započítajú k celkovému bodovému zisku. Od roku 1996 začal fungovať systém tzv. "Bonusových bodov", ktoré boli hráčke pripísané na turnaji, kde obhajovala víťazstvo. Ten umožňoval získať viac bodov pre hráčku, ktorá porazila súperku vyššie postavenú na rebríčku WTA. Tento systém však bol opustený v kalendárnej sezóne 2005.
Kategória turnajov.
V roku 2009 došlo k úprave systému kategórií. Turnaje sú do nich radené na základe rozdielneho rozpočtu a zisku bodov, ktoré sa hráčke započítajú do bodového hodnotenia:
Body možno tiež získať na Ženskom okruhu ITF organizovanom Medzinárodnou tenisovou federáciou, kde majú turnaja rozpočet 10-100 tisíc dolárov.
Rozpis zisku bodov podľa turnajových kategórií.
Za postup do príslušného kola konkrétneho turnaja, ktorý je definovaný kategórií, získa tenistka vopred stanovený počet bodov. Tabuľka ukazuje prideľované body hráčkam na turnajoch okruhov WTA Tour a ITF za jednotlivé kolesá v roku 2018. Body sa odčítajú po 52 týždňoch.
Zaujímavosti.
Roberta Vinciová sa v prvej desiatke dvojhry premiérovo objavila v 33 rokoch a 4 dňoch veku, kedy jej patrila 10. priečka. Stala sa tak najstaršou debutantka v Top 10 od zavedenia rebríčka a celkovo štvrtou Taliankou v tejto elitnej skupine. 
Najstaršou novou svetovou jednotkou sa počas septembra 2016 stala Nemka Angelique Kerberová.
Najstaršou svetovou jednotkou v histórii WTA sa 24. apríla 2017 stala Američanka Serena Williamsová, keď mala v čase nástupu do čela 35 rokov, 6 mesiacov a 29 dní. Pred ňou vekový rekord držala jrj krajanka Chris Evertová, ktorá sa v novembra 1985 najlepšou hráčkou stala v 30 rokoch, 11 mesiacoch a 3 dňoch .
Svetová jednotka Serena Williamsová po wimbledonskom titule 2015 dosiahla v aktualizácii z 13. júla 2015 ako prvá tenistka od zavedenia rebríčka viac ako dvojnásobný počet bodov pred druhou ženou v poradí, keď mala 13 161 bodov a druhá Šarapovová potom 6 490 bodov.
Svetové jednotky vo dvojhre.
Prehľad dvojhry.
Prehľad uvádza hráčky klasifikované na prvom mieste rebríčka WTA vo dvojhre od roku 1975.
Hráčky, ktoré sa stali jednotkami bez výhry na GS dvojhry.
Tabuľka uvádza tenistky, ktoré nastúpili na pozíciu svetovej jednotky vo dvojhre bez výhry na grandslamovom turnaji.
Najviac výhier nad svetovou jednotkou dvojhry.
Tabuľka uvádza hráčky, ktoré zaznamenali najviac víťazstvo nad úradujúci svetovou jednotkou vo dvojhre, a to od zavedenia rebríčka 3. novembra 1975.
Najnižšie postavená hráčka, ktorá porazila svetovú jednotku dvojhry.
Tabuľka uvádza hráčky najnižšie klasifikované na rebríčku WTA, ktoré zaznamenali víťazstvo nad úradujúci svetovou jednotkou vo dvojhre, a to od zavedenia rebríčka 3. novembra 1975.
Svetové jednotky vo štvorhre.
Toto je zoznam hráčok, ktoré dosiahli na pozíciu svetovej jednotky v štvorhre od roku 1975.
Hráčky, ktoré sa stali jednotkami bez výhry na GS štvorhry.
Tabuľka uvádza tenistky, ktoré nastúpili na pozíciu svetovej jednotky bez výhry na grandslamovom turnaji.

</doc>
<doc id="612443" url="https://sk.wikipedia.org/wiki?curid=612443" title="Obchodník">
Obchodník



</doc>
<doc id="612444" url="https://sk.wikipedia.org/wiki?curid=612444" title="Kartografie Praha">
Kartografie Praha

Kartografie PRAHA, a.s. je české vydavateľstvo zaoberajúce sa predovšetkým vydávaním máp a atlasov.
Dejiny.
Podnik vznikol pod názvom "Kartografický a reprodukční ústav" na základe vládneho nariadenia č. 1/1954 Zb. ako organizácia rezortu Ústrednej správy geodézie a kartografie pre kartografické činnosti pri spracovaní a tlači máp pre potreby štátneho hospodárstva, škôl i verejnosti. V dôsledku spoločenských zmien pred rokom 1968 bol ústav rozdelený na dve štátne organizácie: "Kartografické nakladatelství" a "Kartografii Praha", ktoré v roku 1969 spätne zlúčili do firmy Kartografie Praha š.p. V osemdesiatych rokoch sa stala súčasťou Geodetického a kartografického podniku.
V roku 1990 Český úřad geodetický a kartografický založil podnik Kartografie Praha, štátny podnik, ktorý bol k 30. aprílu 1992 zrušený. Jeho nástupcom sa stala spoločnosť Kartografie PRAHA, a.s., ktorá vznikla zápisom do obchodného registra 4. mája 1992 a jeho majiteľom bol Fond národního majetku České republiky. Po postupných vlastníckych zmenách je od 4. februára 2008 jediným akcionárom firmy František Talián, ktorý je od roku 2002 predsedom predstavenstva spoločnosti.

</doc>
<doc id="612447" url="https://sk.wikipedia.org/wiki?curid=612447" title="Byrokratický index">
Byrokratický index

Byrokratický index "(angl. bureaucracy index)" kvantifikuje potrebný čas, počet úkonov a aj náklady, ktoré sú spojené so splnením si byrokratických povinností vyplývajúce z aktuálne platnej legislatívy v danej krajine.
Na Slovensku ho meria INESS – Inštitút ekonomických a spoločenských analýz od roku 2016, každoročne, pri príležitosti osláv Medzinárodného dňa byrokracie. V roku 2017 sa zapojili aj ďalšie európske think tanky z Česka a z Bulharska.
Byrokratický index v roku 2018.
V roku 2018 INESS prezentoval pri príležitosti 137 rokov od narodenia Ludwiga von Misessa výsledky 3. ročníka Byrokratickýho indexu. V tomto ročníku fungovanie modelovej firmy vyžadovalo splnenie 64 administratívnych úkonov, ktoré si vyžadovali 222 hodín. To predstavuje 28 pracovných dní, čiže viac ako jeden pracovný mesiac ročne. Najväčšiu časť z toho, až 101,5 hodín, zabrali povinnosti spojené s bežnou prevádzkou, 83,5 hodiny činnosti späté so zamestnávaním, 26 hodín si vyžiadali iné činnosti a 11 hodín bol náklad legislatívnych zmien. Oproti minulým rokom došlo k zmene metodológie, no aj napriek tomu prišlo oproti predošlým rokom k nárastu. Tento nárast bol celý vyvolaný jednorazovým nákladom vo výške 16 hodín, spôsobeným nábehom pravidiel manažmentu osobných údajov GDPR.
Byrokratický index v roku 2017.
V roku 2017 INESS prezentoval pri príležitosti 136 rokov od narodenia Ludwiga von Misessa výsledky 2. ročníka Byrokratickýho indexu. V tomto ročníku fungovanie modelovej firmy vyžadovalo splnenie 78 administratívnych úkonov, ktoré si vyžadovali 164 hodín. Tento čas je takmer jeden pracovný mesiac ročne. Náklady spojené so splnením týchto povinností dosahujú 1 651 € ročne, teda 137,6 eur mesačne. So začatím podnikania (vznik novej firmy) je potrebných, rovnako ako v roku 2016, 33 úkonov navyše s časovým nákladom 36,5 hodín.
Byrokratický index v roku 2016.
V roku 2016 INESS prezentoval pri príležitosti 135 rokov od narodenia Ludwiga von Misessa výsledky pilotného ročníka Byrokratického indexu, v ktorom pri podnikovaní modelovej firme bolo zistených 79 úkonov, ktorých splnenia trvalo 20,5 dňa. Náklady so splnením povinností predstavovali 1 595 €. So začatím podnikania (vznik novej firmy) je spojených 33 úkonov navyše s časovým nákladom 36,5 hodín.
Byrokratický index v zahraničí.
V roku 2018 sa k iniciatíve INESS pridali aj partneri z Česka, Ukrajiny a Litvy. Spomedzi týchto 4 krajín sa Slovensko umiestnilo na prvom mieste s 222 hodinami, iba tesne pred Českom s 233 hodinami ročne, ktoré nasledovala Litva s 252 hodinami a ďaleko za mi Ukrajina s 469 hodinami.
V roku 2017 sa k iniciatíve INESS pridali aj jeho parteneri z Česka a Bulharska. V čase potrebnom na splnenie povinností sa umiestnilo najlepšie Slovensko so 164 hodinami a najhoršie Česko so 199,5 hodinami. V počte úkonov potrebných na splnenie povinností spojených s podnikaním vyhralo Slovensko so 78 úkonmi. Najnákladnejšie splnenie povinností, ktoré boli spojené s podnikaním modelovej firmy v danej krajine bolo na Slovensku s 1 651 €. Skoro dvojnásobne nižšie náklady si vyžadovalo podnikanie v Bulharsku, kde náklady na splnenie povinností spojených s podnikaním predstavovali len 849 eur.
Modelová firma.
V Byrokratickom indexe je analyzovaná je fiktívna spoločnosť Brána do neba s.r.o. Táto spoločnosť sa zaoberá výrobou brán, plotov a iných kováčskych a zámočníckych výrobkov. Spoločnosť zamestnáva 4 zamestnancov, pričom v priebehu roka jedného zamestnanca prepustí a jedného príjme. Zisk pred zdanením je 15 000€ (sektorový priemer podľa indexpodnikatela.sk), pri ročnom obrate 300 000 €. Spoločnosť je platca DPH, prijíma hotovosť, neimportuje ani neexportuje materiál a tovar mimo trhov Európskej únie. Spoločnosť produkuje odpad, vrátane chemikálií a elektroniky. Spoločnosť vlastní jedno dodávkové vozidlo so 100 kW motorom s jedným dedikovaným vodičom z radu zamestnancov. Sídlo spoločnosti je v jej vlastnej budove.
Metodológia indexu.
Pri výpočte indexu INESS postupne preskúmal všetky relevantné administratívne povinnosti: administrácia zamestnancov, daní (ale nie účtovníctvo ako také), nakladanie s odpadmi, BOZP a ďalšie. Ako časový bol použitý expertný odhad odborníkov a ľudí z praxe (účtovníkov, manažérov odpadového hospodárstva a pod.). Pri všetkých činnostiach sa predpokladá, že sa vykonávajú interne. Tam, kde to nie je možné (je potrebný certifikovaný dodávateľ, napr. revízia elektrických prístrojov), sa vychádzalo pri predpočtoch z cenníkov dostupných na internete.
Finančné náklady boli získané prepočtom celkového času na priemernú hodinovú superhrubú mzdu v hospodárstve (1. kvartál analyzovaného roka) podľa Štatistického úradu a pripočítali sa prípadné poplatky.
Pri zákonom stanovenej frekvencii (napr. daňové priznanie) index vychádza zo zákona. Pri jednorazových úkonoch sa predpokladá, že sa vzhľadom k životnému cyklu firmy udejú raz za 4 roky (napr. registrácia nového vozidla). Výnimkou sú jednorazovové povinnosti spojené so založením firmy – tie sa evidujú samostatne, mimo hlavný index. Výsledok je zaokrúhľovaný s presnosťou na polhodiny a celé eurá. Do počtu povinností sa do indexu pripočítajú ako 1 agendu aj tie povinnosti, ktoré sa periodicky opakujú počas roka, aj tie, ktoré sa vyskytujú raz za dlhšie časové obdobie.

</doc>
<doc id="612449" url="https://sk.wikipedia.org/wiki?curid=612449" title="ASUS">
ASUS



</doc>
<doc id="612450" url="https://sk.wikipedia.org/wiki?curid=612450" title="Alfa-karotén">
Alfa-karotén



</doc>
<doc id="612456" url="https://sk.wikipedia.org/wiki?curid=612456" title="Motorový rušeň 704">
Motorový rušeň 704

Motorový rušeň 704 (do roku 1988 niesol označenia ako rady T 234.0 a T 238.0) je dvojnápravový rámový kapotovaný dieselový rušeň s elektrickým prenosom výkonu. Prvé tri prototypy boli vyrobené v roku 1988, sériová výroba sa realizovala v rokoch 1991 až 1994 v ČKD Lokomotivce. Svoje uplatnenie našli predovšetkým v ľahkej staničnej službe, kde v železničných staniciach a depách obstarávajú posun. Stroje sú veľmi spoľahlivé, hospodárne a majú dobré trakčné vlastnosti. Rušňom sa podľa ich hranatého stavebnicového tvaru prezýva "Malé lego".
História.
V polovici 80-tych rokov už boli pôvodné dvojnápravé posunovacie rušne sérii 700–703 vzhľadom na ich vek (prvé stroje vyrobené v roku 1957) morálne zastarané, slabé a nespĺňali požiadavky vtedajšej prevádzky. Od ČSD a priemyselných podnikov, preto prišla požiadavka na malý posunovací rušeň novej generácie, spĺňajúci vtedajšie štandardy. V ČKD, preto začali pracovať na rušni radu T 234.0 (704.0, ľahšia verzia pre štátne železnice) a T 237.0 (704.4, ťažšia verzia pre priemysel). Ako aj o tridsať rokov skôr, v prípade rušňov rady 700, aj tu bolo rozhodnuté o použití ľahkého automobilového motora. Zvolený bol šesťvalec LIAZ, upravený z nákladných vozidiel rovnakej značky. Celkom tri prototypy (dva železničné a jeden priemyselný) boli dokončené na prelome rokov 1988 a 1989, a potom podrobené testom. Po ich absolvovaní s drobnými zmenami bolo pristúpené k sériovej výrobe, ktorá sa začala v roku 1991. V priemyselnej verzii došlo k miernemu nárastu hmotnosti a v starom značení bol typ prevedený na T 238.0 (704.5). Prvé dva rušne boli vyvezené do Maďarska, zvyšok strojov zostal v Česko-Slovensku. O rok neskôr boli vyrobené prvé stroje aj pre ČSD, posledné dodané rušne už išli rovno k nástupcovi (Českým dráham), ktorý zároveň získať všetky predtým dodané stroje. Výroba pokračovala až do roku 1994, keď sa to skončilo výrobou poslednej šesťkusovej série pre priemysel. Celkový počet vyrobených kusov tak dosiahol číslo 77. Na tento úspešný typ, však nadviazali ďalšie stroje rady 708 a 709, vyrobené v desiatkach kusov pre domáce využitie a export.
Pohon.
Spaľovací motor.
Rušeň poháňa preplňovaný vodou chladený štvordobý šesťvalcový automobilový motor s priamym vstrekovaním paliva, LIAZ 6 Z 135 T, o zdvihovom objeme 13,74 l. Agregát podáva maximálny výkon 250 kW (u prototypov, 220 kW). Maximálna rýchlosť rušňa je .
Trakčné motory.
Trakčné motory sú tlapové štvorpólové elektromotory typu ČKD TE 015 C, uložené v ráme podvozku pre každú nápravu jeden.
Využitie.
Rada 704 sa v železničnej doprave najviac uplatnila v staničnom posune. Ich zavedenie do prevádzky umožnilo, aby sa vo väčšej miere rušili staré, vtedy už nevyhovujúce rady 700-703, na ktoré tiež prestavali byť dostupné náhradné diely. Rušne boli dodané do väčšiny veľkých českých dep vždy po pár kusov, aby obsadili zálohy v depách či k posunu s vozňami v osobných staniciach. Využívali sa i k vozbe osobných a ľahkých nákladných vlakov, ale prejavoval sa u nich, ich nízky výkon i hmotnosť na nápravu, preto boli tieto výkony veľmi obmedzené a skôr núdzové. Neskôr ich na týchto výkonoch čiastočne nahradili väčšie a silnejšie stroje radu 708.
V priemysle, sa stroje dobre uplatnili vo vlečkových prevádzkach, kde slúžili na posun súpravy napr. nakladanie suroviny do vozňov alebo manipuláciu medzi jednotlivými závodmi. Medzi najvýznamnejšími užívateľmi z tejto rady sú, napríklad, AWT (prevzaté stroje po spoločnosti Viamont), ArcelorMittal Ostrava, SD-KD a iné spoločnosti. V prevádzkovaní u súkromných vlastníkov niektoré z rušňov prešli modernizáciou alebo remotorizáciou, do časti strojov SD-KD tak boli napríklad dosadené motory Caterpillar, inde stroje dostali klimatizáciu stanovíšť, elektronický riadiaci systém a iné.

</doc>
<doc id="612457" url="https://sk.wikipedia.org/wiki?curid=612457" title="Pixel C">
Pixel C

Pixel C je 10,2 palcový androidový tablet, ktorý vyrábala a navrhla spoločnosť Google. Predstavený bol 25. septembra 2015 a predávať sa prestal 28. decembra 2017.
Poháňa ho osemjadrový čipset Nvidia Tegra X1, ktorý je založený na architektúre ARM "big.LITTLE": štyri jadrá sú rýchlejšie, zvyšné 4 sú pomalšie a energeticky efektívnejšie. Obsahuje 3 GB RAM a je dostupný v prevedení s 32 GB a 64 GB úložiskom. Má IPS displej s uhlopriečkou 10,2 palcov (260 mm) s rozlíšením 2560×1800 s bodovou hustotou 308 ppi.
Dostupná je aj voliteľná klávesnica pre Pixel C. Pripája sa k tabletu magneticky a komunikuje cez bluetooth, napájaná je z batérie a nabíja sa induktívne z tabletu.
Pri uvedení mal tablet systém Android 6.0.1 Marshmallow. Android 7.0 Nougat bol uvoľnený 22. augusta. Verzia 7.1.1 bola dostupná v decembri 2016 a verzia 7.1.2 v marci 2017. Android 8.1 bol uvedený v auguste 2017 a Android 8.1 5. decembra 2017.

</doc>
<doc id="612459" url="https://sk.wikipedia.org/wiki?curid=612459" title="Geologická časová škála">
Geologická časová škála



</doc>
<doc id="612460" url="https://sk.wikipedia.org/wiki?curid=612460" title="Tajch Počúvadlo">
Tajch Počúvadlo



</doc>
<doc id="612461" url="https://sk.wikipedia.org/wiki?curid=612461" title="Tajchy Veľká a Malá Richňava">
Tajchy Veľká a Malá Richňava



</doc>
<doc id="612462" url="https://sk.wikipedia.org/wiki?curid=612462" title="Tytus Chałubiński">
Tytus Chałubiński

Tytus Chałubiński (* 29. december 1820, Radom, Poľsko† 4. november 1889, Zakopané) bol poľský lekár, profesor patológie, jeden z prvých vedcov, ktorí sa venovali tatranskej prírode.
Bol jeden zo zakladateľov Towarzystwa Tatrzańskiego a jeden z prvých bádateľov, ktorí sa venovali tatranskej prírode. Na jeho počesť nazvali vo Vysokých Tatrách Chałubińského bránu, Chałubińského vežičku, Kopu nad Chałubińského bránou a Sedlo nad Chałubińského bránou. Popularizátor Zakopaného, ktorý sa veľkou mierou zaslúžil o jeho rozvoj. Bol jeden z prvých priekopníkov tatranskej klimatickej liečby. Jeho pričinením Zakopané získalo koncom 19. storočia štatút klimatických kúpeľov.
Zo života.
Bol synom Szymona a Teodozie Wnorowskich. V Radome v roku 1838 ukončil Guberniálne gymnázium. V rokoch 18381840 študoval medicínu na Lekársko-chirurgickej akadémii vo Vilniuse. Po zatvorení vilniuskej akadémie pokračoval v štúdiu na Univerzite v Tartu. Bol členom Konventu Polonia, akademickej spoločnosti poľských študentov. Lekársky diplom v odbore chirurgia získal v roku 1844 na Univerzite vo Würzburgu. Okrem medicíny študoval aj botaniku.
Od roku 1845 žil vo Varšave, pracoval v Evanjelickej nemocnici. Ako lekár pôsobil v Tomaszowe Mazowieckom. Bol účastníkom Uhorskej revolúcie v roku 18481849 v Pešti. V roku 1849 sa stal tajomníkom Towarzystwa Lekarskiego Warszawskiego (Varšavskej lekárskej spoločnosti). V rokoch 18581871 bol profesorom na univerzite vo Varšave.
Vysoké Tatry poznal od roku 1852, ale pravidelne ich začal navštevovať v roku 1873. Býval v Zakopanom, ktoré mu prirástlo k srdcu. Usiloval sa, aby sa zo zapadnutej podtatranskej dediny stalo nielen kúpeľné mestečko, ale aj stredisko vysokohorského cestovného ruchu. Jeho činnosť v Zakopanom bola rôznorodá. Liečil ľudí trpiacich na pľúcne choroby, pomáhal im v čase cholerovej epidémie. Pomáhal zakladať slávnu rezbársku školu, pokladňu na požičiavanie peňazí, zakladal Towarzystwo Tatrzańske, pod Vysoké Tatry pozýval poľských vedcov, ktorí začali rozsiahle prírodovedné a etnografické výskumy. Sám sa vyznamenal ako vynikajúci znalec tatranských machov (na jeho počesť boli nazvané niektoré druhy rias: ("Peridinium chalubinskii" Woloszynska a "Chalubinskia tatrica"), o ktorých napísal dve vedecké práce. Jeho veľkou zásluhou bolo, že dokázal pritiahnuť do spoznávania Tatier miestnych goralov, s ktorými sa vyberal do hôr, brával ich na vysokohorské túry nielen ako sprievodcov, ale ako spoločníkov hudobníkov a rozprávačov, ktorí účinkovali v spoločnosti jeho priateľov. Boli medzi nimi napríklad Jan Krzeptowski–Sabała, Bartolomej Obrochta a mnohí iní. Stanisław Witkiewicz, poľský maliar, architekt a spisovateľ ho nazval „Królem Tatr“.
Prvá manželka Tytusa Chałubińského bola Antonina Kozłowska. Po jej smrti sa oženil s Annou Leszczyńskou. Z druhého manželstva mal syna Ludwika a dcéru Jadwigu, treťou manželkou bola jeho študentská láska Antonina Wilde. Pochovaný bol 8. novembra 1889 na Cmentarzu Zasłużonych (Cintoríne zaslúžilých) na Pęksowym Brzyzku v Zakopanom.

</doc>
<doc id="612463" url="https://sk.wikipedia.org/wiki?curid=612463" title="Aristokles (sochár)">
Aristokles (sochár)

Aristokles alebo Aristoklés ("Aristokles", iný prepis: "Aristoklés") bol grécky sochár v 6. storočí pred Kr.
Aristokles je autorom reliéfu na náhrobnej stéle známeho pod menom "Aristionova stéla", objaveného v roku 1839 v atickej Velanideze, dnes uloženého v Národnom archelogickom múzeu v Aténach. Reliéf znázorňuje vysokú siluetu kopijníka, zrejme jedného zo starogréckych bojovníkov, ktorí napriek ľahkej výzbroji prelomili údernú silu perzského vojska.
Umelcovi sa tu veľmi zručne podarilo zachytiť postavu tohto muža a i keď je dielo veľmi starostlivo a jemne spracované, je málo životné (je zhotovené v archaickom štýle). Na stene stély boli nájdené stopy pôvodných farieb: modrej, červenej a žltej. Dielo sa štýlovo približuje maľbám na najstarších červenofigúrových vázach.
Nápis, umiestnený na spodku reliéfu, oznamuje meno bojovníka, Aristiona, i meno sochára Aristokla:
- text v starogréčtine 
Zo staroveku je známych niekoľko sochárov tohto mena, tento ale podľa nápisu (typu písma), datovaného do roku 510 pred Kr., pochádzal zrejme z Atén.

</doc>
<doc id="612465" url="https://sk.wikipedia.org/wiki?curid=612465" title="Kozol (národná prírodná rezervácia)">
Kozol (národná prírodná rezervácia)

Kozol je národná prírodná rezervácia v správe štátnej ochrany prírody Malá Fatra.
Nachádza sa v katastrálnom území obce Turie v okrese Žilina v Žilinskom kraji. Územie bolo vyhlásené v roku 1993 na rozlohe 91,58 ha. Ochranné pásmo nebolo určené. Na území rezervácie platí 5. stupeň ochrany.
Predmetom ochrany je: "Zachovalé územie s významnými prírodnými hodnotami - výraznými bralnatými zoskupeniami, prirodzenými lesnými fytocenózami na dvoch úplne odlišných typoch podložia s výskytom chránených, ohrozených a vzácnych druhov flóry, mäkkýšov a entomofauny. "

</doc>
<doc id="612467" url="https://sk.wikipedia.org/wiki?curid=612467" title="Zemská tiaž">
Zemská tiaž



</doc>
<doc id="612468" url="https://sk.wikipedia.org/wiki?curid=612468" title="Tiaž Zeme">
Tiaž Zeme



</doc>
<doc id="612469" url="https://sk.wikipedia.org/wiki?curid=612469" title="Ťažkosť">
Ťažkosť

Ťazkosť môže byť:

</doc>
<doc id="612470" url="https://sk.wikipedia.org/wiki?curid=612470" title="Ťarcha">
Ťarcha

Ťarcha môže byť:

</doc>
<doc id="612471" url="https://sk.wikipedia.org/wiki?curid=612471" title="Zrýchlenie voľného pádu">
Zrýchlenie voľného pádu



</doc>
<doc id="612472" url="https://sk.wikipedia.org/wiki?curid=612472" title="Univerzita Komenského v Bratislave, Právnická fakulta">
Univerzita Komenského v Bratislave, Právnická fakulta



</doc>
<doc id="612474" url="https://sk.wikipedia.org/wiki?curid=612474" title="Univerzita Komenského v Bratislave, Pedagogická fakulta">
Univerzita Komenského v Bratislave, Pedagogická fakulta



</doc>
<doc id="612475" url="https://sk.wikipedia.org/wiki?curid=612475" title="Univerzita Komenského v Bratislave, Lekárska fakulta">
Univerzita Komenského v Bratislave, Lekárska fakulta



</doc>
<doc id="612477" url="https://sk.wikipedia.org/wiki?curid=612477" title="Tiaž (rozlišovacia stránka)">
Tiaž (rozlišovacia stránka)

Tiaž môže byť:

</doc>
<doc id="612480" url="https://sk.wikipedia.org/wiki?curid=612480" title="Konstal 106N">
Konstal 106N

Konstal 106N je typ električky vyrábanej v poľskom podniku Konstal od konca 70. rokov do začiatku 90. rokov 20. storočia.
Konštrukcia.
Električka 106N vychádza z konštrukcie typu Konstal 105N zo 70. rokov 20. storočia. Ide o jednosmerný štvornápravový motorový električkový vozeň so štyrmi dverami. Vozidlá sú vybavené elektrickou tyristorovou výzbrojou. Podlaha sa v električke 106N nachádza vo výške nad temenom koľajnice. Laminátové sedačky sú v interiéri rozmiestnené systémom 1+1. Kabína vodiča je uzavretá a oddelená od salónu pre cestujúcich. Vozňová skriňa je usadená na dvoch dvojnápravových podvozkoch, pričom všetky nápravy sú hnacie. Každú nápravu poháňa jeden trakčný motor LTa-220 s výkonom 41,5 kW. Prúd je z trolejového vedenia odoberaný pantografom. Električky tohto typu nie sú určené pre rozchod koľaje menší ako .
Vozidlá označené 106Na mali odlišný typ elektrickej výzbroje. Električky 106N sa vyznačovali značnou poruchovosťou. Rôznymi stupňami rekonštrukcie prešla väčšina električiek 106N v Poznani a vo Varšave.
Dodávky električiek.
V rokoch 19771991 bolo vyrobených 11 vozidiel.

</doc>
<doc id="612482" url="https://sk.wikipedia.org/wiki?curid=612482" title="Štefan Beniač">
Štefan Beniač

Štefan Beniač, KGCHS (r. "Benyács", * 27. marec 1869, Žilina† 21. február 1942, Spišská Sobota) bol slovenský kňaz, kazateľ a publicista. Do roku 1918 používal prídomok "Csacai" – Čadčiansky.
Biografia.
Narodil sa 27. marca 1869 v Žiline rodičom Štefanovi, ktorý bol mestský mäsiar a Juliáne, rod. Piovarčiovej. Teologické štúdiá absolvoval v Biskupskom kňazskom seminári svätého Ladislava kráľa v Nitre, kde mu 6. augusta 1891 udelili kňazské svätenie. Keď v roku 1892 na oltár sv. Anny vo Farskom kostole sv. Bartolomeja v Čadci umiestnil sochu Panny Márie Lurdskej, ktorú za 250 zlatých zhotovila firma Mayer z Mníchova, Štefan Beniač, ktorý tu vtedy pôsobil ako kaplán tieto prostriedky vyzbieral medzi veriacimi. V roku 1900 sa stal v Čadci predsedom Gazdovsko-remeselníckeho spolku. Od roku 1901 bol kaplánom v Rakovej a Rosine. Od roku 1902 bol správcom farnosti v Bytčici a zakrátko v Oščadnici, kde sa zaslúžil o opravu a vymaľovanie kostola. Od roku 1904 bol správca fary v Čadci, kde od roku 1909 pôsobil ako farár. Bol účastinárom Čadčianskej súkennej továrne, úč. spol. v Čadci, ktorá po Prvej svetovej vojne skrachovala, čo pripisovali jemu. V dôsledku týchto udalostí odišiel 1920 do penzie, od roku 1922 však ešte pôsobil ako pomocný duchovný v Bánovciach nad Bebravou. Potom žil v Budapešti a zomrel v Spišskej Sobote. Pochovaný je na Starom cintoríne v Žiline. Bol tiež politicky činný. Keď bola v Čadci 3. novembra 1918 zriadená revolučná Slovenská národná rada, Štefan Beniač sa stal jedným z jej podpredsedov. Jeho osobným heslom bolo „"Constantia virtus mea"“.
Dielo.
Štefan Beniač bol vynikajúcim kňazom a kazateľom. Viaceré svoje kázne publikoval v rokoch 1893 - 1900 v časopise Kazateľňa. Články s náboženskou tematikou publikoval tiež v ďalších slovenských periodikách – Kresťan, Naša nádej, Katolícke noviny, Ľudové noviny, Posol Božského Srdca Ježišovho a Pútnik svätovojtešský. V novinách "Nyitramegyei szemle" publikoval článok „Z minulosti Čadce a jej kostola“ (v maďarčine). V roku 1896 sa stal správcom spolku "Presbyterorum adorationis", ktorý pracoval v rámci Nitrianskej diecézy. 

</doc>
<doc id="612483" url="https://sk.wikipedia.org/wiki?curid=612483" title="Majstrovstvá Ázie v hádzanej mužov 2018">
Majstrovstvá Ázie v hádzanej mužov 2018

Majstrovstvá Ázie v hádzanej mužov 2016 bol v poradí 18. turnaj majstrovstiev Ázie v hádzanej mužov, ktoré organizuje Ázijská hádzanárska federácia (AHF). Konal sa v Suwone, v Kórejskej republike v dňoch od 18.28. januára 2018, za účasti rekordných 14 tímov. Pred turnajom sa odhlásilo družstvo Iraku. Nováčikom turnaja boli až 3 družstvá: popri Bangladéši aj dvaja oceánski zástupcovia, ktorých AHF prizvalaAustrália a Nový Zéland. Kórejská republika organizovala ázijský šampionát mužov druhýkrát, keď predtým hostila toto podujatie v roku 1983, v Soule. Zápasy sa odohrali v 2 arénach: Suwon Gymnasium a Seo-Suwon Chilbo Gymnasium. Titul obhájil , ktorý vo finálovom stretnutí zvíťazil nad .
Tento šampionát zároveň slúžil ako kvalifikácia ázijských družstiev na Majstrovstvá sveta 2019, ktoré organizuje Nemecko s Dánskom. Kvalifikovali sa na ne 4 najlepšie družstvá.

</doc>
<doc id="612484" url="https://sk.wikipedia.org/wiki?curid=612484" title="Zemská príťažlivosť">
Zemská príťažlivosť

Zemská príťažlivosť môže byť:

</doc>
<doc id="612485" url="https://sk.wikipedia.org/wiki?curid=612485" title="Gravitácia Zeme">
Gravitácia Zeme



</doc>
<doc id="612486" url="https://sk.wikipedia.org/wiki?curid=612486" title="Príťažlivosť Zeme">
Príťažlivosť Zeme



</doc>
<doc id="612488" url="https://sk.wikipedia.org/wiki?curid=612488" title="Tiažová hmotnosť">
Tiažová hmotnosť



</doc>
<doc id="612489" url="https://sk.wikipedia.org/wiki?curid=612489" title="IDNES.cz">
IDNES.cz

iDNES.cz (iDNES) je český internetový spravodajský portál prevádzkovaný spoločnosťou "MAFRA" a.s., ktorá vydáva tiež denníky "Mladá fronta DNES", "Lidové noviny" a "Metro". Väčšinovým majiteľom spoločnosti bol od roku 1994 do roku 2013 nemecký "Rheinisch-Bergische Druckerei und Verlagsgesellschaft GmbH", v júni 2013 celú skupinu MAFRA kúpil podnikateľ Andrej Babiš prostredníctvom svojho holdingu Agrofert.
Portál iDNES.cz je v prevádzke od 12. januára 1998, mesačne ho navštívia viac ako 4 milióny čitateľov. Obsahovo úzko spolupracuje s Mladou frontou DNES. Šéfredaktorkou iDNES.cz je od 31. augusta 2015 Naděžda Petrová.
Ocenenia.
V desaťročnej histórii ankety "Křišťálová Lupa" získal portál iDNES.cz desaťkrát prvé miesto za najlepšie spravodajstvo. Projekty iDNES.cz uspeli aj v ďalších kategóriách. Cestovné poriadky iDNES.cz boli v roku 2011 druhé v kategórii „Nástroje a služby“, o rok neskôr vyhrala aplikácia iDNES.cz v kategórii „Mobilná služba“. V roku 2011 bola vyhlasovaná kategórie "All Star", v ktorej iDNES.cz obsadil tretie miesto. Ďalším ocenením bola "Zvláštna cena servera Lupa.cz" v roku 2013 pre projekt Stratocaching, ktorý spoluorganizovala redakcia Technet.cz.
Za roky 2000 a 2001 získala redakcia iDNES.cz cenu "Český zavináč" za „Najlepšie spravodajstvo“. O rok neskôr získal iDNES.cz prvenstvo v kategórii „Najlepšia športová stránka“.
Obmedzenie diskusného fóra.
Od 1. novembra 2012 došlo k obmedzeniu diskusného fóra, diskutujúci už nemôžu vystupovať pod prezývkami, ale na webe sa bude zobrazovať ich meno a priezvisko. Redakcia iDNES.cz argumentuje tým, že prechod k „neanonymnej“ diskusiu môže debatu kultivovať.

</doc>
<doc id="612497" url="https://sk.wikipedia.org/wiki?curid=612497" title="Vyšehrad (nakladateľstvo)">
Vyšehrad (nakladateľstvo)

Vyšehrad je najstaršie doteraz pôsobiace české vydateľstvo, ktoré založil v roku 1934 kanonik pražskej vyšehradskej kapituly Bohumil Stašek. Pôvodne sídlilo na Karlovom námestí v Prahe 2, neskôr sa presunulo do súčasných priestorov na Žižkove. 
Vo svojej histórii sa zameriavalo predovšetkým na vydávanie literatúry orientovanej kresťansky. Nakladateľstvo okrem iného ako prvé vydalo román Karla Schulza "Kámen a bolest" alebo prvý diel "Služebníků neužitečných" od Jaroslava Durycha.
Objemom vydaných titulov patrí medzi 20 najväčších českých vydavateľstiev, zaoberá sa ako literatúrou faktu, tak beletriou. Medzi vlajkové lode nakladateľstva patrí filozofia a história, vydáva však tiež napríklad historické detektívky populárneho írskeho spisovateľa Petra Tremayna, detektívne príbehy prestížnymi cenami a šľachtickým titulom ovenčenej Ruth Rendellovej, alebo druhý román mladého českého spisovateľa Františka Kalendu "Ordál".
Vydavateľstvo Vyšehrad každý rok dáva vydavateľské ceny najlepším prácam v kategóriách "pôvodná práca", "preklad" a "výtvarné spracovanie knihy". Medzi jeho spriatelené vydavateľstvá patrí napríklad podobne zamerané vydavateľstvo "Kalich".

</doc>
<doc id="612499" url="https://sk.wikipedia.org/wiki?curid=612499" title="Hmotný">
Hmotný



</doc>
<doc id="612500" url="https://sk.wikipedia.org/wiki?curid=612500" title="Zimná kapusta">
Zimná kapusta

Zimná kapusta alebo zimný kel môže byť:
Zimná kapusta môže byť aj (veľmi) neskorá odroda hlávkovej kapusty (t.j. kríženec hlávkovej kapusty a hlávkového kelu, vysieva sa v apríli/máji, zbiera sa v zime alebo na ďalšiu jar), pozri zimná kapusta (hlávková kapusta)
Zimný kel môže byť aj zimná odroda hlávkového kelu , pozri pod hlávkový kel

</doc>
<doc id="612501" url="https://sk.wikipedia.org/wiki?curid=612501" title="Zimný kel">
Zimný kel



</doc>
<doc id="612503" url="https://sk.wikipedia.org/wiki?curid=612503" title="Námestie mieru (Trebišov)">
Námestie mieru (Trebišov)

Námestie mieru je námestie v centre mesta Trebišov.
Prepája Ulicu Slovenského národného povstania na západe a Ulicu Milana Rastislava Štefánika na východe. Miestna komunikácia tvoriaca námestie, ktoré prepája spomínané ulice má dĺžku približne . Na námestí sa nachádza napr. Okresný súd Trebišov, Katastrálny odbor Okresného úradu Trebišov a Mestský úrad v Trebišove. V bezprostrednej blízkosti námestia leží Nemocnica s poliklinikou Trebišov (na západ) a Múzeum a Kultúrne centrum južného Zemplína v Trebišove (na východ).

</doc>
<doc id="612505" url="https://sk.wikipedia.org/wiki?curid=612505" title="Majstrovstvá Afriky v hádzanej mužov 2018">
Majstrovstvá Afriky v hádzanej mužov 2018

Majstrovstvá Afriky v hádzanej mužov 2018 bol v poradí 23. turnaj majstrovstiev Afriky v hádzanej mužov, ktoré organizuje Africká hádzanárska konfederácia (CAHB). Konal sa v Libreville, v Gabone v dňoch od 17.27. januára 2018, za účasti 10 tímov. Gabon sa stal desiatou krajinou, ktorá hostila africký šampionát mužov, z toho po Angole a Kongu iba treťou krajinou zo Strednej Afriky. 
Zápasy sa uskutočnili v novovybudovanej aréne Palais des Sports de Libreville s kapacitou 5 358 miest. Titul získalo , ktoré vo finálovom stretnutí zvíťazilo nad obhajcom prvenstva z .
Tieto majstrovstvá zároveň slúžili ako kvalifikácia afrických družstiev na Majstrovstvá sveta 2019, ktoré organizuje Nemecko s Dánskom. Kvalifikovali sa na ne 3 najlepšie družstvá.
O dejisku turnaja v roku 2018 rozhodlo predstavenstvo CAHB na svojom zasadnutí v Alžíri 26. januára 2016, kedy sa rozhodlo aj o dejisku turnaja v roku 2020.

</doc>
<doc id="612509" url="https://sk.wikipedia.org/wiki?curid=612509" title="Dionýz Andráši">
Dionýz Andráši

Gróf Dionýz Andráši zo Sâncrăieni a Krásnej Hôrky (starší pravopis: "Dionýz Andrássy"; latinsko-maďarský prídomok: "de Csíkszentkirály et Krasznahorka;" ; * 18. november 1835, Krásnohorské Podhradie, Uhorsko – † 23. február 1913, Palermo, Sicília, Talianske kráľovstvo) bol uhorský magnát, posledný príslušník monockej vetvy rodu Andrášiovcov, člen "Uhorskej akadémie vied" a prezident "Uhorskej heraldickej a genealogickej spoločnosti".
Životopis.
Bol synom grófa Juraja IV. Andrášiho (17971872) a Františky von Königsegg-Aulendorf (18141871). Mal dve sestry a mladšieho brata. Detstvo prežil v rodnom kaštieli v Krásnohorskom Podhradí, univerzitné vzdelanie získal na viedenskej "Orientálnej akadémii". Napriek kvalitnému právnicko-diplomatickému vzdelaniu sa gróf venoval najmä súkromným záujmom (bol aktívnym maliarom) a dobročinnosti. Amatérsky sa zaoberal skúmaním v oblasti genealógie a heraldiky.
V roku 1866 sa v talianskej Pise zosobášil s opernou speváčkou Františkou Hablawetzovou (18381902), dcérou riaditeľa viedenského konzervatória, ktorý bol sám českého pôvodu. Sobáš bol stavovsky nerovný, takže Dionýz prišiel o značnú časť dedičstva v prospech mladšieho brata Juraja V. Andrášiho (18461871). Po bratovej predčasnej smrti sa však stal jediným dedičom veľkého majetku, ktorý tvorilo 61 000 jutár ornej pôdy, 29 000 jutár lesov, vinice, viaceré železiarne, železorudné bane a osem kaštieľov v Gemerskej, Abovskej, Šarišskej a Nitrianskej župe. Do vlastníctva mu pripadol aj hrad Krásna Hôrka. Manželia však trvalo sídlili v Döblingu pri Viedni, kde mali honosnú vilu (neskôr ju venovali pre potreby viedenských sirôt). Ich manželstvo sa vyznačovalo pozoruhodnou emocionálnou vrúcnosťou a stálosťou.
Dionýz Andráši sa venoval maľovaniu a zbieraniu umeleckých diel. S manželkou nemali deti a spoločne podporovali mnoho dobročinných aktivít. Manželia finančne podporili desiatky nemocníc, starobincov, sirotincov, základných a stredných škôl v Michalovciach, Košiciach, Rožňave, Rimavskej Sobote, Lučenci, ale napríklad aj v Liptovskom Mikuláši, vo Viedni a v Budapešti). Gróf v roku 1898 založil pre svojich zamestnancov aj penzijný fond, jeden z prvých súkromných penzijných fondov v Uhorsku. Ako významný zberateľ obrazov podporil aj umeleckú akadémiu v Budapešti, ktorej prispel sumou 223 000 korún na štipendiá pre nadaných študentov maliarstva. Svoj veľkostatok v Monoku v roku 1908 venoval "Lige na ochranu detí".
Po smrti manželky Františky (zomrela 26. októbra 1902 v bavorskom Mníchove) dal pre jej pozostatky v rokoch 19031904 vytvoriť secesné pohrebné mauzóleum v Krásnohorskom Podhradí, do ktorého bola Františka Andrášiová pochovaná 26. októbra 1904. Manželku prežil o jedenásť rokov, pričom sa často zdržiaval v Taliansku, kde napokon v Palerme dňa 23. februára 1913 zomrel. Pochovaný je vedľa svojej milovanej manželky.
Bol tiež členom uhorského parlamentu, riadiacej rady "Uhorskej akadémie vied" (Magyar Tudományos Akadémia) a neskôr prezidentom "Uhorskej heraldickej a genealogickej spoločnosti" (Magyar Heraldikai és Genealógiai Társaság).

</doc>
<doc id="612511" url="https://sk.wikipedia.org/wiki?curid=612511" title="Električka 4MT">
Električka 4MT

Električka 4MT je dvojnápravové jednosmerné motorové električkové vozidlo, ktoré bolo vyrábané v Královopolskej strojárni v Brne pre vtedajšiu Společnost brněnských pouličních drah elektrických (SBEPD). Posledná séria vozňov bola vyrobená podľa dokumentácie z Královopolskej vlastnými silami SBEPD vo vozovni Pisárky. Ide o posledné dvojnápravové električky dodané do Brna.
Opis.
Vozňová skriňa bola celokovová, zváraná. V pravej bočnici sa nachádzali troje skladacie dvere s elektrohydraulickým ovládaním. Dvojnápravový podvozok bol tiež zvarený z oceľových plechov a valcovaných profilov. Pomenovanie električky 4MT pochádza z označenia elektrickej časti. K motorovým vozidlám boli tiež vyrábané vlečné vozne s takmer zhodnou karosériou.
Vznik.
V rámci dvojročného plánu z rokov 1947 – 1948 mal byť vyvinutý nový typ štvornápravovej električky pre Brno. Ešte v roku 1946 bola ale požiadavka zo strany Ministerstva dopravy zrušená a mesto tak požadovalo len 50 dvojnápravových električiek. Tieto električky boli následne vyvíjané Královopolskou strojárňou. V súvislosti s centrálnym plánovaním bola úloha výrobcu električiek pre Česko-Slovensko zverená Tatre Smíchov, a tak nakoniec Brno dostalo len 25 električiek a 30 vlečných vozňov. Aby mal dopravca zhodný počet motorových vlečných vozňov, bolo posledných päť električiek v roku 1954 vyrobených vlastnými silami podľa dokumentácie z Královopolskej strojárne.
Dodávky.
V rokoch 19501954 bolo vyrobených celkom 30 vozidiel v štyroch výrobných sériách.

</doc>
<doc id="612514" url="https://sk.wikipedia.org/wiki?curid=612514" title="Chata PTTK Wincenta Pola v Doline Roztoki">
Chata PTTK Wincenta Pola v Doline Roztoki



</doc>
<doc id="612515" url="https://sk.wikipedia.org/wiki?curid=612515" title="Kornel Földvári">
Kornel Földvári

Kornel Földvári (* 13. február 1932, Trenčín – † 26. marec 2015, Bratislava) bol slovenský spisovateľ, satirik, výtvarný a literárny kritik a prekladateľ z nemčiny, manžel muzikologičky Nade Földváriovej.
Životopis.
Stredoškolské štúdium absolvoval na gymnáziu v Trenčíne. Následne začal v roku 1950 študovať slovenský jazyk a literárnu vedu na Filozofickej fakulte vtedajšej Slovenskej univerzity (dnes Univerzita Komenského) v Bratislave, štúdium však bol nútený v roku 1953 pre zlý kádrový posudok (jeho otec bol klenotník) ukončiť. Zamestnal sa teda ako robotník v Starej Turej, absolvoval základnú vojenskú službu v Pomocnom technickom tábore (PTP) a štúdium dokončil až v roku 1960 popri zamestnaní.
Od roku 1956 pôsobil v Bratislave, okrem ročného pôsobenia v časopise Mladá tvorba bol redaktorom literárneho a kultúrno-politického časopisu Kultúrny život až do jeho zrušenia v roku 1968. V rokoch 19691970 bol riaditeľom a dramaturgom Divadla na Korze (odkiaľ bol v r. vyhodený) po nástupe normalizácie pracoval v Slovenskej literárnej agentúre (LITA).
Po Nežnej revolúcii bol v rokoch 19901992 prvým námestníkom ministra kultúry SR a dramaturgom bratislavského divadla Štúdio L+S.
Prekladal prozaické a dramatické diela z nemeckej literatúry (Franz Werfel, Stefan Zweig, Rudi Strahl).

</doc>
<doc id="612516" url="https://sk.wikipedia.org/wiki?curid=612516" title="Miroslav Kostka">
Miroslav Kostka



</doc>
<doc id="612517" url="https://sk.wikipedia.org/wiki?curid=612517" title="Gedeón Zajko">
Gedeón Zajko



</doc>
<doc id="612518" url="https://sk.wikipedia.org/wiki?curid=612518" title="Peter Horňák">
Peter Horňák



</doc>
<doc id="612519" url="https://sk.wikipedia.org/wiki?curid=612519" title="Pavol Miškovič">
Pavol Miškovič



</doc>
<doc id="612528" url="https://sk.wikipedia.org/wiki?curid=612528" title="Ľalia zlatohlavá">
Ľalia zlatohlavá

Ľalia zlatohlavá ("Lilium martagon") je eurázijský druh ľalie.
Je to vysoká a trvácna bylina. Rastie do výšky od 30 do 100 cm, výnimočne aj 150 cm. Má výrazné červené až ružové škvrnité kvety. Na území Slovenska sa vyskytuje v stredných a vyšších polohách. Dokáže pomocou ťažných koreňov regulovať hĺbku cibule v pôde.
Pestovanie.
Pestuje sa na dekoratívne účely.

</doc>
<doc id="612529" url="https://sk.wikipedia.org/wiki?curid=612529" title="Lilium martagon">
Lilium martagon



</doc>
<doc id="612530" url="https://sk.wikipedia.org/wiki?curid=612530" title="Nitrianska ulica (Žilina)">
Nitrianska ulica (Žilina)

Nitrianska ulica je ulica v Žiline na sídlisku Vlčince.
Ulica vznikla v druhej polovici sedemdesiatych rokov pri výstavbe panelového sídliska. Je v plnej dĺžke tvorená pešou zónou s obojsmerným cyklistickým chodníkom. Na ulici sa nachádza jeden 8 - poschodový panelový dom, ďalej samoobsluha Tesco Expres, detské ihrisko či predajné stánky.
Priebeh.
Ulica začína pri podchode pod ulicou Matice slovenskej a pokračuje juhovýchodným smerom až ku križovatke so Trnavskou ulicou, kde končí. Pešia zóna aj s cyklotrasou ešte pokračujú asi 240 metrov až k Základnej škole Karpatská.

</doc>
<doc id="612531" url="https://sk.wikipedia.org/wiki?curid=612531" title="Plovdiv (okres)">
Plovdiv (okres)

Plovdiv () je okres v Plovdivskej oblasti v strednom Bulharsku v Hornotráckej nížine. Okres je totožný s mestom Plovdiv. Žije tu vyše 330 tisíc stálych obyvateľov.
Sídla.
Okres má jediné sídlo - mesto Plovdiv, ktoré sa podľa zákona o územnom delení okresu hlavného mesta a veľkých miest delí na 6 rajónov.
Obyvateľstvo.
V okrese žije 333 635 stálych obyvateľov a vrátane prechodne hlásených obyvateľov 382 929. Podľa sčítania 1. februára 2011 bolo národnostné zloženie nasledujúce:

</doc>
<doc id="612532" url="https://sk.wikipedia.org/wiki?curid=612532" title="Henrich II. (Svätá rímska ríša)">
Henrich II. (Svätá rímska ríša)

Svätý Henrich II. (* 6. máj 973/978, Bad Abbach alebo Hildesheim† 13. júl 1024, Grona) bol posledný rímsky kráľ (od roku 1002) a cisár Svätej ríše rímskej (od roku 1014) zo saskej dynastie Liudolfovcov.
Životopis.
Bol synom bavorského vojvodu Henricha II. ktorého nástupcom sa stal v roku 995. Od raného detstva mal úzke styky s cirkvou a dostal výchovu v katedrálnej škole v Hildesheime. Okolo roku 1000 sa oženil s Kunhutou, dcérou luxemburského grófa Siegfried I.
Rímskym kráľom sa stal po smrti svojho bratranca z druhého kolena cisára Otta III. aj napriek silnej internej opozícii. Kráľom bol korunovaný 7. júna 1002 v Mainzi. Jedným z jeho radcov bol svätý Gothard.
Jeho vládu poznamenali najmä spory s posilneným poľským štátom, s ktorým bojoval už od roku 1003. Nepriateľstvo s Boleslavom Chrabrým bolo ukončené v roku 1018 budyšínským mierom, ktorým Poľsko získalo nezávislosť na cisárovi, držbu ríšskych lén Milska a Lužice a tiež Moravy. Naopak sa Henrichovi podarilo využiť slabosti českého štátu na prelome tisícročia; v novembri 1002 prijal Vladivoj české krajiny od cisára ako léno a posilnil tak väzbu Čiech na ríšu.
Henrichovym heslom bolo "Restauratio imperii francorum" – obnovenie franskej ríše, vzdal sa snahy o podrobenie všetkých štátov moci cisára a usiloval o posilnenie moci najmä na území za Alpami. Významnú úlohu zohral vo vzťahoch štátu a cirkvi. V rozvoji cirkevnej správy podporoval biskupov proti mníšskym rádom a pomáhal im získať svetskú vládu nad rozsiahlymi územiami. Presadzoval celibát kňazov a dbal na nededičnosť cirkevných úradov. V roku 1007 zriadil spolu so svojou manželkou biskupstvo v Bambergu, ktorý si tiež zvolil za svoje cisárske sídlo.
V rokoch 1013 – 1014 sa zdržiaval v Taliansku a 14. februára 1014 ho v Ríme korunoval pápež Benedikt VIII. na cisára.
So svojou manželkou Kunhutou nesplodil žiadne deti, podľa neskoršej legendy manželia údajne zložili sľub cudnosti. Zomrel po dlhšej chorobe 13. júla 1024 na falci Gron (zaniknutá falc v oblasti dnešného mesta Göttingen).
Uctievanie.
V roku 1146 bol vyhlásený za svätého. Roku 1200 bola kanonizovaná aj jeho manželka Kunhuta.
Katolícka cirkev uvádza liturgickú spomienku na tohto panovníka podľa Rímskeho martyrológia na 13. júl.

</doc>
<doc id="612533" url="https://sk.wikipedia.org/wiki?curid=612533" title="Ajtos (okres)">
Ajtos (okres)

Ajtos () je okres v Burgaskej oblasti. Leží vo východnom Bulharsku, jeho severná časť na južných svahoch východných výbežkov Starej planiny, južná časť v "Ajtoskej kotline", najvýchodnejšej zo Zabalkánskych kotlín. Sídlom okresu je mesto Ajtos, okrem neho zahŕňa 16 dedín. Žije tu takmer 30 tisíc stálych obyvateľov.
Sídla.
Všetky sídla v okrese sú samosprávne.
Obyvateľstvo.
V okrese žije 29 662 stálych obyvateľov a vrátane prechodne hlásených obyvateľov 35 658. Podľa sčítania 1. februára 2011 bolo národnostné zloženie nasledujúce:

</doc>
<doc id="612534" url="https://sk.wikipedia.org/wiki?curid=612534" title="Peggy Lee">
Peggy Lee

Peggy Lee (vlastným menom Norma Deloris Egstrom, * 26. máj 1920, Jamestown, Severná Dakota, USA† 21. január 2002, Los Angeles, Kalifornia) bola americká jazzová a popová speváčka, pesničkárka, herečka a skladateľka, ktorej kariéra trvala takmer šesťdesiat rokov.
Vypracovala sa z vokalistky lokálnej rozhlasovej stanice k big bandu Bennyho Goodmana. Neskôr sa stala mnohostrannou umelkyňou. Skladala hudbu pre filmy, stala sa filmovou herečkou a nahrávala konceptuálne albumy zahŕňajúce poéziu, komorný pop a artové piesne.
Zomrela v 81 rokoch na komplikácie spôsobené diabetom.

</doc>
<doc id="612535" url="https://sk.wikipedia.org/wiki?curid=612535" title="Telly Savalas">
Telly Savalas

Telly Savalas (* 21. január 1922, Garden City, New York, USA† 22. január 1994, Universal City, Kalifornia) bol americký herec, režisér, spevák, producent a novinár. Medzi jeho najznámejšie úlohy patrí Theo Kojak z amerického televízneho seriálu "Kojak" z rokov 19731978.
Životopis.
Narodil sa ako Aristotelis Savalas v rodine gréckych prisťahovalcov, jeho otec bol obchodník, matka výtvarníčka.
Počas druhej svetovej vojny slúžil tri roky v americkej armáde a po zranení bol vyznamenaný Purpurovým srdcom. Po vojne vyštudoval psychológiu na Columbijskej univerzite, po absolutóriu úspešne pracoval najprv ako štátny úradník na ministerstve vnútra. V druhej polovici päťdesiatych rokov 20. storočia pracoval pre televíznu stanicu ABC ako režisér a produkčný televízneho spravodajstva.
Potom pracoval ako divadelný režisér, ako herec začal hrať až koncom 50. rokov, v televízii sa objavil prvýkrát až v roku 1959 vo veku 35 rokov, kedy hral gréckeho sudcu. V roku 1965 si zahral v snímke "Najväčší príbeh všetkých čias", kedy si pre rolu Piláta Pontského musel oholiť hlavu. Tento image sa mu zapáčil natoľko, že holohlavý zostal až do konca svojho života.
Vďaka svojmu zjavu často hral rôznych dobrodruhov, psychopatov, ľudí na okraji spoločnosti a pod.

</doc>
<doc id="612539" url="https://sk.wikipedia.org/wiki?curid=612539" title="Skalárny súčin vektorov">
Skalárny súčin vektorov



</doc>
<doc id="612541" url="https://sk.wikipedia.org/wiki?curid=612541" title="Aristokles zo Sikyónu">
Aristokles zo Sikyónu

Aristokles alebo Aristoklés ("Aristokles", iný prepis: "Aristoklés") bol grécky sochár zo Sikyónu, činný v 6. storočí pred Kr.
Sochár Aristokles zo Sikyónu bol podľa nemeckého znalca antického umenia J. J. Winckelmanna zakladateľom sochárskej školy v Sikyóne, jednej z najstarších a najslávnejších sochárskych škôl. Staroveký autor Pausanias uvádza, že sochársky majster Pantias z Chiosu pôsobiaci na prelome 5. a 4. storočia pred Kr., čo sa týka počtu generácii, bol siedmy žiak jeho školy. Do tejto školy patril napr. aj Aristoklov žiak Synnoón z Aiginy a jeho syn Ptolichos.
O sochárskom diele Aristokla nám zanechal správu vo svojom epigrame grécky básnik Antipatros zo Sidónu, ktorý zaznamenal, že bol autorom sochy múzy hrajúcej na lýre (zrejme múzy Terpsichory alebo Erató). Táto múza patrila do skupiny troch múz, zhotovených s jeho bratom Kanachom a s Ageladom z Argosu.

</doc>
<doc id="612553" url="https://sk.wikipedia.org/wiki?curid=612553" title="Zoznam piesní Ivana Csudaia">
Zoznam piesní Ivana Csudaia

Slovenský artrockový hudobník, spevák, skladateľ, textár a producent Ivan Csudai vydal sedem štúdiových albumov, jednu kompiláciu a podieľal sa na prvých dvoch štúdiových albumoch alternatívnej skupiny Sleepy Motion (neskôr vystupujúcej pod pôvodným názvom Ospalý pohyb), ktorej bol členom. Nahral celkovo 90 pôvodných vydaných piesní s autorským vkladom, pričom 12 z nich existuje v rozličných verziách. Hudobne dlhodobo spolupracuje s Martinom Burlasom.
Na zozname sú uvedné piesne z Csudaiových sólových albumov "9 Easy Pieces and Other Songs" (1992), "Black and White Dreams" (1993), "Double Flame" (1997), "Dovebat" (1997), "Half" (1998), "Calm" (2004), "Broken Hearts, Lost Souls" (2007) a "" (2011), ako aj z albumov formácie Sleepy Motion "Flowers of Exhaustion" (1991) a "Broken" (1993). Informácie obsiahnuté v prehľadnej tabuľke pochádzajú z originálnych vydaní jednotlivých hudobných titulov.

</doc>
<doc id="612555" url="https://sk.wikipedia.org/wiki?curid=612555" title="Hippeus">
Hippeus

Hippeus () môže byť:

</doc>
<doc id="612557" url="https://sk.wikipedia.org/wiki?curid=612557" title="Inerciálna hmotnosť">
Inerciálna hmotnosť



</doc>
<doc id="612558" url="https://sk.wikipedia.org/wiki?curid=612558" title="Zotrvačná hmota">
Zotrvačná hmota



</doc>
<doc id="612559" url="https://sk.wikipedia.org/wiki?curid=612559" title="Gravitačná hmota">
Gravitačná hmota



</doc>
<doc id="612560" url="https://sk.wikipedia.org/wiki?curid=612560" title="Tiažová hmota">
Tiažová hmota



</doc>
<doc id="612561" url="https://sk.wikipedia.org/wiki?curid=612561" title="Trombus">
Trombus



</doc>
<doc id="612563" url="https://sk.wikipedia.org/wiki?curid=612563" title="Peľ">
Peľ

Peľ (nesprávne alebo staršie "pyľ", staršie "pel"; lat. "pollen" alebo "pollina") je súbor (resp. masa) zrelých peľových zŕn. Peľové zrno (iný názov: peľové zrnko; lat. "granum pollinis", "granum pollinarium") je mikrospóra (čiže samčí výtrus) semenných rastlín. V zrelom stave má peľové zrno obyčajne podobu mikroskopického útvaru skladajúceho sa z dvoch buniek so spoločným pevným obalom (menšia bunka je úplne vnorená do väčšej a obe bunky majú haploidné jadrá); farba a tvar peľového zrna sa značne líši v závislosti od druhu rastliny. Peľové zrná sa tvoria v peľových komôrkach tyčiniek kvetov (vrátane šištičiek). Peľová komôrka (najmä u krytosemenných rastlín nazývaná aj: peľnicová komôrka; staršie: prašn(íkov)é púzdro; lat. "loculamentum") je mikrosporangium (čiže výtrusnica mikrospór) semenných rastlín. U krytosemenných rastlín je peľová komôrka súčasťou peľového váčku (iné názvy: peľový vačok, peľnicový váčok, peľové vrecko; lat. "theca, theca antherae"), ktorý je súčasťou peľnice (staršie: prašník, prášnik; lat. "anthera") tyčinky. Pri opelení, čiže fyzickom prenose peľového zrna na samčiu časť kvetu, vyrastá z peľového zrna rúrkovitý výbežok, ktorým sa peľové zrno spojí s vajíčkom a dochádza k oplodneniu; tento výbežok sa nazýva peľové vrecúško (staršie: (peľová) láčka, peľová nitka; lat. "sypho, sipho, tubulus pollinicus"). 
Štúdiom peľový zŕn a spór sa zaoberá palynológia.
Charakteristika.
Kvitnúce rastliny tvoria k svojej reprodukcii v peľniciach kvetu peľové zrná vo veľkých množstvách. Na jednej peľnici môže byť až 100 000 peľových zŕn a jedna rastlina vyprodukuje až 5 miliónov peľových zŕn. Počas opelenia ("pollinatio") sa peľové zrná dostávajú na bliznu kvetu, buď anorganickou cestou (opelenie vetrom, vodou), alebo organickou (prostredníctvom hmyzu, stavovcov). Pred poškodením sú chránené odolným obalom. Priemerná veľkosť peľového zrna je 0,05 mm pri priemernej váhe 250 ng, najmenšie peľové zrno má nezábudka ("Myosotis") o veľkosti 0,006 mm, najväčšie nocovka ("Mirabilis") s rozmerom 0,25 mm. Menšie peľové zrná do 0,1 mm môže prenášať vietor (anemogamia), tie sú i v ovzduší rizikové pre alergikov. Opelenie väčšími peľovými zrnami potom zabezpečujú živočíchy, najmä včely. Peľové zrná sa ďalej líšia tvarom, ktorý je zväčša elipsovitý, ale môže byť trojuholníkový, hviezdicový a i., povrchom, ktorý je u anemogamných rastlín hladký, nelepkavý, u entomogamných drsný, lepkavý, farbou, ktorá je zväčša žltá, ale i biela, zelená, tmavá a i. 
Pozri aj článok včelí peľ.

</doc>
<doc id="612564" url="https://sk.wikipedia.org/wiki?curid=612564" title="Associated Press">
Associated Press

Associated Press (AP) je americká tlačová agentúra s centrálou v New Yorku, ktorá vznikla v roku 1846 ako "Harbour News Association".
V súčasnosti má viac ako 10 tisíc zákazníkov po celom svete, pre ktorých informácie zabezpečujú regionálne kancelárie vo viac ako sto krajinách celého sveta s viac ako 4 tisíc zamestnancami.

</doc>
<doc id="612565" url="https://sk.wikipedia.org/wiki?curid=612565" title="Limassol">
Limassol



</doc>
<doc id="612566" url="https://sk.wikipedia.org/wiki?curid=612566" title="Oberstdorf">
Oberstdorf

Oberstdorf je lyžiarske a turistické stredisko v Allgauských Alpách v južnom Bavorsku v Nemecku.
Obec je známa hlavne vďaka mostíkom pre skoky na lyžiach Schattenbergschanze, na úpätí vrchu Schattenberg (), na ktorých každoročne začína slávne turné štyroch mostíkov. Veľkú miestnu atrakciu predstavuje mamutí mostík Heini-Klopfer-Skiflugschanze, tretí najväčší na svete.
Koná sa tu aj jeden z pretekov bežkárskej série Tour de Ski.

</doc>
<doc id="612567" url="https://sk.wikipedia.org/wiki?curid=612567" title="Lemesós">
Lemesós



</doc>
<doc id="612568" url="https://sk.wikipedia.org/wiki?curid=612568" title="OIKOYMENH">
OIKOYMENH

OIKOYMENH (gr. približne „obývaný svet“; názov je písaný veľkými písmenami gréckej alfabety; čítaj "Oikúmené") je pražské občianske združenie a vydavateľstvo teologickej, religionistickej a predovšetkým filozofickej literatúry.
Vzniklo z pôvodnej samizdatovej edície vytvorenej v 70. rokoch 20. storočia. Od roku 1991 začalo oficiálne vydávať knihy ako edícia v rámci "Institutu pro středoevropskou kulturu a politiku" (ISE), osamostatnilo sa v roku 1996. Predsedom je filozof Pavel Kouba, výkonným tajomníkom bol Aleš Havlíček.
Vydavateľstvo sa systematicky venuje vydávaniu prekladov autorov ako je napr. Platón, cirkevní otcovia, z novších potom Martin Heidegger alebo Mircea Eliade. Svoje štúdie tu vydali napr. Filip Karfík, Lenka Karfíková alebo Ladislav Hejdánek. Vychádzajú tu tiež zborníky z konferencií, rad "Dějiny filosofie" (v roku 2007 cena "Magnesia Litera") a súborné dielo Jana Patočku.

</doc>
<doc id="612570" url="https://sk.wikipedia.org/wiki?curid=612570" title="Slonovina">
Slonovina

Slonovina (iné názvy: slonová kosť, ebur) je zubovina sloních klov. Kly sú pri koreni duté a v špici plné. 
Slonovina je ako materiál veľmi tvrdá, hutná a pružná, farbu má bielu, neskôr mierne žltne. Poskytuje ju najmä slon ázijský a slon africký. Vyrezávajú sa z nej ozdobné predmety, šperky, figúrky, gombíky, intarzie. Používala sa už v staršej dobe kamennej (paleolit). Slonovinou sa niekedy nazýva aj nepravá slonovina, tzv. rastlinná slonovina, ktorá sa získava zo semien palmy slonovinovec.
Pytliactvo.
Od 70. do 90. rokoch 20. storočia poklesla populácia afrických slonov z 2 miliónov na 600 tisíc jedincov, hlavným dôvodom bolo pytliactvo. V roku 1989 bol globálny obchod so slonovinou dohovorom CITES zakázaný .
Zákaz obchodu so slonovinou je stále predmetom diskusií. Podľa jednej štúdie by legalizácia obchodu so slonovinou africké slony neochránila.

</doc>
<doc id="612571" url="https://sk.wikipedia.org/wiki?curid=612571" title="Limasol">
Limasol



</doc>
<doc id="612572" url="https://sk.wikipedia.org/wiki?curid=612572" title="Podložie">
Podložie

Podložie predstavuje v geológii všetky horninové vrstvy alebo teleso ležiace pod uvažovanou vrstvou, ložiskom alebo geologickým telesom. Opak nadložia.
Jedná sa o popisný termín, ktorý ma relatívny význam, vzhľadom na uvažovanú vrstvu (alebo teleso), na ktorú je vzťahovaný. Ak existujú 4 vrstvy (od najmladšej po najstaršiu) A, B, C a D, tak vrstvy C a D sú podložím vrstiev A a B. Vrstva C je však zároveň nadložím vrstvy D.

</doc>
<doc id="612574" url="https://sk.wikipedia.org/wiki?curid=612574" title="Svoboda (vydavateľstvo)">
Svoboda (vydavateľstvo)

Svoboda bolo česko-slovenské vydavateľstvo pôsobiace v rokoch 19451998.
Vydavateľstvo sa zameriavalo na politickú a spoločenskú literatúru prevažne z oblasti marxizmu-leninizmu. Vzniklo v roku 1945 ako účelové zariadenie KSČ. Vydávalo politickú i krásnu literatúru, poéziu, ale aj slovníky a zborníky o ZSSR a komunistickej politickej teórii.
V nakladateľstve boli postupne vytvorené redakcie beletrie, politickej a vedeckej literatúry a umeleckej a literárnej kritiky.
Edícia "Antická knihovna" vo vydavateľstve vychádzala v rokoch 19691996.

</doc>
<doc id="612575" url="https://sk.wikipedia.org/wiki?curid=612575" title="Slonová kosť">
Slonová kosť



</doc>
<doc id="612576" url="https://sk.wikipedia.org/wiki?curid=612576" title="Ebur">
Ebur



</doc>
<doc id="612577" url="https://sk.wikipedia.org/wiki?curid=612577" title="Chicago Tribune">
Chicago Tribune

Chicago Tribune je americký denník. Založili ho James Kelly, John E. Wheeler a Joseph K. C. Forrest.
Prvé vydanie bolo publikované 10. júna 1847. Jeho vlastníkom je spoločnosť Tribune Publishing a od roku 1925 sídli v budove "Tribune Tower" na adrese 435 North Michigan Avenue v Chicagu v štáte Illinois. Vo všedné dni sa predá približne 450 tisíc, v sobotu 330 tisíc a v nedeľu vyše 850 tisíc kusov.

</doc>
<doc id="612578" url="https://sk.wikipedia.org/wiki?curid=612578" title="Halové majstrovstvá sveta v atletike">
Halové majstrovstvá sveta v atletike

Halové majstrovstvá sveta v atletike je medzinárodný atletický šampionát, ktorý sa odohráva pod záštitou IAAF, s malou výnimkou, každé dva roky. Predchodcom šampionátu boli "Svetové halové hry", ktoré sa konali v roku 1985 v Paríži. V roku 1987 bol šampionát premenovaný na Halové majstrovstvá sveta.

</doc>
<doc id="612579" url="https://sk.wikipedia.org/wiki?curid=612579" title="Masarykův slovník naučný">
Masarykův slovník naučný

Masarykův slovník naučný: Lidová encyklopedie všeobecných vědomostí je česká všeobecná encyklopédia vydávaná nakladateľstvom Československý Kompas v rokoch 19251933, ktorá má dohromady sedem zväzkov, bez dodatkového zväzku, celkový počet hesiel sa odhaduje okolo 100 000.
Hlavným redaktorom bol zo začiatku Emanuel Rádl, po ňom prevzal túto funkciu Zdeněk V. Tobolka. Encyklopédia má v názve meno mysliteľa a prvorepublikového prezidenta T. G. Masaryka a aj ideologicky bola snaha o vedenie diela v duchu Masarykovho svetonázoru, čomu zodpovedala aj prvá osoba hlavného redaktora, masarykovca Rádla, avšak tento zámer sa podaril len čiastočne.
Prácu domácej redakcie viedol Karel Franzl. Medzi prispievateľov patrili napríklad Jindřich Honzl, Elmar Klos, Karel Teige, Vítězslav Nezval, na diele sa tiež ako prispievateľ podieľal budúci hlavný redaktor "Příručného slovníka náučného", ďalšej podstatnej československej encyklopédie, Vladimír Procházka.

</doc>
<doc id="612580" url="https://sk.wikipedia.org/wiki?curid=612580" title="BBC News">
BBC News

BBC News je prevádzkové oddelenie BBC, ktoré je zodpovedné za získavanie a vysielanie správ a aktuálnych udalostí. Ide o najväčšiu organizáciu zaoberajúcu sa vysielaním správ vo svete. Každý deň produkuje približne 120 hodín rádiovej a televíznej tvorby a online spravodajstvo. Pod oddelenie spadá 50 zahraničných pobočiek s viac ako 250 spravodajcami po celom svete. Vedúcim oddelenia je od januára 2018 Fran Unsworthová. 
Hlavné sídlo BBC News sa nachádza v Broadcasting House v Londýne. Správy z parlamentu sú vysielané zo štúdií v londýnskej štvrti Millbank. BBC News má tiež svoje regionálne centrá po celom Anglicku a národné centrá v Severnom Írsku, Škótsku a Walese.
Vysielanie.
Televízia.
BBC News zodpovedá za spravodajské programy – a časť dokumentárneho obsahu – na hlavných televíznych kanáloch BBC, ako aj na britskom kanáli BBC News a za 22 hodín programov na medzinárodnom kanáli BBC World News. Pokrytie pre BBC Parliament je zabezpečované v štúdiách Millbank, aj keď BBC News zabezpečujú obsah. Obsah BBC News je tiež poskytovaný v digitálnych interaktívnych televíznych službách pod značkou BBC Red Button a do roku 2012 na teletextovom systéme Ceefax.
Charakteristická hudba vo všetkých spravodajských programoch BBC bola predstavená v roku 1999 a zložil ju David Lowe, čo bolo súčasťou rozsiahlej zmeny identity značky, ktorá začala v roku 1999. Hlavný motív nebol použitý len v správach na BBC One, ale aj na News 24, BBC World a v regionálnych spravodajských programoch. Lowe bol zodpovedný aj za hudbu v relácii "Newsbeat" rádia Radio One. Motív prešiel od roku 1999 viacerými zmenami, naposledy v marci 2013.
Rozhlas.
BBC Radio News pripravuje vydania pre národné rádiá BBC a zabezpečuje obsah pre miestne rádiá BBC cez General News Service (GNS), čo je interná služba BBC na distribúciu správ. BBC News neprodukuje miestne spravodajské relácie, tie sú vyrábané miestnymi pobočkami. BBC World Service vysiela pre približne 150 miliónov ľudí v angličtine a ďalších 40 jazykoch po celom svete.
Online.
BBC News Online sú spravodajskou webstránkou BBC, ktorá bola spustená v novembri 1997. Ide o jednu z najpopulárnejších spravodajských webstránok vo Veľkej Británii s dosahom na viac ako štvrtinu britských internetových používateľov. Celosvetovo má okolo 14 miliónov čitateľov mesačne. Nachádzajú sa na nej medzinárodné správy, ako aj zábava, šport, veda a politické správy.
Od roku 2010 existujú mobilné aplikácie pre Android, iOS a Windows Phone.
Veľa televíznych aj rozhlasových programov je dostupných v službe BBC iPlayer. Kanál BBC News je tiež dostupný 24 hodín denne, zatiaľ čo videá a nahrávky sú dostupné medzi online článkami.

</doc>
<doc id="612581" url="https://sk.wikipedia.org/wiki?curid=612581" title="Viña del Mar">
Viña del Mar

Viña del Mar je mesto a obec v regióne Valparaíso v strednom Čile na pobreží Tichého oceánu. Jeho dlhé pláže bieleho piesku sú veľkou atrakciou pre miestnych i cudzích turistov. Je známe ako „Záhradné mesto“ a jeho meno v doslovnom preklade znamená „vinohrad mora“.
V roku 2012 v meste žilo 324 836 obyvateľov. Mesto je súčasťou aglomerácie "Veľké Valparaíso".

</doc>
<doc id="612582" url="https://sk.wikipedia.org/wiki?curid=612582" title="Halové majstrovstvá Európy v atletike">
Halové majstrovstvá Európy v atletike

Halové majstrovstvá Európy v atletike je medzinárodný atletický šampionát, ktorý sa odohráva pod záštitou Európskej atletickej asociácie, s malou výnimkou, od roku 1990 každé dva roky. Predchodcom šampionátu boli "Európske halové hry v atletike", ktoré sa konali v rokoch 19661969. V roku 1970 bol šampionát premenovaný na halové majstrovstvá Európy, a až do roku 1990 sa konal každý rok. V súčasnosti sa koná v nepárnych rokoch. Najčastejšie, päťkrát, šampionát hostilo Španielsko a Francúzsko.
Oproti majstrovským súťažiam pod otvoreným nebom (na dráhe) sa halová sezóna líši najmä absenciou vrhačských disciplín, s výnimkou vrhu guľou, ktorá zostáva aj v hale. Ďalej je vynechaný beh na prekážok, pretože v halách nie sú vodné priekopy. Poslednou výraznou zmenou je bežecký ovál, ktorý v halách štandardne meria (oproti na štadiónoch).

</doc>
<doc id="612583" url="https://sk.wikipedia.org/wiki?curid=612583" title="Jaromír Demek">
Jaromír Demek

Prof. RNDr. Jaromír Demek DrSc. ( * 14. august 1930, Sokolnice† 5. február 2017, Boskovice) bol český geograf a geomorfológ. Vo svojich vedeckých prácach sa venoval najmä svahovým pohybom a vplyvu mrazu na geomorfologické pochody.
Pôsobil ako vedúci Geografického ústavu Československej akadémie vied (ČSAV) v Brne a ako vedúci katedry geografie na Univerzite J. E. Purkyně (dnes Masarykova univerzita), okrem toho prednášal geografiu napríklad na Katedre environmentálnych štúdií. V roku 1992 bol menovaný profesorom.
V rokoch 19761980 bol predsedom názvoslovnej komisie ČÚGK (NK) a venoval sa spolu s členmi NK tiež príprave "Medzinárodného slovníka geografických termínov", ale aj štandardizácii geografických mien geomorfologických jednotiek v ČSSR i vo svete. Zaoberal sa geografickými menami, najmä exonymami (nazývanými vtedy „vžité vlastné české mená geografické“) aj pri príprave učebníc (regionálna geografia sveta).
V roku 2000 mu bola udelená strieborná medaila Masarykovej univerzity.
Dielo.
Zoznam publikačnej činnosti Jaromíra Demka je obsiahly a číta cez 500 položiek patriacich najmä do oblasti geomorfológie a teoretickej geografie. Medzi jeho vybrané publikácie patria:

</doc>
<doc id="612610" url="https://sk.wikipedia.org/wiki?curid=612610" title="Füssen">
Füssen

Füssen je historické mesto v bavorských Alpách na rieke Lech na nemecko-rakúskych hraniciach.
Nad mestom stojí stredoveký hrad s galériou a v meste sú zvyšky bývalého kláštora St. Mang. V okolí mesta je viacero jazier a začína tu tunel smerom do Tirolska.
Dejiny.
Füssen leží pri starej rímskej ceste "Via Claudia Augusta" z Talianska do hlavného mesta Raetie ("Augusta Vindelicorum", dnešný Augsburg) a bol osídlený už v staroveku. Roku 748 tu založil mních a misionár sv. Magnus (St. Mang) pustovňu okolo ktorej potom vznikol benediktínsky kláštor. V 13. storočí bol už Füssen mestom, v roku 1295 sa spomínajú jeho mestské práva. Mesto potom pripadlo arcibiskupom augsburskými, ktorí tu v rokoch 14861505 dali vybudovať neskorogotický hrad. Už v 16. storočí tu kvitlo husliarstvo a 1562 vznikol vôbec prvý cech lutniarov. V rokoch 16961726 bol kláštor a kostol barokovo prestavaný a rozšírený.
V rámci sekularizácie v roku 1802 bol kláštor zrušený, 1805 pripadol Füssen Bavorsku a koncom 19. storočia dal v blízkosti mesta kráľ Ľudovít II. vystavať romantický zámok Neuschwanstein.
Füssen leží vysoko v podhorí Álp pri jazere "Forggensee", priamo nad mestom sú vysoké vrchy a miesto je obľúbeným cieľom turistov.

</doc>
<doc id="612611" url="https://sk.wikipedia.org/wiki?curid=612611" title="Ikra">
Ikra

Ikra je samičia pohlavná bunka, vajíčko rýb.
Väčšina morských rýb, bez ohľadu na systematickú príslušnosť alebo spôsob života, produkuje plávajúce (pelagické) ikry, ktoré sa po oplodnení voľne vznášajú na morskej hladine. U sladkovodných rýb sú naopak bežné neplavajúce ikry kladené na dno či iný substrát.
Samice niektorých druhov hadohlavcov kŕmia svoj poter za týmto účelom kladenými neoplodnenými ikrami. 

</doc>
<doc id="612612" url="https://sk.wikipedia.org/wiki?curid=612612" title="Inšpektor Max">
Inšpektor Max

Inšpektor Max () je česko-slovenský kriminálny televízny seriál RTVS v spolupráci s Českou televíziou. Seriál sa vysielal od 28. januára do 8. apríla 2018 na Jednotke. ČT1 ho začala vysielať 21. februára 2018.
Produkcia.
Seriál sa začal vyvíjať v roku 2015, pričom nakrúcanie prvých častí začalo na jeseň 2016 a trvať malo do leta 2017. Seriál vznikol ako koprodukcia RTVS a Českej televízie v spolupráci s Trigon Production. Projekt podporil aj Audiovizuálny fond. Nakrúcalo sa v Česku a na Slovensku. Podľa pôvodných informácií malo byť nakrútených 13 častí, no konečný počet častí bol nižší; nakrútilo sa 11 epizód.

</doc>
<doc id="612613" url="https://sk.wikipedia.org/wiki?curid=612613" title="Arkalyk">
Arkalyk

Arkalyk () je mesto v centrálnom Kazachstane v Kostanajskej oblasti, predtým hlavné mesto Turgajskej oblasti. Založený bol roku 1956, štatút mesta získal roku 1965.
Pred rozpadom Sovietskeho zväzu žilo v meste 62 tisíc obyvateľov. Do roku 2006 poklesol počet obyvateľov na 42 tisíc, z toho 26-tisíc vo vlastnom meste, zvyšok v obciach patriacich pod mesto.
Arkalyk má železničné spojenie s oblastným centrom. Má aj letisko odkiaľ v sovietskych časoch viedli letecké linky do viacerých kazašských miest, teraz funguje len epizodicky počas podujatí zabezpečujúcich pristávania kozmických lodí Sojuz.

</doc>
<doc id="612614" url="https://sk.wikipedia.org/wiki?curid=612614" title="Ptolichos z Aiginy">
Ptolichos z Aiginy

Ptolichos () bol grécky sochár v 5. storočí pred Kr.
Aiginský sochár Ptolichos, syn a žiak Synnoóna, tvoril v 1. polovici 5. storočia pred Kr. Z antických autorov nám správu o jeho sochárskych dielach zanechal len grécky cestovateľ Pausanias, ktorý ich videl v Olympii. Boli to sochy juniorských olympijských víťazov, boxera Epikradia z Mantineie, korunovaného olivovým vencom v roku 484 pred Kr. a Theognéta z Aiginy, víťaza hier v zápasení v roku 476 pred Kr.
Pausanias o Theognétovej soche zaznamenal: „"Aiginskemu Theognétovi bol udelený veniec za zápasenie medzi chlapcami, sochu mu zhotovil Aiginčan Ptolichos. Učiteľom Ptolicha bol otec Synnoón, jeho zase vyučil sikyónsky Aristokles, nemenej slávny brat Kanacha. Prečo nesie Theognétos plod borovice píniovej (šišku s píniovými orieškami) a granátové jablko, nepodarilo sa mi dozvedieť, pravdepodobne sa k tomu viaže nejaká miestna povesť Aiginčanov"".

</doc>
<doc id="612615" url="https://sk.wikipedia.org/wiki?curid=612615" title="Pálffyho park v Smoleniciach">
Pálffyho park v Smoleniciach

Pálffyovský park alebo Pálfiovský park v Smoleniciach je národná kultúrna pamiatka nachádzajúca sa v centre obce Smolenice v okrese (Trnava). Bol súčasťou Smolenického kaštieľa, ktorého ruiny boli v roku 2001 zbúrané.
Dejiny.
Založenie parku.
Park začal budovať v poslednej štvrtine 19. storočia gróf Móric Pálffy, ktorý sa do Smoleníc presťahoval na konci 60. rokov 19. storočia. Park bol vybudovaný na svažitom teréne, klesajúcom na juhovýchod a mal obdĺžnikový pôdorys nepravidelného tvaru. Kaštieľ sa nachádzal na severnom okraji parku.  Bol obohnaný kamenným múrom, ktorý bol obrastený brečtanom alebo divým viničom. Hlavná brána sa nachádzala na severozápadnej strane areálu (od dnešnej ulice SNP). Po roku 1896 pribudla aj južná brána (od dnešnej Štúrovej ulice). Obe brány boli kované, no umelecky rozdielne spracované. Cez celý park viedla cestná sieť zo zvalcovanej drte. V tesnej blízkosti kaštieľa sa nachádzala fontána. V celom areáli boli dve studne (v súčasnosti už zahrnuté).  Park bol zakladaný približne v rovnakom období ako park pri dnešnom Smolenickom zámku a mal aj podobnú skladbu drevín. Išlo prevažne o domáce listnaté dreviny, najmä platan, lipa, pagaštan, javor (mliečny a horský), jaseň, brest a ihličnaté dreviny, ako napr. borovica obyčajná, borovica čierna, smrek, duglaska alebo chvojka/borievka a iné. V parku bolo aj množstvo okrasných kríkov a záhonov. Približne v strede parku, v kruhovej výsadbe pagaštanov a líp, bol asfaltový kruh, po obvode ktorého sa nachádzali kamenné lavice a stoličky z bývalého kláštora sv. Kataríny (obec Dechtice). Na konci 19. storočia bol cez plochu parku vybudovaný lesný vodovod, ktorý viedol po trase (Vlčiareň – zámocký park a zámok – tzv. horný majer – kaštieľ). Vo východnej časti areálu bol menší hospodársky dvor, ktorý slúžil pre potreby pálffyovskej rodiny. Nachádzal sa tu aj veľký skleník, ktorý bol počas prechodu frontu v roku 1945 zničený. Časť pôvodných stromov bola v rokoch 1939 – 1945 vyrúbaná.
Po roku 1945.
Po odchode Pýlffyovcov zo Smoleníc bol kaštieľ zoštátnený a v novembri 1945 sa do neho presťahovala miestna škola a z parku sa stal školský dvor. Podobne ako budova kaštieľa, tak aj park čiastočne znehodnotili úpravy pre potreby školy, najmä prístavbou nových objektov (sociálne zariadenia, sklad, školské ihrisko a pod.), ako aj slabšou starostlivosťou o zeleň. Po presťahovaní školy do novej budovy v roku 1977 a po odchode materskej školy z kaštieľa v roku 1981 prestal byť celý objekt udržiavaný a začal pustnúť. Situácia sa nezmenila, ani keď kaštieľ prevzali Reštaurácie a jedálne – podnikové riaditeľstvo v Trnave. Postupne sa v parku premnožili rôzne náletové dreviny (baza, agát) a niektorí občania si sem „ustajnili“ svoje zvieratá, takže v priebehu pár rokov sa zmenil na zarastený prales. Fontána a kamenný nábytok boli premiestnené pred kultúrny dom v obci. Viaceré predmety boli z kaštieľa i parku odcudzené. Zmena k lepšiemu neprišla ani po roku 1989, kedy sa kaštieľ dostal do súkromných rúk. Plánovaná rekonštrukcia v skutočnosti znamenala totálne zničenie už tak dosť schátranej národnej kultúrnej pamiatky a jej premenu na zrúcaninu. V parku zostalo množstvo stavebného materiálu chystaného na rekonštrukciu kaštieľa. Stal sa miestom pre stretnutia rôznych neprispôsobivých obyvateľov obce a začal sa v ňom hromadiť odpad. V roku 1998 sa majiteľom stala opäť obec. V roku 2001 bol kaštieľ vyňatý zo zoznamu národných kultúrnych pamiatok a jeho ruiny boli zhodené. V tom istom čase zasa pamiatkari rozhodli, že park je napriek svojmu zlému stavu, najmä svojím zložením a spätosťou s rodom Pálffy, stále významným miestom v Smoleniciach a preto bol 21. septembra 2001 vyhlásený za národnú kultúrnu pamiatku.
Súčasný stav.
V posledných rokoch sa pristupuje k postupnej revitalizácii parku. Boli odstránené náletové dreviny, vybudoval sa nový chodník,  pravidelne sa kosí trávnik, odstránili sa  čierne skládky a pod.  Na mieste bývalého kaštieľa sa už niekoľko rokov nachádzajú rozostavané základy hotela, ktoré parku ani celej obci na kráse rozhodne nepridávajú. Z pôvodného muriva je značná časť už zbúraná (niektoré časti zhodil aj silný vietor). Pôvodné kované brány sa už v parku nenachádzajú. V auguste 2017 bol v parku odhalená busta Jozefa Pálffyho, ktorý v smolenickom kaštieli býval a ktorý na začiatku 20. storočia začal budovať Smolenický zámok.

</doc>
<doc id="612616" url="https://sk.wikipedia.org/wiki?curid=612616" title="Majstrovstvá Európy v atletike">
Majstrovstvá Európy v atletike

Majstrovstvá Európy v atletike sa prvýkrát uskutočnili v roku 1934 v Turíne. Od tej doby sa organizujú v štvorročných cykloch (s výnimkou obdobia druhej svetovej vojny a prelomu 60. a 70. rokov 20. storočia) podobne ako olympijské hry. V roku 1978 hostilo kontinentálny šampionát československé hlavné mesto Praha. Jubilejný dvadsiaty ročník sa konal v roku 2010 v španielskej Barcelone.
Od roku 2010 sa európsky šampionát koná v dvojročných cykloch. Usporiadateľom je Európska atletická asociácia.

</doc>
<doc id="612617" url="https://sk.wikipedia.org/wiki?curid=612617" title="Odkazovanie">
Odkazovanie



</doc>
<doc id="612618" url="https://sk.wikipedia.org/wiki?curid=612618" title="Odkázanie">
Odkázanie

Odkázanie alebo odkazovanie môže byť:

</doc>
<doc id="612621" url="https://sk.wikipedia.org/wiki?curid=612621" title="Fibrilácia komôr">
Fibrilácia komôr

Fibrilácia komôr je život ohrozujúca srdcová arytmia, pri ktorej dochádza namiesto koordinovaných sťahov (kontrakcii) myokardu srdcových komôr k jeho neorganizovanej excitácii, pri ktorej nie je srdce schopné prečerpávať krv a dochádza k zastaveniu krvného obehu. Je to najčastejšie identifikovaná arytmia u pacientov so zástavou srdca. Zastavenie krvného obehu a tým dodávky kyslíka do mozgu spravidla vedie do niekoľkých minút k smrti. Prežitie pacientov závisí na okamžitej kardiopulmonálnej resuscitácii, ktorej najpodstatnejšou súčasťou je vonkajšia masáž srdca a elektrická defibrilácia. Neliečená alebo neúspešne liečená komorová fibrilácia prechádza v priebehu asi 15 minút do asystoly - zániku merateľnej elektrickej aktivity srdca, zrejme v dôsledku vyčerpania zdrojov energie v bunkách. 
Príčiny.
Komorová fibrilácia môže vzniknúť z mnohých príčin. Najčastejšie je spojená s ischemickou chorobou srdca. Často k nej dochádza následkom akútneho Infarktu myokardu. Podkladom je abnormálny impulz, vznikajúci v poškodenom myokarde, ktorý sa šíri mimo normálnych prevodových dráh, v bludných kruhoch myokardom komôr, čím súčasne bráni ich normálnej koordinovanej aktivácii. Zriedkavejšie je komorová fibrilácia spustená z anomálnej prevodovej dráhy u pacienta so zdravým myokardom, je následkom vrodenej elektrofyziologickej poruchy alebo vzniká z inej arytmie, napríklad komorovej tachykardie, alebo komorových extrasystol (typ "R na T),
Príčiny komorovej fibrilácie
Riziko vzniku komorovej fibrilácie zvyšujú abnormálne hladiny minerálov (draslíka, horčíka), niektoré lieky vrátane antiarytmík, srdcové zlyhanie. Riziko je vyššie aj u pokrvných príbuzných pacientov so známymi vrodenými elektrofyziologickými abnormalitami.
Príznaky a diagnostika.
Pri komorovej fibrilácii pacient upadá v priebehu sekúnd do bezvedomia. Pulz je nehmatný, dýchanie sa stáva lapavé a v priebehu minút sa zastavuje. Diagnóza sa stanovuje na základe EKG. Komorová fibrilácia má charakteristický elektrokardiografický obraz,  ktorý môže byť zameniteľný len s inými, podobne závažnými poruchami rytmu - rôznymi typmi komorovej tachykardie, ktorých následky a liečba sú rovnaké alebo veľmi podobné. Po úspešnej resuscitácii je potrebné zistiť a liečiť aj príčinu komorovej fibrilácie.
Liečba.
Pacient s komorovou fibriláciou musí byť okamžite resuscitovaný. Pri včasnej resuscitácii (ak ešte neprestal dýchať) je dostačujúca vonkajšia masáž srdca. 
Najúspešnejším spôsobom liečby komorovej fibrilácie je defibrilácia (elektrokardioverzia) elektrickým výbojom. Tým dôjde k súčasnej depolarizácii všetkých buniek srdca a zastaveniu akéhokoľvek prevodu vzruchov; nasledovne sa ujme riadenia rytmu srdca prirodzený pacemaker (v optimálnom prípade je to sinoatriálny uzol). Úspech defibrilácie záleží od jej včasnosti (okamžitá defibrilácia je úspešná v približne 85% prípadov), metabolického stavu myokardu (ischemický reaguje horšie) a ďalších okolností (vnútorného prostredia, teploty...). Technicky záleží na správnej polohe defibrilačných elektród, prechodovom odpore, energii a type výboja (bifázický je účinnejší). V prípade neúspechu defibrilácie je možné skúsiť použiť lieky: v súčasnosti je preferovaný amiodaron, účinný je aj lidokain (trimekain).
Prevencia recidívy.
Prevencia recidívy komorovej fibrilácie je veľmi dôležitá, jedná sa o prevenciu náhlej srdcovej smrti pacienta. V prvom rade je potrebné vyliečiť chorobu, ktorá komorovú fibriláciu vyvolala, to však často nie je možné. Výskyt komorovej fibrilácie priaznivo  ovplyvňuje  úprava abnormálnej hladiny draslíka v krvi (ktorá môže byť aj následkom užívania liekov, napríklad diuretík). Z príčin sa dá vyliečiť pľúcna embólia, chlopňová chyba, niekedy je možné zmierniť ischémiu myokardu (PCI, koronárny bypass). V zriedkavých prípadoch je možná rádiofrekvenčná ablácia - deštrukcia  štruktúry, ktorá komorovú fibriláciu spôsobuje, bodovým zahriatím striedavým prúdom o vysokej frekvencii pomocou zavedeného katétra. Lieky - antiarytmiká sú často nedostatočne účinné, najúčinnejšie sú betablokátory (ktoré súčasne chránia myokard pred následkami ischémie) a amiodaron; podľa príčiny komorovej fibrilácie sa v niektorých prípadoch môžu použiť aj iné.
Za najúčinnejší spôsob prevencie sa považuje implantácia implantovateľného kardiovertera-defibrilátora (ICD). Je to pomerne drahý prístroj, ktorého implantácia je indikovaná napríklad u pacientov ischemickou chorobou srdca alebo kardiomyopatiou s ejekčnou frakciou ľavej komory pod 35%, ďalšími indikáciami sú vrodené elektrofyziologické abnormality, spravidla po vyčerpaní možností inej liečby. ICD monitoruje EKG pacienta a v prípade detekcie závažnej arytmie  ju lieči najskôr metódou kardiostimulácie (ktorá je energeticky menej náročná), v prípade neúspechu kardioverziou (defibriláciou), ktorá je však energeticky náročná a batéria prístroja stačí najviac na niekoľko málo desiatok výbojov (potom sa musí celý prístroj vymeniť). Pacient výboj nepríjemne pocíti, pokiaľ nie je v bezvedomí.
ICD môže aplikovať defibrilačný výboj aj počas resuscitácie. Môže ho slabo pocítiť aj resuscitujúca osoba, ale určite ju neohrozí (oproti výboju externého defibrilátora je energia viacnásobne menšia).
Prognóza.
U pacienta s komorovou fibriláciou bezprostredné prežitie záleží na včasnosti resuscitácie a defibrilácie; dlhodobé prežívanie  na závažnosti ochorenia, ktoré komorovú fibriláciu spôsobilo a úspešnosti jeho liečby. Jedine zvládnutá primárna komorová fibrilácia pri infarkte myokardu prognózu pacienta negatívne neovplyvňuje.

</doc>
<doc id="612622" url="https://sk.wikipedia.org/wiki?curid=612622" title="Oxyrhynchos">
Oxyrhynchos

Oxyrhynchos alebo Oxyrhynchus (dnes el-Bahnasa) je mesto v Hornom Egypte, asi 200 km na juhozápad od Káhiry. Leží na západnom brehu "Bahr Júsuf", umelo vytvoreného ramena Nílu. 
Oxyrhynchos bol kedysi metropolou 19. hornoegyptského kraja (nomu). Archeologické výskumy tu odhalili množstvo rukopisov z ptolemaiovského a rímskeho obdobia. Medzi tieto nájdené texty patria Menandrove hry či Tomášovo evanjelium.
Miestnym božstvom bola ryba Oxyrhynchos, ktorá podľa mýtu zožrala Usirov pohlavný úd po tom, čo ho zavraždil a rozsekal na kusy jeho brat Sutech.

</doc>
<doc id="612623" url="https://sk.wikipedia.org/wiki?curid=612623" title="Bibliografická referencia">
Bibliografická referencia



</doc>
<doc id="612628" url="https://sk.wikipedia.org/wiki?curid=612628" title="Kvalifikácia na Majstrovstvá sveta vo florbale mužov 2018">
Kvalifikácia na Majstrovstvá sveta vo florbale mužov 2018

Kvalifikácia na Majstrovstvá sveta vo florbale mužov 2018 bola kvalifikácia vo florbale mužov na Majstrovstvá sveta 2018, ktorú organizuje Medzinárodná florbalová federácia (IFF). Zúčastnilo sa jej rekordných 33 družstiev, ktoré súťažili o 15 postupových miest v 6 kvalifikačných skupinách. Nováčikom kvalifikácie bolo družstvo . Kvalifikácia prebiehala od 22. januára do 11. februára 2018.
Účastníci kvalifikácie.
Pozn.: Číslo v zátvorke udáva umiestnenie vo svetovom rebríčku IFF v roku 2017.

</doc>
<doc id="612636" url="https://sk.wikipedia.org/wiki?curid=612636" title="Alpské lyžovanie na Zimných olympijských hrách">
Alpské lyžovanie na Zimných olympijských hrách

Alpské lyžovanie sa prvýkrát predstavilo na zimných olympijských hrách v roku 1936 v nemeckom Garmisch-Partenkirchene. V rokoch 1948 – 1980 sa v rámci olympijských hier konali aj majstrovstvá sveta.
Disciplíny.
• – "oficiálny šport", u – "ukážkový šport"

</doc>
<doc id="612637" url="https://sk.wikipedia.org/wiki?curid=612637" title="Ptolichos z Korkyry">
Ptolichos z Korkyry

Ptolichos () bol grécky sochár v 5. storočí pred Kr.
Sochár Ptolichos, rodák z ostrova Korkyra, tvoril zrejme v 1. polovici 5. storočia pred Kr. Z antických autorov nám správu o ňom zanechal len grécky cestovateľ Pausanias, ktorý jeho meno uvádza medzi štyrmi učiteľmi (zoradenými v chronologickej postupnosti), predchodcami sochárskeho majstra Damokrita zo Sikyónu. 
Pausanias to zaznamenal takto: „"Hippa, víťaza medzi chlapcami v pästnom zápase, zhotovil sikyónsky Damokritos, ktorý bol piatym žiakom atického Kritia, u samotného Kritia sa vyučil Korkyrčan Ptolichos, Ptolichovým žiakom bol Amfión, Pisón z Kalaureie sa vyučil u Amfióna, a u Pisóna potom Damokritos."".

</doc>
<doc id="612639" url="https://sk.wikipedia.org/wiki?curid=612639" title="Kritias (rozlišovacia stránka)">
Kritias (rozlišovacia stránka)

Kritias alebo Kritiás () môže byť:

</doc>
<doc id="612641" url="https://sk.wikipedia.org/wiki?curid=612641" title="Timaios">
Timaios

Timaios alebo Tímaios () alebo po latinsky Timaeus môže byť:

</doc>
<doc id="612642" url="https://sk.wikipedia.org/wiki?curid=612642" title="Tímaios">
Tímaios



</doc>
<doc id="612644" url="https://sk.wikipedia.org/wiki?curid=612644" title="Glaucus atlanticus">
Glaucus atlanticus



</doc>
<doc id="612645" url="https://sk.wikipedia.org/wiki?curid=612645" title="Glaucus">
Glaucus

Glaucus môže byť:

</doc>
<doc id="612649" url="https://sk.wikipedia.org/wiki?curid=612649" title="Vláknovec">
Vláknovec



</doc>
<doc id="612651" url="https://sk.wikipedia.org/wiki?curid=612651" title="Majstrovstvá Európy v halovom pozemnom hokeji mužov 2018">
Majstrovstvá Európy v halovom pozemnom hokeji mužov 2018

Majstrovstvá Európy v halovom pozemnom hokeji mužov 2018 bol v poradí 18. turnaj majstrovstiev Európy v halovom pozemnom hokeji mužov, ktoré organizuje Európska federácia pozemného hokeja (EHF). Konal sa v dňoch od 12.14. januára 2018 v Antverpách, v Belgicku, za účasti 8 tímov. Belgicko bolo organizátorom európskeho šampionátu mužov prvýkrát, v roku 1977 však hostilo ženský turnaj, v Bruseli. Všetky zápasy sa odohrali v Lotto Arena s kapacitou 7 000 divákov. Svoj druhý titul získalo , ktoré vo finálovom stretnutí zvíťazilo nad domácim . 
Kvalifikované družstvá.
Pozn.: Číslo v zátvorke udáva umiestnenie vo svetovom rebríčku FIH k októbru 2017.

</doc>
<doc id="612653" url="https://sk.wikipedia.org/wiki?curid=612653" title="Chrýsothemis">
Chrýsothemis



</doc>
<doc id="612654" url="https://sk.wikipedia.org/wiki?curid=612654" title="Glaukiás">
Glaukiás



</doc>
<doc id="612655" url="https://sk.wikipedia.org/wiki?curid=612655" title="Mithridatés">
Mithridatés



</doc>
<doc id="612656" url="https://sk.wikipedia.org/wiki?curid=612656" title="Mithridátés">
Mithridátés



</doc>
<doc id="612657" url="https://sk.wikipedia.org/wiki?curid=612657" title="Dameás">
Dameás



</doc>
<doc id="612658" url="https://sk.wikipedia.org/wiki?curid=612658" title="Tímotheos">
Tímotheos



</doc>
<doc id="612659" url="https://sk.wikipedia.org/wiki?curid=612659" title="Alxénór">
Alxénór



</doc>
<doc id="612660" url="https://sk.wikipedia.org/wiki?curid=612660" title="Dioskouridés">
Dioskouridés



</doc>
<doc id="612661" url="https://sk.wikipedia.org/wiki?curid=612661" title="Dioskuridés">
Dioskuridés



</doc>
<doc id="612662" url="https://sk.wikipedia.org/wiki?curid=612662" title="Dioskúridés">
Dioskúridés



</doc>
<doc id="612664" url="https://sk.wikipedia.org/wiki?curid=612664" title="Moravská zemská knihovna">
Moravská zemská knihovna

Moravská zemská knihovna je knižnica sídliaca v Brne. Knižnica je príspevková organizácia a tiež výskumná organizácia. Je krajskou knižnicou Juhomoravského kraja a druhou najväčšou knižnicou v Česku s regionálnym, národným a medzinárodným významom. Knižnica má právo povinného výtlačku. K 31. decembru 2016 mala knižnica 4 239 016 knižných jednotiek, evidovala 20 034 registrovaných čitateľov a 216 429 absenčných výpožičiek. Riaditeľom MZK je prof. PhDr. Tomáš Kubíček, Ph.D. Na svoj post bol menovaný ministrom kultúry Danielom Hermanom začiatkom novembra 2014.
Činnosť knižnice.
Knižnica okrem výpožičnej činnosti poskytuje mnoho ďalších služieb: prístup k elektronickým informačným zdrojom, prístup k internetu, vzdelávacie a kultúrne aktivity, vykonáva výskum a činnosť krajskej knižnice pre Juhomoravský kraj.
História.
História knižnice začína založením knižnice Moravskosliezskej spoločnosti pre zvelebení orby, prírodovedy a vlastivedy. Prvá kniha bola do jej fondu zaregistrovaná 6. júla 1808. Na začiatku však knižnica bola prístupná iba členom spoločnosti. Verejnosť získala bezplatný prístup až 11. decembra 1883. V tom čase zbierka obsahovala 45 tisíc položiek. V roku 1899 sa odlúčila od múzea spoločnosti a stala sa samostatnou Zemskou knižnicou moravskou. Do začiatku 19. storočia bola knižnica umiestnená v Dietrichstejnskom paláci alebo v biskupskom dvore na Zelnom trhu. Od roku 1907 sídlila v novopostavenom Zemskom dome II na Žerotínovom náměstí. Od prelomu storočí sa po presťahovaní zvýšil aj ročný počet návštev: zo 4 000 na 16 420 v roku 1908. Koncom roku 1989 mala knižnica v správe 20 717 diel, v roku 1908 36 310. Po založení Masarykovej univerzity v roku 1918 bolo rozhodnuté nezaložiť novú knižnicu, ale využiť existujúcu. Tá bola postupne do 23. mája 1923 zoštátnená a premenovaná na Zemskú a univerzitnú knižnicu.
Budova.
Autormi budovy sú Tomáš Adámek a Petr Benedikt z ateliéru ONEX. Je situovaná na križovatke ulíc Kounicova a Hrnčířská. Obsahuje 8 nadzemných poschodí vrátane 4 medziposchodí a jedno podzemné. Pozostáva z dvoch veží so skladmi, južným krídlom kancelárií, stredným komunikačným a odpočinkovým priestorom a severným krídlom študovní. Konštrukciou je budova monolitický železobetónový skelet.
Budova získala cenu Stavba roku 2001. V roku 2016 magistrát mesta Brna schválil zástavku MHD pred budovou knižnice. Mala byť vystavaná v priebehu roku 2017.

</doc>
<doc id="612667" url="https://sk.wikipedia.org/wiki?curid=612667" title="Zastúpenie Európskej komisie na Slovensku">
Zastúpenie Európskej komisie na Slovensku

Európska komisia je na Slovensku zastúpená prostredníctvom miestnej kancelárie so sídlom v Bratislave. Svoje zastúpenia má Komisia vo všetkých 28 členských krajinách EÚ, ako aj regionálne kancelárie v Barcelone, Belfaste, Bonne, Cardiffe, Edinburgu, Marseille, Miláne, Mníchove a vo Vroclave. Tieto zastúpenia a kancelárie informujú médiá a verejnosť o politikách EÚ a podávajú Európskej komisii správy o významných udalostiach v krajine.
Vedúci.
Vedúcim Zastúpenia EK na Slovensku boli: 

</doc>
<doc id="612671" url="https://sk.wikipedia.org/wiki?curid=612671" title="Komárovité">
Komárovité

Komárovité ("Culicidae") je čeľaď dvojkrídlového hmyzu. Samičky väčšiny z asi 3 500 druhov sajú krv teplokrvných živočíchov, sú to ektoparazity. Pritom často prenášajú veľmi nebezpečné choroby (najmä maláriu), čím každoročne nepriamo usmrtia státisíce ľudí (okolo 620 000 úmrtí na maláriu v roku 2021).
Opis.
Majú pár blanitých krídel. Rozdiel medzi samcom a samicou nie je voľným okom dobre viditeľný. Samci majú sosák (priboscis) ochlpený, čo slúži aj na lepší sluch. Samice ho majú hladký, pre lepšiu penetráciu kože.
Jednotlivé druhy sa líšia veľkosťou, ale iba výnimočne merajú viac ako . Komár váži zvyčajne len 2 až 2,5 mg. Za noc dokážu preletieť až a môžu lietať až 4 hodiny bez prestávky rýchlosťou 1 – 2 km/h. Väčšina druhov je aktívna a zháňa potravu v noci, večer alebo ráno. Cez deň sa väčšina komárov schováva na chladných miestach. Komár v lete vydáva hvízdavý tón, spôsobený chvením krídel a tiež hlasiviek, ktoré sú napäté v hrudných prieduchoch.
Napriek tomu, že neboli nájdené fosílie staršie ako z obdobia kriedy, nedávne štúdie naznačujú, že najskoršia divergencia komárov medzi líniami vedúcimi k Anophelinae a Culicinae nastala pred 226 miliónmi rokmi.
Rozšírenie.
Sú rozšírené v tropickom a miernom pásme. Dokážu rýchlo osídliť nové vodné prostredie, prejavuje sa to najmä po veľkých záplavách, keď ich premnoženie spôsobuje kalamitný stav. 
Ázijský komár tigrovaný ("Aedes albopictus") sa po svete rozšíril spolu s predajom rastliny "Dracaena braunii" (tzv. šťastný bambus).
Výskyt na Slovensku.
Na Slovensku žije 40 až 50 druhov komárov (Anopheles messeae, Anopheles plumbeus a iné).
Vzhľadom na globálne otepľovanie sa na územie Európy presúvajú komáre pôvodne vyskytujúce sa v Ázii a Afrike. Ide napr. o komára tigrovaného ("Aedes albopictus"), ktorého výskyt sa potvrdil aj na Slovensku. "Aedes koreicus" a "Aedes japonicus" v Európe.
Taxonómia.
Čelaď komárovité ("Culicidae") má 3 557 druhov, dve podčeľade a 113 rodov.
Potrava.
Komáre sa primárne živia nektárom, ale samičky naviac dokážu používať hematofágiu (sanie krvi). Samice potrebujú krv ako zdroj bielkovín pre vývoj vajíčok. Výnimku tvoria komáre rodu "Toxorhynchites", ktoré krv nesajú. K tomuto rodu patria aj najväčšie známe druhy komárov, ktorých larvy požierajú larvy iných druhov komárov.
Jedince vyhľadávajú potravu podľa detekcie organických a anorganických látok (napr. vydychovaný a vypotený oxid uhličitý).
Životný cyklus.
Komár prechádza kompletnou metamorfózou cez 4 vývojové štádiá – vajíčko, larva, kukla a dospelec (imágo). Ide o dokonalú premenu. Tento proces opísal už grécky filozof Aristoteles. Larvy aj kukly žijú vo vlhkom prostredí alebo priamo v stojatej vode. Tento vývoj trvá týždeň až dva týždne.
Prenos chorôb.
Po penetrácii kože samička vstrekne do krvi svoje sliny, ktoré obsahujú zmes molekúl, ktoré obmedzujú zrážanie krvi a potlačia bolesť po vpichnutí. Zároveň vnikne zápal, ktoré pomáha šíreniu vírusov. Práve touto cestou sa do tela zvieraťa či človeka dostanú choroboplodné zárodky. Najvýznamnejšou prenášanou chorobu je malária, ktorú spôsobujú zimničky - parazitické prvoky rodu "Plasmodium". Na ľudí ju prenášajú výlučne komáre rodu "Anopheles", celkom asi 30 – 40 druhov z 200 tohto rodu, najmä potom anofeles škvrnitokrídly ("Anopheles maculipennis").
Komár "Aedes aegypti" je hlavným prenášačom arbovírusu žltej zimnice, vírusu Zika, horúčky dengue. a ďalších horúčkovitých ochorení. Niektoré druhy komárov vyskytujúce sa aj v Európe môžu pasívne prenášať lymskú boreliózu. Pasívny prenos znamená, že pôvodca choroby sa v tele komára nemnoží, len bol prenesený s čerstvou krvou, ktorú má komár usadenú na sosáku a na tele. Komár útočný ("Aedes vexans") prenáša vírus ťahyňa, ktorý spôsobuje valtickú horúčku. Nebol zaznamenaný žiadny prípad prenosu vírusu HIV (spôsobuje chorobu AIDS) komármi a experimentálne bolo potvrdené, že mechanický a biologický prenos nie je možný.
Komáre prenášajú aj dirofilariózu (aj na Slovensku), spôsobenú červami rodu "Dirofilaria". 
Ako prenášačmi chorôb môžu slúžiť aj iné rody, napríklad vtáčiu maláriu bežne prenášajú komáre rodu "Culex". Rod "Culex", živiaci sa hlavne vtáčou krvou, roznáša aj Západonílsky vírus.
Ochrana.
Základnú ochranu ľudí proti bodnutiu komáricou poskytuje moskytiéra – jemná sieť natiahnutá v noci okolo lôžka či obydlia. Ak je napustená insekticídom (permetrín), účinnosť sa zvyšuje. Medzi ďalšie prostriedky patrí uvoľňovanie insekticídov (napr. Syntetický pyretroid) do vzduchu. K tomu slúžia spreje, elektrické odparovače, insekticídne špirály. Ďalšou možnosťou sú odpudzovače hmyzu chemické (repelenty) alebo ultrazvukové. V Afrike sa často používa pomerne účinný DDT, ktorý je ale toxický aj pre väčšinu živočíchov a má negatívny vplyv na ekosystém. Medzi ďalšie repelenty patrí napr. dietyltoluamid (DEET) a icaridin.

</doc>
<doc id="612672" url="https://sk.wikipedia.org/wiki?curid=612672" title="Culicidae">
Culicidae



</doc>
<doc id="612676" url="https://sk.wikipedia.org/wiki?curid=612676" title="Komár">
Komár



</doc>
<doc id="612679" url="https://sk.wikipedia.org/wiki?curid=612679" title="Majstrovstvá Európy v halovom pozemnom hokeji žien 2018">
Majstrovstvá Európy v halovom pozemnom hokeji žien 2018

Majstrovstvá Európy v halovom pozemnom hokeji žien 2018 bol v poradí 19. turnaj majstrovstiev Európy v halovom pozemnom hokeji žien, ktoré organizuje Európska federácia pozemného hokeja (EHF). Konal sa v dňoch od 19.21. januára 2018 v Prahe, v Česku, za účasti 8 tímov. Česko bolo organizátorom európskeho šampionátu žien druhýkrát, keď predtým hostilo toto podujatie v roku 2014, tiež v Prahe. Všetky zápasy sa odohrali v Arene Sparta s kapacitou 3 000 divákov, ktorej výstavba bola dokončená v roku 2008. Svoj pätnásty titul získalo , ktoré vo finálovom stretnutí zvíťazilo nad obhajcom prvenstva z . 
Kvalifikované družstvá.
Pozn.: Číslo v zátvorke udáva umiestnenie vo svetovom rebríčku FIH k októbru 2017.

</doc>
<doc id="612688" url="https://sk.wikipedia.org/wiki?curid=612688" title="MZK">
MZK



</doc>
<doc id="612689" url="https://sk.wikipedia.org/wiki?curid=612689" title="Alexandra Borbélyová">
Alexandra Borbélyová

Alexandra Borbélyová (neprechýlene Alexandra Borbély; * 4. september 1986, Nitra) je slovenská herečka maďarského pôvodu, účinkujúca prevažne v maďarských filmoch, známa pre jej rolu Márie z filmu "O tele a duši".
Borbélyová je narodená v Nitre a má dvoch súrodencov: mladšieho brata Dávida a sestru Dominiku.
Vyštudovala na gymnáziu v Komárne a plánovala pokračovať na Vysokej škole múzických umení v Bratislave. Tam ju nakoniec nezobrali, takže následne odišla študovať ďalej herectvo do Budapešti. Od ukončenia štúdia pracuje v divadle Józsefa Katonu v Budapešti.
V roku 2017 získala cenu pre najlepšiu európsku herečku na European Film Awards za jej výkon vo filme "O tele a duši".

</doc>
<doc id="612690" url="https://sk.wikipedia.org/wiki?curid=612690" title="Alexandra Borbély">
Alexandra Borbély



</doc>
<doc id="612693" url="https://sk.wikipedia.org/wiki?curid=612693" title="Majstrovstvá Európy II. divízie v halovom pozemnom hokeji mužov 2018">
Majstrovstvá Európy II. divízie v halovom pozemnom hokeji mužov 2018

Majstrovstvá Európy II. divízie v halovom pozemnom hokeji mužov 2018 bol v poradí 11. turnaj majstrovstiev Európy II. divízie v halovom pozemnom hokeji mužov, ktoré organizuje Európska federácia pozemného hokeja (EHF). Konal sa v dňoch od 12.14. januára 2018 v meste Alanya, v Turecku, za účasti 8 tímov. Turecko bolo organizátorom II. divízie európskeho šampionátu mužov prvýkrát, ale v roku 2010 hostilo III. divíziu ME, tiež Alanyi. Víťazom turnaja sa stalo .
Najlepšie 2 družstvá postúpili v roku 2020 na hlavné podujatie ME. Naopak, posledné 2 družstvá zostúpili do III. divízie. 
Kvalifikované družstvá.
Pozn.: Číslo v zátvorke udáva umiestnenie vo svetovom rebríčku FIH k októbru 2017.

</doc>
<doc id="612695" url="https://sk.wikipedia.org/wiki?curid=612695" title="Aless">
Aless

Aless, vlastným menom Alessia Capparelli (* 17. jún 1998, Bratislava) je slovenská hip-hopová speváčka a raperka.
V roku 2015 sa zúčastnila projektu Podzemgang a v tom istom roku vydala prvý sólový album "17".
V roku 2016 vydala skladby „Dieťa viny“ a „Skaparelli flow“. V roku 2016 bola nominovaná na Rukahore Music Awards a v roku 2017 na cenu OTO. 
V roku 2017 vydala druhý album s názvom "18", po ktorom nasledovali skladby „Sami sebou“, „Generácia II“ feat. s Delikom, „Prečo chcú“, „Neverím“, „Čakám“ a „Kráľovná noci“.
Krízový okamih jej kariéry nastal v januári 2018, kedy Alessia vydala na YouTube cover skladby "Rockstar" od Post Malone. Skladbu následne po niekoľkých minútach stiahla kvôli negatívnym ohlasom. V tom istom roku cestovala do Francúzska natočiť videoklip, kde mala nehodu na skútri. Tieto negatívne skúsenosti boli inšpiráciou pre niektoré skladby z jej albumu Druhá Šanca.
V apríli 2019 vydala tretí album s názvom "Druhá šanca". Za práce na tomto albume doteraz nezaplatila producentovi Marekovi Šurinovi.
V septembri 2019 vydala prvú skladbu z plánovaného albumu, na ktorom spolupracuje s americkým raperom Raz Simone, s názvom „Southside"“".

</doc>
<doc id="612696" url="https://sk.wikipedia.org/wiki?curid=612696" title="Majstrovstvá Európy II. divízie v halovom pozemnom hokeji žien 2018">
Majstrovstvá Európy II. divízie v halovom pozemnom hokeji žien 2018

Majstrovstvá Európy II. divízie v halovom pozemnom hokeji žien 2018 bol v poradí 12. turnaj majstrovstiev Európy II. divízie v halovom pozemnom hokeji žien, ktoré organizuje Európska federácia pozemného hokeja (EHF). Konal sa v dňoch od 19.21. januára 2018 v Bruseli, v Belgicku, za účasti 8 tímov. Belgicko organizovalo II. divíziu európskeho šampionátu žien prvýkrát, ale v roku 1977 hostilo hlavné podujatie ME žien, tiež v Bruseli. Dejiskom zápasov bola Belfius Arena. Víťazom turnaja sa stalo domáce .
Najlepšie 2 družstvá postúpili v roku 2020 na hlavné podujatie ME. Naopak, posledné družstvo zostúpilo do III. divízie. 
Kvalifikované družstvá.
Pozn.: Číslo v zátvorke udáva umiestnenie vo svetovom rebríčku FIH k októbru 2017.

</doc>
<doc id="612697" url="https://sk.wikipedia.org/wiki?curid=612697" title="Ján Šmigovský">
Ján Šmigovský

Ján Šmigovský (* 2. máj 1903, Brownsville, USA – † 9. október 1945, Bratislava) bol slovenský vojak. Známym sa stal ako veliteľ nitrianskej vojenskej posádky, ktorá sa ako jediná nepripojila k Slovenskému národnému povstaniu, no súčasne odmietla vpustiť nemecké vojsko do svojich kasární. Kvôli rozhodnutiu nepripojiť sa k povstaniu bol po druhej svetovej vojne Ján Šmigovský súdený pred Národným súdom v Bratislave, ktorý ho odsúdil na trest smrti. Jeho osoba a odsúdenie na smrť vyvolávajú do súčasnosti rozpory.
Životopis.
Osobný život a vojenská kariéra.
Narodil sa v meste Brownsville (Pensylvánia) v USA v rodine slovenských vysťahovalcov. Jeho otec Jozef bol baník, matka Mária ženou v domácnosti. V roku 1905 sa celá rodina vrátila späť na Slovensko do obce Spišské Podhradie. Tu navštevoval Ján Šmigovský ľudovú školu, následne študoval na gymnáziu v Levoči. Po vzniku Česko-Slovenska sa vrátil do Spišského Podhradia, kde v roku 1923 úspešne absolvoval učiteľský ústav ziskom maturity. V roku 1924 začal študovať na vojenskej akadémii v meste Hranice.
Po absolvovaní vojenskej akadémie získal hodnosť poručík. V roku 1926 bol zaradený k pechote. Súčasne začal pracovať ako inštruktor na škole pre poddôstojníkov. Postupne vystriedal vojenské posádky v Hraniciach, Chomutove, Žiline, Čadci a Ružomberku. V roku 1939 po vzniku Slovenského štátu bol zaradený k Hlavnému veliteľstvu Hlinkovej gardy ako pridelenec Ministerstva národnej obrany. Tu zotrval zhruba 4 mesiace, keď bol na vlastnú žiadosť prevelený späť do armádnych útvarov. Počas svojho pôsobenia na Orave bol obvinený z trestného činu nešetrenia všeobecných služob­ných predpisov. Podľa obvinenia mal dávať civilným osobám (príslušníkom Hlinkovej gardy) pohonné hmoty a požičiavať vojenské vozidlá aj so šoférmi. V januári 1940 bol vzatý do väzby v Bratislave. Šmigovský svoje konanie obhajoval tým, že chcel upevniť spoluprácu medzi armádou a Hlinkovou gardou v novovzniknutom štáte. Súd ho odsúdil na oodmienečný trest odňatia slobody v trvaní 8 mesiacov. V armáde tak zotrval. Postupne pôsobil v Trnave a Bratislave. Následne sa stal veliteľom výcvikového tábora v Lešti. Po vstupne Slovenska do vojny proti ZSSR na strane Nemecka bol súčasťou slovenskej armády, ktorá bojovala na území ZSSR. V Sovietskom zväze však ochorel na maláriu a dyzentériu. Vrátil sa teda späť na Slovensko, kde bol na začiatku roka 1944 vymenovaný za veliteľa pechotnej školy a mestskej vojenskej posádky v Nitre.
Ján Šmigovský nebol ako vojak nikdy členom žiadnej politickej strany.
Slovenské národné povstanie.
29. augusta 1944 vypuklo Slovenské národné povstanie. Šmigovský však zrejme nemal o príprave povstania žiadne reálne a podrobné informácie. V ten istý deň bol Šmigovskému do Nitry doručený rozkaz generála Jána Goliana, ktorý v mene Veliteľstva pozemných vojsk v Banskej Bystrici vyzýval vojenské posádky na Slovensku, aby sa pridali k SNP. Tento rozkaz Šmigovský odmietol splniť a zostal verný vláde Jozefa Tisa. Mal označiť povstanie za vzburu pomýlených jedincov a oznámil, že aj s posádkou zachováva vernosť prezidentovi Tisovi a vláde v Bratislave. Následne mal rozhodnúť o zákaze predaja alkoholu v Nitre, zhromažďovania obyvateľov a nočného vychádzania. V rovnaký deň navštívilo Šmigovského ešte niekoľko delegácií dôstojníkov z rôznych posádok, ktorí mu dávali rôzne (často aj nepravdivé informácie) o vývine aktuálnych udalostí v snahe presvedčiť ho, aby sa pridal k povstaniu. Tieto informácie si Šmigovský overoval priamo u generála Ferdinanda Čatloša, ktorý mu mal prikázať, aby zostal na mieste. Následne mu generál Augustín Malár mal uviesť, že informácie, ktoré dostával počas 29. augusta, nie sú pravdivé a že nepokoje budú čoskoro potlačené blížiacou sa nemeckou armádou.
1. septembra 1944 bolo Šmigovskému z Ministerstva národnej obrany oznámené, že nemecké vojsko odzbrojuje slovenské vojenské posádky so súhlasom samotného ministerstva a že toto vojsko sa blíži k Nitre. Na tieto informácie mal Šmigovský reagovať negatívne s tým, že nenechá odzbrojiť nitriansku posádku, a nariadil bojovú pohotovosť a obranu kasární. Po príchode nemeckého vojska do Nitry toto zaujalo pozície pred budovou kasární, kde nemecký veliteľ začal vyjednávať so Šmigovským. Nemecký veliteľ poskytol Šmigovskému priestor, aby mohol kontaktovať ministerstvo obrany. V telefonickom hovore Šmigovský presvedčil tajomníka prezidenta Tisa Karola Murína, aby nedovolil nitriansku posádku odzbrojiť. Nemci nakoniec súhlasili a nitriansku posádku neodzbrojili, ako jedinú na Slovensku. Nemecké vojsko sa tak presunulo do Zlatých Moraviec. V nasledujúcich dňoch sa Šmigovský stretol s miestnym veliteľom SS, ktorého informoval o situácii povstania v okolí Nitry. Aj vďaka týmto informáciám sa Nemcom podarilo rýchlo obsadiť rozsiahle územia predovšetkým na Hornej Nitre. V ďalšom období mal Šmigovský v Nitre viacero prejavov, v ktorých bránil Nemcov a naopak útočil na SNP a povstalcov, sľuboval rýchle ukončenie povstania a potrestanie jeho účastníkov. Aj vďaka jeho podpore vlády vojnovej Slovenskej republiky a nepripojeniu sa k SNP bol už 13. septembra 1944 povýšený na podplukovníka. Šmigovského rozhodnutia našli odozvu aj u Nemcov, ktorí mu zverili velenie nad všetkými vojenskými jednotkami v Nitre, a to aj nemeckými. Neúspech povstania v Nitre bol veľmi nepríjemnou udalosťou pre SNP, keďže jedným z hlavných cieľov bolo oslobodenie politických väzňov (hlavne komunistov), ktorí boli väznení práve v nitrianskej väznici. K týmto sa tak mohlo dostať nemecké Gestapo.
5. septembra 1944 bol Šmigovský vymenovaný ministrom obrany Štefanom Haššíkom za veliteľa 1. pešieho pluku Domobrany, ktorej základom sa stala práve nitrianska posádka. Na tejto pozícii Šmigovský zotrval až do začiatku apríla 1945. Následne odišiel za rodinou do Prahy, kde zotrval až do konca vojny. Tu sa 5. mája 1945 zúčastnil Pražského povstania na strane povstalcov. Po skončení vojny sa Šmigovský rozhodol, že sa prihlási slovenským úradom. 24. mája 1945 bol zadržaný v Trnave a prevezený do Bratislavy.
Súdny proces pred Národným súdom.
K formálnemu zatknutiu Šmigovského došlo 25. mája 1945 v Bratislave. Konanie prebiehalo na základe Nariadenia č. 33/45 Zb. SNR o potrestaní fašistických zločincov, okupantov, zradcov a kolaborantov a o zriadení ľudového súdnictva. Obžaloba na Národný súd v Bratislave bola podaná 3. septembra 1945. Súdny proces sa začal 21. septembra 1945. Predsedom súdneho senátu bol Igor Daxner, prísediacimi vybranými politickým rozhodnutím Slovenskej národnej rady boli Ľudovít Benada, František Zupka, Ján Svitok, Andrej Juračka, Teofil Homer a Martin Kulich. Obžalobcom bol Miloslav Takáč. Išlo o úplne prvé súdne konanie pred Národným súdom od jeho zriadenia. Je zaujímavé, že súdne konanie trvalo veľmi krátko, keďže hlavné pojednávanie bolo ukončené už 25. septembra 1945. Obhajcom Šmigovského bol Arnošt Marcis, ktorého mu ustanovil súd. Tento už na úvod súdu vyhlásil, že je len ustanoveným obhajcom, ktorý musí na tomto konaní vystupovať iba na základe svojich stavovských povinností. Obžaloba kládla Šmigovskému za vinu predovšetkým marenie prípravy SNP a boja slovenského národa proti okupantom. Už na začiatku hlavného pojednávania Šmigovský vyhlásil, že časť jeho výpovedí pred vyšetrujúcimi orgánmi bola urobená pod nátlakom. Počas procesu Šmigovský vyhlásil, že síce bol za povstanie, no nemal veľmi na výber a v rámci svojho postavenia robil čo možno najmenej proti nemu. Súčasne však uviedol, že bol vojak, nebol politikom, a tak bola pre neho jeho prísaha záväznou. Ďalej uviedol, že keďže ČSR zanikla, necítil sa viazaný predchádzajúcou prísahou k tomuto štátu. Účasť na Pražskom povstaní na strane povstalcov zdôvodnil Šmigovský tým, že po zániku Slovenskej republiky už nebol viazaný prísahou k tomuto štátu, a preto sa mohol zúčastniť povstania.
Národný súd neprijal obhajobu Šmigovského a 25. septembra 1945 ho odsúdil pre trestný čin zrady na povstaní na trest smrti zastrelením a konfiškáciu štvrtiny majetku. Šmigovský požiadal o milosť, čomu však nebolo vyhovené. 9. októbra 1945 bol Ján Šmigovský popravený zastrelením v Bratislave. Samotné nariadenie č. 33/45 však bolo retroaktívne, teda postihovalo konanie obžalovaných v čase, keď toto nemuselo byť trestné. Niečo také je závažným porušením zásady zákazu retroaktivity a za normálnych okolností to nie je možné.
Prokurátor Anton Rašla, ktorý pred Národným súdom v Bratislave vystupoval v iných prípadoch ako obžalobca, vo svojich spomienkach uviedol, že Igor Daxner mu zdôvodnil udelenie trestu smrti Šmigovskému tým, že prísne tresty sú potrebné z dôvodu, aby si Národný súd získal autoritu.
V roku 1998 bola na budove nitrianskej tržnice (bývalá budova nitrianskych kasární) osadená pamätná tabuľa Jána Šmigovského, ktorú dali zhotoviť Matica slovenská, Mesto Nitra a Konfederácia politických väzňov. Po protestoch bola odstránená v roku 2005. V tejto súvislosti sa Historický ústav Slovenskej akadémie vied vyjadril, že Šmigovský bojoval na strane protipovstaleckých vojenských síl, čím sa stal fakticky spojencom okupačnej nemeckej armády. Osadenie pamätnej tabule v Nitre preto nevychádza z historických faktov, ale z politických síl, ktoré sa snažia rehabilitovať satelitný slovenský štát. Zneužívajú pritom aj tragické osudy niektorých ľudí, ako bol prípad Šmigovského.

</doc>
<doc id="612698" url="https://sk.wikipedia.org/wiki?curid=612698" title="Eva Filová">
Eva Filová

Mgr. Eva Filová, ArtD. (* 13. december 1968, Bratislava) je slovenská filmová teoretička, historička, vysokoškolská pedagogička, programová dramaturgička a konceptuálna výtvarníčka.
Vzdelanie.
Absolvovala štúdium filmovej vedy (20012006) na Katedre audiovizuálnych štúdií Filmovej a televíznej fakulty Vysokej školy múzických umení v Bratislave, kde v súčasnosti pôsobí ako pedagogička. Vyučuje Dejiny svetového filmu, Experimentálny film a projekt Oral history. V Bratislave vyštudovala taktiež voľnú grafiku na Vysokej škole výtvarných umení (19901996), kde v súčasnosti ako externá pracovníčka vyučuje Skladobnosť audiovizuálneho diela na Katedre intermédií.
Vo svojich prácach sa venuje primárne rodovej problematike a slovenskej kinematografii.
Charakteristika tvorby.
Meno Evy Filovej je spojené s viacerými projektami zameranými na audiovizuálnu kultúru. Napríklad s reláciou "Kino Ucho", ktorú pripravila pre Rádio Devín spolu s kolegyňami Katarínou Mišíkovou a Monikou Mikušovou, zostavuje program projektu "Kraťasy z archívu" v spolupráci s Kinom Lumiére. Filmové sekcie zostavuje taktiež pre festival krátkeho filmu Brno 16 short film festival, filmový seminár 4 živly aj Medzinárodný festival filmových klubov Febiofest. Spolupracovala na projekte "Obrazy (proti) extrémizmu", ktorý je reakciou pedagógov z katedry Audiovizuálnych štúdií na dvíhajúcu sa vlnu pravicového extrémizmu. Svoje filmovo-vedecké texty a štúdie publikuje vo filmologickom periodiku Kino-Ikon.
Filová je aktívna aj ako konceptuálna výtvarníčka. Na poli výtvarného umenia participovala na výstave "Holé baby", spojenej s tvorbou americkej feministickej skupiny Guerilla Girls (SNG 2010). Svoj feministický pohľad demonštrovala v rámci samostatných výstav "Ženské je politické" a v rámci projektu "Fem(inist) Fatale" (2015). Známe sú jej aktivistické diela "Angažovaný šatník" alebo billboardy s textami "Osloboď sa od reklamy" a "Voľby sú ako orgazmus: Príliš veľa sa od nich očakáva", využívajúce marketingové formáty na kritiku funkcie reklamy a reklamých plôch - čiže použitých formátov.
Eros, sexus, gender v slovenskom filme.
V roku 2013 Filová publikovala vo vydavateľstve Slovenského filmového ústavu knihu "Eros, sexus, gender v slovenskom filme". Publikácia sa zaoberá erotikou v slovenskom filme, spôsobmi zahaľovania, sexizmom, stereotypmi v zobrazovaní ženských postáv a ich postavenia, motívmi a témami spojenými s erosom a ich náväznosťou na politickú klímu naprieč históriou slovenského filmu. Kniha poukazuje na rôzne prepojenia rodovej problematiky a erotiky so sociálnym prostredím, mestom či vidiekom. Tému erotiky slovenskom filme zachytáva aj z pohľadu produkcie, koprodukcie a distribúcie filmového diela. Dôležitou súčasťou knihy je skúmanie vzťahov medzi erotikou, genderom a ideológiou, respektíve ideológiami, ktoré dlhé roky definovali podoby slovenskej kinematografie.
Knihu "Eros, sexus, gender v slovenskom filme" zhodnotil Daniel Hevier ml. nasledujúcimi slovami: „"Eva Filová sa snaží upriamiť pozornosť na premenlivosť formy erotickej príťažlivosti. Preto sa veľmi podrobne zaoberá premenou ženskej úlohy v dejinách československého filmu – od ozdoby hlavného hrdinu, cez symbol koristi mužskej dominancie, až po femme fatale. Podarilo sa jej zachytiť genézu erotiky v slovenskej kinematografii odborným a pútavým spôsobom."“
Publikácie.
Kolektívne publikácie
Učebné texty a príručky 
články z novín a časopisov (výber)

</doc>
<doc id="612723" url="https://sk.wikipedia.org/wiki?curid=612723" title="Honda Legend">
Honda Legend

Honda Legend je luxusný automobil, ktorý od roku 1985 vyrába japonská automobilka Honda. Honda Legend poskytuje základ pre modely Acura Legend, RL a RLX luxusnej severoamerickej divízie Acura.
Prvá generácia (KA1-KA6, 1985–1990).
Prvá generácia Hondy Legend bola v Japonsku uvedená dňa 22. októbra 1985. Stala sa prvým produkčným automobilom, ktorý mal v ponuke len motor SOHC V6. Uvedenie modelu Legend bolo spojené s predstavením nového japonského predajného miesta, zvaného "Honda Clio".
Pre európsky trh bol model Legend predstavený v roku 1987. Európska verzia bola identická so severoamerickou, pričom v ponuke bola jediná výbava V6-2.5i.
Verzia "Wing Turbo".
V októbri 1988 upravila Honda motor C20A V6 použitím turbodúchadla s variabilnou geometriou lopatiek, ktoré nieslo v japonských televíznych reklamách názov "Wing Turbo". Takto upravený motor poskytoval výkon 140 kW/190 koní pri 6000 otáčkach za minútu a krútiaci moment 241 Nm pri 3500 otáčkach za minútu. Turbodúchadlo však nebolo montované pre zvýšenie výkonu motora, ale kvôli zníženiu spotreby paliva a redukcii emisií. Táto verzia bola poskytovaná len s automatickou prevodovkou.
Druhá generácia (KA7/KA8, 1990–1995).
Druhá generácia bola uvedená 24. októbra 1990 v karosárskych verziách sedan a kupé. V Japonsku bola táto generácia známa ako "Super Legend", a to hlavne pre jej veľký 3,2-litrová motor C32A. Ten bol jediným motorom, ktorý sa montoval do modelu Legend. Existovali však dve verzie: Type I s výkonom 158 kW/215 koní a Type II s výkonom 173 kW/235 koní.
Existovali dva typy výbavy, a to luxusnejšia "Alpha" a menej luxusná "Beta". Výbava "alpha" obsahovala okrem iného aj dvojzónovú klimatizáciu, kožený alebo 100% moketový interiér, projektorové predné svetlomety či ABS.
Druhá generácia modelu Legend bola tiež vyrábaná automobilkou Daewoo v Južnej Kórei v rokoch 1994 až 1999 pod názvom Daewoo Arcadia. Tento model bol len pre kórejský trh a nahradil starší model Daewoo Imperial.
Tretia generácia (KA9, 1995–2004).
Tretia generácia modelu Legend bola predstavená dňa 26. októbra 1995, a pokračovala v tradícii automobilky, použitím predného náhonu. Zdvihový objem motora však vzrástol na 3,5 litra, pričom disponoval výkonom 158 kW/215 koní. Kódové označenie platformy pre tretiu generáciu bolo E-KA9.
Výbava "Exclusice" obsahovala predovšetkým vyladené odpruženie na výkon. Oproti základnéj výbave, zvanej "Euro" obsahovala tiež drevené obklady interiéru. Takisto bol v ponuke prémiový zvukový systém Luxman.
Dňa 21. septembra 1998 prebehli na tretej generácii Legend malé úpravy, ktoré zahŕňali upravenú prednú masku, bočné airbagy boli v štandardnej výbave a v neposlednom rade aj automaticky nastaviteľný airbag v závislosti na nastavení sedadla vodiča.
Štvrtá generácia (KB1, 2004–2008 / KB2, 2008-2012).
Štvrtá generácia modelu Legend bola predstavená dňa 7. októbra 2004. Stala sa automobilom roka v Japonsku (2004/2005), čo znamenalo štvrté udelenie tejto ceny počas piatich rokov pre automobilku Honda. Oproti tretej generácii bola rozmerovo menšia. Pri pokuse vyriešiť požiadavku trhu, potrebovala štvrtá generácia pohon zadných kolies a motor V8. Honda uviedla technológiu pohonu všetkých kolies zvanú "Super Handling All-Wheel Drive" SH-AWD. 
Novonavrhnutý 3,5-litrový šesťvalcový motor J35A, mal tiež systém časovania ventilov VTEC, pričom výkon dosahoval 221 kW/300 koní. Aby sa prispôsobilo nastavenie pohonu všetkých kolies, motor bol preorientovaný z pozdĺžneho uloženia na uloženie naprieč, čo bolo v konečnom dôsledku aj pôvodné uloženie motora v prvej generácii modelu Legend.
Piata generácia (KC1/KC2, 2014–súčasnosť).
Piata generácia bola predstavená dňa 10. novembra 2014, pričom do predaja prišla dňa 20. februára 2015. Verzia po facelifte bola uvedená na Tokijskom autosalóne dňa 27. októbra 2017.

</doc>
<doc id="612727" url="https://sk.wikipedia.org/wiki?curid=612727" title="Mladý Sheldon">
Mladý Sheldon

Mladý Sheldon () je americký komediálny seriál stanice CBS vytvorený Chuckom Lorreom a Stevenom Molarom. Seriál, odohrávajúci sa koncom 80. a začiatkom 90. rokov 20. storočia, je spin-off Prequelom sitkomu "Teória veľkého tresku" a predstavuje postavu Sheldona Coopera v jeho deviatich rokoch, ktorý žije so svojou rodinou vo východnom Texase a chodí na strednú školu. Iain Armitage hraje mladého Sheldona spolu s Zoe Perry, Lanceom Barberom, Montanym Jordanom, Raegan Revordovou a Annie Potts. Matt Hobby bol povýšený medzi hlavné postavy začiatkom tretej série. Jim Parsons, ktorý stvárňuje dospelého Sheldona Coopera v sitkome "Teória veľkého tresku", rozpráva seriál a pôsobí ako výkonný producent.
Seriál mal premiéru 25. septembra 2017. 6. januára 2018 bola potvrdená druhá séria, ktorá mala premiéru 24. septembra 2018. 22. februára 2019 bol seriál obnovený pre tretiu a štvrtú sériu; tretia séria mala premiéru 26. septembra 2019 a štvrtá séria 5. novembra 2020. 30. marca 2021 stanica CBS predĺžila seriál o piatu, šiestu a siedmu sériu.
Na Slovensku mal seriál premiéru 6. júla 2021 na Markíze.
Dej.
Seriál je zasadený v 80. a 90. rokoch 20. storočia a sleduje mladého Sheldona Coopera ako navštevuje strednú a neskôr vysokú školu vo fiktívnom meste Medford v Texase, kde sa snaží zapadnúť vo svete okolo neho, zatiaľ čo jeho rodina a priatelia sa musia vysporiadať s jeho výnimočnými intelektuálnymi schopnosťami a spoločenskými problémami.

</doc>
<doc id="612729" url="https://sk.wikipedia.org/wiki?curid=612729" title="Majstrovstvá Európy III. divízie v halovom pozemnom hokeji mužov 2018">
Majstrovstvá Európy III. divízie v halovom pozemnom hokeji mužov 2018

Majstrovstvá Európy III. divízie v halovom pozemnom hokeji mužov 2018 bol v poradí 8. turnaj majstrovstiev Európy III. divízie v halovom pozemnom hokeji mužov, ktoré organizuje Európska federácia pozemného hokeja (EHF). Konal sa v dňoch od 12.14. januára 2018 v Nikózii, na Cypre, za účasti 7 tímov. Nováčikom halových ME bolo družstvo domáceho Cypru. Pôvodne sa malo zúčastniť aj družstvo Gruzínska. Víťazom turnaja sa stalo .
Najlepšie 2 družstvá postúpili v roku 2020 do II. divízie ME. 
Kvalifikované družstvá.
Pozn.: Číslo v zátvorke udáva umiestnenie vo svetovom rebríčku FIH k októbru 2017.

</doc>
<doc id="612734" url="https://sk.wikipedia.org/wiki?curid=612734" title="Anders Kjølholm">
Anders Kjølholm

Anders Kjølholm (* 4. marec 1974, Roskilde, Dánsko), vlastným menom Anders Nielsen, je dánsky basgitarista. Je známy ako bývalý člen dánskej heavy metalovej skupiny Volbeat. Pred skupinou Volbeat bol basgitaristom skupín Pink Apple, No Solution a death metalovej skupiny Dominus, kde pôsobil spolu s Michaelom Poulsenom. Používa predovšetkým basgitaru Ernie Ball Music Man StingRay, ale hrá aj na basgitaru Fender Jazz Bass a používa zosilňovače TC Electronic.
Je známy najmä svojou plnohodnotnou scénickou prítomnosťou počas vystúpení, svojím vyvádzaním s davom a častou komunikáciou s fanúšikmi.
V novembri 2015 skupina oznámila, že Kjølholm odchádza zo skupiny Volbeat. Zdôraznili, že so skupinou zanechal dobré vzťahy. Poulsen a Larsen uviedli, že "„Anders bol od roku 2001 lojálnym priateľom a spoluhráčom. [...] Sme veľmi vďační za to a Andersovi želáme všetko najlepšie do budúcna.“" Kjølholm tiež prial všetko najlepšie zvyšku skupiny.
V roku 2020 sa stal členom rokenrolovej skupiny Ace It Moe a v novembri 2021 skupiny Superloader. V súčasnosti žije v Hundige, časti mesta Greve Strand, neďaleko Kodane.

</doc>
<doc id="612738" url="https://sk.wikipedia.org/wiki?curid=612738" title="Timótheos">
Timótheos



</doc>
<doc id="612739" url="https://sk.wikipedia.org/wiki?curid=612739" title="Franz Gottschalk">
Franz Gottschalk

Franz „Hellboss“ Gottschalk (* 1976, Dánsko) je dánsky gitarista, basgitarista, technik gitár a pódiový manažér. Od roku 2010 je gitarista v death metalovej skupine Blood Eagle. Predtým hral v death metalovej skupine Illdisposed a je bývalým členom skupín Volbeat, Dominus, Deadly Sins a Hypodermic.
Biografia.
V roku 1993, ako šestnásťročný, pracoval ako „flaskedreng“ (doslovne "fľaškový chlapec") na plný pracovný úväzok v diskontnom supermarkete v Østerbro, štvrti mesta Kodaň. Vo svojich dvadsiatich rokoch sa po štyroch rokoch štúdia vo Svendborgu vyučil za murára.
Gottschalk, ktorý je známy pod svojou prezývkou „Hellboss“, bol členom skupiny Hypodermic, s ktorou vydal album s názvom "In Between". Po rozpadnutí skupiny Hypodermic založil death metalovú skupinu Deadly Sins s priateľmi Larsom B. (Koldborn), Rasmusom, Huhleom a Brianom Jensenom. V roku 1997 založil spoločnosť Hellboss Production, ktorá sa venuje technickej príprave gitár a pódiovému manažmentu hudobníkov a hudobných skupín. Koncom deväťdesiatych rokov 20. storočia sa stal členom skupiny Dominus a hral na basgitare v poslednom albume "Godfallos" v roku 2000. O rok neskôr sa skupina Dominus rozpadla a ich spevák Michael Poulsen založil skupinu Volbeat. Gottschalk sa pripojil k skupine Volbeat v roku 2002 a nahradil pôvodného gitaristu Teddyho Vanga. Gottschalk sa objavil v prvých dvoch albumoch skupiny Volbeat "The Strength / The Sound / The Songs" a "Rock the Rebel / Metal the Devil". Po skončení nahrávania druhého albumu Gottschalk zo skupiny odišiel. Neskôr sa pripojil k skupine Illdisposed, nahradil Martina Thima. Debutoval na albume "The Prestige". Po odchode z Illdisposed sa v roku 2011 pripojil k death metalovej skupine Blood Eagle, kde je dodnes.

</doc>
<doc id="612740" url="https://sk.wikipedia.org/wiki?curid=612740" title="Katedra filmových štúdií">
Katedra filmových štúdií

Katedra filmových štúdií Filmovej a televíznej fakulty Vysokej školy múzických umení v Bratislave je jedinou svojho druhu na Slovensku. Zameriava sa najmä na výučbu teórie a dejín filmu, televízie a audiovízie.
História.
V období 50. a 60. rokov, vďaka iniciatíve výrazných osobností filmovej vedy Júliusa Pašteku, Ivana Stadtruckera a Petra Mihálika sa následne (v 70.rokoch) otvorilo teoretické štúdium filmu na Divadelnej fakulte VŠMU. Práve Peter Mihálik sa stal rozhodujúcou osobnosťou založeného odboru. Filmová veda v tomto období však stále nebola samostatná. Bola spojená so štúdiom divadelnej vedy, na vtedy novovzniknutej Katedre divadelnej a filmovej vedy, v školskom roku 1978/1979. Prednášky tu okrem týchto mysliteľov viedli napríklad aj Vladimír Mlčoušek alebo Slavomír Magál. Základom prednášok bolo budovanie terminológie filmovej vedy či problematika montáže.
V júni roku 1986 padlo rozhodnutie, ktoré negatívne ovplyvnilo ďalší vývoj filmovej vedy. Odbor filmovej a divadelnej vedy sa na VŠMU zrušil a následne presunul na filozofickú fakultu Univerzity Komenského. O rok neskôr do toho prišlo aj úmrtie Petra Mihálika, ktorého na bývalej katedre nikto nedokázal nahradiť. Študenti filmovej vedy tak strácali na filmovom vzdelávaní a namiesto toho získavali bohatšie vedomosti z estetiky. Medzitým sa zmenila politická situácia, v novembri 1989 sa zrútil komunistický režim a pre filmovú výučbu sa začali otvárali nové možnosti. V roku 1990 bola ustanovená samostatná Filmová a televízna fakulta. Vznikla tak aj samostatná Katedra filmovej vedy. Jej prvým vedúcim sa stal Ivan Stadtrucker. Zmenilo sa aj pedagogické zázemie. Prednášky viedli popri absolventoch z iných odborov už aj poslucháči, ktorí získali teoreticko-filmové vzdelanie u Mihálika, Mlčouška a Stadtruckera v 80.rokoch. Patrili medzi nich napríklad Martin Ciel, Andrej Obuch, Martin Šmatlák a iní. Rozdiel nastal aj v samotnej výučbe. Ťažiskom sa stala filmová veda a história, divadelná veda a estetika sa stali sekundárnymi. Študenti vedy, tak ako iných odborov, museli a dodnes musia preukázať svoje kvality prostredníctvom ročníkových prác, rozsahovo sa odlišujúcich na základe ročníka, v ktorom sa poslucháč nachádza. V roku 1993 prevzal post vedúceho katedry Václav Macek. Došlo tak ku ďalšej zmene. Bol otvorený nový predmet Dejiny slovenského filmu. Opäť sa rozširuje aj pedagogické zázemie, čo bolo podmienené vznikom filmového, výlučne teoretického periodika Kino-Ikon. Obnovil sa aj projekt praktickej výchovy, známy ako Oral History. V roku 2003 sa katedra zmenila na subkatedru v rámci Ateliéru aplikovanej dramaturgie, neskôr sa opäť osamostatnila. V roku 2010 sa vedúcou katedry stala Katarína Mišíková a v roku 2019 ju vystriedala Zuzana Mojžišová, ktorá tento post zastáva dodnes. 
Od roku 2003 tvoria študenti katedry vlastný občasník Frame. Spočiatku vychádzal samostatne, neskôr začal vychádzať dvakrát ročne v rámci odborného časopisu Kino Ikon. Jeho súčasťou bol do roku 2021, kedy sa osamostatnil a prešiel do online priestoru. 
Katedra vystriedala niekoľko názvov: po Katedre filmovej vedy nasledovala Katedra vied o umení, po nej Katedra umeleckej kritiky a audiovizuálnych štúdií, neskôr Katedra audiovizuálnych štúdií a od roku 2022 nesie meno Katedra filmových štúdií. Od roku 2021 je súčasťou Inštitútu teórie divadla, filmu a hudby, pracoviska zriadeného za účelom zabezpečovania výučby v spoločnom univerzitnom študijnom programe s názvom Teória divadla, filmu a hudby.
Štúdium.
Štruktúra štúdia na katedre predstavovala štyri roky, počas ktorých mal poslucháč absolvovať všetky potrebné predmety, následne si obhájiť diplomovú prácu a urobiť štátne skúšky. Toto sa však v 90. rokoch zmenilo. Štúdium bolo tradične rozdelené na bakalársky a magisterský stupeň. Prechod medzi prvým a druhým stupňom je podmienený náročnými kritériami. Na bakalárskom stupni sa mali študenti vzdelávať, tak aby boli schopní následnej práce vo filmových kluboch či kultúrno-osvetových zariadeniach. Na magisterskom stupni zase mali byť absolventi pripravení na prácu vo filmovom ústave, akadémii. Preto bolo napokon požadované, aby študenti už od prvého ročníka povinne publikovali vlastné články. Katedra taktiež pripravovala doktorandov. Začala tak postupne vznikať nová generácia filmových historikov a teoretikov.
Štúdium dnes.
Na bakalárskom stupni študentky a študenti získajú základné vedomosti o dejinách aj súčasnosti svetovej i domácej kinematografie, zoznámia sa s jednotlivými filmovými profesiami, metodologickými postupmi, umenovednými prístupmi. Ťažiskovými predmetmi štúdia sú Dejiny svetového filmu, Dejiny slovenskej kinematografie, Dejiny filmových teórií, Filmová reč či Filmová filológia. Nosným predmetom je Autorský seminár, ktorého výsledkom je koncoročná ročníková či záverečná teoretická práca.
Na magisterskom stupni sa historické i teoretické poznanie a nadobúdanie zručností prehlbuje, obohacuje o nové pohľady a smery. Ťažiskovými predmetmi štúdia sú Súčasný svetový film, Úvod do kognitívnej filmovej teórie, Literatúra a film, Postštrukturalizmus a myslenie o filme, Metódy a prístupy či Súčasný slovenský animovaný film, ale najmä predmet Autorský seminár, v rámci ktorého vzniká ročníková a napokon aj záverečná magisterská práca.

</doc>
<doc id="612747" url="https://sk.wikipedia.org/wiki?curid=612747" title="Institut für Heimatforschung">
Institut für Heimatforschung

Institut für Heimatforschung in Käsmark () pôsobil v rokoch 1941 až 1944 ako inštitúcia nemeckého národno-socialistického výskumu Východu ("Ostforschung"). Nacisti zjavne prikladali inštitútu veľký význam, ktorý mal ďaleko presahovať horizont horného Spiša. Počas svojho pôsobenia získal inštitút ozaj nadregionálny rozmer v kontexte sietí podobných výskumných inštitúcií mimo Tretej ríše, ktoré sa zaoberali úlohou nemeckej menšiny v budúcej tzv. Európe nového poriadku ("Neuordnung Europas").
Dejiny.
Kežmarok bol centrom horného Spiša a Karpatských Nemcov v Uhorsku. Nemecká národnosť mala v meste väčšinu (napr. v roku 1910 žilo v Kežmarku 3 242 Nemcov, 1 606 Slovákov a 1 314 Maďarov).
Návrh zriadiť Institut für Heimatforschung pripravil 9. januára 1941 prof. Dr. Johann Lipták (18891958, profesor tamojšieho nemeckého (evanjelického) gymnázia od roku 1911). V ten istý deň patronátny konvent gymnázia schválil jeho návrh. Inštitút získal dve miestnosti na prízemí v starej budove gymnázia/lícea a 30 000 kníh.
Podľa Liptáka sa mal inštitút zaoberať dejinami Nemcov na Spiši, Slovensku a v juhovýchodnej Európe a nadviazať spoluprácu s podobnými výskumnými ústavmi napr. v Prahe a Viedni. "„… bez silného nasadenia vlasteneckých myšlienok je výchova k národnému mysleniu márnou snahou. Javí sa preto ako potrebné, založiť miesto starostlivosti o národné myslenie, ktoré bude mať úlohu spojiť všetky vlastivedné snahy.“" J. Lipták 22. marca 1941 prebehlo slávnostné otvorenie. Zúčastnili sa ho mnohé (nemecké) osobnosti zo Slovenska aj zahraničia. Medzi hosťami boli Franz Karmasin, Hanns Elard Ludin s pobočníkom Hansom Gmelinom, vládny radca "Göcken" (cudzinecký úrad Berlín) a ďalší. Hostí čakali nastúpené jednotky Freiwillige Schutzstaffel (predchodca Hemimatschutz) a Deutsche Jugend; pred Okresným úradom zástupcovia Deutsche Partei, Wehrmachtu i miestnych úradov. Po oficiálnom privítaní a zborovom nacistickom pokriku prešli hostia do auditória starého lýcea.
Karmasin povedal vo svojom príhovore, že úlohou je naviazať Nemcov zo Slovenska na Ríšu a dosiahnuť ich „Gleichschaltung“ (proces nacifikácie, pomocou ktorého nacistické Nemecko postupne zaviedlo systém totalitnej kontroly a koordinácie vo všetkých aspektoch spoločnosti – od hospodárstva a obchodných zväzov po médiá, kultúru a vzdelávanie).
Ludin hovoril o potrebe nových vzťahov medzi národnosťami ("Volksgruppen"). (Na jeseň roku 1944 bolo približne 75 percent všetkých kežmarských Židov deportovaných do koncentračných táborov.)
Hlavnými nositeľmi projektu vzniku inštitútu bola "Deutsche Partei (in der Slowakei – DP)" a "Deutsches Ausland-Institut" v Stuttgarte. Až politická a finančná podpora DP presadená Karmasinom umožnila projekt (Liptáka) zrealizovať.
Inštitút mal predovšetkým politickú úlohu. Politika využívania nemeckých menšín ("Deutschtumpolitik"), ktorá viedla aj k Mníchovskému diktátu mal na starosti samostatný oficiálny úrad "Volksdeutsche Mittelstelle" (VoMi) v Berlíne, ktorý Inštitút v Kežmarku priamo podporoval.
Vedenie.
Inštitút viedol Johann Lipták (1889 – 1958). Pre konflikt s DP sa však v decembri 1943 aj s celou rodinou presťahoval z Kežmarku do Prahy.
Vedecká rada mala 17 členov. Členmi vedeckej rady inštitútu boli aj vtedajší významní (nacisticky orientovaní) vedci:
Hodnotenie.
Institut für Heimatforschung v Kežmarku, založený začiatkom roku 1941 ovplyvnil nielen Nemcov v Kežmarku a na Spiši ale aj Slovákov. Počas existencie Slovenského štátu sa zakladali „národné“ inštitúcie ako Vedecká spoločnosť pre zahraničných Slovákov (6. mája 1939), Štátny archeologický ústav v Martine (1942), Štátny ústav pre ľudovú pieseň v Bratislave (1942), Slovenská galéria v Bratislave (1943) ale aj Nemecký vedecký ústav v Bratislave (1943).

</doc>
<doc id="612749" url="https://sk.wikipedia.org/wiki?curid=612749" title="Dolores O’Riordan">
Dolores O’Riordan



</doc>
<doc id="612750" url="https://sk.wikipedia.org/wiki?curid=612750" title="Dolores Mary Eileen O'Riordan">
Dolores Mary Eileen O'Riordan



</doc>
<doc id="612751" url="https://sk.wikipedia.org/wiki?curid=612751" title="Dolores Mary Eileen O'Riordanová">
Dolores Mary Eileen O'Riordanová



</doc>
<doc id="612752" url="https://sk.wikipedia.org/wiki?curid=612752" title="Centrifugálna sila">
Centrifugálna sila



</doc>
<doc id="612753" url="https://sk.wikipedia.org/wiki?curid=612753" title="Centripetálna sila">
Centripetálna sila



</doc>
<doc id="612757" url="https://sk.wikipedia.org/wiki?curid=612757" title="Slovenská sekcia IBBY">
Slovenská sekcia IBBY

Slovenská sekcia IBBY je národnou sekciou Medzinárodnej únie pre detskú knihu (International Board on Books for Young People – IBBY) mimovládnej organizácie UNESCO. Do IBBY bola prijatá ako súčasť Československej sekcie v roku 1964.
Cieľom jej činnosti je vytváranie priaznivých podmienok pre rozvoj a posilňovanie záujmu autorov, vydavateľov a verejnosti o pôvodnú literárnu tvorbu pre deti i prezentovanie najkvalitnejších kníh.
Každoročne pripravuje "Dni detskej knihy", ktoré sa spolu so sprievodnými podujatiami organizujú vždy v inom regióne Slovenska. Inšpiráciou pre ne je "Medzinárodný deň detskej knihy", ktorý si verejnosť pripomína 2. apríla v deň narodenia veľkého rozprávkara Hansa Christiana Andersena.
Neoddeliteľnou súčasťou činnosti sekcie sú každoročné odborné konferencie, ktoré hodnotia pôvodnú tvorbu uplynulého roku. Významnou aktivitou sekcie je open air festival čítania "Knižné hody".
Medzi tradičné podujatia patrí súťaž Najkrajšie a najlepšie detské knihy jari, leta, jesene a zimy. Slovenská sekcia IBBY udeľuje národné ceny za literatúru pre deti a mládež Cenu Ľudovíta Fullu a cenu Trojruža a Plaketu Ľudmily Podjavorinskej, ktorá sa udeľuje za propagáciu slovenskej detskej knihy v zahraničí. V rámci rozhlasového festivalu Prix Ex Aequo udeľuje Slovenská sekcia IBBY od roku 2010 Cenu za najlepšiu rozhlasovú adaptáciu literárneho diela.
Sekretariát SK IBBY pravidelne pripravuje slovenskú účasť na medzinárodných kongresoch a návrhy slovenských tvorcov na ocenenia IBBY – zápis na Čestnú listinu IBBY a Cenu Hansa Christiana Andersena, nazývanú aj malá Nobelova cena. Okrem toho verejnosti predstavuje knižné kolekcie, ktoré získali domáce i medzinárodné ocenenia.
V rámci Slovenskej sekcie IBBY rozvíja činnosť iniciatíva Book Handicap, projekty knižných kolekcií IBBY pre postihnutých, ktoré organizuje Verejná knižnica v Toronte (Kanada).
Slovenská sekcia IBBY vydáva štvrťročník "BIBIANA – revue o umení pre deti a mládež". Členskú základňu sekcie tvoria spisovatelia, ilustrátori, pedagógovia, pracovníci knižníc a iných kultúrnych inštitúcií.

</doc>
<doc id="612758" url="https://sk.wikipedia.org/wiki?curid=612758" title="Kokota">
Kokota

Kokota je austronézsky jazyk, ktorým hovorí asi 5001200 ľudí. Hovorí sa ním na Šalamúnových ostrovoch na ostrove Santa Isabel, hlavne v troch dedinách (Goveo, Sisiga a Hurepelo). Ľudia hovoria týmto jazykom medzi sebou, ale postupne ho nahrádza jazyk Čeke Holo, ktorý tento jazyk tiež ovplyvňuje.

</doc>
<doc id="612761" url="https://sk.wikipedia.org/wiki?curid=612761" title="Proces s Jánom Šmigovským">
Proces s Jánom Šmigovským

Proces s Jánom Šmigovským bol súdny proces konaný po skončení druhej svetovej vojny s veliteľom nitrianskej mestskej vojenskej posádky počas vypuknutia Slovenského národného povstania. Táto sa na základe rozhodnutia Šmigovského ako jediná na Slovensku nepridala k povstaniu a zostala verná ústrednej vláde v Bratislave.
Toto konanie sa radí medzi tzv. retribučné súdy, čo boli mimoriadne súdy, ktorých cieľom bolo vysporiadanie sa so zločinmi spáchanými počas druhej svetovej vojny. Pre tento účel bol v Bratislave zriadený Národný súd. Proces začal 21. septembra 1945, rozsudok bol vynesený 25. septembra 1945. Šmigovský bol odsúdený na trest smrti, ktorý bol vykonaný 9. októbra 1945. Jednalo sa o vôbec prvý ukončený proces pred Národným súdom v Bratislave.
Príprava procesu.
Dôvody procesu.
29. augusta 1944 vypuklo Slovenské národné povstanie. Sám Šmigovský však nebol do prípravy povstania zapojený. Vedel iba, že sa môže chystať nejaká ozbrojená akcia, avšak zrejme nemal vedomosť o žiadnych podrobnostiach, nepoznal miesto, ani ľudí, ktorí danú akciu mali pripravovať. Až 29. augusta 1944 v popoludňajších hodinách vyhľadal Šmigovského dôstojník vyslaný z Banskej Bystrice, ktorý mu doručil rozkaz Jána Goliana, ktorý vyzýval vojenské posádky na Slovensku, aby sa pridali k povstaniu. Tento rozkaz Šmigovský odmietol splniť a označil povstanie za vzburu pomýlených jedincov a oznámil, že aj s posádkou zachováva vernosť prezidentovi Jozefovi Tisovi a vláde v Bratislave. Následne rozhodol o zákaze predaja čapovaných alkoholických nápojov v Nitre, zakázal zhromažďovanie obyvateľov a nočné vychádzanie. Následne dal Šmigovský zvolať poradu dôstojníkov, kde uviedol, že sa bude riadiť výlučne rozkazmi z Bratislavy a to buď od prezidenta alebo ministra národnej obrany. O niekoľko hodín neskôr vyhľadali Šmigovského niekoľkí dôstojníci z Trnavy, ktorí tvrdili, že pri Trnave bola prestrelka medzi slovenskými a nemeckými vojakmi. Následne Šmigovského v rovnaký deň vyhľadal spravodajský dôstojník Ján Dubovský, ktorý mu oznámil, že maďarské vojsko prekročilo hranice na viacerých miestach na západnom Slovensku. Túto informáciu si Šmigovský overoval u ministra národnej obrany generála Ferdinanda Čatloša, ktorý Šmigovskému prikázal zostať na mieste. V podobnom duchu sa Šmigovskému vyjadril aj generál Augustín Malár, ktorý uviedol, že podobné správy sú výmyslom niektorých vojakov a nepokoje budú čoskoro celé zlikvidované prichádzajúcim nemeckým vojskom. Večer v ten istý deň vyhľadal Šmigovského ešte jeden z vyšších dôstojníkov nitrianskej posádky Ján Černek. Tento vyzval Šmigovského, aby mu odovzdal velenie nad mestom, čo Šmigovský odmietol a zopakoval, že zostáva verný Tisovi a že velenie neodovzdá bez súhlasu ministerstva. Černek nenašiel žiadnu odozvu ani u ostatných dôstojníkov nitrianskej posádky. Šmigovský však nedal v ten deň Černeka zatknúť. Urobil tak až neskôr 1. septembra 1944 na rozkaz generála Čatloša. Ešte v ten istý deň Černek ušiel na povstalecké územie. Ani spravodajského dôjstoníka Dubovského Šmigovský nezatkol v deň vypuknutia povstania a to napriek tomu, že aj o ňom vzhľadom na jeho vystupovanie už vedel, že patrí k povstalcom. Dubovského nechal zaistiť až na rozkaz nového ministra národnej obrany Štefana Haššíka dňa 5. septembra 1944.
1. septembra 1944 bolo Šmigovskému z Ministerstva národnej obrany oznámené, že nemecké vojsko odzbrojuje slovenské vojenské posádky so súhlasom samotného ministerstva a že toto vojsko sa blíži k Nitre. S týmto Šmigovský nesúhlasil, nechcel dovoliť odzbrojiť nitriansku posádku a rozhodol sa pripraviť obranu nitrianskych kasární. Nariadil preto bojovú pohotovosť. Po príchode nemeckého vojska do Nitry toto zaujalo pozície pred budovou kasární, kde nemecký veliteľ začal vyjednávať so Šmigovským. Nemecký veliteľ poskytol Šmigovskému priestor, aby mohol kontaktovať ministerstvo obrany. V telefonickom hovore presvedčil Šmigovský tajomníka prezidenta Tisa Karola Murína, aby nebola nitrianska posádka odzbrojená. Nemci nakoniec súhlasili a túto posádku ako jedinú na Slovensku neodzbrojili. Nemecké vojsko sa tak presunulo smerom na Zlaté Moravce.
V ďalších dňoch sa Šmigovský stretol s miestnym veliteľom SS, ktorému podrobne referoval o situácií povstania v okolí Nitry. Aj vďaka týmto informáciám sa Nemcom podarilo rýchlo obsadiť rozsiahle územia predovšetkým na Hornej Nitre. V tomto období mal Šmigovský v Nitre niekoľko prejavov, v ktorých bránil nemeckú armádu a naopak útočil na SNP a povstalcov, sľuboval rýchle ukončenie povstania a potrestanie jeho účastníkov. 13. septembra 1944 bol za vernosť vláde povýšený na podplukovníka. Šmigovského rozhodnutia našli odozvu aj u Nemcov, ktorí mu zverili velenie nad všetkými vojenskými jednotkami v Nitre a to aj nemeckými. Neúspech povstania v Nitre bol veľkou nepríjemnosťou pre povstanie, keďže jedným z hlavných cieľov bolo oslobodenie politických väzňov (hlavne komunistov), ktorí boli väznení práve v nitrianskej väznici. K týmto sa tak mohlo dostať nemecké Gestapo.
5. septembra 1944 bol Šmigovský vymenovaný ministrom obrany Štefanom Haššíkom za veliteľa 1. pešieho pluku Domobrany, ktorej základom sa stala práve nitrianska posádka. Na tejto pozícií zotrval Šmigovský až do začiatku apríla 1945. Následne odišiel do Prahy za rodinou, kde zotrval až do konca vojny. Tu sa 5. mája 1945 zúčastnil Pražského povstania na strane povstalcov. Po skončení vojny sa Šmigovský rozhodol, že sa prihlási slovenským úradom. 24. mája 1945 bol zadržaný v Trnave a prevezený do Bratislavy.
Právna úprava procesu a prípravné konanie.
Vzhľadom na činnosť Slovenskej národnej rady, ako i faktickú existenciu výlučne slovenských orgánov, bola snaha, aby sa retribučné súdne procesy vykonávali na Slovensku osobitne a samostatne, teda nie ako súčasť česko-slovenskej retribúcie. 28. apríla 1945 vláda ČSR na zasadaní v Košiciach zobrala na vedomie, že SNR chce vydať retribučné predpisy pre Slovensko ako samostatné nariadenie. 15. mája 1945 tak prijala SNR Nariadenie č. 33/45 Zb. SNR o potrestaní fašistických zločincov, okupantov, zradcov a kolaborantov a o zriadení ľudového súdnictva (ďalej len "nariadenie č. 33/45"). Dané nariadenie mal podľa Laca Novomeského za jeden večer napísať Gustáv Husák a to napriek tomu, že od februára 1945 pripravovalo takéto nariadenie Povereníctvo pre pravosúdie (spravodlivosti). Prijaté nariadenie neskôr doplnilo vykonávacie nariadenie Zboru povereníkov SNR č. 55/1945 Zb. n. SNR. Nariadenie č. 33/45 upravovalo skutkové podstaty konkrétnych trestných činov, procesnú stránku, zriaďovanie príslušných súdov, ako aj následné trestanie. Podľa tohto nariadenia došlo k zriadeniu Národného súdu so sídlom v Bratislave, okresných ľudových súdov so sídlom v jednotlivých okresných mestách a miestnych ľudových súdov so sídlom v každej politickej obci. Nariadenie taktiež upravovalo, kto spadá pod označenie "fašistický okupant". Mohlo sa jednať iba o cudzieho štátneho príslušníka, ktorý sa buď pričinil o rozbitie ČSR, alebo inak terorizoval slovenský národ (konkrétne uvedené v § 1 nariadenia č. 33/45). Za tieto činy bolo možné udeliť iba trest smrti. V § 2 nariadenie č. 33/45 definovalo činnosť tzv. "domácich zradcov". Jediným možným trestom bol v tomto prípade trest smrti. § 3 nariadenia č. 33/45 upravoval definíciu konania "kolaborantov". Trest za túto činnosť bol trest odňatia slobody do 30 rokov, alebo trest smrti. § 4 nariadenia č. 33/45 definoval tzv. "zradu na povstaní", za ktorú pripúšťal udelenie iba trestu smrti. Až § 5 nariadenia č. 33/45, ktorý definoval činnosť tzv. "previnilcov fašistického režimu" umožňoval udeliť miernejšie tresty, dokonca aj iba verejné pokarhanie. § 6 nariadenia č. 33/45 umožňoval za určitých podmienok zmiernenie trestu smrti na trest 30 rokov odňatia slobody, prípadne v odôvodnených prípadoch aj iné tresty, či oslobodenie. Toto nariadenie detailne určovalo príslušnosť súdu vo vzťahu k obžalobe a ostatné náležitosti.&lt;ref name="33/45"&gt;&lt;/ref&gt;
Avšak samotný Šmigovský nespadal v zmysle ustanovení nariadenia č. 33/45 pod pôsobnosť Národného súdu v Bratislave. Jeho prípad bol 6. júna 1945 Národnému súdu prikázaný do pôsobnosti predsedníctvom SNR. K formálnemu zatknutiu Šmigovského došlo v Bratislave 25. mája 1945, jeho väzba bola potvrdená Národným súdom 10. júla 1945, ktorý na Šmigovského uvalil tzv. útekovú a kolúznu väzbu. Pri výkone svojej funkcie obžaloba pri Národnom súde podliehala predsedníctvu SNR. Súd súčasne Šmigovskému ustanovil obhajcu, ktorým sa stal Arnošt Marcis. Už počas prípravy obžaloby bol Šmigovský vypočúvaný. Prebiehali tiež výsluchy viacerých svedkov.
Za obžalobcu bol vybraný Miloslav Takáč. Tento už na konci júla 1945 pripravil prvú verziu obžaloby proti Šmigovskému. Obžaloba bola predložená najprv predsedníctvu SNR. To následne odporučilo predložiť daný prípad priamo Národnému súdu s odôvodnením, že sa jedná o prestíž SNR. Obžalobca tak prepracoval obžalobu, ktorá bola predložená Národnému súdu 3. septembra 1945. Obvinenia boli rozdelené do dvoch blokov. Podľa obžaloby bolo Šmigovskému kladené za vinu, že maril boj Slovenského národa proti zradcom a okupantom, že maril boj za slobodu a obnovenie ČSR a prípravy SNP. Súčasne sa mal podľa obžaloby zúčastniť na úsilí fašistických okupantov a domácich zradcov v úmysle potlačiť SNP alebo znemožniť partizánsky boj. Tiež mal spolupôsobiť pri prenasledovaní účastníkov povstania alebo partizánskeho boja a udávať okupačným vojskám. Týmto konaním sa mal dopustiť spáchania trestného činu zrady na povstaní podľa § 4 písm. a), b) nariadenia č. 33/45.
Súdny proces.
Hlavné pojednávanie.
Predsedom súdneho senátu v tomto procese sa stal Igor Daxner, ktorý bol súčasne predsedom Národného súdu ako takého. Samotné pojednávanie bolo zahájené dňa 21. septembra 1945. Celkovo prebiehalo iba počas troch dní a to ešte 22. a 25. septembra. Obhajca na úvod hlavného pojednávania vyhlásil, že je iba ustanoveným obhajcom, ktorý musí na tomto konaní vystupovať iba na základe svojich stavovských povinností. Hlavné pojednávanie sa malo začať do 14. dní od predloženia obžaloby na súd. Súd však začal pojednávať až 18 dní po predložení obžaloby. Šmigovský navrhol už 7. septembra 1945 vypočuť viacero svedkov. Týchto však súd nepredvolal a jeho návrhu tak nevyhovel. Súd nevykonal žiadny dôkaz, ktorý navrhol výlučne Šmigovský.
Časť obžaloby A.
(obvinenie, že akýmkoľvek spôsobom maril boj slovenského národa proti zradcom alebo okupantom, za slobodu a za obnovenie Česko-Slovenskej republiky, maril prípravy národného povstania alebo účasť vojenských jednotiek na ňom).
Obžaloba v tomto prípade kládla Šmigovskému za vinu, že dňa 29. augusta 1944 dostal písomný rozkaz od Jána Goliana, ktorý bol náčelníkom štábu Veliteľstva pozemného vojska v Banskej Bystrici, aby sa pripojil aj so svojou posádkou k povstaniu. Avšak tento rozkaz Šmigovský neuposlúchol a ani neodovzdal velenie pplk. Černekovi. Naopak, zostal verný fašistickému režimu Slovenského štátu a tým slovensko-nemeckému spojenectvu. Súčasne mal Šmigovský nariadiť zvýšenú pohotovosť a iné opatrenia, ktorými podľa obžaloby znemožnil príchod partizánov do mesta. Zvýšená obrana sa týkala aj nitrianskej väznice, kde boli umiestnení politickí väzni. Následne kládla obžaloba Šmigovskému za vinu tiež jeho protipartizánske a súčasne pronemecké prejavy. Mal chváliť Nemcov a ich veliteľov a sľubovať skorý koniec povstania. Tu obžaloba predložila dôkazy, z ktorých vyplývalo, že Šmigovský mal v rozhlase vyhlásiť, že nás Nemci neprišli okupovať, ale naopak ochraňovať. Protipartizánske prejavy mal Šmigovský aj o niekoľko mesiacov neskôr, keď už pôsobil v Domobrane. Ďalším obvinením bolo zriadenie odpočúvania na hlavnej pošte v Nitre, čím chcel podľa obžaloby kontrolovať protifašistické telefonáty. Obžaloba na druhej strane pripustila, že Šmigovský mal svojim vojakom povedať, že ostáva verný Tisovi, no súčasne sa nenechá odzbrojiť Nemcami. Na druhej strane mu kládla za vinu výrok, že povstalci sa Nitry zmocnia iba cez jeho mŕtvolu. K vernosti Tisovi mal navádzať aj iných dôstojníkov. Obžaloba tiež Šmigovskému vyčítala, že si k nemu Nemci vytvorili takú veľkú dôveru, že mu zverili velenie nad všetkými vojenskými jednotkami v meste, vrátane svojich. Obžaloba v tejto súvislosti poukázala na vyjadrenie znalcov, ktorí tvrdili, že ak nebol Šmigovskému jasný rozkaz od Goliana, nemal sa obrátiť na Ministerstvo národnej obrany, ale na samotného Goliana, keďže ten rozkaz vydal. Posudok znalcov však bol pomerne pochybný, keďže títo uvádzali, že nemecké vojsko obsadilo územie Slovenska bez súhlasu prezidenta Tisa, čo nebola pravda. V tejto súvislosti však obžaloba na základe tohto posudku obviňovala Šmigovského, že tým pádom jednal aj proti suverenite samotného Slovenska. Následne znalci uviedli ďalšie nepravdivé tvrdenie, kedy porovnávali konanie Šmigovského s konaním Emila Perka, veliteľa posádky v Turčianskom Svätom Martine. Tento podľa nich taktiež nemal byť zapojený do prípravy povstania, no 29. augusta sa k nemu pridal. Toto tvrdenie však nebolo pravdivé, nakoľko tento bol o príprave povstania vopred informovaný Jánom Golianom.
Na svoju obranu v tejto súvislosti Šmigovský uvádzal, že bol ovplyvnený protipovstaleckou propagandou centrálnej slovenskej vlády a pokynmi Ministerstva národnej obrany. Poukazoval tiež na svoju prísahu vernosti Slovenskej republike. Rozkaz z 29. augusta 1944 považoval za rozporuplný, keďže odporoval predchádzajúcim rozkazom rovnakého veliteľstva, ktoré naopak podľa neho požadovalo zavedenie protipartizánskych opatrení. Sám Golian mal podľa Šmigovského pred tým prikázať zatknúť každú voľne sa pohybujúcu ozbrojenú osobu. Práve pre tieto rozpory sa rozhodol Šmigovský o vyjadrenie požiadať generála Čatloša ako ministra národnej obrany, ktorý mu prikázal zotrvať na mieste a nepridať sa do povstania. Rovnaké príkazy dostal podľa vlastného vyjadrenia aj z kancelárie prezidenta Tisa. Šmigovský sa v súvislosti s obvinením z marenia prípravy SNP v rámci svojej obhajoby pýtal, prečo nebol ako nespoľahlivý premiestnený pred vypuknutím povstania z Nitry na iné miesto. Tu znova zopakoval, že o príprave povstania nemal informácie. Následne uviedol, že rozhodnutie o pripojení sa k povstaniu konzultoval aj s ďalšími dôstojníkmi, ktorí boli spolu s ním v Nitre, no nikto sa k SNP nechcel pripojiť. Tiež uvádzal, že dal možnosť každému, kto sa k povstaniu pripojiť chce, aby Nitru opustil. Tieto vyjadrenia potvrdili aj niekoľkí svedkovia vo svojich výpovediach. Národný súd však nepripustil výsluchy viacerých svedkov, ktorých navrhovala obhajoba a ktorí podľa Šmigovského mohli dosvedčiť príčiny jeho rozhodnutí z doby vypuknutia povstania, ako aj skutočnosť, že svoje rozhodnutia konzultoval s ostatnými nitrianskymi dôstojníkmi. Šmigovský tiež uviedol, že z vojenského hľadiska považoval povstanie za predčasné, preto bol toho názoru, že ak sa nepripojí, zachráni viac slovenských životov a slovenský majetok. Šmigovský priznal, že neprenechal velenie nad posádkou Černekovi. Výsluch Černeka však súd pripustil a ten uviedol, že z Nitry mohol po svojej žiadosti o prenechanie velenia odísť, vrátil sa až 1. septembra, kedy bol zatknutý, no súčasne mu bol povolený voľný pohyb po kasárňach. V rovnaký deň sa mu aj podarilo utiecť. Šmigovský však uviedol, že zatknutie Černeka mu nariadil priamo generál Čatloš, ktorý si žiadal byť o tomto aj následne informovaný. Šmigovský priznal, že mal v rozhlase protipartizánske prejavy. Tu však uviedol, že to nebolo prejavom jeho germanofilstva, čo mu bolo vyčítané. Naopak uviedol, že tieto prejavy mal z dôvodu lásky k slovenskému národu, čo vo svedeckých výpovediach potvrdilo viacero svedkov. Svedkovia tu potvrdili, že Šmigovský sa vyjadroval, že na partizánskom území sa ničia slovenské životy a majetok a on zabráni, aby bola rovnako postihnutá aj Nitra.
Časť obžaloby B.
(obvinenie, že sa akokoľvek zúčastnil na úsilí fašistických okupantov alebo domácich zradcov v úmysle potlačiť Slovenské národné povstanie alebo znemožniť partizánsky boj, alebo spolupôsobil pri prenasledovaní účastníkov povstania alebo partizánskeho boja, udával alebo inak pomáhal okupačným vojskám a orgánom).
V tejto časti obžaloba dávala Šmigovskému za vinu, že vyslal ozbrojenú asistenciu, ktorá zabránila pripojeniu sa k povstaniu príslušníkom autopráporu. Taktiež mal vyslať ozbrojený oddiel na nitriansky vrch Zobor, ktorý mal zabrániť čate, ktorá sa tam skrývala pripojiť sa k povstaniu. Šmigovský mal tiež vyslať ďalšiu jednotku do obce Kynek, pričom táto mala strieľať na prechádzajúcu česko-slovenskú jednotku. V tejto súvislosti tiež obžaloba tvrdila, že do Nitry prišli niektoré nemecké jednotky v dôsledku postoja samotného Šmigovského, pričom následne malo Gestapo v spolupráci s Ústredňou štátnej bezpečnosti odvliecť približne 200 ľudí, z ktorých časť bola odvlečená do nemeckých koncentračných táborov. Po konzultácii s vládou v Bratislave mal nechať Šmigovský zaistiť niekoľkých dôstojníkov (vrátane troch z Trnavy), ktorí mali kladný postoj k povstaniu. Za vinu bolo Šmigovskému tiež kladené, že usporiadal zoznamovací večierok na počesť nemeckých jednotiek, kde mal "oduševnene" ďakovať Nemcom, že prišli do Nitry. Následne vďaka informáciám od Šmigovského mali Nemci iba za 5 dní dobyť veľké územie až po mesto Prievidza. Za odmenu mal byť Šmigovský povýšený na podplukovníka a prevelený do Bratislavy, kde bol vymenovaný za veliteľa pešieho pluku Domobrany.
Svoje protipovstalecké názory obhajoval Šmigovský tým, že v nich bol utvrdzovaný vládou Slovenskej republiky a jej propagandou. Následne uviedol, že povstanie odporovalo jeho prísahe, ktorej bol verný. Šmigovský uznal vinu za to, že 29. augusta 1944 sprísnil bezpečnostné opatrenia v Nitre. Uznal aj obvinenie z vyslania ozbrojenej asistencie k autopráporu, ktorý sa chcel pripojiť k povstaniu. Tu však uviedol, že tak urobil na priame požiadanie zástupcu veliteľa autopráporu, ktorého navrhol súčasne aj vypočuť, čo súd zamietol. Šmigovský nepriznal, že by nechal zaistiť troch trnavských dôstojníkov. O tomto nemal podľa vlastného vyjadrenia vôbec vedieť. Následne sa Šmigovský venoval zadržaniam ďalších vojakov, pričom niektoré prípady odmietol, niektoré priznal a zdôvodňoval. O prítomnosti politických väzňov v nitrianskej väznici nemal Šmigovský podľa vlastného vyjadrenia vôbec vedieť. Tu doplnil, že nikoho nikdy nevydal a ani neudal Gestapu. Odmietol tiež obvinenie z poskytnutia zásob nemeckej armáde. Naopak uviedol, že jeho posádka dodávala stravu zajatým partizánom, ktorých zadržiavali Nemci. K obvineniu, ktoré uvádzalo, že bol povýšený práve pre svoje protipartizánske postoje a činnosti Šmigovský uviedol, že jeho povýšenie nesúviselo s jeho činnosťou z počiatku SNP. Podľa jeho vyjadrenia mal byť na povýšenie navrhnutý už na začiatku roka 1944, keďže patril k najstarším majorom. Šmigovský na svoju obranu ďalej uviedol, že sa aktívne podieľal na Pražskom povstaní. Tu jeho výpoveď potvrdili aj viacerí svedkovia, ktorí ocenili jeho nasadenie počas tohto povstania. Šmigovský tiež tvrdil, že pomohol zajatým povstalcom tým, že ich nechal presunúť zo zajateckého tábora do kasární, kde s nimi bolo zaobchádzané rovnako, ako s bežnými vojakmi. Tiež uvádzal, že sa pričinil o to, že približne 100 zajatých partizánov nebolo prepravených do nemeckých koncentračných táborov. Túto výpoveď čiastočne potvrdili dvaja svedkovia, ktorí uviedli, že im skutočne Šmigovský pomohol ujsť, resp. jeden z nich uviedol, že sa za neho prihovorili aj ďalšie dve osoby. Obhajoba tiež uvádzala, že ako veliteľ Domobrany Šmigovský zabránil, aby sa táto podieľala na bojových akciách.
Záverečná časť hlavného pojednávania.
Nariadenie č. 33/45 v rámci § 4 uvádza aj písmeno c), kde sa uvádza "kto takúto zradcovskú činnosť propagoval, verejne obhajoval alebo schvaľoval" (teda činnosť, za ktorú bol Šmigovský odsúdený). Toto ustanovenie nebolo súčasťou obžaloby napriek tomu, že konanie Šmigovského podľa samotnej obžaloby zahŕňalo aj túto činnosť. Prokurátor teda vo svojej záverečnej reči požiadal súd, aby Šmigovského odsúdil aj za previnenie voči § 4 písm. c) nariadenia č. 33/45. Obžalobca navrhol vo svojej záverečnej reči uloženie trestu smrti pre Šmigovského.
Obhajca vo svojej záverečnej reči prečítal príslušné služobné vojenské predpisy, v ktorých sa uvádzalo, že v prípade pochybností o rozkaze, kedy sa dôstojník domnieva, že daný rozkaz je v rozpore so zásadou vernosti, alebo že sa jedná o trestný čin, môže sa obrátiť na tzv. vyššiu vrchnosť, teda na ministra národnej obrany alebo prezidenta republiky. Následne uviedol, že povstanie odporovalo prísahe vernosti, ktorej bol Šmigovský verný a ktorou sa riadil. Tu sa podľa obhajcu dostal Šmigovský do zložitej situácie, kedy si musel vybrať medzi prísahou a záujmom národa. Keďže však bol podľa obhajcu Šmigovský uvedený do omylu pokynmi Ministerstva národnej obrany, rozhodol sa zachovať vernosť prísahe. Tu obhajca poukázal na skutočnosť, že Šmigovský nebol zapojený do príprav povstania. Obhajca tiež poukázal na to, že velenie v Banskej Bystrici bolo už vopred upozorňované na to, že Šmigovský je z hľadiska povstania nespoľahlivý a že sa velenia pravdepodobne nevzdá a je teda potrebné ho vymeniť. S tým súhlasil aj samotný Golian, no neurobil nič preto, aby Šmigovského vymenil. Z tohto dôvodu navrhol obhajca oslobodiť Šmigovského, keďže konal v omyle a teda táto okolnosť vylučuje, alebo zmierňuje trestnosť. Ako alternatívu navrhol obhajca zmiernenie trestu v zmysle § 6 nariadenia č. 33/45. Použitie § 6 tohto nariadenia odôvodnil obhajca účasťou Šmigovského na Pražskom povstaní. Na záver obhajca uviedol, že Šmigovský nebol jediný, ktorý konal zlo.
Rozsudok.
Hlavné pojednávanie skončilo v tretí pojednávací deň, konkrétne 25. septembra 1945. Súd neuznal obranu obžalovaného, naopak ho uznal vinným pre trestný čin zrady na povstaní podľa § 4 písm. a), b), c) nariadenia č. 33/45 Zb. Šmigovský bol odsúdený na trest smrti, keďže za daný trestný čin nebolo možné iný trest udeliť, súčasne bol odsúdený aj na zhabanie štvrtiny majetku v prospech štátu. Súd sa stotožnil prakticky s celou obžalobou. Súd však v rozsudku neurčil spôsob výkonu trestu smrti.
V bode obžaloby A bol uznaný vinným za to, že zabránil nitrianskej posádke ako veliteľ pripojiť sa k povstaniu napriek tomu, že sa o povstaní dozvedel už 29. augusta 1944 z rozkazu veliteľstva pozemného vojska. Takto podľa rozsudku konal napriek tomu, že mal možnosť bez nebezpečenstva pre svoju osobu vykonať tento rozkaz, alebo mu aspoň nebrániť. Podľa rozsudku tým vydal Nemcom napospas životy, slobodu a majetok posádky a obyvateľstva Nitry a okolia, ako aj politických väzňov a rasových nepriateľov Nemcov. Súd konštatoval, že svojim konaním Šmigovský konal v rozpore so slovenským národným záujmom, ktorý spočíval v pripojení celej slovenskej armády k povstaniu. Tým spôsobil povstaniu nedoziernu škodu a ťažkosti a ohrozil úspech povstania. Súd kládol za vinu Šmigovskému taktiež skutočnosť, že 240 politických väzňov z nitrianskej väznice sa dostalo pod kontrolu Gestapa. Súd tu uznal vyjadrenie znalcov, podľa ktorých mal Šmigovský uposlúchnuť rozkaz z Banskej Bystrice. Týmto konaním podľa súdu spáchal trestný čin zrady na povstaní podľa § 4 písm. a) nariadenia č. 33/45 Zb. SNR.
V bode obžaloby B bol uznaný vinným za to, že po príchode Nemcov, mal týmto podávať informácie o vojenskej situácii v okolí, ako i o sile a rozostavení povstaleckých oddielov. Následkom tohto konania sa Nemcom podarilo obsadiť za 5 dní veľké územie až po Prievidzu. Týmto konaním podľa súdu spáchal trestný čin zrady na povstaní podľa § 4 písm. b) nariadenia č. 33/45 Zb. SNR.
Súd uznal Šmigovského vinným aj za porušenie § 4 písm. c) nariadenia č. 33/45 Zb., ktoré pôvodne ani nebolo súčasťou obžaloby a vinu za porušenie tohto ustanovenia navrhol uznať vo svojej záverečnej reči prokurátor. V tejto súvislosti súd konštatoval, že Šmigovský svojimi protipovstaleckými a pronemeckými verejnými vyhláseniami naplnil skutkovú podstatu aj tohto ustanovenia daného nariadenia.
Súd v rozsudku neuznal žiadnu obranu obžalovaného. To, že o príprave povstania nevedel podľa súdu vôbec nevadilo, lebo 29. augusta 1944 dostal rozkaz, ktorý mal splniť. To, že sa zúčastnil na Pražskom povstaní bolo podľa súdu úplne irelevantné, nakoľko toto začalo až 5. mája 1945. To, že Šmigovský pomohol viacerým ľuďom nepovažoval súd za dostatočné. Primeranosť trestu smrti súd vysvetľoval tým, že Šmigovský bol jediným veliteľom, ktorý sa nepridal k povstaniu. To bolo podľa súdu zároveň najväčšou priťažujúcou okolnosťou.
Rozhodovanie o milosti a vykonanie rozsudku.
Po vynesení rozsudku podal odsúdený Šmigovský, ako aj jeho obhajca žiadosť o milosť, ktorú adresovali na predsedníctvo SNR. K možnosti udelenia trestu smrti sa bezprostredne vyjadril aj súd, ktorý neodporučil udelenie milosti. Obžalobca nenavrhol udeliť milosť pre Šmigovského. Podľa § 19 ods. 2 nariadenia č. 33/45 Zb. účinného v tom čase však v prípade neodporučenia udelenia milosti zo strany súdu sa mal trest smrti vykonať. Napriek tomu sa žiadosťou o milosť predsedníctvo SNR zaoberalo, no uznieslo sa na tom, že sa iba odvolalo na ustanovenie § 19 a uviedlo, že bez odporučenia udelenia milosti zo strany samotného súdu nie je možné z jeho strany rozhodovať o milosti. Vo všeobecnosti v tej dobe platilo, že rozsudky Národného súdu boli okamžite po vyhlásení právoplatné a vykonateľné a teda voči nim neexistoval opravný prostriedok. Tým pádom bol spisový materiál zaslaný na Krajský súd v Bratislave, ktorý mal zabezpečiť vykonanie rozsudku. Tu však vznikol problém, kedy sa sudca tohto súdu, ktorý mal následne spis nastarosti, sa 4. októbra 1945 obrátil na predsedníctvo SNR kde uviedol, že v rozsudku chýba klauzula vykonateľnosti, čo považoval za nutné. Tiež vyslovil názor, že odsúdený by nemal byť popravený skôr, než o jeho milosti rozhodne prezident republiky. Sudca krajského súdu následne vyjadril názor, že vzhľadom na veľký odstup od vynesenia rozsudku by mala byť už odsúdenému udelená milosť, keďže odkladom stráca trest na účinku. Na tento list reagovalo predsedníctvo SNR už 5. septembra, pričom sa opätovne odvolalo na ustanovenie § 19 nariadenia č. 33/45 Zb. a všetky námietky označilo za bezpredmetné. Krajský súd tak nechal následne Šmigovského vyšetriť psychiatrom, ktorý mal posúdiť, či je možné na ňom trest smrti vykonať. Po vyšetrení bol Šmigovský predvedený pred sudcu Krajského súdu v Bratislave, kde požiadal o vykonanie trestu smrti zastrelením s odôvodnením, že je vojakom. Súčasne požiadal o rímskokatolíckeho kňaza a možnosť telefonicky hovoriť s jeho deťmi. Súd následne určil termín vykonania popravy na 9. októbra 1945 o 5.30 hod. ráno. Ján Šmigovský bol popravený zastrelením o 6.17 hod. dňa 9. októbra 1945 na zadnom dvore väznice Krajského súdu v Bratislave.
Hodnotenie procesu.
Pri pohľade na v podstate jediný bod obžaloby, ktorým bola tzv. zrada na povstaní, vyvstáva otázka, ako sa mohol Šmigovský dopustiť zrady na niečom, čo neorganizoval, nebol toho súčasťou a ani nemal informácie o príprave. Naopak prakticky okamžite potvrdil vernosť centrálnej vláde v Bratislave, takže ani náznakom sa v kritickom čase vypuknutia SNP žiadnym spôsobom nevyjadril v prospech SNP. Tu je potrebné uviesť, že v minulosti sa zrada chápala aj ako činnosť v prospech nepriateľa vlastného národa, kedy nie je nutné porušiť sľub. V prípade trestného činu zrady na povstaní tvorca tohto nariadenia predpokladal, že v čase vypuknutia SNP mal každý vedieť rozoznať zločinnosť režimu Slovenskej republiky a preto sa mal pridať k odboju voči tomuto režimu. Obžaloba taktiež úplne ignorovala účasť Šmigovského na Pražskom povstaní a uvádzala iba činnosť v jeho neprospech. Takýto postup je však závažným porušením zásad trestného konania. Súd dokonca uznal aj svedectvá, ktoré mali svedkovia iba z počutia od iných osôb bez toho, aby zdroje týchto svedectiev vypočul. Šmigovský sa počas súdneho procesu odvolával na zachovanie vernosti prísahe, ktorú zložil. Jeho obhajca navyše poukazoval na to, že Šmigovský bol uvedený do omylu ministrom Čaltošom, ktorý mu prikázal zostať na mieste a nepridávať sa k povstaniu. Napriek tomu sa samotný Čatloš rozhodol následne k povstaniu pripojiť. Súčasne však súd uznal ako relevantné dôkazy výpovede znalcov, ktoré boli už v tom čase minimálne pochybné, keďže uvádzali aj vyslovene nepravdivé informácie. Súd si v rozsudku aj čiastočne protirečil, keď na jednej strane neuznal obranu obžalovaného, ktorý tvrdil, že sa obrátil na Ministerstvo národnej obrany, aby mu dalo pokyny, ako pristúpiť k povstaniu. Tu súd v rozsudku súčasne uviedol, že sa mal obrátiť na toho, kto rozkaz vydal, teda na Banskú Bystricu, no súčasne na inom mieste súd uvádza, že ak považoval povstanie za zločin, mal sa obrátiť na Ministerstvo národnej obrany. Toto súvisí so skutočnosťou, že súd uznal výpovede znalcov, ktoré boli minimálne čiastočne nepravdivé. Z tohto dôvodu bolo súčasťou rozsudku viacero vyslovených neprávd, ktoré vyplývali práve z výpovede týchto znalcov. O tom, že povstanie bolo záležitosťou celonárodnou nemusel podľa zistení Šmigovský naozaj vedieť, nakoľko k povstaniu sa zo západného Slovenska pridali tri posádky, zo zvyšných sa pridali iba menšie skupiny vojakov. V súčasnosti je známe, že Černek, ktorý mal za úlohu pripraviť povstanie v Nitre a prevziať velenie nad mestom, neurobil v skutočnosti pre prípravu povstania v Nitre nič. Tento ani nebol v Nitre v čase vypuknutia povstania a do mesta prišiel až večer a následne z neho aj odišiel preč. Nebol ani prítomný na následnej porade dôstojníkov.
Na druhej strane je potrebné uviesť, že Šmigovský mal z vlastnej vôle v rozhlase protipartizánske prejavy a že Nemcom dobrovoľne popísal postavenie a počet povstalcov v regióne, čím im uľahčil situáciu.
Samotné nariadenie č. 33/45 Zb., ktoré upravovalo skutkovú podstatu trestného činu zrady na povstaní, bolo retroaktívne, teda postihovalo konanie obžalovaných v čase, kedy toto nemuselo byť trestné. Niečo také je závažným porušením zásady zákazu retroaktivity a za normálnych okolností to nie je možné.
Obžalobca Miloslav Takáč bol dňa 20. septembra 1945 odvolaný z funkcie obžalobcu Úradu obžaloby pri Národnom súde ku dňu 22. septembra. Úrad mal odovzdať svojmu zástupcovi, no pre pracovnú vyťaženosť oboch, došlo k odovzdaniu úradu až 24. septembra. Napriek tomu ešte 25. septembra vystupoval Takáč na hlavnom pojednávaní, predniesol záverečnú reč a neodporučil udeliť milosť. To všetko napriek tomu, že už nebol súčasťou úradu obžaloby. Toto je veľmi závažná vada konania, kedy bol rozsudok fakticky vynesený bez zákonnej obžaloby.
Ako jednu z možností, prečo bol Šmigovský odsúdený na trest smrti sa uvádza aj neúspech oslobodenia komunistických väzňov z nitrianskej väznice na začiatku povstania. V tejto väznici sústredil režim Slovenskej republiky od polovice mája 1944 skoro tridsať politických väzňov, predovšetkým komunistov. Okrem iných tam boli umiestnení Viliam Široký, Ľudovít Benada, či Július Ďuriš. Pri príprave SNP patrilo k primárnym plánom aj rýchle oslobodenie týchto komunistických väzňov z Nitry. Podľa historika Jozefa Jablonického sa v Nitre a jej okolí neuskutočnili žiadne prípravy na povstanie. Podľa neho sa o Šmigovskom vedelo, že je oddaným prívržencom Tisovho režimu. Z tohto dôvodu si velenie SNP vybralo za veliteľa Nitry Jána Černeka, avšak k tomuto rozhodnutiu došlo veľmi tesne pred začiatkom povstania. Tomuto sa nepodarilo prebrať velenie nad mestom. Tým došlo k znemožneniu oslobodenia politických väzňov z Nitry. Po skončení vojny sa medzi sebou začali sporiť členovia KSS o tom, kto spôsobil nitriansky neúspech. Skupina na čele s Viliamom Širokým vinila z neúspechu celej akcie Gustáva Husáka, ktorý sa mal obávať, že by ho Široký v budúcnosti politicky nahradil. Napriek reálnym snahám vedenia povstania sa však žiadna akcia nezrealizovala a väzni tak zostali v Nitre, čo spôsobilo neskôr veľkú nevraživosť voči Husákovi, ale i iným predstaviteľom povstania zo strany uväznených. Neskôr týchto väzňov Gestapo presunulo do koncentračných táborov v Nemecku. Práve na tieto okolnosti upozorňuje historik Jozef Jablonický, keď uvádza, že odsúdenie Šmigovského na trest smrti malo v skutočnosti zakryť debakel povstania v Nitre. Podľa neho víťazi zaobchádzali so Šmigovským zaujato a bez milosti, hoci nepredstavoval ten najhorší prípad. To, že neúspech oslobodenia väzňov z Nitry mohol byť skutočne dôvodom pre Šmigovského trest, môže svedčiť aj skutočnosť, že pri procese so samotným Gustávom Husákom bolo Husákovi vyčítané aj neoslobodenie nitrianskych väzňov na počiatku SNP: Aj Anton Rašla, ktorý pred Národným súdom v Bratislave vystupoval v iných prípadoch ako obžalobca, uviedol, že rýchle odsúdenie Šmigovského malo podľa neho zakryť politické a organizačné nedostatky organizátorov povstania. Na tieto skutočnosti nadväzuje fakt, že Šmigovský ani nemal byť pôvodne súdený Národným súdom, keďže nespadal do jeho pôsobnosti. O je podradení pod pôsobnosť Národného súdu rozhodlo predsedníctvo Slovenskej národnej rady s dodatkom, že sa jedná o prestížnu záležitosť pre SNR.
Anton Rašla vo svojich spomienkach uviedol, že Igor Daxner mu zdôvodnil udelenie trestu smrti Šmigovskému tým, že prísne tresty sú potrebné z dôvodu, aby si Národný súd získal autoritu.

</doc>
<doc id="612763" url="https://sk.wikipedia.org/wiki?curid=612763" title="Jess Glynnová">
Jess Glynnová

Jess Glynnová (; * 20. október 1989, Hampstead, Londýn, Spojené kráľovstvo) je anglická speváčka-skladateľka, ktorá spolupracuje s vydavateľstvom Atlantic Records. Svoje prvé úspechy získala na vokálnej spolupráci k singlu „Rather Be“ od Clean Bandit a „My Love“ od Route 94. Oba single obsadili 1. miesto v britskom rebríčku UK Singles Chart v roku 2014. Jej debutový sólový singel „Right Here“ sa taktiež dostal do prvej desiatky v tomto rebríčku.
Vplyvy.
Medzi interpretov, ktorý Glynnovú ovplyvnili patria Frank Ocean či Amy Winehouse. Jej vokálny štýl ovplyvnili Sam Cooke, Destiny’s Child, Aretha Franklin, Whitney Houston a Etta James, pričom textovo ju ovplyvnila tvorba rapperov Eminem, Jay-Z či Kendrick Lamar. Tiež ako svoju hudobnú inšpiráciu uviedla interpretov India Arie, Beyoncé, Mary J. Blige, Mariah Carey či Mavis Staples.

</doc>
<doc id="612771" url="https://sk.wikipedia.org/wiki?curid=612771" title="Majstrovstvá sveta v bandyhokeji mužov 2018">
Majstrovstvá sveta v bandyhokeji mužov 2018

Majstrovstvá sveta v bandyhokeji mužov 2018 bol v poradí 38. turnaj majstrovstiev sveta v bandyhokeji mužov, ktoré organizuje Medzinárodná federácia bandyhokeja (FIB). Konal sa v dňoch od 28. januára4. februára 2018 v Chabarovsku, v Rusku a Charbine, v Číne, za účasti 16 tímov rozdelených do dvoch výkonnostných divízií. Nováčikom podujatia bolo družstvo Slovenska. Na turnaji sa nepredstavila Kanada, ktorú v A divízii nahradilo Maďarsko. Titul získalo domáce , ktoré vo finálovom stretnutí zvíťazilo nad obhajcom prvenstva zo .
Ruský Chabarovsk spolu s čínskym Harbinom dostali právo organizovať MS 2018 na kongrese FIB v januári 2017. Rusko bolo organizátorom svetového šampionátu mužov pätnástykrát, z toho tretíkrát v Chabarovsku, keď hostilo toto podujatie v rokoch 1981 a 2015. Zápasy sa odohrali na 2 štadiónoch: Arena Jerofej a Harbin Sport University Stadium.

</doc>
<doc id="612784" url="https://sk.wikipedia.org/wiki?curid=612784" title="Majstrovstvá Európy III. divízie v halovom pozemnom hokeji žien 2018">
Majstrovstvá Európy III. divízie v halovom pozemnom hokeji žien 2018

Majstrovstvá Európy III. divízie v halovom pozemnom hokeji žien 2018 bol v poradí 5. turnaj majstrovstiev Európy III. divízie v halovom pozemnom hokeji žien, ktoré organizuje Európska federácia pozemného hokeja (EHF). Konal sa v dňoch od 20.21. januára 2018 v meste Apače, v regióne Pomurska regija, v Slovinsku, za účasti iba 3 tímov. Nováčikom halových ME bolo družstvo domáceho Slovinska. Pôvodne sa malo zúčastniť aj družstvo Talianska. Víťazom turnaja sa stalo .
Najlepšie družstvo postúpilo v roku 2020 do II. divízie ME. 
Kvalifikované družstvá.
Pozn.: Číslo v zátvorke udáva umiestnenie vo svetovom rebríčku FIH k októbru 2017.

</doc>
<doc id="612789" url="https://sk.wikipedia.org/wiki?curid=612789" title="Martin Kaňuch">
Martin Kaňuch

Martin Kaňuch (* 21. január 1973, Košice) je slovenský redaktor, dramaturg, editor, kurátor a pedagóg.
Životopis.
Vyštudoval estetiku a históriu na Filozofickej fakulte Univerzity Komenského v Bratislave v rokoch 1991 až 1996. Aj napriek tomu, že inklinoval k výtvarnému umeniu, ho pri písaní diplomovej práce naviedol Peter Michalovič k filmu, pri ktorom zostal doteraz. Následne absolvoval postgraduálne štúdium filmovej vedy na Filmovej a televíznej fakulte Vysokej školy múzických umení. V tom čase sa zaoberal filmom hlavne zo stránky filozofickej a estetickej, neskôr začal preferovať písanie o dejinách slovenského filmu.
Od roku 1998 je šéfredaktorom filmologického periodika o filme Kino-Ikon. V roku 1999 sa stal členom redakčného kruhu českého časopisu "Iluminace". Kontakt s týmto časopisom bol pre neho kľúčový, pretože ho ovplyvnil pri voľbe, akým smerom by sa mal vydať Kino-Ikon. Za vzor si hlavne vybral výber tém, autorov, konkrétnych textov či redakčnú prácu. Od roku 2003 pôsobí ako redaktor edičného oddelenia SFÚ v Bratislave a taktiež sa podieľa na príprave viacerých knižných publikácií SFÚ. Od roku 1996 až do roku 2003 pôsobil ako pedagóg na katedre audiovizuálnych štúdií na FTF VŠMÚ. Ďalej pôsobí ako dramaturg na rôznych filmových podujatiach ako 4 živly, Febiofest, Art Film Fest, Letní filmová škola Uherské Hradiště. Medzi zaujímavé programy, na ktorých pracoval ako dramaturg, sa dá napríklad zaradiť sekcia "Focus:Ukrajina" na Art Film Feste, kde jeho výber ukrajinských dlhometrážnych filmov nebol prvoplánovým politickým gestom, ale priblížením a predstavením tejto radikálne sa meniacej krajiny. Inšpirovala ho pritom návšteva "MFF Molodist" v Kyjeve.
Redakčná činnosť.
Ako redaktor edičného oddelenia SFÚ sa podieľal na príprave viacerých knižných publikácií.

</doc>
<doc id="612793" url="https://sk.wikipedia.org/wiki?curid=612793" title="Vevericovité">
Vevericovité

Vevericovité (zastarano: "veverkovité", "vevercovití"; lat. "Sciuridae") je čeľaď malých až stredne veľkých hlodavcov. V slovenčine majú rodové mená veverica, veverička, svišť, syseľ, burunduk (čipmank) a poletuška.
Vevericovité sú pôvodné v Amerike, Eurázii a Afrike; nevyskytujú sa v Austrálii (kam boli introdukované), v púštnych oblastiach Afriky a v južných oblastiach Južnej Ameriky. Najstaršie známe vevericovité pochádzajú z obdobia eocénu. Medzi ostatnými žijúcimi hlodavcami je ich najbližším príbuzným bobruška hôrna ("Aplodontia rufa") a druhy z čeľade plchovité.
Systematika.
Crosby (2012), Kryštufek et al.(2012), Thorington et al. (2012) atď..
V systémoch recentných taxónov sa v súčasnosti najčastejšie uvádza nasledujúci systém recentných taxónov (slovenské názvy podľa:):
Vevericovité (Sciuridae):
Tradičné delenia.
Tradične sa vevericovité (Sciuridae) delia len na dve podčeľade: vevericorodé/veverice (Sciurinae) [v širšom, teda staršom zmysle] a poletuškorodé/poletušky (Pteromyinae alebo Petauriscinae), pričom poletuškorodé zahŕňajú to, čo je vyššie uvedené ako tribus Pteromyini a vevericorodé všetko ostatné. Niektorí autori majú namiesto spomínaných dvoch podčeľadí dve čeľade, čiže namiesto čeľade vevericovité (Scuiridae) v širšom zmysle sú dve čeľade: vevericovité (Sciuridae) v užšom zmysle a poletuškovité (Pteromyidae alebo Petauriscidae).
Spomínané dve podčeľade Sciurinae a Pteromyinae/Petauriscinae sa často ďalej delili na rôzne tribusy a podtribusy. Podčeľaď Sciurinae sa alternatívne, na najvyššej úrovni, delila (najmä) na stromové veverice a zemné veverice. Nasledujú príklady takýchto delení:
Grzimek (2004).
Vevericovité (Scuiridae):
Long (1995).
Vevericovité (Scuiridae):
McKenna &amp; Bell (1997).
Scuiridae:
Vzťahy medzi veľkými taxónmi čeľade.
Nasledujú príklady dvoch (už nie najnovších) prác prezentujúcich rôzne názory na fylogenetické vzťahy medzi jednotlivými veľkými taxónmi čeľade vevericovité:

</doc>
<doc id="612795" url="https://sk.wikipedia.org/wiki?curid=612795" title="Ernest Lovecký">
Ernest Lovecký

Ernest Lovecký (iný zápis priezviska: Loveczky; ; * ?, Sereď, Rakúsko/Rakúsko-Uhorsko, dnes Slovensko – † po 1929) bol slovenský učiteľ, včelár a spisovateľ vecnej literatúry.
Ako učiteľ pôsobil v Križovanoch nad Dudváhom a v Opoji a okolo roku 1929 je doložená jeho pedagogická činnosť v Satu Mare. Venoval sa včelárstvu a písaniu vecnej literatúry týkajúcej sa najmä včelárstva. Vydal praktickú včelársku príručku, ktorá bola v slovenskom preklade rozšírená o včelárske kalendárium a náčrty a zostavil poľovnícky kalendár roku 1929. V roku 1902 na druhej krajinskej poľnohospodárskej výstave v Bratislave dostal diplom za literárnu činnosť.

</doc>
<doc id="612798" url="https://sk.wikipedia.org/wiki?curid=612798" title="Poniklec veľkokvetý">
Poniklec veľkokvetý

Poniklec veľkokvetý ("Pulsatilla grandis") je rastlina z čeľade iskerníkovité.
Je to pôvodný druh zo strednej a východnej Európy (Nemecko, Poľsko, Česko, Slovensko, Slovinsko, Maďarsko, Ukrajina, ...). Rastie na suchých a slnečných stanovištiach od nížin až podhorského vegetačného stupňa. Má výrazné modrokvitnúce zvonkovité kvety. V kvete (marec až apríl) dorastá do 25 cm.
Na území Slovenska je chránený (zraniteľný druh) – Patrí aj medzi druhy chránené Bernským dohovorom a NATURA 2000.
Je vysoko jedovatý, a vytvára srdcové toxíny a oxytoxíny, spomaľujúce srdcový tep. Pouzitie vedie k zníženiu krvného tlaku, hypotenzii a kóme.

</doc>
<doc id="612799" url="https://sk.wikipedia.org/wiki?curid=612799" title="Pulsatilla grandis">
Pulsatilla grandis



</doc>
<doc id="612800" url="https://sk.wikipedia.org/wiki?curid=612800" title="Ernest Loveczky">
Ernest Loveczky



</doc>
<doc id="612801" url="https://sk.wikipedia.org/wiki?curid=612801" title="Loveczky Ernő">
Loveczky Ernő



</doc>
<doc id="612802" url="https://sk.wikipedia.org/wiki?curid=612802" title="Cibetky">
Cibetky



</doc>
<doc id="612808" url="https://sk.wikipedia.org/wiki?curid=612808" title="Naturalizácia (právo)">
Naturalizácia (právo)

Naturalizácia je „nadobudnutie štátneho občianstva cudzincom alebo bezdomovcom.“
Podmienky naturalizácie zvyčajne zahŕňajú: minimálny vek, dokázateľnú dobu pobytu, znalosť spoločnosti (teda napr. test z takýchto vedomostí), dôkaz dobrého správania a iný doklad integrácie – napr. rodinné väzby. Naturalizovaný občan má rovnaké práva ako občan, ktorý ich získal pri svojom narodení.

</doc>
<doc id="612810" url="https://sk.wikipedia.org/wiki?curid=612810" title="Ambróz Milánsky">
Ambróz Milánsky



</doc>
<doc id="612811" url="https://sk.wikipedia.org/wiki?curid=612811" title="Majstrovstvá Európy UEFA vo futsale 2018">
Majstrovstvá Európy UEFA vo futsale 2018

Majstrovstvá Európy UEFA vo futsale 2018 bol v poradí 11. turnaj majstrovstiev Európy UEFA vo futsale, ktoré organizuje Európska futbalová únia (UEFA). Konal sa v dňoch od 30. januára10. februára 2018 v Ľubľane, v Slovinsku, za účasti 12 tímov. Nováčikom turnaja bolo družstvo Francúzska. Všetky zápasy sa odohrali v aréne Arena Stožice. Titul získalo , ktoré vo finálovom stretnutí zvíťazilo nad obhajcom prvenstva z . Portugalsko sa tak stalo iba štvrtým družstvom, ktoré získalo európsky futsalový titul.
Slovinsko získalo právo organizovať podujatie pred kandidatúrami Severného Macedónska a Rumunska vo voľbách UEFA na zasadnutí vo švajčiarskom Nyone 26. januára 2015. Po tomto turnaji sa upraví formát ME, keď sa bude organizovať v 4-ročných intervaloch; najbližšie to bude v roku 2022 a po novom už so 16 účastníkmi.
Nasadenie do výkonnostných košov.
Nasadenie bolo uskutočnené podľa rebríčku UEFA 2017/18 pre Majstrovstvá Európy za roky 2014 až 2016. Žrebovanie do skupín, ktoré sa uskutočnilo 29. septembra 2017, prebiehalo podľa nasledovných výkonnostných košov:
Poznámka: Číslo v zátvorke udáva umiestnenie v oficiálnom rebríčku UEFA 2017/18.

</doc>
<doc id="612817" url="https://sk.wikipedia.org/wiki?curid=612817" title="Syringa vulgaris">
Syringa vulgaris



</doc>
<doc id="612818" url="https://sk.wikipedia.org/wiki?curid=612818" title="Kvalifikácia v pozemnom hokeji žien na Ázijské hry 2018">
Kvalifikácia v pozemnom hokeji žien na Ázijské hry 2018

Kvalifikácia v pozemnom hokeji žien na Ázijské hry 2018 bola kontinentálna kvalifikácia v pozemnom hokeji žien na turnaj multišportového podujatia Ázijských hier 2018, ktorú organizuje Ázijská federácia pozemného hokeja (AHF). Kvalifikácia sa konala v dňoch od 12.20. januára 2018 v Bangkoku, v Thajsku, za účasti 7 tímov. Turnaj sa skladal iba zo základnej časti. Na Ázijské hry sa kvalifikovali 4 najlepšie družstvá.
Účastníci.
 Číslo udáva umiestnenie vo svetovom rebríčku FIH k 12. decembru 2017.
Priama účasť na Ázijských hrách.
Priamu účasť si zabezpečilo 5 najlepších družstiev z predchádzajúceho turnaja Ázijských hier:

</doc>
<doc id="612819" url="https://sk.wikipedia.org/wiki?curid=612819" title="Anne Baxterová">
Anne Baxterová

Anne Baxterová (; * 7. máj 1923, Michigan City, Indiana, USA† 12. december 1985, New York, New York) bola americká herečka.
Životopis.
Pochádzala za zámožnej a kultúrnej rodiny, jej starým otcom bol architekt Frank Lloyd Wright. Už v trinástich rokoch hrala na Broadwayi a dochádzala na hodiny herectva k Márii Uspenskej.
Vo filme debutovala roku 1940, významnú príležitosť dostala vo filme Orsona Wellesa "Skvelí Ambersonovci" (1942) a vo vojnovej dráme "Severná hviezda" (1943). V roku 1947 dostala Oscara za rolu Sophie, ktorá po strate manžela a dieťaťa prepadne alkoholizmu, vo filme "The Razor's Edge", ktorý podľa románu Williama Somerseta Maughama nakrútil Edmund Goulding. O štyri roky neskôr bola nominovaná na Oscara za titulnú rolu v psychologickej dráme z divadelného zákulisia "Všetko o Eve". Účinkovala v rozhlasovom seriáli "Lux Radio Theatre", výrazné role stvárnila taktiež v Hitchcockovom krimifilme "Spovedám sa" a v biblickom veľkofilme "Desatoro prikázaní".
Začiatkom šesťdesiatych rokov prerušila hereckú kariéru a žila so svojím druhým manželom na ranči v Austrálii. Po návrate pôsobila hlavne v divadle a v televízii, za rolu v seriáli "The Name of the Game" bola roku 1969 nominovaná na cenu Emmy, objavila sa tiež v epizóde seriálu "Columbo" nazvanej "Rekviem pre padajúcu hviezdu".
Bola stúpenkyňou Republikánskej strany, angažovala sa vo volebnej kampani Dwighta Eisenhowera. Vydala spomienkovú knihu "Intermission: A True Story". Má svoju hviezdu na Hollywoodskom chodníku slávy.

</doc>
<doc id="612820" url="https://sk.wikipedia.org/wiki?curid=612820" title="Katina Paxinosová">
Katina Paxinosová

Katina Paxinosová (iné mená: Katina Paxinuová, Katina Paxinou, , rod. Κωνσταντοπούλου – Konstantopolu; * 17. december 1900, Pireus, Grécko† 22. február 1973, Atény) bola grécka herečka, ktorá sa preslávila v Hollywoode i na Broadwayi. 
Za rolu cigánky vo filmovej adaptácii Hemingwayovho románu "Komu zvonia do hrobu" ("For Whom the Bell Tolls") z roku 1943 získala Oscara i cenu Globus za ženský herecký výkon vo vedľajšej úlohe. Točila aj v Európe, hrala napríklad vo filme Luchino Viscontiho "Rocco a jeho bratia" ("Rocco ei Suoi fratelli") z roku 1960. V rodnom Grécku však nakrútila jediný film, "Afroditin ostrov" ("To Nisi tis Afrodítis" - "Το νησί της Αφροδίτης") v roku 1965.
V ankete "Veľkí Gréci", ktorú v roku 2009 usporiadala grécka televízna stanica Skai TV, a ktorá hľadala najväčšie osobnosti gréckej histórie, sa umiestnila na 87. mieste.

</doc>
<doc id="612821" url="https://sk.wikipedia.org/wiki?curid=612821" title="Karen Black">
Karen Black

Karen Black, vlastným menom Karen Blanche Ziegler, (* 1. júl 1939, Park Ridge, Illinois, USA† 8. august 2013, Santa Monica, Kalifornia) bola americká herečka, skladateľka a scenáristka, ktorá sa preslávila rolou vo filme "Bezstarostná jazda" (1969).
V roku 1971 získala Zlatý glóbus v kategórii Najlepšia herečka vo vedľajšej úlohe za film "Malé životné etudy". Rovnakú cenu získala aj v roku 1975 za film "Veľký Gatsby". Nominovaná bola tiež o rok neskôr na Zlatý glóbus pre najlepšiu herečku za "Deň kobyliek".
V roku 2010 jej bola diagnostikovaná rakovina ktorej o tri roky neskôr podľahla.

</doc>
<doc id="612822" url="https://sk.wikipedia.org/wiki?curid=612822" title="Karen Blacková">
Karen Blacková



</doc>
<doc id="612823" url="https://sk.wikipedia.org/wiki?curid=612823" title="Shooting Stars">
Shooting Stars

„Shooting Stars“ je skladba austrálskej skupiny Bag Raiders. Skladba bola pôvodne na EP "Turbo Love" z roku 2008. O rok neskôr bola skladba vydaná ako singel z ich rovnomenného albumu "Bag Raiders", pričom dosiahla 18. miesto v japonskom rebríčku Triple J Hottest 100. Avšak, vo februári 2017 sa sa stala celosvetovým fenoménom, vďaka tomu, že bola súčasťou internetového meme. Skladba dosiahla 11. miesto v americkom rebríčku Dance/Electronic Songs.
Kompozícia.
skladba je zložená v tónine Gis-mol. Refrén skladby je hraný len na konci skladby. Basgitarista však mení rytmus medzi veršami a refrénom.
Zoznam skladieb.
12" maxi

</doc>
<doc id="612824" url="https://sk.wikipedia.org/wiki?curid=612824" title="Bag Raiders">
Bag Raiders

Bag Raiders je austrálska elektronická skupina, ktorá vznikla v roku 2006. Založili ju Jack Glass a Chris Stracey. V roku 2009 sa skupina umiestnila na 11. mieste v hlasovaní TOP 50 DJ’s komunity elektronickej hudby Inthemix. V októbri 2010 vydali rovnomenný album "Bag Raiders", ktorý v austrálskom rebríčku ARIA Albums Chart dosiahol 7. miesto. Singel „Shooting Stars“ z tohto albumu, zaznamenal úspech aj po siedmych rokoch od svojho vydania, vďaka použitiu v populárnom internetovom méme.

</doc>
<doc id="612825" url="https://sk.wikipedia.org/wiki?curid=612825" title="Jess Glynne">
Jess Glynne



</doc>
<doc id="612826" url="https://sk.wikipedia.org/wiki?curid=612826" title="Jessica Hannah Glynne">
Jessica Hannah Glynne



</doc>
<doc id="612827" url="https://sk.wikipedia.org/wiki?curid=612827" title="Jessica Hannah Glynnová">
Jessica Hannah Glynnová



</doc>
<doc id="612828" url="https://sk.wikipedia.org/wiki?curid=612828" title="Grňa (priezvisko)">
Grňa (priezvisko)

Grňa je slovenské priezvisko, rozšírené predovšetkým v okresoch Detva, Skalica a Žilina. Približne polovičná početnosť v porovnaní so Slovenskom sa vyskytuje aj v Česku. 
Významy slova pozri v článku grňa. Kottov slovník koncom 19. stor. toto meno uvádzal ako "osobné meno pri Uherskom Hradišti" .

</doc>
<doc id="612830" url="https://sk.wikipedia.org/wiki?curid=612830" title="Valíček (priezvisko)">
Valíček (priezvisko)

Valíček je slovenské priezvisko, ktoré má korene v Poľsku (Valiczek). Na územie Slovenska sa dostalo s vlnou prisťahovalcov koncom 19. storočia a najčastejšie sa vyskytuje v obci Višňové v okrese Žilina.

</doc>
<doc id="612832" url="https://sk.wikipedia.org/wiki?curid=612832" title="Katina Paxinou">
Katina Paxinou



</doc>
<doc id="612833" url="https://sk.wikipedia.org/wiki?curid=612833" title="Katina Paxinu">
Katina Paxinu



</doc>
<doc id="612834" url="https://sk.wikipedia.org/wiki?curid=612834" title="Světlana Witowská">
Světlana Witowská

Světlana Witowská, rodená Ševčíková (* 6. január 1973 Litoměřice), je česká novinárka a moderátorka, od júna 2018 moderuje "Události", hlavnú spravodajskú reláciu Českej televízie, a analyticko-spravodajskú reláciu "Události, komentáře".
Život.
Po absolvovaní Právnickej fakulty Karlovej univerzity pracovala ako redaktorka agentúry ČTK a v denníku "Mladá fronta DNES". Impulzom k novinárskej profesii sa preňu stalo odvolanie jej kamarátky z funkcie sudkyne a snaha pomôcť medializovaním jej prípadu.
V roku 1996 nastúpila do Českej televízie, kde počas roku 2005 krátko moderovala hlavnú spravodajskú reláciu ČT "Události". Od roku 2005 do 2010 pracovala v TV Prima a moderovala jej hlavnú spravodajskú reláciu. Do Českej televízie sa vrátila v roku 2010, od roku 2014 do roku 2018 uvádzala program "Interview ČT24". Tu si získala v roku 2017 pozornosť a uznanie za rozhovor s Andrejom Babišom. 
V Českej televízii bola, potom čo ponuku odmietol Václav Moravec, vybraná za moderátorku debaty prezidentských kandidátov Jiřího Drahoša a Miloša Zemana, ktorá sa uskutočnila 25. januára 2018, v predvečer druhého kola českých prezidentských volieb.
Deväťdesiat minútovú debatu sledovalo rekordných 2,6 milióna ľudí. Witowskej moderátorský výkon bol pre jej pripravenosť, korektnosť a vecné vedenie diskusie vyzdvihnutý verejnosťou aj politikmi a politickými komentátormi. Experti jej podľa webu "Lidovky.cz" označili za víťazku večera. Za výkon ju chválil aj Denník N.
Od júna 2018 moderuje "Události", hlavnú spravodajskú reláciu Českej televízie, a analyticko-spravodajskú reláciu "Události, komentáře".
V roku 2018 jej bola odovzdaná novinárska Cena Karla Havlíčka Borovského, ktorú usporadúva nadácia Český literárny fond. Porotou bola ocenená za vedenie rozhovorov s nadhľadom, dôstojnosťou a eleganciou.
Osobný život.
Z prvého manželstva s novinárom Robertom Zárubom má syna Viktora, v tej dobe používala priezvisko Zárubová. V októbri 2010 sa vydala za bankára Petra Witowského, s ktorým má syna Filipa. V minulosti sa venovala dobrovoľnej asistenčnej opatere v Jedličkovom ústave.

</doc>
<doc id="612835" url="https://sk.wikipedia.org/wiki?curid=612835" title="Světlana Ševčíková">
Světlana Ševčíková



</doc>
<doc id="612841" url="https://sk.wikipedia.org/wiki?curid=612841" title="Momentové magnitudo">
Momentové magnitudo



</doc>
<doc id="612842" url="https://sk.wikipedia.org/wiki?curid=612842" title="Poetry in Telegrams">
Poetry in Telegrams

Poetry in Telegrams je slovenský rockový projekt hudobníka Johnyho Štefečka založený v roku 2013 v Senici. Na hudobnej scéne debutoval o rok neskôr extended playom "Songs for Desperate Lovers", po ktorom nasledovali dve ďalšie nahrávky "The Phases a Melancholy." Všetky tieto EP boli nahraté v Grapow Studios pod dohľadom producenta Rolanda Grapowa, ktorý sa tiež postaral o mix a mastering. Piesne projektu sú autorom zložené tak, aby sa dali zahrať iba na gitare a bicích.   Minimalizmus po hudobnej i vizuálnej stránke je jedným z hlavných prvkov Poetry in Telegrams. Strunové nástroje nahráva sám zakladateľ tohto projektu, na bicie nástroje sa na všetkých doterajších nahrávkach podieľali významní zahraniční hudobníci - Thomas Lang či Paul Ortiz.   Sám Štefeček nahráva s Grapowom v Grapow Studios, hostia im svoje party posielajú digitálne. Na EP "Melancholy" sa objavil takisto saxofonista Jørgen Munkeby, spoluzakladateľ skupiny Jaga Jazzist. Táto nahrávka bola nominovaná na cenu Radio_Head Awards v kategórii album roku Hard &amp; Heavy 2016. 
Pôvodnú trilógiu v októbri 2018 doplnilo štvrté EP "I, Koheleth" s hosťujúcim Marcom Minnemannom a Paulom Ortizom. Aj tento album získal nomináciu na Radio_Head Awards. V nasledujúcom roku vyšla kniha textov "War for the Point of the Story (Poetry in Telegrams Lyrics)" a v máji 2021 kompilácia Slovak Metal Army Sampler #1, na ktorej je skladba Stoic. 
Štefeček vyštudoval teológiu a filozofiu, čo ovplyvnilo jeho život i tvorbu. Zaoberal sa najmä dielom dánskeho filozofa Sørena Kierkegaarda (1813-1855) a sú mu blízke existenciálne témy utrpenia, melanchólie a zúfalstva. Je autorom knihy "Etické mosty" - monografia Vášeň Sørena Kierkegaarda (Kierkegaard Circle, University of Toronto, 2011). 
Čo sa týka hudobných nástrojov, Štefeček používa predovšetkým sedemstrunové gitary Mayones Setius a zosilňovač Mesa Boogie Mark V. Spolupracuje tiež so slovenským výrobcom gitár a basgitár, Kamilom Grebeňom, ktorý preňho vyrobil sedemstrunový custom model Whale 7. Na výslednom zvuku Poetry in Telegrams sa podieľa viacero gitarových efektov, najmä Digitech Whammy. Zaujímavosťou je, že všetky doterajšie piesne sú nahraté bez basovej gitary a je ich možné zahrať iba vo dvojici. Živé koncerty však zatiaľ projekt odmieta, keďže jednotliví hostia sú z rôznych častí sveta a sú vyťažení rôznorodými hudobnými aktivitami. Zámerom projektu bolo od začiatku pôsobiť medzinárodne, nie iba na území Slovenska. Všetky texty sú v angličtine a ich autorom je Štefeček. Vizuál Poetry in Telegrams je dielom Pavla Trubena. Dôležitou súčasťou prezentácie projektu sú videoklipy. Ide o epizódy zo života podivínskeho učenca, ktorý stretáva ženy z iných svetov. V hlavnej úlohe série sa predstavil slovenský herec Gregor Hološka. Režisérom klipov "Juliet and Romeo", "Miracles" a "Stargazing" je Jakub Šteinecker. Diel "Bulgakov a Mysteries" režíroval Peter Čermák.
V roku 2021 vyšlo EP "Trivial Optical Tricks". Okrem Johnyho Štefečka sa na jeho nahraní podieľali americký bubeník Gil Sharone a nórsky hudobník Jørgen Munkeby. Štefeček nahrávku komentoval: ,EP má približne 20 minút a začína piesňou Something/Anything. Urobili sme k nej aj lyric video, ktoré možno napovie viac, ako nejaké siahodlhé vysvetľovanie. Čo sa týka zaujímavostí, prvý raz je v PiT pesničke samostatné gitarové sólo..." 
O dva roky neskôr vychádza akustické EP The Line of Love s hosťujúcim Svenom Martinom, koncertným klávesistom Jonathana Davisa. 

</doc>
<doc id="612847" url="https://sk.wikipedia.org/wiki?curid=612847" title="Ladislav Vrtel">
Ladislav Vrtel

PhDr. Ladislav Vrtel (* 3. apríl 1953, Bratislava) je herold Slovenska, pôsobí v Štátnom archíve v Bratislave Ministerstva vnútra Slovenskej republiky. Je hlavný štátny radca pre heraldiku, ktorý má na starosti registrovanie erbov, koordináciu činnosti poradných zborov Heraldického registra ako najvyššieho orgánu pre evidenciu heraldických znamení – erbov a vlajok na Slovensku. Ladislav Vrtel je od roku 2002 akademikom Medzinárodnej heraldickej akadémie (), ktorá bola založená v Paríži v roku 1949 heraldikmi na prezentáciu a rozvoj tejto pomocnej historickej vedy. Je členom výboru Slovenskej genealogicko-heraldickej spoločnosti.
Herold Slovenska.
Ako slovenský herold má, podobne ako v iných krajinách tiež formálne náležitosti úradu – žezlo, reťaz, čiapku a najmä tabard – plášť. Prvýkrát bol slovenský národný tabard (plášť) odprezentovaný na verejnosti v roku 2006, na kongrese Medzinárodnej heraldickej komisie v škótskom meste St Andrews. Tabard (plášť) sa nosí len pri zvláštnych slávnostných príležitostiach, napríklad, keď sa odovzdáva nový erb.
Heraldická tvorba.
Ako významný slovenský heraldik Vrtel vytvoril stovky inštitucionálnych a osobných erbov. S umelcom a heraldikom Ladislavom Čisárikom v roku 1990 spoluvytvárali nový erb Slovenska, aktuálnu vlajku Slovenska a prezidentskú štandardu slovenského prezidenta Slovenska.

</doc>
<doc id="612854" url="https://sk.wikipedia.org/wiki?curid=612854" title="Magnitudo">
Magnitudo



</doc>
<doc id="612856" url="https://sk.wikipedia.org/wiki?curid=612856" title="Majstrovstvá sveta v bandyhokeji žien 2018">
Majstrovstvá sveta v bandyhokeji žien 2018

Majstrovstvá sveta v bandyhokeji žien 2018 bol v poradí 9. turnaj majstrovstiev sveta v bandyhokeji žien, ktoré organizuje Medzinárodná federácia bandyhokeja (FIB). Konal sa v dňoch od 9.13. januára 2018 v Čcheng-te, v provincii Che-pej, v Číne, za účasti rekordných 8 tímov rozdelených do 2 výkonnostných skupín. Nováčikmi podujatia boli družstvá Estónska a Švajčiarska. Čína bola prvá ázijská krajina, ktorá hostila svetový šampionát žien. Zápasy sa odohrali na jazere v Čcheng-te pi-šu šan-čuang (najrozsiahlejšie cisárske záhrady na svete), ktoré je zapísané aj v zozname svetového dedičstva UNESCO. Svoj ôsmy titul získalo po finálovej výhre nad .
Zápasy v skupine mali hrací čas 2 x 30 min, zápasy v play-off 2 x 45 min.

</doc>
<doc id="612876" url="https://sk.wikipedia.org/wiki?curid=612876" title="Slavomír Staviarsky">
Slavomír Staviarsky

Brigádny generál Ing. Slavomír Staviarsky je slovenský generál, v súčasnosti náčelník Štábu strategického plánovania OS SR.
Povýšenie na generála.
Vláda Slovenskej republiky v decembri 2017 prijala návrh mistra obrany Petra Gajdoša (SNS) na povýšenie plk. gšt. Staviarskeho do generálskej hodnosti. Prezident Andrej Kiska ho povýšil 9. januára 2018. K povýšeniu došlo v spojitosti s plánovanými hodnosťami na konkrétne posty, v prípade Staviarskeho náčelníka Štábu strategického plánovania OS SR.

</doc>
<doc id="612877" url="https://sk.wikipedia.org/wiki?curid=612877" title="Katina Paxinuová">
Katina Paxinuová



</doc>
<doc id="612878" url="https://sk.wikipedia.org/wiki?curid=612878" title="Študentská rada vysokých škôl">
Študentská rada vysokých škôl

Študentská rada vysokých škôl (skratka: ŠRVŠ) je najvyšším zastupiteľským orgánom študentov vysokých škôl na Slovensku. Patrí medzi najvyššie orgány reprezentácie vysokého školstva na Slovensku. Je nezávislým a samostatným orgánom, ktorý vyvíja vlastnú činnosť na národnej úrovni a ako člen Európskej študentskej únie (ESU) aj na úrovni medzinárodnej.
ŠRVŠ je podľa zákona č. 131/2002 Z. z. o vysokých školách jedným z troch orgánov reprezentácie vysokých škôl na Slovensku. ŠRVŠ sa zameriava predovšetkým na koordináciu a podporu činnosti študentov slovenských vysokých škôl v záujme utvárania vysokoškolskej politiky. ŠRVŠ v súlade s § 107 ods. 2 zákona schvaľuje návrhy alebo sa vyjadruje k návrhom, ktoré jej predkladá podľa zákona minister školstva, vedy, výskumu a športu Slovenskej republiky.
Vnútornú štruktúru ŠRVŠ a všetky procesy v rámci ŠRVŠ upravujú Štatút ŠRVŠ a Rokovací poriadok ŠRVŠ. Medzi orgány ŠRVŠ patria: Valné zhromaždenie ŠRVŠ, Predseda ŠRVŠ, Predsedníctvo ŠRVŠ, Kontrolná rada, Právna komisia a Volebná komisia.
Orgány ŠRVŠ.
Valné zhromaždenie ŠRVŠ.
Valné zhromaždenie ŠRVŠ (valné zhromaždenie) je najvyšším rozhodovacím orgánom ŠRVŠ, ktoré tvoria delegáti za jednotlivé vysoké školy (jeden zástupca zvolený študentskou časťou akademického senátu a ďalší delegát za každých, i započatých 2000 zapísaných študentov). Aktuálne je zvolených 86 delegátov (údaj platný k 01. 07. 2022), ktorí reprezentujú 24 vysokých škôl. Voľby delegátov ŠRVŠ sa konajú každé tri roky a ten istý delegát môže byť zvolený aj opakovane. Zasadnutia valného zhromaždenia sa konajú minimálne štyrikrát za akademický rok. Do kompetencií valného zhromaždenia patrí:
Zasadnutia zvoláva a vedie predsedníctvo valného zhromaždenia, ktoré tvorí predseda a podpredseda Valného zhromaždenia ŠRVŠ.
Delegáti pre volebné obdobie 2021 – 2024.
Zoznam dostupný kliknutím na odkaz.
Predsedníctvo ŠRVŠ.
Predsedníctvo ŠRVŠ je výkonným orgánom, ktorý rozhoduje o záležitostiach, ktoré sú mu zverené Štatútom ŠRVŠ a skladá sa z predsedu a podpredsedov.
Predseda ŠRVŠ zastupuje ŠRVŠ navonok v súlade s uzneseniami valného zhromaždenia, predsedá predsedníctvu, riadi jeho záležitosti a podpisuje dokumenty v mene ŠRVŠ. Predsedníctvo ŠRVŠ sa okrem predsedu ďalej skladá z podpredsedov, ktorí sa venujú konkrétnym oblastiam na poli vysokého školstva. Patria sem: podpredseda pre akademické záležitosti, podpredseda pre zahraničie, podpredseda pre zabezpečovanie kvality, podpredseda pre vnútorné záležitosti, podpredseda pre mládež a šport, podpredseda pre vzťahy s verejnosťou, podpredseda pre doktorandské štúdium, podpredseda pre sociálne záležitosti. 
Členovia Predsedníctva ŠRVŠ k 01. 07. 2022.
Zoznam dostupný kliknutím na odkaz.
Kontrolná rada.
Kontrolná rada je kontrolným orgánom ŠRVŠ, ktorý je oprávnený na činnosti v oblasti vnútornej kontroly najmä nahliadať do všetkých dokumentov a záznamov týkajúcich sa činnosti ŠRVŠ. Kontrolná rada má päť členov, ktorých volí a odvoláva valné zhromaždenie, a ktorí si spomedzi seba volia predsedu.
Právna komisia.
Právna komisia kontroluje súlad činnosti ŠRVŠ a jeho jednotlivých orgánov so všeobecne záväznými právnymi predpismi, posudzuje súlad návrhov, uznesení s jestvujúcim právnym stavom a zaujíma k tomu stanovisko. Ďalej posudzuje rôzne právne otázky, a to na podnet orgánov, členov orgánov ŠRVŠ alebo z vlastného podnetu. Právna komisia má päť členov, štyroch volí a odvoláva valné zhromaždenie a predsedom Právnej komisie je podpredseda pre vnútorné záležitosti.
Volebná komisia.
Volebná komisia je nestály orgán ŠRVŠ, ktorý má troch členov. Členov volebnej komisie volí a odvoláva valné zhromaždenie vždy na začiatku zasadnutia valného zhromaždenia. Volebná komisia zisťuje uznášaniaschopnosť zasadnutia valného zhromaždenia, vydáva a eviduje hlasovacie lístky na zasadnutí valného zhromaždenia a spočítava hlasy pri každom hlasovaní valného zhromaždenia.
Činnosť ŠRVŠ.
Zameranie počas jednotlivých volebných období.
2016 – 2019.
ŠRVŠ sa vo volebnom období 20162019 zaoberala viacerými významnými oblasťami v oblasti vysokého školstva. Medzi tieto oblasti patrí napríklad:
2019 – 2022.
ŠRVŠ sa aktuálne, vo volebnom období 2021 – 2024, venuje nasledovným oblastiam, týkajúcich sa vysokého školstva, jeho politík, zabezpečovania kvalitného chodu vysokoškolského vzdelávania, tvoriac podnety pre zlepšovanie akademického prostredia:
Oblasti pôsobnosti.
Študentská samospráva.
Študentská samospráva má v prostredí slovenských vysokých škôl významnú úlohu. Senátori vo fakultných a univerzitných akademických senátoch, ale i delegáti v Študentskej rade vysokých škôl sú volení študentmi. Ich úlohou je zastupovať záujmy študentskej akademickej obce na daných úrovniach. Každý senátor a delegát by si mal uvedomovať, že jeho mandát pochádza od študentov, preto sa im zodpovedá. Za najdôležitejšiu úlohu reprezentantov študentskej samosprávy považujeme budovanie záujmu študentov o dianie vo vysokoškolskom priestore. Grafické znázornenie ŠS je prístupné tu .
Manuál senátora.
Študentská rada vysokých škôl vydala v roku 2020 Manuál senátora, ktorý informuje o fungovaní a funkčnosti orgánov akademickej samosprávy a špecifickej sebarealizácii študentov v rámci nich. Celý dokument je dostupný tu.
Sociálna pomoc.
ŠRVŠ aktívne pristupuje k problematike sociálneho zabezpečenia študentov. Venuje sa ich možnostiam v oblasti zliav v doprave, sociálnych služieb, komerčných zariadení a obchodov, rieši status študenta a jeho upevňovanie v societe. Pravidelne vyzýva študentov k informovanosti a ponúka im poradenstvo, pripravuje školenia. Veľmi významnú agendu tvorí problematika duševného zdravia, ktorej sa ŠRVŠ bude v budúcnosti venovať intenzívnejšie.
Doktorandi.
Doktorandi tvoria početnú skupinu študentov vysokých škôl. ŠRVŠ rieši ich status, venuje sa ich možnostiam v oblasti ekonomických zvýhodnení, zviditeľneniu ich potrieb a pracuje na zintenzívnení spolupráce s ADS, ale aj doktorandov s vedeckou obcou či so širokou verejnosťou. Viac ohľadom statusu, poistení, štipendií či možností využitia zľavnených sociálnych služieb je možné si prečítať tu, v časti Doktorandi.
Študentská participácia na zabezpečovaní kvality vysokoškolského vzdelávania.
Vďaka zákonu č. 269/2018 Z. z. o zabezpečovaní kvality vysokoškolského vzdelávania je umožnené študentom participovať na tvorbe kvalitného vysokoškolského vzdelávania na Slovensku, pričom ŠRVŠ podnecuje a podporuje prípravu študentov v oblasti posudzovania, pripomienkovania študijným programov.
Webináre o zmenách v zabezpečovaní kvality VŠ vzdelávania z roku 2020.
Sociálne dištancovanie spôsobené COVID-19 motivovalo ŠRVŠ začať pravidelné webináre o zabezpečovaní kvality. Záznamy si môžete pozrieť tu.
Študentskí experti na zabezpečovania kvality.
ŠRVŠ v spolupráci s európskymi partnermi Maďarskou študentskou úniou (HÖOK), Európskou študentskou úniou (ESU) a Európskym konzorciom pre akreditáciu vo vysokom školstve (ECA) si spolu budujú svoje kapacity v oblasti zabezpečovania kvality. Projekt priamo reaguje na nový zákon o zabezpečovaní kvality vysokoškolského prostredia, ktorý umožňuje väčšie zastúpenie študentov v zabezpečovaní kvality.
Medzi hlavné priority projektu patrí:

</doc>
<doc id="612879" url="https://sk.wikipedia.org/wiki?curid=612879" title="Alojz Baránik">
Alojz Baránik

JUDr. Alojz Baránik (* 13. jún 1954) je slovenský právnik a od roku 2016 poslanec Národnej rady Slovenskej republiky za stranu SaS.
Život a vzdelanie.
Alojz Baránik začal svoje štúdium na Právnickej fakulte Karlovej univerzity v rokoch 1972 až 1973, v rokoch 1973 až 1977 pokračoval na Právnickej fakulte Univerzity Komenského v Bratislave. Od septembra 1978 tri roky pracoval ako podnikový právnik v Rašelinových závodoch v Bratislave. Medzi februárom 1982 a júnom 1992 pracoval v kanadskom Toronte ako šofér, úradník a realitný agent. Od júna 1992 pôsobil v Prahe ako vedúci právnik pre strednú a východnú Európu v skrachovanej spoločnosti Digital Equipment Corporation, v tom čase druhej najväčšej počítačovej firme na svete. Od októbra 1998 bol advokátom, živnostníkom.
Parlamentné pôsobenie.
Vo voľbách v roku 2016 kandidoval na 11. mieste kandidátky SaS. Vo voľbách získal 2 508 preferenčných hlasov čím získal 14. miesto a bol zvolený do NR SR. V parlamente je členom Ústavnoprávneho výboru NR SR.
Baránik bol kritizovaný za výroky o sudkyni Ayši Pružinec Erenovej, ktorá bola navrhovaná za členku disciplinárneho senátu podpredsedom strany SMER-SD Martinom Glváčom. K svojim výrokom uviedol, že ak by sa ukázali ako chybné, nemá problém sa za ne ospravedlniť. Sudkyňa Ayše Pružinec Erenová ho za výroky žaluje o 200 000 eur a jej žaloba bola v celom rozsahu úspešná na súde Bratislava 1, ktorý je podriadený Krajskému súdu v Bratislave, na ktorom Pružinec Erenová pracuje. Baránik sa odvolal a žiada vylúčiť celý Krajský súd v Bratislave pre jeho zaujatosť. O rozhodnutí, ktorým takej námietke senát Najvyššieho súdu vedený jeho predsedom J. Šikutom nevyhovel, rozhoduje Ústavný súd.
Vo voľbách v roku 2020 kandidoval na 4. mieste kandidátky SaS. Vo voľbách získal 12 615 preferenčných hlasov a bol zvolený do NR SR kde pôsobí ako podpredseda Ústavnoprávneho výboru a člen Mandátového a imunitného výboru NR SR.
10. septembra 2021 oznámil, že chce iniciovať odvolanie generálneho prokurátora Maroša Žilinku.

</doc>
<doc id="612881" url="https://sk.wikipedia.org/wiki?curid=612881" title="La cumparsita">
La cumparsita

La cumparsita (zo španielskeho „"comparsa"“ – karneval) je argentínske tango, ktoré napísal v roku 1917 uruguajský hudobník Gerardo Matos Rodríguez. Text napísali Pascual Contursi a Enrique Pedro Maroni. Patrí medzi najslávnejšie tangá všetkých čias. Skladba "La cumparsita" bola prvýkrát hraná na verejnosti v starej Café La Giralda v Montevideu. Na tomto mieste v súčasnosti stojí Múzeum tanga.
Medzi slávne verzie tohto tanga patrí prevedenie od Carlosa Gardela a orchestrov, ktoré viedli Juan d'Arienzo, Osvaldo Pugliese a Astor Piazzolla. "La cumparsita" je veľmi populárna na milongách. Je tradíciou, že sa hrá ako posledný tanec večera.
Výskyt.
Vo filmoch.
Tanečná scéna z filmu "Tango" (1998, réžia Carlos Saura).
Gene Kelly tancuje "La cumparsita" vo filme "Anchors Aweigh" (1945, réžia George Sidney).
Pieseň bola zahrnutá v sálovej scéne z filmu "Sunset Boulevard" (1950, réžia Billy Wilder), v ktorej Gloria Swansonová a William Holden tancovali tango.
V tanečnom filme "Tanec je môj život" (2006, réžia Liz Friedlander), Jenna Dewan, Dante Basco a Elijah Kelley tancovali na remixovanú verziu. 
Vo filme "Niekto to rád horúce" hrala túto pieseň kubánska kapela počas scény, v ktorej Jack Lemmon prezlečený za Dafné tancuje s partnerom, ktorý si myslí, že Lemmon je žena.
Rôzne.
Na Olympijských hrách v Sydney 2000, argentínsky tím pochodoval na uruguajskú hudbu "La cumparsita". To vyvolalo protesty a úradné námietky uruguajskej vlády.
Mnoho umeleckých gymnastiek použilo varianty skladby, okrem iných: Vanessa Atler (199899), Jamie Dantzscher (2000), Oana Petrovschi (200102), Elvire Teza (1998), Elise Ray (199798), Natália Ziganchina (2000), Mária Kharenkova (2013) a Mykayla Skinner (201112).
Joannie Rochette korčuľovala na skladbu v jej krátkom programe počas sezóny 20092010.

</doc>
<doc id="612882" url="https://sk.wikipedia.org/wiki?curid=612882" title="Lokálne magnitudo">
Lokálne magnitudo



</doc>
<doc id="612885" url="https://sk.wikipedia.org/wiki?curid=612885" title="Pavel Kříž (vojak)">
Pavel Kříž (vojak)

Brigádny generál JUDr. Pavel Kříž LL.M. (* 23. marec 1978, Benešov) je český generál, v súčasnosti náčelník Vojenskej polície, v tejto pozícii nahradil generála Milana Schulca.
Životopis.
Narodil se v roku 1978. Absolvoval právnickú fakultu ZČU a Univerzitu v Greifswalde. Po skončení štúdií pracoval v Nemecku, najskôr na súde a potom tiež v advokácii. V roku 2006 nastúpil k vojenskej polícii a stal sa príslušníkom Útvaru špeciálnych operácií Vojenskej polície. Zdôvodnil to tým, že mu nevyhovovala práca a vzťahy vo veľkej advokátskej firme. Nástup k vojenskej polícii mu umožnil absolvovať The Judge Advocate General's Legal Center and School vo Virgínii. Neskôr sa zúčastnil misii v Afganistane a tiež sa stal náčelníkom právnej služby VP.
Spor o menovanie do čela Vojenskej polície.
V januári 2015 minister obrany Martin Stropnický oznámil, že Kříž sa má stať veliteľom vojenskej polície. To vyvolalo nesúhlas náčelníka generálneho štábu Armády Českej republiky Petra Pavla. Dôvodom bolo, že veliteľ vojenskej polície musí mať generálsku hodnosť a Kříž bol len podplukovník, a preto bolo jeho menovanie v rozpore s kariérnym poriadkom. V apríli sa však náčelníkom Generálneho štábu stal Josef Bečvář a Stropnický Kříža znovu navrhol. V máji menovanie Kříža odsúhlasil branný výbor Poslaneckej snemovne, čo Stropnickému umožnilo Kříža vymenovať. Proti Křížovmu menovaniu sa vyslovili aj niektorí poslanci, ktorým vadila hlavne jeho neskúsenosť a mladosť. Funkciu Kříž prevzal 1. júna. Podľa Stropnického by sa mal zamerať hlavne na „vyšetrovanie hospodárskej kriminality alebo nezákonnosti v súvislosti s akvizičným procesom.“ Rovnakého dňa bol povýšený do hodnosti plukovníka. a dňa 8. mája 2016 mu bola prepožičaná hodnosť brigádneho generála. Dňa 28. októbra 2017 ho prezident Miloš Zeman povýšil na brigádneho generála.

</doc>
<doc id="612886" url="https://sk.wikipedia.org/wiki?curid=612886" title="Světlana Zárubová">
Světlana Zárubová



</doc>
<doc id="612887" url="https://sk.wikipedia.org/wiki?curid=612887" title="Světlana Zárubová-Witowská">
Světlana Zárubová-Witowská



</doc>
<doc id="612888" url="https://sk.wikipedia.org/wiki?curid=612888" title="Pavel Kříž">
Pavel Kříž

Pavel Kříž môže byť:

</doc>
<doc id="612897" url="https://sk.wikipedia.org/wiki?curid=612897" title="ŠRVŠ">
ŠRVŠ



</doc>
<doc id="612898" url="https://sk.wikipedia.org/wiki?curid=612898" title="Střední škola Waldorfské lýceum">
Střední škola Waldorfské lýceum

Střední škola Waldorfské lyceum je stredná škola všeobecného odborného zamerania, založená v roku 2005. Nachadza sa v Prahe na Opatove.
Momentálne na škole študuje 118 žiakov. Riaditeľom školy je Ing. Ivan Smolka.
Štúdium.
Škola je príspevková organizácia hlavného mesta Praha, založená bola 1. septembra 2005.
Škola ponúka štvorročné denné štúdium v odbore "Kombinované lyceum", v školskom roku 2011/2012 a 2012/2013 dobiehalo štúdium v odbore "Waldorfské lyceum" (staršia podoba odboru "Kombinované lyceum"). Štúdium je zakončené maturitou. Škola otvára každý rok jednu triedu s približne 30 žiakmi. Žiaci sú k štúdiu prijatí na základe výsledkov jednotnej štátnej z matematiky a českého jazyka (váha 60%) a z pohovoru resp. slohovej práce. Štúdium je v 1. a 2. ročníku jednotné pre všetkých žiakov, od 3. ročníku sa delí na humanitné a prírodovednú špecializáciu.
Škola dosiahla v prvých nových štátnych maturitách 2011 najlepšie výsledky zo všetkých stredných odborných škôl v Česku.

</doc>
<doc id="612906" url="https://sk.wikipedia.org/wiki?curid=612906" title="Philippe Coutinho">
Philippe Coutinho

Philippe Coutinho Correia (* 12. jún 1992, Rio de Janeiro, Brazília) je brazílsky profesionálny futbalový stredopoliar a reprezentant, hrajúci za anglickú Aston Villu.
Klubová kariéra.
Od roku 2008 hral v Interi Miláno. Avšak kvôli jeho nízkemu veku mohol prestúpiť až v roku 2010. Do tej doby bol na hosťovaní v tíme Vasco da Gama. Debut v drese Interu zažil v zápase o Superpohár UEFA 2010 proti Atléticu Madrid. Hneď pri svojej prvej sezóne v Interi bol vyťaženejší než čakal.
30. januára 2013 sa dohodol na prestupe do Liverpoolu za 8,5 mil. £. V Liverpoole sa vďaka svojim skvelým technickým schopnostiam zaradil hneď do základnej zostavy.
FC Barcelona.
Na začiatku roku 2018 bol oznámený jeho prestup do španielskeho prvoligového klubu FC Barcelona. Podľa médií sa cena pohybovala okolo 142 mil. £. Coutinho sa tak v tej dobe stal tretím najdrahším hráčom na svete a najdrahším hráčom prestupujúcim z Britských ostrovov.
Reprezentačná kariéra.
Predstavil sa v drese brazílskej reprezentácie U20 na Majstrovstvách sveta hráčov do 20 rokov v roku 2011 v Kolumbii, kde Brazília získala titul po finálovej výhre 3:2 v predĺžení nad Portugalskom.
V drese A-tímu Brazílie sa prvýkrát predstavil 7. októbra 2010 pri priateľskom zápase proti Iránu (výhra 3:0).

</doc>
<doc id="612908" url="https://sk.wikipedia.org/wiki?curid=612908" title="Blue Air Moravia">
Blue Air Moravia

Blue Air Moravia Transport bola plánovaná česká letecká spoločnosť, ktorá však nikdy nezačala svoju činnosť. Z brnianskeho letiska Tuřany mala lietať do Barcelony, Splitu, Dubrovníka, Milána, Ríma alebo Ľvova. Malo ísť o dcérsku spoločnosť rumunskej aerolinky Blue Air, ktorá bola založená v roku 2004. vo flotile mala mať jeden Boeing 737-500 s kapacitou 126 miest prevedený od Blue Air. Vlastnícky podiel spoločnosti byl 35 % Jihomoravská rozvojová (Juhomoravský kraj), zvyšných 65 % mal vlastniť dopravca Blue Air.
Destinácie.
Spoločnosť mala lietať z Brna pravidelne do Barcelony, Bruselu, Milána, Ríma a Ľvova. Iba cez leto mala lietať aj do Dubrovníku a Splitu.

</doc>
<doc id="612912" url="https://sk.wikipedia.org/wiki?curid=612912" title="Medzinárodné letisko Thunder Bay">
Medzinárodné letisko Thunder Bay

Medzinárodné letisko Thunder Bay (IATA: YQT, ICAO: CYQT) je medzinárodné letisko pri meste Thunder Bay v kanadskej provincii Ontário. So 108 130 pohybmi lietadiel v roku 2012 bolo 5. najrušnejšie letisko v Ontáriu a 16. najrušnejšie v Kanade. Počas tohto roku prešlo letiskom viac než 761 000 cestujúcich.
Letisko je klasifikované ako medzinárodné Nav Canada a nachádza sa na ňom personál kanadskej hraničnej agentúry. Jej personál môže vybaviť lietadlá do 40 cestujúcich.
Dejiny.
Postavené bolo v roku 1938 ako Fort William Municipal Airport, čiastočne ako spôsob znižovania nezamestnanosti.
Letisko bolo v roku 1997 vládou odovzdané Thunder Bay International Airports Authority, neziskovej organizácii. V roku 2006 letisko vybavilo viac než 600 000 pasažierov, prvý krát od roku 2001.

</doc>
<doc id="612916" url="https://sk.wikipedia.org/wiki?curid=612916" title="Mindhunter">
Mindhunter

Mindhunter je americký kriminálny televízny seriál nakrútený podľa knihy "Mindhunter: Inside the FBI's Elite Serial Crime Unit" od Johna E. Douglasa a Marka Olshakera. Seriál mal premiéru 13. októbra 2017 na Netflixe. Druhá séria bola vydaná 16. augusta 2019. 15. januára 2020 bolo oznámené, že seriál bude mať dlhodobú pauzu a hercom boli rozviazané zmluvy.
Dej.
"Mindhunter" sleduje agentov FBI Holdena Forda a Billa Tencha, spolu s psychologičkou Wendy Carr, ktorí pracujú pre Behavioral Science Unit v FBI. Vypočúvajú uväznených sériových vrahov, aby pochopili ako myslia, s nádejou, že tieto znalosti aplikujú na aktuálne prípady.
Prvá séria sa odohráva v rokoch 1977 až 1980 v počiatkoch kriminálnej psychológie a kriminálnej profilácie v FBI. Sériový vrah Edmund Kemper má v tejto sérii podpornú rolu a asistuje agentovi Fordovi a Tenchovi v porozumení mysle sériového vraha.
Druhá séria sa odohráva v rokoch 1980 a 1981 a sleduje sériu vrážd v Atlante. Príbeh je založený na skutočnom prípade Wayna Williamsa, ktorý bol odsúdený za vraždu dvoch mužov, no nikdy mu nebola priznaná vina za ďalších minimálne 28 detí a adolescentov.
Produkcia.
Nakrúcanie prvej série začalo v máji 2016. Druhá séria bola potvrdená ešte skôr než Netflix vydal prvú. Druhá séria mala mať o dve časti menej ako prvá, t.j. osem. Nakoniec bolo vydaných 9 častí. Tie sa nakrúcali od apríla do decembra 2018. Režisérmi druhej série sú David Fincher, Andrew Dominik a Carl Franklin.

</doc>
<doc id="612920" url="https://sk.wikipedia.org/wiki?curid=612920" title="Nico &amp; Vinz">
Nico &amp; Vinz

Nico &amp; Vinz je nórska hudobná dvojica, ktorej členmi sú Kahouly Nicolay "Nico" Sereba a Vincent "Vinz" Dery z Osla. Dvojica vznikla v roku 2010 pod názvom Envy, avšak koncom roku 2012 sa premenovala na Nico &amp; Vinz. V apríli 2013 vydala svoj najznámejší singel „Am I Wrong“. Singel obsadil 2. miesto v nórskom rebríčku VG-lista, dánskom rebríčku Tracklisten a švédskom rebríčku Sverigetopplistan.
Diskografia.
Štúdiové albumy
Mixtapy
EP

</doc>
<doc id="612923" url="https://sk.wikipedia.org/wiki?curid=612923" title="Maharishi Mahesh Yogi">
Maharishi Mahesh Yogi



</doc>
<doc id="612924" url="https://sk.wikipedia.org/wiki?curid=612924" title="Grňa">
Grňa

Grňa alebo griňa môže byť:
Grňa môže byť aj:

</doc>
<doc id="612925" url="https://sk.wikipedia.org/wiki?curid=612925" title="Griňa">
Griňa



</doc>
<doc id="612929" url="https://sk.wikipedia.org/wiki?curid=612929" title="Železničná stanica Varín">
Železničná stanica Varín

Železničná stanica Varín je stanica v katastri obce Varín na dvojkoľajnej elektrifikovanej železničnej trati Žilina – Košice. Zastavujú tu osobné vlaky.
Vybudovaná bola už počas výstavby trate v roku 1871 a postupne bola rozšírená o viaceré vlečky a koľaje. V súčasnosti sa medzi stanicou Žilinou a Varín nachádza zriaďovacia stanica. V blízkosti stanice sa nachádza vápenka Dolvap, o niečo bližšie k Žiline odbočuje vlečka do areálu Kia Motors Slovakia. 

</doc>
<doc id="612930" url="https://sk.wikipedia.org/wiki?curid=612930" title="Časovňa">
Časovňa

Časovňa je v gréckokatolíckej a pravoslávnej cirkvi malá budova bez oltára. Názov pochádza z ruštiny, kde slovo "časy" () v náboženskom vyznáme znamená hodinky.
Časovne sú väčšinou stavané v mestách, dedinách, pri cestách alebo na cintorínoch. V časovniach sa veriaci modlia a zapaľujú sviečky pred ikonami. Liturgia je možná len vo výnimočných prípadoch. Katolícke kaplnky, na rozdiel od časovní, môžu súčasne vykonávať funkciu malých chrámov.
Časovňa je aj miesto modlitieb starovercov.

</doc>
<doc id="612931" url="https://sk.wikipedia.org/wiki?curid=612931" title="Železničná zastávka Nezbudská Lúčka-Strečno">
Železničná zastávka Nezbudská Lúčka-Strečno

Železničná zastávka Nezbudská Lúčka-Strečno je zástavka v katastri obce Nezbudská Lúčka na elektrifikovanej železničnej trati Žilina – Košice. 
Vybudovaná bola už počas výstavby trate v roku 1871 a až do zdvojkoľajnenia trate v roku 1938 bola dôležitým miestom križovania vlakov medzi Žilinou a Vrútkami. Začiatkom 20. storočia tu bola vybudovaná vlečka do blízkej bane na asfalt, no tá bola po ukončení ťažby zrušená. Po zdvojkoľajnení trate poklesol význam zastávky, ktorá sa však vďaka výhodnej polohe stala obľúbeným východiskom na túry do blízkej Malej Fatry, či návštevu Strečnianskeho hradu. 
Zastavujú tu iba osobné vlaky a prechod na druhé nástupište je zariadený podchodom na konci nástupišťa. Do obce Strečno, ležiacej na opačnom brehu Váhu, je prístup po moste, automobily sa môžu preplaviť kompou.

</doc>
<doc id="612932" url="https://sk.wikipedia.org/wiki?curid=612932" title="Hypertenzia">
Hypertenzia

Hypertenzia, hypertónia alebo hypertonus môže byť:

</doc>
<doc id="612935" url="https://sk.wikipedia.org/wiki?curid=612935" title="Hypertónia">
Hypertónia



</doc>
<doc id="612936" url="https://sk.wikipedia.org/wiki?curid=612936" title="Hypertonus">
Hypertonus



</doc>
<doc id="612937" url="https://sk.wikipedia.org/wiki?curid=612937" title="Arteriálna hypertónia">
Arteriálna hypertónia



</doc>
<doc id="612939" url="https://sk.wikipedia.org/wiki?curid=612939" title="Artériová hypertónia">
Artériová hypertónia



</doc>
<doc id="612940" url="https://sk.wikipedia.org/wiki?curid=612940" title="Zvýšený krvný tlak">
Zvýšený krvný tlak



</doc>
<doc id="612941" url="https://sk.wikipedia.org/wiki?curid=612941" title="Vysoký krvný tlak">
Vysoký krvný tlak



</doc>
<doc id="612944" url="https://sk.wikipedia.org/wiki?curid=612944" title="Games People Play">
Games People Play

„Games People Play“ je skladba amerického speváka-skladateľa Joea Southa. Vydaná bola koncom roku 1968 a získala cenu Grammy v kategóriách najlepšia súčasná pieseň a Pieseň roka.
História.
Skladba „Games People Play“ je protestná pieseň, ktorej text hovorí o rôznych druhoch nezodpovednosti, nenávisti, pokrytectva, neľudskosti a netolerancie v medziľudských a spoločenských vzťahoch medzi ľuďmi. Vydaná bola ako singel z jeho debutového albumu "Introspect", pričom dosiahla 12. miesto v americkom rebríčku Billboard Hot 100 a 6. miesto v britskom rebríčku UK Singles Chart.
V roku 1994 vytvorila cover verziu jamajská reggae skupina Inner Circle, ktorá bola vydaná ako singel z albumu "Reggae Dancer". Tento album bol nominovaný na cenu Grammy v kategórii Best Reggae Album.

</doc>
<doc id="612946" url="https://sk.wikipedia.org/wiki?curid=612946" title="Veverica">
Veverica

Veverica alebo zastarano aj veverka môže byť:
Veverice alebo zastarano aj veverky môže byť:
Veverka môže byť aj:

</doc>
<doc id="612947" url="https://sk.wikipedia.org/wiki?curid=612947" title="Veverka">
Veverka



</doc>
<doc id="612948" url="https://sk.wikipedia.org/wiki?curid=612948" title="Veverkovité">
Veverkovité



</doc>
<doc id="612949" url="https://sk.wikipedia.org/wiki?curid=612949" title="Vevercovití">
Vevercovití



</doc>
<doc id="612950" url="https://sk.wikipedia.org/wiki?curid=612950" title="Veverica hrdzavá">
Veverica hrdzavá



</doc>
<doc id="612951" url="https://sk.wikipedia.org/wiki?curid=612951" title="Veverička obyčajná">
Veverička obyčajná



</doc>
<doc id="612953" url="https://sk.wikipedia.org/wiki?curid=612953" title="Veverička">
Veverička

Veverička môže byť:

</doc>
<doc id="612955" url="https://sk.wikipedia.org/wiki?curid=612955" title="Hvizdoš">
Hvizdoš

Hvizdoš môže byť:

</doc>
<doc id="612957" url="https://sk.wikipedia.org/wiki?curid=612957" title="Hviždiak">
Hviždiak



</doc>
<doc id="612958" url="https://sk.wikipedia.org/wiki?curid=612958" title="Svišť">
Svišť

Svišť (iné názvy: svist, svišt, švist) môže byť:

</doc>
<doc id="612959" url="https://sk.wikipedia.org/wiki?curid=612959" title="Svist">
Svist



</doc>
<doc id="612960" url="https://sk.wikipedia.org/wiki?curid=612960" title="Svišt">
Svišt



</doc>
<doc id="612961" url="https://sk.wikipedia.org/wiki?curid=612961" title="Švist">
Švist



</doc>
<doc id="612963" url="https://sk.wikipedia.org/wiki?curid=612963" title="Hvizdák vrchovský">
Hvizdák vrchovský



</doc>
<doc id="612964" url="https://sk.wikipedia.org/wiki?curid=612964" title="Hvizdák horský">
Hvizdák horský



</doc>
<doc id="612965" url="https://sk.wikipedia.org/wiki?curid=612965" title="Hvizdák hôrny">
Hvizdák hôrny



</doc>
<doc id="612966" url="https://sk.wikipedia.org/wiki?curid=612966" title="Mercuň">
Mercuň



</doc>
<doc id="612967" url="https://sk.wikipedia.org/wiki?curid=612967" title="Mercúň">
Mercúň



</doc>
<doc id="612968" url="https://sk.wikipedia.org/wiki?curid=612968" title="Mercún">
Mercún



</doc>
<doc id="612969" url="https://sk.wikipedia.org/wiki?curid=612969" title="Piskáč">
Piskáč

Piskáč môže byť:

</doc>
<doc id="612970" url="https://sk.wikipedia.org/wiki?curid=612970" title="Mrmota">
Mrmota



</doc>
<doc id="612971" url="https://sk.wikipedia.org/wiki?curid=612971" title="Bobák">
Bobák

Bobák (zriedkavo: "bobak") môže byť:

</doc>
<doc id="612972" url="https://sk.wikipedia.org/wiki?curid=612972" title="Bobak">
Bobak



</doc>
<doc id="612973" url="https://sk.wikipedia.org/wiki?curid=612973" title="Zoznam nákupných centier v Košiciach">
Zoznam nákupných centier v Košiciach

Toto je zoznam nákupných centier v Košiciach.

</doc>
<doc id="612974" url="https://sk.wikipedia.org/wiki?curid=612974" title="Institut für Heimatforschung, Käsmark">
Institut für Heimatforschung, Käsmark



</doc>
<doc id="612975" url="https://sk.wikipedia.org/wiki?curid=612975" title="Hvižď">
Hvižď

Hvižď môže byť:

</doc>
<doc id="612976" url="https://sk.wikipedia.org/wiki?curid=612976" title="Svisták">
Svisták



</doc>
<doc id="612977" url="https://sk.wikipedia.org/wiki?curid=612977" title="Svistak">
Svistak



</doc>
<doc id="612979" url="https://sk.wikipedia.org/wiki?curid=612979" title="Popolica">
Popolica

Popolica (iné názvy: popelica, dávnejšie aj: "popelice") môže byť:

</doc>
<doc id="612980" url="https://sk.wikipedia.org/wiki?curid=612980" title="Popelica">
Popelica



</doc>
<doc id="612981" url="https://sk.wikipedia.org/wiki?curid=612981" title="Popelice">
Popelice



</doc>
<doc id="612982" url="https://sk.wikipedia.org/wiki?curid=612982" title="Svištová myš">
Svištová myš



</doc>
<doc id="612983" url="https://sk.wikipedia.org/wiki?curid=612983" title="Murmutír">
Murmutír



</doc>
<doc id="612984" url="https://sk.wikipedia.org/wiki?curid=612984" title="Murmetir">
Murmetir



</doc>
<doc id="612985" url="https://sk.wikipedia.org/wiki?curid=612985" title="Skalná myš">
Skalná myš



</doc>
<doc id="612986" url="https://sk.wikipedia.org/wiki?curid=612986" title="Hôrny syseľ">
Hôrny syseľ



</doc>
<doc id="612987" url="https://sk.wikipedia.org/wiki?curid=612987" title="Hôľny suslík">
Hôľny suslík



</doc>
<doc id="612988" url="https://sk.wikipedia.org/wiki?curid=612988" title="Surec">
Surec



</doc>
<doc id="612989" url="https://sk.wikipedia.org/wiki?curid=612989" title="Mrmloň">
Mrmloň



</doc>
<doc id="612990" url="https://sk.wikipedia.org/wiki?curid=612990" title="Surček">
Surček



</doc>
<doc id="612991" url="https://sk.wikipedia.org/wiki?curid=612991" title="Jeleň axis">
Jeleň axis

Jeleň axis (iné názvy: axis škvrnitý, axis, čital; lat. "Axis axis") je menší, nápadne sfarbený druh z čeľade jeleňovité z juhu Ázie. Je považovaný za najkrajší druh jeleňa. V Indii ho volajú "čítal" podľa nápadne škvrnitého zafarbenia; "čitra" znamená v hindčine „škvrnitý“.
Vzhľad.
Axis patrí k menším jeleňom. Samec meria v kohútiku 70 – 80 cm, telo dosahuje dĺžky 170 cm, vrátane 20 cm dlhého chvosta. Hmotnosť dosahuje 70 – 90 kg, samci sú vždy ťažšie než lane. Axis je nápadne pestro sfarbený, základná farba je hrdzavá až škoricová s početnými bielymi škvrnami. Veľká biela škvrna polmesiacovitého tvaru je na hrdle. Nos a okolie tlamy je tmavo hnedý až čierny. Spodok chvostu, brucho a vnútorné strany končatín sú biele.
Axis je elegantné, štíhle zviera s dlhým krkom a končatinami, štíhlym telom a menšou, výrazne zašpicatenou hlavou. Chvost je pomerne dlhý a jelene jeho vztýčením signalizujú nebezpečie podobne ako daniele alebo jeleníky. Parohy nosí iba samec, sú dlhé až 70 cm, ale veľmi tenké, lýrovitého tvaru, jeden paroh má najviac tri výsady (jeleň šestorák).
Výskyt a prostredie.
Vyskytuje sa na území Indie, Nepálu, Srí Lanky a Bangladéša. Obýva väčšinou svetlé lesy, trávnaté oblasti a savany, často v blízkosti vody. Veľmi dobre pláva. Nevyhýba sa ani močiarom. Axis bol introdukovaný v mnohých častiach sveta, napr. v Argentíne, Austrálii, Pakistane, na Havaji a v niektorých oblastiach USA, obzvlášť v Texase. Pokusne bol vysadzovaný aj v niekoľkých zverníkoch v Česku, ale neujal sa, pretože je príliš teplomilný a mláďatá, narodené vo februári či marci väčšinou uhynuli.
Spôsob života.
Axis má oproti iným jeleňom prevažne dennú aktivitu. Lane s mláďatami tvoria stáda, ktoré môžu mať až sto členov. Niekedy sa k nim pridružia aj mladé samce, ktoré však často žijú v samostatných mládeneckých tlupách. Staré samce sú väčšinou samotári. Samce síce majú dominantné postavenie, ale stádo vždy vedie stará laň.
Pasú sa ráno a večer, cez poludnie a v noci odpočívajú, niekedy aj v plytkej vode. Iba tam, kde sú prenasledované človekom alebo za letných horúčav sa pasú v noci.
Živí sa lístím, vetvičkami, kôrou stromov a bambusovými výhonkami. Často sprevádzajú skupiny opíc (hulmanov a makakov) a zbierajú ovocie, ktoré opice zhodia na zem. Opice majú lepší zrak, zatiaľ čo axis výborný čuch a sluch. Tak sa môžu vzájomne veľmi účinne varovať pred nebezpečenstvom.
Axis tvorí v Indii spoločne s antilopou nilgau a diviakom lesným hlavnú zložku potravy tigra. K ďalším predátorom, ktorí lovia axisy, patria leopardy, dhouly a krokodíly. Mláďatá môže uloviť aj veľký pytón alebo šakal.
Rozmnožovanie.
Ruja axisov nie je viazaná na konkrétne ročné obdobie, najčastejšie prebieha na jar, od apríla do júna. Samci sa v dobe ruje pridružujú ku stádam holej zvery a obhajujú teritória s háremom laní. Samce sa ozývajú vysokým štekotom, hvízdaním a vrešťaním, k bojom však medzi nimi dochádza zriedka. Samica je gravidná 210 dní a rodí často dvojčatá. Väčšina pôrodov pripadá na január a február. Vzácne dochádza k dvom pôrodom počas roka. Prvý týždeň života trávia mláďatá v úkryte, kam ich matka chodí nakojiť. Vo veku 10-12 dní sa pripoja s matkou k stádu. Mláďatá pohlavne dospievajú vo veku 14-17 mesiacov a môžu sa dožiť 18 rokov.
V kultúre.
Axisy spomína veľa indických literárnych pamiatok, vrátane Rigvédy, kde sa hovorí o bohoch búrky Marutoch, ich vozy ťahajú axisy. V starovekej Indii boli axisy chované ako okrasné zvieratá v záhradách a parkoch kráľovských palácov, často spolu s pávmi a antilopami jeleňovitými. Niekedy ich chovali v stajniach spolu s koňmi, pretože Indovia verili, že jeleň od koní odvráti choroby a nešťastia. Podobne sa v stredovekej Európe chovali pri koňoch capy či králiky. V niektorých oblastiach Indie ľudia verili, že axis zabíja alebo odháňa jedovaté hady. Axisy boli v Indii tradičnou lovnou zverou, lovci ich často lovili s chrtmi alebo skrotenými gepardmi.

</doc>
<doc id="612992" url="https://sk.wikipedia.org/wiki?curid=612992" title="Spermophilus (v užšom zmysle)">
Spermophilus (v užšom zmysle)

Spermophilus (nesprávne "Citellus" - pozri poznámku v článku Spermophilus), po slovensky syseľ, je rod z čeľade vevericovité. 
Niekedy (najmä staršie) sa rod Spermophilus definuje rôzne širšie - pozri v článku Spermophilus. Nasledujúci text je len o rode Spermophilus v najužšom zmysle.
Výskyt.
Rod je rozšírený v Eurázii, presnejšie v strede Eurázie, a to zhruba v páse od Česka, cez Slovensko, Ukrajinu, južné Rusko, Kazachstan, Mongolsko po hranice KĽDR. 
Druhy.
Aktuálne sú rozlišované tieto druhy:

</doc>
<doc id="612994" url="https://sk.wikipedia.org/wiki?curid=612994" title="Katharine Rossová">
Katharine Rossová

Katharine Rossová (* 29. január 1940, Hollywood, Kalifornia, USA) je americká herečka.
Životopis.
Narodila sa v rodine vojenského námorníka. 
Prvú hereckú prípravu získala na hereckej škole v San Franciscu. V televízii debutovala v roku 1963 v televíznom seriáli stanice NBC. Jej vôbec najznámejšou filmovou rolou je zrejme postava študentky v snímke "Absolvent" z roku 1967, kde si zahrala po boku Dustina Hoffmana, za túto rolu bola nominovaná na Oscara.
Medzi jej najznámejšie filmy patria aj "Butch Cassidy a Sundance Kid", kde hrala s Robertom Redfordom a Paulom Newmanom, alebo vojnový sci-fi film "Tajomná žiara nad Pacifikom", kde hrala jedinú ženskú postavu v celom filme.
Osobný život.
Je piaty raz vydatá. Jej prvým manželom bol herec Joel Fabiani v rokoch 1960 až 1962, druhým John Marion 1964 až 1967. V roku 1969 si vzala oscarového kameramana Conrada L. Halla, s ktorým sa zoznámila pri natáčaní filmu "Butch Cassidy a Sundance Kid"., rozviedli sa v roku 1973. V roku 1975 sa stal jej štvrtým manželom Gaetano "Tom" Lisi, s ktorým sa stretla pri natáčaní filmu "The Stepford Wives"., rozviedli sa v roku 1979.
So svojim súčasným manželom Samom Elliottom hrala v roku 1978 vo filme "The Legacy". Vzali sa v máji roku 1984 a v septembri 1984 sa im narodila dcéra Cleo Rose.

</doc>
<doc id="612995" url="https://sk.wikipedia.org/wiki?curid=612995" title="Vysoký tlak">
Vysoký tlak

Vysoký tlak môže byť:

</doc>
<doc id="612996" url="https://sk.wikipedia.org/wiki?curid=612996" title="Tlak vzduchu">
Tlak vzduchu



</doc>
<doc id="613002" url="https://sk.wikipedia.org/wiki?curid=613002" title="Sean Paul">
Sean Paul

Sean Paul Ryan Francis Henriques (* 9. január 1973, Kingston, Jamajka) je jamajský hip-hopový hudobník a hudobný producent. Medzi jeho najväčšie hity patrí skladba „Get Busy“, z albumu "Dutty Rock". Album následne vyhral cenu Grammy v kategórii Best Reggae Album.
Medzi jeho ďalšie hity patria skladby „We Be Burnin’“, „Got 2 Luv U“, „She Doesn’t Mind“, „No Lie“. Dodnes predal po celom svete viac ako 10 miliónov nahrávok.

</doc>
<doc id="613009" url="https://sk.wikipedia.org/wiki?curid=613009" title="Vyšná Pokoradz">
Vyšná Pokoradz

Vyšná Pokoradz je mestská časť Rimavskej Soboty. 

</doc>
<doc id="613010" url="https://sk.wikipedia.org/wiki?curid=613010" title="Nižná Pokoradz">
Nižná Pokoradz

Nižná Pokoradz je mestská časť Rimavskej Soboty. Niekedy bola obcou v okrese Rimavská Sobota. 

</doc>
<doc id="613022" url="https://sk.wikipedia.org/wiki?curid=613022" title="Zoznam olympijských medailistov v alpskom lyžovaní">
Zoznam olympijských medailistov v alpskom lyžovaní

Alpské lyžovanie sa na zimných olympijských hrách objavilo prvýkrát v roku 1936 v Garmisch-Partenkirchene a to iba s kombinačnými pretekmi mužov a žien. Postupne boli do programu zimných olympijských hier zaradené ďalšie disciplíny, v roku 1948 zjazd a slalom mužov i žien. V rokoch 1952 - 1984 sa kombinačné preteky nejazdili.

</doc>
<doc id="613029" url="https://sk.wikipedia.org/wiki?curid=613029" title="Zhluk">
Zhluk

Zhluk môže byť:

</doc>
<doc id="613030" url="https://sk.wikipedia.org/wiki?curid=613030" title="Podzhluk">
Podzhluk



</doc>
<doc id="613034" url="https://sk.wikipedia.org/wiki?curid=613034" title="Železničná stanica Turany">
Železničná stanica Turany

Železničná stanica Turany je stanica v katastri mesta Turany na dvojkoľajnej elektrifikovanej železničnej trati Žilina – Košice. Zastavujú tu osobné vlaky.
Vybudovaná bola počas výstavby Košicko-bohumínskej železnice v roku 1871.
V súčasnosti má 5 dopravných koľají, 2 manipulačné, 2 odstavné a 1 ostatnú koľaj. Prechod na nástupištia je zabezpečené úrovňovým prechodom.
Pokladňa ZSSK vydáva vnútoštátne cestovné lístky.

</doc>
<doc id="613040" url="https://sk.wikipedia.org/wiki?curid=613040" title="Mariusz Zaruski">
Mariusz Zaruski

Mariusz Zaruski (* 31. január 1867, Dumanov (), Ukrajina† 8. máj 1941, Cherson, Ukrajina) bol poľský brigádny generál, námorník, adjutant poľského prezidenta, cestovateľ, propagátor vysokohorskej turistiky a lyžovania vo Vysokých Tatrách, zakladateľ poľskej horskej záchrannej služby.
Životopis.
Štúdiá.
Študoval na všeobecnovzdelávacej súkromnej škole v Mohylive-Podiľskom na Podolsku (; ; ; ). Vďaka rodinnému prostrediu nepoddal sa porušťovaniu. Vzdelanie dokončil v Kamenci Podolskom. Po maturite v roku 1885 študoval na matematicko-fyzikálnej fakulte na Univerzite v Odese. Tu sa prvý raz stretol s morom. Začal ho stvárňovať na maliarskom plátne. Úspešné pokusy ho podnietili aby začal študovať na Vysokej škole výtvarných umení. Počas prázdnin navštívil Ďaleký východ, Sibír, Čínu, Japonsko, Indiu, Egypt a Sýriu.
Vyhnanstvo.
Často prejavoval poľské vlastenectvo. Za to bol poslaný do vyhnanstva v Archangeľsku, kde ukončil námornú školu. Aby mohol cestovať zaručil sa čestným slovom, že z vyhnanstva neutečie. Na svojej prvej veľkej morskej plavbe na plachetnici „Deržava“ sa plavil po arktickom oceáne do Nórska. Neskôr sa po severných moriach plavil ako kapitán lode „Nadieżda.“
Tatranské aktivity.
Z vyhnanstva sa vrátil do Odesy, kde sa oženil s Izabelou Kietlińskou. Potom odcestoval do Krakova, kde dokončil štúdium maliarstva na Akadémii výtvarných umení (19011906). V roku 1907 sa s chorou manželkou presťahoval do Zakopaného. Pomáhal budovať a vytyčovať nové turistické chodníky, vzdelával horských vodcov, bol iniciátorom založenia horskej záchrannej služby a jej prvý náčelník.
Už pred príchodom zo Zakopaného navštevoval Vysoké Tatry. Dňa 3. januára 1904 vystúpil na Giewont (prvý zimný výstup), 4. februára 1904 na Skrajnu a Pośrediu Turniu. Zimné prvovýstupy urobil na Osobitú (23. januára 1906), na severný vrchol Granátov (9. február 1910), Orlu Basztu (14. marec 1910). Dňa 21. marca 1911 spolu s Januszom Żuławskim a skupinou horolezcov urobil prvý zimný výstup na Ostrý Roháč a Plačlivô v Západných Tatrách. Ako prví lyžiari prešli Chocholovskou dolinou na hrebeň Volovca, potom k Roháčskemu plesu. Do dejín vysokohorského lyžovania sa zapísal mnohými prvovýstupmi, napríklad na Baníkov, Salatín, Zamarłu Turniu, Bobrovec, Kozie Czuby a Kozi Wierch, Malé Rysy a Východný Mengusovský štít a na mnohé iné vrchy. To všetko v rokoch 19111914.
Zoskupil okolo seba priaznivcov vysokohorského lyžovania a začal systematicky používať lyže na zimných horolezeckých i vysokohorských túrach. Viedol prvý tatranský lyžiarsky kurz, ktorý sa uskutočnil 25. decembra 1907 a zúčastnil sa na prvých lyžiarskych pretekoch. V roku 1908 napísal príručku o lyžiarstve, ktorá bola pravdepodobne v poradí dvadsiatou napísanou na európskom kontinente.
Speleológ.
Svoj čas rozdeľoval na prácu v penzióne, ktorý vlastnil s manželkou a na horolezecké a lyžiarske podujatia. Navyše bol dobrým speleológom. V auguste 1907 so spoločníkmi objavil jaskyňu Juhaska v masíve Giewontu. V roku 1912 preskúmal jaskyňu Kresanica na južných úbočiach Červených vrchov a v septembri 1913 objavil nové chodby v jaskyni Kozia Grota. V roku 1913 spolu s Tadeuszom Korniłowiczom a Józefom Oppenheimom otvorili horné okno jaskyne Kasprowa Niżnia v Kasprovej doline v Západných Tatrách.
Bol členom Towarzystwa Tatrzańskiego, kde bol v roku 1913 zvolený do výkonného výboru Sekcie ochrany prírody. V tejto sekcii sa v roku 1906 začal zaoberať výskumom lavín. Od neho pochádzajú prvé lavínové mapy poľských Tatier.
Služba vo vojsku.
V prvej svetovej vojne bojoval v rote Zakopanských strelcov. Od 19. februára 1919 roku do októbra 1921 velil 11. pluku strelcov. Za službu vlasti bol vyznamenaný mnohými vojenskými medailami. Dňa 1. marca 1923 bol menovaný generálnym adjutantom prezidenta poľskej republiky Stanisława Wojciechowského. 1. decembra 1924 bol povýšený do hodnosti brigádneho generála. Vojenskú kariéru zakončil v roku 1926 odchodom do výslužby.
Literárna činnosť.
Bohatú činnosť vykazoval na literárnom poli. Článkami a knižkami o lyžiarstve, turistike, horolezectve a horskej záchrane v Tatrách. Okrem toho písal básne, odborné state o námorníctve a iné. Dlhé roky bol hlavným spolupracovníkom, potom aj redaktorom týždenníka Zakopané. Organizoval poľský jachting a vypracoval inštrukcie pre tento šport. Bol jeho nespornou autoritou. Poslednú plavbu absolvoval v roku 1939.
Väzenie.
Po vypuknutí druhej svetovej vojny verný svojim zásadám sa rozhodol neopustiť svoju vlasť. Sovietska štátna bezpečnosť NKVD ho zaistila a uväznila vo Lvove. Ochorel na choleru a vo väznici NKVD v Chersone zomrel v roku 1941.
Rodina.
Seweryn – otec, Eufrozyna Iwanicka – matka, Stanisław – starší brat, Bolesław – mladší brat. Manželka – Izabela Kietlińska (sestra Kazimierza Kietlińskeho.)

</doc>
<doc id="613050" url="https://sk.wikipedia.org/wiki?curid=613050" title="Aegyptopithecus">
Aegyptopithecus



</doc>
<doc id="613054" url="https://sk.wikipedia.org/wiki?curid=613054" title="Bruce Howard Kulick">
Bruce Howard Kulick



</doc>
<doc id="613055" url="https://sk.wikipedia.org/wiki?curid=613055" title="Augustin Navrátil">
Augustin Navrátil

Augustin Navrátil (* 22. december 1928, Lutopecny† 2. máj 2003, Kroměříž) bol súkromne hospodáriaci roľník, ľudovecký politik a katolícky aktivista, jedna z popredných postáv českého katolíckeho disentu počas komunistického režimu v Česko-Slovensku.
Život.
Pochádzal z roľníckej katolíckej rodiny a ako najstarší syn dostal po predkoch meno Augustín. Vyučil sa za stolára a ako stolár sa živil až do roku 1956. V roku 1955 sa oženil s Augustinou Bazalkovou. Krátko pracoval v lisovni kroměřížského podniku PAL-Magneton, odkiaľ bol kvôli svojim politickým názorom a kvôli tomu, že nesúhlasil so začlenením pozemkov svojich rodičov do miestneho JRD, 10. septembra 1957 prepustený. Ďalšie zamestnanie našiel v ČSD. Pracoval ako staničný robotník, posunovač a hradlár. Pracoval najprv na zastávke ČSD v Bezmerove a potom, až do dôchodku v Postoupkách. Popri svojom zamestnaní sa staral o hospodárstvo a veľkú rodinu. S manželkou Augustinou mali celkom 9 vlastných detí (4 chlapcov a 5 dievčat). Pretože nezískal vysokoškolské vzdelanie, vzdelával sa samoštúdiom. Študoval filozofické, náboženské, historické, politické a právne spisy. Vedomý si svojich práv, dôsledne (a márne) požadoval dodržiavanie zákonov štátnou mocou. Zomrel v roku 2003, je pochovaný na cintoríne v Hradisku.
Problémovým človekom (kverulant).
V roku 1945 vstúpil v Lutopecnách do Čs. strany ľudovej (ČSL), ktorá bola v roku 1948 zrušená. Keď v roku 1968 smela Ľudová strana v Lutopecnách obnoviť svoju činnosť a Navrátil stal sa predsedom miestnej organizácie. Po sovietskej okupácii, respektíve na začiatku normalizácie (1970) bol z ČSL vyškrtnutý.
Patril k niekoľkým málo v ČSSR súkromne hospodáriacim roľníkom, teda k tým, ktorí dlhodobo vzdorovali komunistickej kolektivizácii v poľnohospodárstve. Navrátil bol jednoduchý železničiar a poľnohospodár. V roku 1976 žiadal navrátenie poľnohospodárskej pôdy a v tejto súvislosti kritizoval postup komunistických štátnych orgánov. Tie ho začali stíhať za útok na štátny orgán.
Hral dôležitú úlohu pri vydávaní katolíckeho samizdatu. V roku 1977 sa stal signatárom Charty 77, ktorú začal tiež šíriť. Ďalej spísal tzv. Kroměřížsku petíciu, v ktorej vyzýval štátne orgány, aby dodržiavali náboženskú slobodu. Spolu s kroměřížským kostolníkom kostola Sv. Mórica Janom Pavlíčkom sa mu podarilo získať 700 podpisov. Za šírenie tejto petície bol Navrátil v júli 1978 poslaný do psychiatrickej liečebne a Jan Pavlíček bol odsúdený na osem mesiacov žalára nepodmienečne. Bola mu diagnostikovaná a následne súdom obmedzená jeho právna spôsobilosť. Bol internovaný vo väzbe a psychiatrickej liečebni. Nariadili mu ústavnú ochrannú psychiatrickú liečbu s diagnózou „paranoia querulans a persecutaria“ (paranoidné sťažovanie spojené s pocitom prenasledovania). Navrátil bol jeden z mála disidentov, ktorý vytrvalo požadoval odpovede od úradov. Neuspokojil sa s ich nečinnosťou, na ktorú aj niekoľkokrát urgentne a opakovane reagoval. To, samozrejme, vyvolávalo negatívne emócie zo strany režimu voči jeho osobe. Podobná diagnóza by sa dala použiť pre väčšinu tých, ktorí neprestajne požadovali dodržiavanie ľudských práv. Nie je divu, že títo ľudia mali v totalitnom režime pocit, a nielen pocit, že sú prenasledovaní. V roku 1980 bola podaná žiadosť o navrátenie právnej spôsobilosti, ktorá mu bola vrátená 14. júla 1983. Pri svojej internácii v psychiatrickej liečebni sa stretol aj s ďalšími prípadmi zneužívania psychiatrie, na ktoré neskôr upozorňoval.
Český kardinál František Tomášek, ktorý sa pravidelne zasadzoval za náboženskú slobodu, sa 18. apríla 1986 stretol s ministrom kultúry ČSR Milanom Klusákom a predložil mu žiadosť o riešenie problémov náboženskej slobody. Kardinál Tomášek potom poslal ministrovi 30. apríla 1986 niekoľkostranový list, v ktorom mu opätovne predložil zvlášť naliehavé problémy, ktoré sa týkali náboženskej slobody, ako aj predchádzajúce písomné žiadosti, ktoré zostali nezodpovedané a problémy nevyriešené. V roku 1987 list kardinála inšpiroval Navrátila a k desiatim kardinálovým požiadavkám pridal ďalšie a tak vznikla 31-bodová podpisová akcia s oficiálnym názvom "Podnety katolíkov k riešeniu situácie veriacich občanov v ČSSR". V roku 1988 tak Navrátil inicioval ďalšiu petíciu (celkovo tretiu, ktorú šíril a ktorá dostala názov "Moravská výzva"), ktorá sa stala najmasovejšou akciou manifestujúcou odpor proti komunistickému režimu. Kardinál Tomášek napísal v pondelok 4. januára 1988 historický list, ktorým podporil podpisovú akciu Navrátila a vyzval na jej podpisovanie.
Prvý zber podpisov sa uskutočnil na Orave. Počas druhého januárového víkendu roku 1988 vycestoval Ladislav Stromček (1960 - 2021) k svojim rodičom, kde spolu s priateľmi zbieral podpisy. V malých oravských dedinkách sa cez víkend nazbieralo 4 925 podpisov. Celkovo petíciu podpísalo viac ako 510 590 ľudí, z toho približne 300 000 zo Slovenska. 
Politická orientácia.
Za svoj ostrý protikomunistický a protitotalitný postoj bol dlhodobo terorizovaný štátnou mocou, predovšetkým za pomoci zneužitia psychiatrie. 
V prvej polovici 90. rokov pôsobil vo vyšších straníckych funkciách v radoch KDU-ČSL, v druhej polovici 90. rokov potom v strane Pravý Blok.
Redigoval časopis "Křesťanské obzory".
Ocenenia.
V roku 2015 mu bola udelená Cena Václava Bendu (in memoriam).

</doc>
<doc id="613056" url="https://sk.wikipedia.org/wiki?curid=613056" title="Kornel Duffek">
Kornel Duffek

Kornel Duffek (* 1. júl 1938, Galanta† 26. január 2018, Trnava) bol slovenský hudobný pedagóg, komunálny politik, ochranca prírody, znalec umenia, významný piešťanský kultúrny dejateľ a dlhoročný šéfredaktor časopisu "Revue Piešťany".
Život.
Kornel Duffek sa narodil v roku 1938 v Galante. Vyštudoval na Štátnom konzervatóriu v Bratislave. V 60. rokoch 20. storočia sa presťahoval do Piešťan, aby tu pôsobil na základnej umeleckej škole. Tu sa venoval vzdelávaniu mladých talentov výučbou hry na klavír, rovnako ako jeho manželka. Už vtedy sa venoval aj publikačnej činnosti.
V roku 1966 akceptoval návrh Antona Pastírika, vtedajšieho riaditeľa miestneho Kultúrneho a spoločenského strediska, stať sa členom redakčnej rady piešťanského mesačníka "Revue Piešťany". Ten vychádzal pravidelne až do roku 2015 a Duffek v redakčnej rade pracoval na rôznych pozíciách prakticky nepretržito až do tohto roku. V rokoch 1986 – 1990 fungoval ako zodpovedný redaktor. Venoval sa publikácii mnohých príspevkov, zameraných na rôzne aspekty života v Piešťanoch, vrátane histórie, špecificky histórie kúpeľníctva, písal tiež o miestnych osobnostiach, tu žijúcich a tvoriacich, či o ľudovej kultúre a aktualitách. Po vzniku samostatného Slovenska sa Revue Piešťany postupne premenilo z mesačníka na trojmesačník až občasník, pričom Duffek bol naďalej jeho šéfredaktorom. Časopis získal viacero celoštátnych ocenení ako napr. Podnikové médium roka 2011. Duffek taktiež publikoval v iných celoštátnych periodikách o hudobnom živote v meste, najmä v súvislosti s podujatiami Piešťanského hudobného festivalu (PHS).
Vďaka jeho iniciatíve bola v Piešťanoch odhalená pamätná busta hudobného skladateľa Eugena Suchoňa, ktorý podporoval fungovanie PHS.
Kornel Duffek sa dlhoročne podieľal na organizácii Piešťanského hudobného festivalu, najstaršieho festivalu klasickej hudby na Slovensku. Bol taktiež tajomníkom Kruhu priateľov hudby a predsedom Klubu priateľov výtvarného umenia. Ako kurátor pripravil niekoľko výstav obrazov v našom meste. V rokoch 1986 – 1990 zastával funkciu riaditeľa Mestského kultúrneho strediska.
Ako milovník prírody sa tiež angažoval v oblasti ochrany životného prostredia, mal doma výnimočnú zbierku kaktusov.
Komunálna politika v Piešťanoch.
Medzi rokmi 19902006 bol štyrikrát zvolený za poslanca Mestského zastupiteľstva v Piešťanoch za Stranu zelených Slovenska, resp. SDK. Dve desaťročia bol predsedom Kultúrnej a názvoslovnej komisie MsZ mesta Piešťany, jej členom bol spolu 27 rokov. Vďaka pomoci ďalších nadšencov sa v Piešťanoch od roku 1992 podarilo udomácniť slávnostné otváranie letnej kúpeľnej sezóny, ktoré sa odvtedy každoročne organizuje na začiatku leta ako najvýznamnejšie mestské slávnosti. Na zasadnutí Mestského zastupiteľstva mesta Piešťany 27. mája 1994 bol Duffek zvolený za viceprimátora mesta Piešťany.
V roku 2017 Duffek kritizoval rozhodnutie administratívy primátora Miloša Tamajku pozmeniť charakter aj obsah dlhoročne vydávaného časopisu "Revue Piešťany".
Z podnetu Kornela Duffeka bola v roku 2002 založená pri Balneologickom múzeu v Piešťanoch knižničná edícia "Bibliotheca Pescana", v ktorej odvtedy vychádzajú aj vďaka jeho podpore viaceré významných knihy mapujúce históriu Piešťan a okolia v rôznych oblastiach. Nezanedbateľný je aj jeho prínos v oblasti ochrany životného prostredia. Bol jedným zo spoluzakladateľov Strany zelených na Slovensku.
Smrť.
Kornel Duffek náhle zomrel vo veku nedožitých 80 rokov v trnavskej nemocnici v noci z 25. na 26. januára 2018. Pohreb sa konal v Piešťanoch na cintoríne na Bratislavskej ceste dňa 30. januára 2018.
Ocenenia.
Za jeho aktivity mu primátor mesta Piešťany Remo Cicutto udelil v roku 2004 ocenenie Kultúrna osobnosť roka 2003. V roku 2008 získal tiež Cenu mesta Piešťany a Pamätnú medailu predsedu Trnavského samosprávneho kraja.
V roku 2020 mu primátor a mestské zastupiteľstvo mesta Piešťany udelili čestné občianstvo mesta Piešťany in memoriam, pre pandémiu koronavírusu bolo rodine odovzdané až v júli 2021.

</doc>
<doc id="613057" url="https://sk.wikipedia.org/wiki?curid=613057" title="Sarpsborg">
Sarpsborg

Sarpsborg je mesto v Nórsku. Je správnym mestom kraja Østfold. Mesto založil Olaf II. Svätý v roku 1016. Vtedy sa volalo "Borg" a bolo až do Olafovej smrti v roku 1030 hlavným mestom Nórska. Je tretím najstarším mestom Nórska.
Väčšina starého mesta skončila po zosuvoch v rieke Glomma. Bolo znovu postavené na bezpečnejšom mieste, ale v roku 1567 bolo vypálené švédskym vojskom. Obyvatelia utiekli po prúde rieky Glommy do miest dnešného Fredrikstadu, ktorý ako mesto založili v roku 1569. Potom bol Sarpsborg vystavaný znova. Počet jeho obyvateľov stále rastie, v roku 2005 dosiahol počet obyvateľov 50 000, k 1. januáru 2006 tu žilo 50 115 obyvateľov.
Spolu s Fredrikstadom dnes tvoria piatu najväčšiu konurbáciu v Nórsku. K 1. aprílu 2006 mali obe mestá spolu 121 097 obyvateľov. Najvýznamnejšiu priemyselnú výrobu zastupuje "Borregaard", v meste pôsobí "Borg Bryggerier" (Pivovar Borg) z druhej najväčšej pivovarníckej skupiny v Nórsku ("Hansa Borg Bryggerier").
Znak.
Znak Sarpsborgu bol vytvorený v roku 1966, jeho podoba vychádza z pečate z roku 1556.
Šport.
V šesťdesiatych rokoch 20. storočia bol Sarpsborg známy svojím futbalovým tímom Sarpsborg FK (v súčasnosti Sarpsborg 08 FF po zlúčení s klubom FK Sparta Sarpsborg v roku 2008,) ale dnes je viac známy svojím hokejovým tímom Sparta Warriors.

</doc>
<doc id="613059" url="https://sk.wikipedia.org/wiki?curid=613059" title="Antilopa bongo">
Antilopa bongo

Antilopa bongo (iné názvy: bongo, antilopa lesná; ) je najväčšia a najťažšia lesná antilopa. So svojou sýtogaštanovohnedou srsťou s bielymi zvislými pruhmi a tmavou tvárou je právom považovaná za najpestrejšie sfarbenú a najkrajšiu africkú antilopu vôbec.
Taxonómia.
Obe pohlavia tejto antilopy majú rohy, a tak po svojom objavení bol bongo zaradený do rodu "Taurotragus", spoločne s antilopou losiou a antilopou Derbyho, ktoré zdieľajú tento znak. Avšak toto zaradenie sa ukázalo ako nevyhovujúce; pre antilopu bongo bol zriadený monotypický rod Boocercus. V súčasnosti je uznávaná jej pozícia v rode "Tragelaphus", do ktorého patria aj nyaly, kudu a sitatunga.
Opis.
Bongo je najväčší a najmohutnejší druh lesných antilop. Hmotnosť samíc sa pohybuje medzi 210 a 235 kg, samci sú výrazne väčší a môžu vážiť až 400 kg. Stavbou tela je bongo prispôsobený pohybu v pralese - v pomere k telu má kratšie končatiny a trochu kaprí chrbát. Obe pohlavia majú špirálovito zatočené rohy lýrovitého tvaru, ktoré u samíc dosahujú dĺžky asi 75 cm, pri býkoch môžu byť až meter dlhé. Rohovina, ktorá ich kryje, je čiernohnedá.
Srsť samíc a mláďat je sýto gaštanovo hnedá, samci vekom tmavnú a sú až mahagónovo čierny. Končatiny sú o niečo tmavšie sfarbené. Tmavo hnedá srsť vytvára masku na tvarovej časti hlavy. Naopak biela srsť kryje vnútorné strany končatín, na hlave vytvára „nánosník“ a dve oválne škvrny na lícach. Na prsiach vytvára polmesiac a nevyhýba sa ani končatinám. 10-15 bielych pruhov zdobia boky zvieraťa od kohútika až po stehná. Na krku a nohách sú tmavo hnedé škvrny rôznej veľkosti, nad kopýtkami má čiernobiele škvrny. Obe pohlavia majú krátku čiernobielu hrivu.
Rozšírenie a stanovisko.
Antilopa bongo obýva nížinné dažďové pralesy strednej a západnej Afriky. Výskyt je potvrdený v južnom Sudáne a v štátoch Demokratická republika Kongo, v Angole, Benine, Burkine Faso, Kamerune, Stredoafrickej republike, na Pobreží slonoviny, v Rovníkovej Guinei, Etiópii, Gabone, Ghane, Guinei, Guinei-Bissau, a tiež aj v Libérii, Mali, Nigeri a v Sierra Leone. Malé populácie žijú v Keni, kde žijú v horských tropických lesoch a bambusových porastoch.
Bongo vyhľadáva nepriestupný pralesný podrast, bambusové lesy a kroviny, kde nachádza úkryt aj dostatok potravy. K životu potrebuje veľké množstvo vody. Vyskytuje sa až do výšky 
Biológia.
Bongo je veľmi plaché zviera s prevažne nočnou aktivitou. Je to jediná lesná antilopa, ktorá sa pasie v stádach. Väčšinou tvorí menšie stáda s 5 alebo 6 jedincami, ale tiež aj väčšie skupiny, ktoré môžu mať až 50 antilop. V jednom stáde môže byť aj viac býkov, zrejme nie sú príliš teritoriálne. Staré býky môžu žiť samotársky. Žijú veľmi skryto, cez deň sa ukrývajú v podraste.
V noci konzumujú mladé listy stromov a krov, vetvičky, výhonky alebo aj kvety a plody drevín. Tiež sa pásu na tráve. Často navštevujú prírodné minerálne lizy, vyhľadávajú pôdu bohatú na minerálne látky alebo požierajú spálené drevo. Výhonky s listami strhávajú dlhým jazykom, na lámanie vyšších vetví používajú svoje rohy.
Sú to polyestrické zvieratá, kravy prichádzajú do ruje každých 21 alebo 22 dní. Gravidita trvá 282 až 285 dní (9 mesiacov), potom sa narodí jedno, výnimočne aj dve teľatá. Matka ich odkladá do podrastu a pravidelne ich prichádza kojiť. Takto ležia asi týždeň, potom nasledujú matku a pripoja sa k stádu. Už v 3 mesiacoch začnú teľati rásť rohy. Je odstavené asi v 6 mesiacoch, bongá pohlavne dospievajú v 20 mesiacoch svojho veku. Môžu sa dožiť až 19 rokov.
V prírode sú ich najväčšími nepriateľmi leopardy, veľhady a hyeny. Bongá sú veľmi plaché a pri menšom vyrušení sa dávajú na útek. V behu sa nahrbia a položia si rohy na chrbát, aby sa pri behu nezaplietli do lián a inej vegetácie.
Poddruhy.
Popisujú sa dva poddruhy antilopy bongo:
Ohrozenie.
Nikto nevie, koľko antilop bongo v neprístupných pralesoch vlastne žije. Pri predpokladanej populačnej hustote 0,25 kusu na km2 na územie, kde sa bongá bežne vyskytujú, a 0,02/km2 v ostatných častiach areálu, ktorý má celkovú rozlohu 327 000 km2, by celková populácia mohla predstavovať asi 28 000 zvierat. Aj keď len asi na 60 % je bongo chránený. Nížinný bongo nie je považovaný za ohrozený druh, horský bongo bol takmer vyhubený nadmerným lovom so psami.
V deväťdesiatych rokoch 19. storočia boli bongá takmer vyhladené epidémiou moru dobytka, ku ktorému sú obzvlášť vnímaví. Je ľahké ich uloviť do pascí alebo pomocou psov, antilopy ale dlho chránili povery: miestni ľudia verili, že keď sa dotknú bonga, ochorejú na epilepsiu. Zdá sa ale, že toto tabu už neplatí a domorodci antilopy lovia pre mäso, kožu a rohy. Bongo je ohrozený aj vďaka výrubom pralesov.

</doc>
<doc id="613061" url="https://sk.wikipedia.org/wiki?curid=613061" title="In the Army Now">
In the Army Now

„In the Army Now“ je skladba pôvodom juhoafrickej dvojice z Holandska Bolland &amp; Bolland z roku 1982. Skladba sa udržala šesť po sebe idúcich týždňov na vrchole nórskeho hudobného rebríčka VG-lista. Neskôr v roku 1986 bola vytvorená coververzia anglickou rockovou skupinou Status Quo. Vydaná bola ako singel z ich albumu "In the Army Now". Táto verzia obsadila 2. miesto v britskom rebríčku UK Singles Chart.
Zoznam skladieb.
A-strana
B-strana

</doc>
<doc id="613062" url="https://sk.wikipedia.org/wiki?curid=613062" title="Linda B. Bucková">
Linda B. Bucková

Linda B. Bucková (* 29. január 1947, Seattle, Washington, USA) je americká biologička.
V roku 2004 spolu s Richardom Axelom získala Nobelovu cenu za fyziológiu alebo medicínu. Ocenenie získali za výskum za objav čuchových receptorov a organizácie čuchového ústrojenstva a zistení, ktoré gény riadia vnímanie vôní.
Vyštudovala psychológiu a mikrobiológiu na University of Washington v Seattli. Roku 1980 získala doktorát z imunológie na University of Texas Southwestern Medical Center v Dallase. Potom pôsobila na Kolumbijskej univerzite v New Yorku a od roku 1991 na oddelení neurobiológie na Harvard University. Od roku 2002 pracuje v Seattli vo Fred Hutchinson Cancer Research Center.

</doc>
<doc id="613063" url="https://sk.wikipedia.org/wiki?curid=613063" title="You’re in the Army Now">
You’re in the Army Now



</doc>
<doc id="613064" url="https://sk.wikipedia.org/wiki?curid=613064" title="Linda B. Buck">
Linda B. Buck



</doc>
<doc id="613065" url="https://sk.wikipedia.org/wiki?curid=613065" title="Linda Brown Buck">
Linda Brown Buck



</doc>
<doc id="613066" url="https://sk.wikipedia.org/wiki?curid=613066" title="Linda Buck">
Linda Buck



</doc>
<doc id="613067" url="https://sk.wikipedia.org/wiki?curid=613067" title="Linda Bucková">
Linda Bucková



</doc>
<doc id="613069" url="https://sk.wikipedia.org/wiki?curid=613069" title="Achénium">
Achénium



</doc>
<doc id="613070" url="https://sk.wikipedia.org/wiki?curid=613070" title="Spermidium">
Spermidium



</doc>
<doc id="613071" url="https://sk.wikipedia.org/wiki?curid=613071" title="Železničná zastávka Nezbudská Lúčka – Strečno">
Železničná zastávka Nezbudská Lúčka – Strečno



</doc>
<doc id="613077" url="https://sk.wikipedia.org/wiki?curid=613077" title="PZL W-3 Sokół">
PZL W-3 Sokół

PZL W-3 Sokół je poľský dvojmotorový viacúčelový vrtuľník strednej hmotnostnej kategórie so štvorlistovým nosným a trojlistovým tlačným vyrovnávacím rotorom. Vrtuľník vyrába spoločnosť PZL-Świdnik (teraz AgustaWestland Świdnik).
Vývoj.
Vrtuľník W-3 Sokół je prvý vrtuľník, ktorý bol vyvinutý a sériovo vyrábaný výhradne v Poľsku. Jeho vývoj začal v roku 1973. Prvý raz vzlietol 16. novembra 1979, ukázali sa však jeho nedostatky. Preto sa pokračovalo vo vývoji a 6. mája 1982 vzlietol ďalší prototyp, ktorý mal zásadné konštrukčné zmeny. Od tohoto dátumu bol tiež certifikovaný v Poľsku, Rusku, Spojených štátoch a v Nemecku. Vývoj vrtuľníka vychádzal zo sovietskeho ľahkého modelu Mil Mi-2, ktorý bol vyrábaný licenčne v Poľsku od roku 1962. Vrtuľník sa začal vyrábať v roku 1985, ale jeho produkcia bola na začiatku výroby nízka. Certifikáciu FAR-29 (Federal Aviation Regulations) získal v USA v máji 1993. V decembri toho istého roku bola rovnaká certifikácia udelená aj Nemecku.
W-3 Sokół je vrtuľník klasickej koncepcie, ktorý využíva dva turbohriadeľové motory PZL-10W. Je využívaný na vojenské účely, pre potreby leteckej záchrannej služby, na pátranie, ako civilný dopravný vrtuľník, pre VIP lety a ďalšie účely. V poradí stý kus bol dokončený v júni 1996.

</doc>
<doc id="613078" url="https://sk.wikipedia.org/wiki?curid=613078" title="Google Pixelbook">
Google Pixelbook

Google Pixelbook je prenosný laptop od firmy Google. Predstavený bol 4. októbra 2017 a začal sa predávať 30. októbra toho istého roku.
Oproti väčšine notebookov, ktoré Google vyrobil (Chromebook), sa Pixelbook líši vyššou cenovkou, ktorá začína na 999 USD.
Parametre.
Pixelbook ponúka 12,3" displej s rozlíšením 2400 x 1600 pixelov. Tablet má úplne otočný displej. O výkon sa starajú procesory radu Intel i siedmej generácie. Na výber je medzi i5 alebo i7. Veľkosť operačnej pamäte sa pohybuje opäť podľa zvolenej kombinácie medzi 8 až 16 GB. Interné úložisko ponúka 128 alebo 256 GB.
K tabletu je tiež za 99 USD možnosť dokúpiť stylus s názvom Pixelbook Pen. Tablet má tiež jednoduchšie prepojenie s telefónmi Google Pixel.

</doc>
<doc id="613079" url="https://sk.wikipedia.org/wiki?curid=613079" title="Bitcoin Cash">
Bitcoin Cash

Bitcoin Cash je kryptomena, ktorá vznikla 1. augusta 2017 odštiepením od kryptomeny Bitcoin. V novembri 2017 bola celková trhová hodnota Bitcoin Cash 20 miliárd dolárov.
Vznik.
Dôvodom vzniku Bitcoin Cash bola nespokojnosť menšej, ale vplyvnej časti bitcoinovej komunity s pomalým spracovávaním transakcií a s tým spojenými vysokými poplatkami za tieto transakcie. Zrýchlenie transakcií umožnilo navýšenie bloku z jedného na osem megabajtov. Niekoľko mesiacov po vzniku tejto meny, v decembri 2017, bol medián poplatkov za transakcie v Bitcoin 12 dolárov a 42 centov, u Bitcoin cash išlo iba 1,8 centov. V dôsledku rozdelenia meny každý majiteľ Bitcoin získal rovnaký podiel Bitcoin cash, ktorý vlastnil v Bitcoin.
Reakcia.
V čase jeho vzniku sa k budúcnosti Bitcoin Cash vyjadroval kriticky odborník na kryptomenu Martin Šíp pracujúci v Startupe SatoshiLabs. Bitcoin cash podporuje investor Roger Ver, prezývaný "Bitcoin Jesus", ktorý ho kvôli jeho lepšej praktickej využiteľnosti preferuje pred Bitcoinom. Bitcoin cash označuje za ten pravý Bitcoin a odmieta označovanie Bitcoin cash ako "bcash".
S kryptomenou Bitcoin cash je možné obchodovať na burzách ako napr. Bitfinex a Kraken. Od začiatku decembra 2017 je možné ho kúpiť a obchodovať s ním aj na burze Bitstamp. Na burze s kryptomenami Coinbase mal byť Bitcoin cash obchodovateľný od 1. januára 2018., obchodovanie s ním tu bolo nakoniec spustené už 20. decembra 2017.

</doc>
<doc id="613082" url="https://sk.wikipedia.org/wiki?curid=613082" title="Piešťanské Čajky">
Piešťanské Čajky

Piešťanské Čajky, oficiálne Spoločné basketbalové združenie Piešťanské Čajky, je slovenský ženský basketbalový klub, pôsobiaci v meste Piešťany. Klub začal pôsobiť v extralige žien v sezóne 2012/2013. Jeho doterajšími najväčšími úspechmi sú tri víťazstvá v extralige v sezónach 2021/22 až 2023/24, dve víťazstvá v Slovenskom pohári v sezónach 2016/17 a 2022/23 a víťazstvo v stredoeurópskej basketbalovej lige CEWL v sezóne 2018/19.
Vznik a fungovanie klubu.
Klub Piešťanské Čajky vznikol spoluprácou dvoch slovenských basketbalových klubov, fungujúcich už od rokov 1994, resp. 1995 – Basketbalového klubu mládeže Piešťany a Mestského basketbalového klubu Stará Turá. Cieľom spolupráce bolo posunúť sa od práce s mládežou, na ktorú sa oba kluby zameriavali, k vytvoreniu silného seniorského družstva pre extraligu. Veľkú zásluhu na vzniku Čajok mal podnikateľ Miroslav Nerád, konateľ jedného z hlavných sponzorov klubu, ktorý zabezpečil aj výstavbu súčasnej športovej haly, v ktorej Čajky hrávajú domáce zápasy (Diplomat aréna). 
Čajky fungujú ako občianske združenie so správnou radou. Kľúčovými sponzormi klubu už od vzniku sú dve piešťanské firmy pôsobiace v zdravotníckom a stomatologickom priemysle – EUR-MED Slovakia, s. r. o., a DIPLOMAT DENTAL, s. r. o. Mesto Piešťany dostalo Diplomat arénu do daru od Miroslava Neráda, následne ju bezodplatne prenajíma klubu za 0 € a uhrádza energie spojené s prevádzkou. Pred dokončením Diplomat arény v roku 2015 hrávali Čajky domáce zápasy v telocvični miestneho Gymnázia Pierra de Coubertina.
Piešťanské Čajky pôsobia ako družstvo v pyramíde slovenských mládežníckych a seniorských ligových súťaží iba ako seniorský tím. V mládežníckych kategóriách naďalej existujú družstvá pôvodných klubov tvoriacich Čajky – MBK Stará Turá a BKM Piešťany (tie ako Piešťanské Čajočky). V sezóne 2021/22 pôsobilo v spoločnej 1. lige/U23/U19 družstvo MBK Stará Turá U19, v lige kadetiek U17 pôsobili tímy MBK Stará Turá aj Piešťanských Čajočiek a v lige starších žiačok U15 rovnako tímy MBK Stará Turá aj Piešťanských Čajočiek.
Dejiny klubu.
Sezóna 2018-2019.
V sezóne sa hráčky Piešťanských Čajok okrem domácej extraligy zapojili aj do dvoch medzinárodných súťaží – EWBL (Eastern European Women Basketball League) a CEWL (Central European Women Basketball League). V CEWL sa im podarilo stať sa celkovými víťazkami. V Slovenskom pohári aj v extralige skončili druhé, keď ich porazil v oboch finále MBK Ružomberok. V najlepšej desiatke extraligy podľa počtu bodov sa umiestnili tri Čajky - Jessica Lubin, Janee Thompson a Ivana Jakubcová.
Sezóna 2019/20.
Po sezóne 2018/19 tím opustilo viacero kľúčových hráčok. Rebeka Mikulášiková odišla na Ohio State University, Ivana Jakubcová do talianskej ligy, Janee Thompson do Brna. Zostala tu pôsobiť Alexandra Hašková a Jessica Lubin. V sezóne 2019/20 posilnila tím Čajok chorvátska rozohrávačka Matea Tadić, ktorá prestúpila z chorvátskeho tímu ZKK Medveščak Záhreb či slovenská reprezentantka Katarína Tetemondová. Ďalšie príchodzie legionárky boli Jessica January z USA a Danielle Hamilton-Carter zo Švédska.
Prvú časť sezóny poznamenali zranenia viacerých hráčok, od začiatku sezóny neboli k dispozícii zranené Majtásová aj Lubin, neskôr sa zranili Baburová, Sailerová, January a Tetemondová. V októbri 2019 mal tím v jednej chvíli len 5 hráčok základného tímu a bol nútený do extraligy naspäť povolať už nehrajúcu asistentku trénera a bývalú legendu klubu Luciu Krč-Turbovú, ako aj juniorky z tímu MBK Stará Turá. Aj kvôli hráčskemu lazaretu Čajky angažovali od januára 2020 reprezentačnú krídelníčku Teréziu Páleníkovú. Spoločne s uzdravením zvyšných hráčok došlo ku zlepšeniu výkonov. Čajky postúpili vo februári na Final Four turnaje oboch medzinárodných súťaží, ktorých sa okrem extraligy zúčastňovali, EWBL a CEWL. V lige sa v tabuľke držali stabilne na druhom mieste za Ružomberkom, ktorý ich ako jediný bol schopný v sezóne pravidelne porážať. Vo februári 2020 vo finále Slovenského pohára Čajky prehrali s Ružomberkom 59 : 67. Sezónu predčasne ukončila epidémia vírusu COVID-19. Pre ňu bola 11. marca prerušená extraliga a v rovnakom čase boli zrušené finálové turnaje EWBL a CEWL. Následne Hracia komisia Slovenskej basketbalovej asociácie uzavrela extraligu s výsledkami z tabuľky, aké boli v čase prerušenia. Čajkám chýbali dva neodohrané zápasy, skončili na druhej priečke s bilanciu 14 víťazstiev a 4 prehry. De facto teda obhájili strieborné medaily z predošlej sezóny, avšak majster a medailisti de iure neboli vyhlásení. Celková bilancia zápasov sezóny klubu bola 35 víťazstiev a 9 prehier. Všetkých 44 zápasov odohrala, väčšinou v základnej zostave, Alexandra Hašková. Najlepšou hráčkou sezóny bola Hamilton-Carter s 559 bodmi (priemer 13,88 bodu na zápas). V extralige Hamilton-Carter skončila s 242 bodmi na 4. mieste štatistík hráčok, January bola desiata.
Sezóna 2020/21.
Nová sezóna bola ovplyvnená naďalej pokračujúcou pandémiou koronavírusu. V družstve zostali opory Páleníková, Hašková, Tadićová či Hamilton-Carterová, ako posily prišli Chorvátka Lea Miletićová, Američanka Gia Packová či Slovenky Vanda Kozáková, Natália Martišková alebo Monika Krajčovičová. 
Z jesenného programu odohrali Čajky pred divákmi len štyri domáce zápasy, od 1. októbra 2020 sa všetky športové súťaže na Slovensku konali bez divákov. V októbri klub rozviazal zmluvu s Packovou. V základnej časti extraligy zaznamenali Čajky jedinú prehru s Ružomberkom, zároveň v Ružomberku po troch rokoch dokázali zvíťaziť a po prvý raz v histórii vyhrali základnú časť extraligy v pomere výhier a prehier 13 : 1. Tím sa zároveň prihlásil do európskych súťaží EWBL a CEWL, ktorých konanie však poznačila pandémia.
V nadstavbe základnej časti výkony tímu ovplyvnilo rozšírenie koronavírusu v tíme po zápase s ŠBK Šamorín v druhej polovici februára. Pre viaceré zranenia hráčok klub posilnila Američanka Samantha McKayová. Čajky kvôli karanténe a liečiacim sa hráčkam nemohli nastúpiť na štvrť finále EWBL proti ruskému klubu NIKA Sykvytkar a rovnako preto kontumačne 0 : 20 prehrali dva posledné zápasy nadstavby, kvôli čomu sa pred play-off extraligy umiestnili na druhom mieste. V Slovenskom pohári získali druhé miesto, keď vo finále v oslabenej zostave podľahli tímu Košíc 51 : 54. Po zápase klub rozviazal zmluvu s trénerkou Krč-Turbovou.
Klub po odchode Krč-Turbovej s asistentom Sýkorom angažoval narýchlo novú trénerskú dvojicu – Tomáša Kačmarika a Ondreja Haviara z mládežníckych klubov Starej Turej, resp. Handlovej. V play-off časti extraligy Čajky presvedčivo zdolali vo štvrťfinále BK UMB Banská Bystrica 2 : 0 na zápasy a v semifinále Young Angels Košice v pomere 3 : 0 na zápasy. Vo finále sa stretli s MBK Ružomberok, s ktorým nakoniec prehrali 2 : 3 na zápasy, keď v rozhodujúcom piatom zápase v Ružomberku ešte 20 sekúnd pred koncom viedli, a tak skončili opäť na druhom mieste. Tri hráčky Čajok skončili v prvej desiatke najproduktívnejších hráčok extraligy (4. Tadićová – 390 b, 5. Páleníková – 385 b a 6. Hamilton-Carterová – 373 b). Páleníková skončila ako tretia najlepšia hráčka ligy v bodoch na zápas (16,17 b na zápas), Tadićová ako najlepšia nahrávačka (5,33 asistencií na zápas) a Miletićová ako druhá najlepšie doskakujúca (8,59 doskoku na zápas).
Sezóna 2021/22.
Už v máji 2021 potvrdila generálna manažérka Borovičková, že s klubom budú do ďalšej sezóny pokračovať Martišková, Kozáková, Dovčíková, Vandlíková a Kraislová. V máji 2021 sa novým trénerom stal Peter Jankovič, dočasný tréner Kačmarik začal pôsobiť ako jeho asistent. Z opôr odišla Hamilton-Carterová do Belgicka či Páleníková do Španielska. Naopak ako nové posily prišli Američanky Ke'Shunan Jamesová a Sarah Bootheová, Litovčanka Laura Želnytėová, Češka Gabriela Andělová a z Ružomberku Dominika Rusiňáková. Pre zranenie Jamesovej počas prípravy klub ešte angažoval Fínku Veeru Pirttinenovú. Čajky hrali v septembri deväť prípravných zápasov s bilanciou 6 výhier a 3 prehry. Po niekoľkých rokoch sa tím prihlásil aj do Eurocupu, kde v predkole narazil na francúzsky klub Flammes Carolo Basket, s ktorým prehral oba zápasy pomermi 62 : 74 a 54 : 78, do skupinovej fázy tak nepostúpil.
Základnú časť zakončili Čajky na druhom mieste s pomerom 12 víťazstiev a 2 prehry, následne pokračovali v nadstavbovej skupine 1.4., kde si druhú priečku udržali. Klub sa zapojil aj do súťaže EWBL, kde sa po vylúčení zo súťaže ruských a bieloruských tímov po ruskej invázii na Ukrajinu klub prebojoval do Final Four a finálový turnaj sa konal v marci 2022 v Piešťanoch. Čajky v EWBL skončili na druhom mieste po semifinálovej výhre nad Vilniusom a finálovej prehre so Žabinami Brno.
Diplomat aréna bol vo februári 2022 aj dejiskom konania prvého ročníka Federálneho poháru Česka a Slovenska, kde Čajky získali tretie miesto. V Slovenskom pohári Čajky skončili na druhom mieste po finálovej prehre s Ružomberkom. Koncom roka 2021 klub ukončil zmluvu s Želnytėovou a vo februári ako novú pivotku angažoval reprezentantku Alicu Moravčíkovú. Vo februári sa do zostavy tímu vrátili aj Jamesová a Andělová, ktoré boli dlhodobo zranené od septembra 2021.
Vo vyraďovacej časti v marci a apríli 2022 Čajky presvedčivo zdolali vo štvrťfinále BK Slovan Bratislava 2 : 0 na zápasy a v semifinále Young Angels Košice 3 : 0 na zápasy. Vo finále sa stretli s MBK Ružomberok. Prvý finálový zápas v Ružomberku prehrali 51 : 53, no následne vyhrali tri ďalšie pomerom postupne 69 : 61, 67 : 65 a 63 : 44, čím vyhrali celú sériu 3 : 1 na zápasy a prvý raz v histórii klubu sa stali majsterkami Slovenska. Tím Čajok mal v sezóne extraligy priemerne najlepšie bodujúcu aj najlepšie asistujúcu hráčku – Jamesová bola prvá s priemerom 17,2 bodu na zápas a Tadićová rovnako prvá s priemerom 6,29 asistencie na zápas. V top 10 najlepšie bodujúcich hráčok ligy mali Čajky dve hráčky – 6. Martiškovú (357 b) a 8. Tadićovú (348 b).
Sezóna 2022/23.
V klube ostali dôležité hráčky Jamesová, Andělová, Martišková či Moravčíková, Tadićovú na pozícii prvej rozohrávačky nahradila Božica Mujović, tím tiež angažoval skúsenú pivotku Annu Jurčenkovú a na pozícii power forward Anu Mandić. Na domácej scéne zaznamenal klub bezprecedentný úspech. V celej sezóne si družstvo Čajok udržalo neporaziteľnosť, s celkovým počtom 30 víťazstiev (28 v extralige, 2 v pohári). Bez prehry ovládlo základnú časť so skóre zápasov 14:0 a následne aj nadstavbovú časť (6:0). Do play off boli nasadené z prvého miesta, vo štvrťfinále Čajky porazili UMB Banskú Bystricu 2:0 na zápasy a v semifinále Young Angels Košice 3:0 na zápasy. Vo finále sa stretli so Sláviou Banská Bystrica, ktorú rovnako zdolali jednozačne 3:0 na zápasy a obhájili majstrovský titul.
Čajky sa zúčastnili tiež pohárových súťaží. V januári vyhrali Slovenský pohár, kedy vo finále porazili Sláviu Banská Bystrica. Vo Federálnom pohári skončili opäť na treťom mieste ako najvyššie umiestnený slovenský tím.
V európskych súťažiach sa Čajky zapojili do Eurocupu. Tu dokázali prejsť cez skupinovú fázu s bilanciou 3:3, kedy dokázali dvakrát zvíťaziť nad Sláviou Banská Bystrica a raz porazili favorizovaný Galatasaray Istanbul. V Eurocupe skončili v prvom kole play off po prehre s PEAC-om Pécs 0:2 na zápasy.
Sezóna 2023/24.
V Eurocupe hrali Čajky v skupine B. V skupine skončili na treťom mieste s bilanciou 2:4 po víťazstvách nad T71 Diddeleng a prehrách so Sparom Girona a Gorzówom Wielkopolskim a do vyraďovacej fázy nepostúpili.
Čajky sa kvalifikovali ako jeden z prvých štyroch tímov v extralige po základnej časti na Federálny pohár v basketbale žien, ktorý sa konal v januári 2024 v Piešťanoch. Vo štvrťfinále zdolali tím Sokol Hradec Králové, v semifinále vyhrali nad Sláviou Banská Bystrica, na záver vo finále podľahli Žabinám Brno 64:85 a obsadili tak na turnaji druhé miesto. Vo februári 2024 Čajky prehrali vo finále Slovenskom pohára so Sláviou Banská Bystrica 70:73 po predĺžení a získali druhé miesto v pohári.
"Pre všetky súpisky tímu od sezóny 2012/13 pozri: Zoznam hráčok klubu Piešťanské Čajky" 
Hráčsky káder a realizačný tím.
Súpiska hráčoksezóna 2023/24.
"Súpiska 2023/24 aktuálna k 3. 11. 2023."
Umiestnenia tímu.
Medzinárodné súťaže.
Zdroj: 
"Nekompletné výsledky."
Hráčske štatistiky.
"Údaje zahŕňajú sezóny 2012/13 až 2022/23. Štatistiky sú z extraligy žien, aktuálne sú ku koncu sezóny 2022/23."
"Hráčky vyznačené hrubo tiež reprezentovali v slovenskej reprezentácii."

</doc>
<doc id="613083" url="https://sk.wikipedia.org/wiki?curid=613083" title="Piešťanské čajky">
Piešťanské čajky



</doc>
<doc id="613084" url="https://sk.wikipedia.org/wiki?curid=613084" title="Jaseň štíhly">
Jaseň štíhly

Jaseň štíhly () je listnatý strom z čeľade olivovité ("Oleaceae"). Je to európsky druh. Rastie od východu z Kaukazu a pohoria Alborz na najsevernejší výskyt v regióne Trondheimsfjord v Nórsku. Tento druh má veľké množstvo kultivarov a údajne je naturalizovaný na Novom Zélande a v rozptýlených lokalitách v Spojených štátoch a Kanade.
Opis.
Ide o veľký listnatý strom rastúci do výšky 12 až 18 m (výnimočne do 43 m) s priemerom [Kmeň (stonka)|kmeňa] do 2 m (výnimočne na 3,5), s vysokou a úzkou korunou. Kôra na mladých stromoch je hladká a svetlošedá. Na starých stromoch sa stáva hustou s vertikálnymi prasklinami. Výhonky sú silné, zelenošedé, s čiernymi púčikmi (ktoré sa odlišujú od väčšiny ostatných druhov jaseňa, ktoré ich majú sivé alebo hnedé). 
Zložené listy sú protistojné nepárno perovité, dlhé 20 až 35 cm, so 7 až 13 lístkami s hrubo zúbkovanými okrajmi, vajcovité až úzko eliptické, dlhé 3 – 12 cm a široké 0,8 – 3 cm, uložené na hlavnej stonke. Lístky majú hlavné stredné rebro s bielymi chĺpkami na spodnej strane. Nemá prílistky ("stipulae"). Tieto vlastnosti ho odlišujú od jarabiny vtáčej ("Sorbus aucuparia"), ktorá má listy uložené alternatívne so spárovanými prilístkami. Listy sú často posledné, ktoré sa otvárajú na jar, a prvé, ktoré padajú na jeseň, ak nenastane skorý mráz; nemajú výraznú jesennú farbu, často padajú matne zelené. 
Kvety sa tvoria v krátkych metlinách, otvárajú sa na jar pred listami a nemajú žiadny kvetný obal ("periant"). Samičie kvety sú o niečo dlhšie ako samčie kvety, tmavo purpurové, bez okvetných lístkov a sú opeľované vetrom. Samčie aj samičie kvety sa môžu vyskytovať na tom istom strome, ale je bežnejšie nájsť kompletne mužské a ženské stromy. Strom, ktorý je jeden rok kompletne samčí, môže na druhý rok produkovať samičie kvety a naopak. Plod je nažka dlhá 2,5 – 4,5 cm a široká 5 – 8 mm, najprv zelená potom svetlohnedá. Často visí v súplodiach aj cez zimu. Plody strom prvýkrát produkuje vo veku 20 až 40 rokov (optimálne 40 až 100 rokov). Ak sú plody zozbierané a zasadené, keď sú ešte zelené a nie úplne zrelé, ihneď vyklíčia, avšak akonáhle sú plody hnedé a úplne zrelé, budú klíčiť až 18 mesiacov po zasiatí (t. j. až kým neprejdú dve zimy).
Korene rastú rýchlo, aby využili veľký objem pôdy a pioniersky potenciál tohto druhu. Môžu mať rádius od kmeňa až štyrikrát väčší ako koruna.
Zriedka sa dožíva viac ako 250 rokov (predpoklad 200 až 300.) Existuje však veľa exemplárov, ktoré sa datujú na 200 až 250 rokov a existuje niekoľko viac ako 250-ročných. Najväčší je v Clapton Court v Anglicku s obvodom kmeňa 9 metrov. V Derbyshire existuje niekoľko jedincov s obvodom nad 4,5 metra. V oblasti Bradfield Woods, Suffolk je kopicovaný jaseň štíhly s priemerom kmeňa 5,6 m a vekom 1000 rokov.
Rozšírenie.
Pochádza z Európy od severného Španielska do Ruska a z južnej Fennoškandinávie do severného Grécka. Je považovaný za pôvodný druh v juhozápadnej Ázii od severného Turecka na východ ku Kaukazu a Alborzu. Najsevernejšie miesto výskytu je v regióne Trondheimsfjord v Nórsku. Je hojne pestovaný a údajne naturalizovaný na Novom Zélande a v rozptýlených lokalitách v Spojených štátoch a Kanade.
Rastie ako pôvodný na celých Britských ostrovoch, najmä na vápencoch, ako aj v severnom Škótsku, kde je najsevernejší výskyt na Britských ostrovoch, na vápencoch v lokalite Rassal Ashwood. Je hojne sadený aj na ostatných lokalitách.
Slovensko.
Na Slovensku je rozšírený po celom území, nepatrí medzi hlavné dreviny. Spolu so zriedkavejším jaseňom mannovým tvoria 1,5 a 2 % plochy lesnej pôdy. Tvorí dôležitú súčasť lužných a sutinových lesov. Ako prímes je aj v dubovo-hrabových a bukových lesoch.
Ekológia.
Vyskytuje sa na širokom spektre pôdnych typov, ale je spojený hlavne so základnými pôdami na vápencových substrátoch. Dáva prednosť vlhkým pôdnym typom. Je obyčajne obmedzený teplotou, preto sa vo väčšine Európy nenachádza vo vyšších chladných polohách. Hoci v Iráne môže dosiahnuť výšku Mladé stromy sú tieňomilné, ale staršie stromy sú náročnejšie na svetlo. Má rýchly rast, môže sa správať ako pioniersky a invázny druh a konkurovať buku a dubu, ktoré majú neskorší nástup na rast a dlhší vek..
Mykoríza je vnútorného arbuskulárneho typu, v ktorom huba rastie v tkanivách koreňa; tvorí rozvetvené stromové štruktúry v bunkách koreňovej kôry. Na rozdiel od iných druhov rodu "Fraxinus", "F. excelsior" netvorí ektomykorízu..
Biological Records Centre v Spojenom kráľovstve zaznamenalo 111 druhov hmyzu a roztočov, ktoré sa na jaseni živia, z týchto je 29 špecifických pre jaseň. Ďalších šesť je špecifických pre jaseň a príbuzného z čeľade "Oleaceae" zob vtáčí ("Ligustrum vulgare"). Množstvo motýľov ("Lepidoptera") používa tento jaseň ako zdroj potravy. Jedným príkladom motýľa živiaceho sa na jaseni je mora jaseňová ("Atethmia centrago"). Larvy sa zavŕtajú do púčikov, a keď sa neskôr vyliahnu, kŕmia sa kvetmi a listami. Ďalšia mora, ktorá spôsobuje zahnednutie listov, (aj na "Ligustrum ovalifolium" a orgováne) je psotka orgovánová ("Gracillaria syringella"). Larvy zvyčajne tvoria epidermálnu galériu (t. j. kŕmenia sa v liste), čo vedie k hnedým škvrnám a čiernym cestičkám. Neskôr sa vytvoria dva kužele tvorené sklopením hrotu listu smerom dole.
V Británii bolo na jaseni zaznamenaných 14 hálok, pričom ide o hrčku, ktorá vznikla ako reakcia na dráždenie hmyzom.
Chradnutie.
Chradnutie spôsobuje huba "Hymenoscyphus fraxineus". Chradnutie sa začalo objavovať v roku 1992 v Poľsku, pôvodca bol objavený v roku 2006. Od roku 2008 sa choroba prejavuje aj na ostatných miestach v Európe (22 krajín). Huba napáda drevo hostiteľa, odumiera kambium. Huba spôsobuje širokú škálu príznakov: odumieranie mladých a malých výhonov, zasychanie konárov, lézie v okolí púčikov, nekróza dreva, predčasné opadávanie listov a iné.. Výskum genetiky odolnosti jaseňa štíhleho ukázal, že odolnosť sa v európskych populáciách vyskytuje, ale v testovaných vzorkách nebola bežná, ani silná. Huby sa cez nepoškodenú kôru dostávajú ťažko. Dôvodom na infekciu často býva poškodenie kôry z dôvodu ohryzania zverou, počasím alebo parazitmi.
Genóm.
Genóm jaseňa štíhleho je sekvenovaný dvomi skupinami vedcov v Spojenom kráľovstve. Skupina na Univerzite v Queen Mary University of London vedená Richardom Buggsom sekvenuje samoopeľovacích potomkov stromu z Worcestershire, organizácie Earth Trust. Skupina v John Innes Centre a The Genome Analysis Centre, ktorú vedie Allanom Downie sekvenuje „strom 35“ z Dánska, ktorý objavil Erik Kjar, ktorý prežil 8 rokov chradnutia.
Použitie.
Odolnosť a rýchly rast z neho urobili dôležitý zdroj dreva pre drobných hospodárov. Na vidieku bol pravdepodobne najuniverzálnejším drevom s rozsiahlym využitím. Až do druhej svetovej vojny sa stromy často kopicovali v desaťročných intervaloch, aby poskytli trvalo udržateľný zdroj dreva pre palivo a žrďovinu pre stavbu a stolárstvo. Farba dreva sa pohybuje od krémovo bielej až po svetlohnedú a jadro dreva môže byť svetlohnedé až tmavohnedé (vytvára sa za 35 až 40 rokov). Jaseňové drevo je tvrdé a veľmi odolný, s hrubou otvorenou štruktúrou a hustotou 710 kg/m3. Má jasne ohraničené letokruhy. Chýba mu však prirodzená odolnosť voči rozkladu (akú má dub) a nie je tak vhodný pre stĺpy uložené v zemi. Vzhľadom na vysokú flexibilitu, odolnosť proti nárazu a odolnosť voči rozštepovaniu, je jaseňové drevo tradičným materiálom pre luky, rukoväte nástrojov (kladivá a sekery, tenisové rakety a biliardové palice). Vo veľkej miere sa používal pri stavbe prvých lietadiel. Bol bežne používaný v surovom stave na výrobu stoličkových kostier, do ktorých boli vložené iné drevá alebo látky (napríklad tie, ktoré vyrobil Philip Clissett, pozri aj "The English Regional Chair"). Časti boli obrábané na stĺpových sústruhoch alebo tvarované obojručnými nožmi.
Jaseň štíhly je dôležitou zložkou lesných pasienkov, európskeho systému, v ktorom otvorené lesy poskytujú útočisko a krmivo pre pasúce sa zvieratá. Bol často kopicovaný a skracovaný v živých plotoch, o čom svedčia niektoré obrovské kmene, objavujúce sa vo výške hlavy, v častiach Británie. Jaseň v Glen Lyon (Škótsko) je pozoruhodným príkladom takéhoto skracovania. Tento strom vo veku okolo 400 až 500 rokov dosiahol obvod kmeňa 6 m. . Vzhľadom na svoju elasticitu bolo jaseňové drevo bežne používané pre vychádzkové palice. Palice boli vyrezané z dreva a konce zahrievané v pare. Drevo sa potom dalo ohýbať vo zveráku, aby sa vytvorila rukoväť na palici. Farba a atraktívna štruktúra jaseňového dreva ho robia obľúbeným v modernom nábytku, ako sú stoličky, jedálenské stoly, dvere, architektonické prvky a podlahy (schodiskové stupne). Vyrábali sa z neho aj kočiare, lyže, sane, prvé karosérie.
Je to jediné drevo používané na výrobu hurlingovej pálky (hurley), používanej v írskom kolektívnom športe. Pálky sa vyrábajú z oddienkového výrezu (spodných 1,5 metrov stonky) a zo stromov ideálne s priemerom kmeňa 25 až 30 centimetrov. Na tento účel možno použiť len rýchlo pestovaný jaseň, ktorý je priamy a bez uzlov (hrče). Vzhľadom na nedostatok jaseňa v Írsku sa každoročne dováža viac ako 75 % dreva potrebného na výrobu 350 000 hurlingových pálok. A to najmä východoeurópskych krajín. Dôležitosť jaseňa pre hurling sa odráža aj v tom, že hra sa po celom Írsku označuje ako "The Clash of the Ash" (doslova „jaseňový súboj“).
Je cenený aj ako kvalitné palivové drevo, pretože jeho drevo je tvrdé a dobre horí aj keď je čerstvo zrezané. 
Liečivé vlastnosti.
Jaseňová kôra a listy sa používajú v modernej medicíne pre svoje adstringentné a laxatívne vlastnosti.
V minulosti sa používal proti malárii, Arabi ho používali ako preháňadlo. Čaj z listov sa používa pre močopudné vlastnosti a proti zápche. Strom obsahuje flavonoidy, deriváty kumarínu, triesloviny, steroly, manit, glukózu, éterické oleje, Kyseliny (4-hydroxybenzoová, protokatechová, sinapová, ...)
Kultivary.
Existuje veľké množstvo kultivarov, vrátane:

</doc>
<doc id="613086" url="https://sk.wikipedia.org/wiki?curid=613086" title="Židia v Prostějove">
Židia v Prostějove

Židovská menšina v Prostějove patrila medzi najväčšie židovské komunity na Morave. Židia žili v Prostějove od 15. storočia, veľká väčšina z nich zahynula v čase holokaustu. Vďaka veľkej židovskej menšine sa Prostějov prezývali "Hanácky Jeruzalem". 
História.
Prostějovskú Židovskú obec založili židia vyhnaní z Olomouca v druhej polovici 15. storočia. V tej dobe to bola druhá najpočetnejšia židovská komunita na Morave (po Mikulove). Vďaka nej sa Prostějovu začalo hovoriť "Hanácky Jeruzalem". Najstarší židovský cintorín je datovaný do 15. storočia a najstarší náhrobný kameň do roku 1654. Počas tridsaťročnej vojny (1618-1648) sa populácia židovskej obce znížila z 600 členov na 500. Prvá synagóga bola postavená roku 1676 a druhá "Nová synagóga" 1836. Nemecká židovská škola bola založená v roku 1782. V roku 1713 v meste žilo 1398 židov. 
Prostějovskí židia hrali významnú úlohu v moravskom textilnom priemysle. V roku 1801 založil Feith Ehrenstamm továreň na kašmír, týmto sa z neho stal prvý židovský majiteľ továrne na výrobu súkna. Najznámejšia zo židovských tovární bola vôbec prvá konfekcia Mayera a Isaka Jaques Mandla, ktorá otvárala továrenskú výrobu už v roku 1858. Z ďalších podnikateľov boli významní konfekcionári: Berger, Pollak, bratia Grünwaldovi, Seliger a Ruhdorfer, Weiss a ďalší. Najväčším židovským továrnikom v konfekcii sa stal od dvadsiatych rokov 20. storočia Gustav Sborowitz, ktorý ako prvý v meste zaviedol pásovú výrobu.
V Prostějove sídlila aj židovská náboženská obec, ktorá sa v roku 1884 oddelila od židovskej politickej obce. Židia mali už v roku 1522 svoju školu, v 19. storočí posielali svoje deti prevažne do nemeckých škôl. Od roku 1897 bol Prostějov sídlom Zväzu rabínov Moravy a Sliezska. 
Prostějovskí Židia pracovali kultúrne v desiatkach rôznych spolkov, prevažne nemeckých: Židovský dobročinný spolok Chevry Kadischa, Dobročinný spolok paní a dievčat, Spolok sionistov, Grajciarový spolok na podporu židovských chudobných, Židovský národný spolok, Židovský telocvičný spolok, Feriálny klub židovských študujúcich vysokých škôl Giskalah a Miestna skupina rakúskeho zväzu židovských obchodných pomocníkov. V roku 1914 vlastnili Židia 160 domov mimo ghetto. Najviac (sedem z nich) vlastnil Zikmund Wolf. Po roku 1918 sa židia združovali v spolkoch: Židovská mládež, Židovská telovýchova, Židovská sociálna starostlivosť a populárny ŽSK Makkabi s futbalovým ihriskom pri Hloučele. Za prvej republiky stáli na čele židovskej náboženskej obce rabín dr. Leopold Goldschmied a dr. Schön. V mestskom zastupiteľstve boli v roku 1923 traja židia. 
V noci zo 14. na 15. júna 1939 sa pokúsilo niekoľko fašistov zapáliť synagógu. Aby sa zabránilo podobným pokusom, bola budova daná do správy mesta Prostějova. V júni a júli 1942 bolo z Prostějova transportovaných cez 1600 židov. Transporty smerovali do Terezína, odkiaľ potom prevažne boli posielaní do likvidačného tábora v Osvienčime. V Osvienčime zahynulo vyše 1500 prostějovských židov. Pamiatku obetí rasovej perzekúcie dodnes pripomína 1370 mien vytesaných na žulovej doske v obradnej sieni židovského cintorína. 

</doc>
<doc id="613093" url="https://sk.wikipedia.org/wiki?curid=613093" title="Vladimír Ďurišin">
Vladimír Ďurišin

RNDr. Vladimír Ďurišin (* 1958) je slovenský kynológ, zakladajúci riaditeľ odboru kynológie Prezídia Policajného zboru (v súčasnosti odbor kynológie a hipológie Prezídia Policajného zboru), vysokoškolský učiteľ, autor odborných kníh, publicista, bývalý športový kynológ a medzinárodný rozhodca. Na Slovensku vytvoril systém policajnej kynológie v policajných činnostiach, v policajných službách a v policajných vedách. Bol národný koordinátor UNDCP – programu OSN v boji proti drogám a zakladateľ Stredoeurópskeho výcvikového centra Canispol - Slovakia v Bratislave. Je autorom vysokoškolskej učebnice "Policajná kynológia, teória a prax" (2016).
Zaoberá sa problematikou policajnej kynológie. Pozornosť venuje samostatnej kynologickej metodológii a výsledkom kriminalistického skúmania v trestnom konaní.
V profesionálnej kariére dosiahol v roku 2004 hodnosť plukovník. Je držiteľom viacerých rezortných, mimorezortných a medzinárodných medailí a ocenení.
Životopis.
Narodil sa 25. apríla 1958 v Bratislave. Je absolvent Gymnázia na Vazovovej č. 6 a Prírodovedeckej fakulty Univerzity Komenského v Bratislave, odbor všeobecná biológia (1984). Po absolvovaní vojenskej prezenčnej služby v Mikulove pracoval vo Virologickom ústave Slovenskej akadémie vied.
V rokoch 1991 až 2010 pôsobil vo funkcii riaditeľa odboru kynológie a hipológie Prezídia Policajného zboru. V roku 1994 založil Stredisko klasického výcviku služobných psov odboru kynológie Prezídia Policajného zboru v Malých Levároch. V súčasnosti prednáša na Akadémii Policajného zboru v Bratislave a na Univerzite veterinárskeho lekárstva a farmácie v Košiciach. Na akadémii učí od roku 2000 predmet „Policajná kynológia“ a od roku 2010 aj problematiku policajnej hipológie v rámci predmetu „Policajná kynológia a hipológia“. Na univerzite v Košiciach začal prednášať v bakalárskom študijnom programe „Kynológia“ v roku 2008. V súčasnosti sa venuje kriminalistickej odorológii a metóde mantrailingu.
Pedagogická činnosť.
V súčasnosti prednáša na Univerzite veterinárskeho lekárstva a farmácie v Košiciach a na Akadémii Policajného zboru v Bratislave. Na univerzite je odborným garantom predmetu "Služobné zvieratá v praxi" v študijnom programe "Vzťah človek – zviera, jeho využitie v canisterapii a v hipoterapii". Ako vysokoškolský učiteľ bol na akadémii školiteľom a oponentom pätnástim poslucháčom pri ich záverečných diplomových a bakalárskych prácach. Na košickej univerzite je členom komisie pre štátne záverečné skúšky.
Policajná kynológia.
Bol dlhoročný riaditeľ odboru kynológie Prezídia Policajného zboru (v súčasnosti odbor kynológie a hipológie Prezídia Policajného zboru), ktorý zakladal v roku 1991. V tejto funkcii pôsobil až do roku 2010. Prispel k rozvoju policajnej kynológie na Slovensku uplatnením viacerých koncepčných projektov v systéme policajných činností, policajných služieb a policajných vied. Zaslúžil sa o založenie strediska klasického výcviku služobných psov v Malých Levároch a zriadenie strediska špecializovaného výcviku služobných psov v Bratislave. Inicioval systemizáciu funkcií psovodov na obvodných oddeleniach Policajného zboru, zriadenie oddelení služobnej kynológie na okresných a krajských riaditeľstvách Policajného zboru a znovuzriadenie skupín metódy pachových konzerv v Bratislave a v Košiciach. Prispel k založeniu oddelenia jazdnej polície v Košiciach. Súčasne mal zásluhu na etablovaní samostatného vyučovacieho predmetu "Policajná kynológia a hipológia" v bakalárskom štúdiu na Akadémii Policajného zboru v Bratislave.
Zorganizoval viacero národných a medzinárodných kynologických konferencii a medzinárodných zvodov chovných psov a sučiek plemena nemecký ovčiak. Usporiadal v Európe prvú medzinárodnú súťaž policajných psov na vyhľadávanie výbušnín, prvé Majstrovstvá Európy policajných psov vo vyhľadávaní omamných a psychotropných látok (drog) a Majstrovstvá Európy policajných psov vo vyhľadávaní výbušnín.
Športová kynológia.
Vladimír Ďurišin sa v mladosti úspešne venoval športovej kynológii a získal mnohé ocenenia. Stal sa dvojnásobným majstrom Slovenska v brannom viacboji kynológov, vicemajstrom Slovenska vo výkone psov služobných plemien v kategórii „stopárov“, vyhral Justitzov memoriál v Prahe (neoficiálne majstrovstvá Československa plemena nemecký boxer), Memoriál Jána Magála v Bratislave, Cenu oslobodenia Bratislavy a iné. Športovej kynológii sa aktívne venoval vo Zväze drobnochovateľov už v roku 1975 a vo Zväzarme od roku 1976. Dlhé roky pôsobil vo funkcii medzinárodného a národného rozhodcu s aprobáciou pre výkon služobnej kynológie. Pracoval v kynologických organizáciách ako figurant, inštruktor, hlavný inštruktor, podpredseda a predseda kynologickej organizácie. Bol členom Ústrednej rady kynológie Ústredného výboru Zväzarmu v Prahe a členom výcvikovej komisie Mestskej rady kynológie Mestského výboru Zväzarmu v Bratislave.
V súčasnosti je členom Slovenskej policajno-historickej spoločnosti.
Vykonané skúšky z výkonu psov.
ZM, SVV-1 až SVV-3, SPO, IPO-1 až IPO-3, SZP1-SZP2

</doc>
<doc id="613095" url="https://sk.wikipedia.org/wiki?curid=613095" title="Plichta zo Žerotína">
Plichta zo Žerotína



</doc>
<doc id="613096" url="https://sk.wikipedia.org/wiki?curid=613096" title="LifeTv">
LifeTv

LifeTv je slovenská kresťanská televízia, ktorá spolupracuje s kresťanskými organizáciami a cirkvami. Nie je teologicky ovplyvnená jednou cirkvou. Vysiela rôzne programy z rôznych cirkevných pozadí z celého sveta, niektoré relácie tak môžu predstavovať rôzne doktrinálne názory. Patri do portfólia služieb Mládeže pre Krista - Slovensko (MPKS).

</doc>
<doc id="613099" url="https://sk.wikipedia.org/wiki?curid=613099" title="Save Tonight">
Save Tonight

„Save Tonight“ je skladba švédskeho rockového hudobníka Eagle-Eye Cherry, a zároveň hlavný singel s jeho debutového albumu "Desireless" z roku 1997. Je otváracou skladbou albumu a získala významný úspech v rádiách. Dosiahla tiež 3. miesto v írskom hudobnom rebríčku, 5. miesto v americkom rebríčku Billboard Hot 100, 6. miesto v britskom rebríčku UK Singles Chart a 2. miesto v jeho rodnom Švédsku. V roku 1997 bola v hlasovaní novozélandského rádia "The Edge" zvolená za skladbu roka. Skladba „Save Tonight“ je považovaná za signature song speváka Eagle-Eye Cherry. Eagle-Eye Cherry tiež získal cenu Rockbjörnen v kategórii "Swedish song of the year 1997".
Zoznam skladieb.
Nižšie sú uvedené formáty a zoznamy skladieb hlavného vydania singlu „Save Tonight“.

</doc>
<doc id="613100" url="https://sk.wikipedia.org/wiki?curid=613100" title="Lekári proti jadrovej vojne">
Lekári proti jadrovej vojne

Lekári proti jadrovej vojne () je celosvetová skupina 63 národných lekárskych organizácií, ktorá sa snaží pomáhať zabrániť jadrovej vojne a ktorá podporuje jadrové odzbrojenie.
Organizácia vznikla v decembri roku 1980 a na začiatku deväťdesiatych rokov mala okolo 200 000 členov z viac ako 60 krajín. Sídli v Somerville v americkom štáte Massachusetts.
V roku 1985 získali Nobelovu cenu za mier.

</doc>
<doc id="613101" url="https://sk.wikipedia.org/wiki?curid=613101" title="Židia v Nitre">
Židia v Nitre

Židovská obec v Nitre je najstaršou doloženou židovskou komunitou na území Slovenska. Prví Židia sa v Nitre usadili už na prelome 9. a 10. storočia. Postupne sa židovská komunita v meste usadila v osade Párovce, ktorá sa neskôr stala súčasťou Nitry. Židia sa stali poprednými obyvateľmi mesta, mali veľký podiel na obchode a výrobe, patrili k priekopníkom priemyslu v Nitre. Na prelome 19. a 20. storočia tvorili Židia až jednu tretinu obyvateľov Nitry. V tomto období bola Nitra považovaná za jednu z metropol európskeho židovského náboženského sveta. Počas Holokaustu väčšina nitrianskych Židov zahynula v koncentračných táboroch v nacistickom Nemecku. To komunitu prakticky zdecimovalo. Po vojne sa vrátilo približne 600 Židov. Väčšina z nich následne emigrovala do zahraničia. Zo skoro 6 000 Židov tak zostalo v súčasnosti v Nitre už iba niekoľko desiatok.
Dejiny.
Počiatky židovského osídlenia v Nitre a rozvoj obce.
Prví Židia sa v Nitre podľa predpokladov usadili už na prelome 9. a 10. storočia. Jednalo sa o obchodníkov, ktorí žili a pôsobili priamo pod nitrianskym hradom. Na konci 11. storočia začali v meste pôsobiť židovskí minciari a úradníci. Títo mali na starosti kráľovské financie. Už v Zoborských listinách z rokov 1111 a 1113 sa spomína tzv. Židovský vrch, teda Mons Judeorum, ktorý sa mal nachádzať v tesnej blízkosti Nitry. Pri získaní mestských výsad v roku 1248 už bola v privilégiách spomenutá opevnená židovská osada (Castrum Judeorum) (územie Pároviec), ktorá spadala pod Opátstvo svätého Hyppolita na Zobore. Táto osada mala dokonca kultúrne zariadenia a aktívnu židovskú obec. Nejednalo sa však o trvalé židovské osídlenie, ktoré pretrvalo dlhodobo, keďže Židia boli terčom perzekúcie. Z tohto dôvodu židovské osídlenie v Nitre niekoľkokrát zaniklo a následne bolo obnovené. V roku 1522 sa objavuje prvá doložená písomná zmienka o židovskej komunite v osade Párovce (táto sa neskôr stala súčasťou Nitry). Avšak z dôvodu perzekúcie, no predovšetkým vojenských konfliktov z nasledujúcej doby zanikla aj táto komunita. Židia sa tak do Nitry vrátili na začiatku 17. storočia. Avšak už v roku 1703 boli Párovce zničené vojskom Františka II. Rákociho a tak museli Židia osadu osídľovať znova. V roku 1745 je na Párovciach doložená znova prítomnosť židovských rodín. V roku 1752 žilo na Párovciach približne 30 židovských rodín, vďaka čomu sa Párovce postupne stali kupeckým a remeselníckym centrom Nitry. V roku 1766 sa komunita znova rozrástla, rozširovali ju predovšetkým Židia z Moravy. V tej dobe už mali nitrianski Židia vlastného rabína a synagógu. V roku 1768 žilo v Nitre už 169 Židov, títo tak mali nie len rabína, ale i niekoľko učiteľov. Komunita sa venovala predovšetkým obchodu a remeslám. Na konci 18. storočia tu pôsobil významný učenec a súčasne rabín Menachem Mendel Deutsch. V tej dobe pod neho spadali aj všetci židia z okolitých obcí. Židovskú komunitu v Nitre vtedy tvorilo približne 450 ľudí, drvivá väčšina z nich žila na Párovciach. Situácia na Párovciach však bola v tejto dobe veľmi zložitá, keďže tu boli katastrofálne hygienické podmienky.
V roku 1818 bola vedľa staršej synagógy postavená nová. Táto mala oveľa väčšiu kapacitu s niekoľko sto miestami. Židia sa začali tiež združovať do rôznych spolkov. Už v roku 1820 žilo v Nitre viac ako 1 000 Židov, z nich 100 v centre mesta, zvyšok na Párovciach. K väčšiemu presunu Židov z Pároviec do centra Nitry došlo až po roku 1840, keď boli zrušené zákony, ktoré obmedzovali osídľovanie židovského obyvateľstva v mestách. V roku 1845 žilo v Nitre už 2 000 Židov, z toho na Párovciach 1 500. V roku 1836 začal v meste pôsobiť ako hlavný mestský rabín rabín Ezechiel Baneth (prípadne zvaný Jechezkel Banet). Práve on založil v Nitre Ješivu, teda vyššiu školu pre židovských mladých mužov, ktorí po jej absolvovaní mohli vykonávať funkciu rabína. Táto škola si postupne vybudovala výbornú povesť naprieč celým štátom. Medzi jej známych absolventov patrili Kalonymus Weiss, Šlomo Broyer (predseda nemeckého zväzu ortodoxných rabínov), Isroel Haim Braun, či Moše Vorhand. Ďalším rabínom v Nitre sa stal Falk Büchler, ktorý nahradil Ezekiela Baneta. Počas Uhorskej revolúcie v roku 1848 sa nitrianska židovská komunita hlavne v centre mesta stala terčom rôznych útokov. Došlo k vyrabovaniu ich obchodov a obydlí. Následne boli Židia, ktorí žili v centre mesta vypovedaní na Párovce. Už o pár mesiacov im však bol povolený návrat. Už približne v roku 1860 sa presun Židov z Pároviec do centra mesta zintenzívnil. V roku 1865 otvoril v Nitre Eliahu Somek prvú pálenicu na alkohol. O dva roky neskôr Adolf Kremer otvoril veľkú pílu a továreň na spracovanie dreva, kde zamestnával až 200 ľudí. V roku 1870 začali v meste vychádzať noviny s názvom Nyitrai Lapok, tieto boli v maďarskom a nemeckom jazyku. Tieto vydával Josef Weiss, taktiež člen miestnej židovskej obce. Práve maďarský a nemecký jazyk boli hlavnými jazykmi miestnych Židov. V meste sa postupne vytvorilo viacero podnikov, ktoré zamestnávali stovky ľudí. Mnohé z nich vlastnili práve členovia nitrianskej židovskej obce. Nitrianski židia sa tak stali priekopníkmi priemyslu v meste. Práve v meste sa postupne začala tvoriť liberálna (neologická) židovská komunita. Väčšina komunity, hlavne na Párovciach, však stále zostávala ortodoxnou. V Nitre sa taj fakticky postupne vytvorili dve židovské obce, ortodoxná a liberálnejšia. Na tomto základe sa dokonca rozdelil aj židovský cintorín. Iba židovskú ľudovú školu navštevovali príslušníci oboch častí komunity spoločne. Na začiatku 70. rokov 19. storočia žilo v Nitre už viac ako 3 200 Židov, čo bola jedna tretina celkového obyvateľstva Nitry. V tej dobe už väčšina Židov bývala v centre mesta. Na Párovciach však stále žilo približne 1 500 Židov. Hlavným nitrianskym mestským rabínom sa v roku 1868 stal Šalamún Deutsch (prípadne zvaný Shlomo Deutsch), tohto nahradil Jozef Hőnig (prípadne zvaný Yosef Henig) a následne Akiva Klein. Rabínom neologickej časti obce bol Armin Marmorstein. V neologickej časti sa vytvorilo viacero charitatívnych komunít, ktoré sa venovali vzájomnej pomoci vo vnútri židovskej obce. Jednalo sa napríklad o Združenie židovských žien, ktoré bolo založené už v roku 1889.
20. storočie a holokaust.
Veľa priaznivcov si získalo nové sionistické hnutie. Viacerí členovia nitrianskej židovskej komunity sa stali významnými predstaviteľmi tohto hnutia v Rakúsko-Uhorsku. Felix Neiman z Nitry sa stal dokonca jedným z vodcov hnutia v Uhorsku. V meste došlo tiež k vytvoreniu sionistického združenia s názvom "Ahavat Zion". Židia si postupne vytvorili významný vplyv na mestskú ekonomiku. Vlastnili väčšinu obchodných a výrobných prevádzok a dve banky. V roku 1910 sa začalo so stavbou novej veľkej synagógy. Táto bola stavaná v maursko-byzantskom stavebnom slohu a dokončená v septembri 1911. Počas prvej svetovej vojny bolo do rakúsko-uhorskej armády odvedených aj mnoho členov židovskej obce. Po skončení vojny sa židovská komunita stala terčom sociálnych nepokojov a práve veteráni svetovej vojny účinne bránili plieneniu obchodov a prevádzok. Už v 20. rokoch 20. storočia bol v meste založený židovský športový klub Maccabi. Bol tretí najpočetnejší na území Slovenska a združoval viacero rôznych športov. Následne sa postupne v Nitre vytvorili ďalšie podobné športové, ale i kultúrne židovské kluby. Na začiatku 20. storočia došlo k početnému rastu aj neologickej časti židovskej obce. V roku 1921 ju tvorilo už približne 750 ľudí. Hlavným rabínom tejto časti bol v danom období Dávid Klein, významný kazateľ a vedec. V roku 1929 sa hlavným rabínom nelogickej časti komunity stal Alojz Schweiger (prípadne zvaný Eliezer Schweiger). Tento preložil množstvo židovských textov do slovenského jazyka. Presadzoval výuku na židovských školách v slovenskom jazyku. Neskôr pôsobil ako predseda Zväzu tradičných (neologických) rabínov na Slovensku. Alojz Schweiger bol nadšeným podporovateľom myšlienok sionizmu, v minulosti patril dokonca k blízkym spolupracovníkom Theodora Herzla, ktorý je považovaný za zakladateľa sionizmu. V polovici 30. rokov 20. storočia sa na čelo neologickej časti obce dostal Július Schlesinger. Ten sa v roku 1936 pričinil o otvorenie židovskej nemocnice na Párovciach. Táto bola iba druhá svojho druhu na území Slovenska. Naproti tomu ortodoxnú časť komunity tvorilo v roku 1922 až 3 000 členov. Hlavným rabínom ortodoxnej časti bol do roku 1927 Moše Katz. Katz stál súčasne na čele miestnej ješivy. Keďže sa jednalo o početnejšiu komunitu, vlastnila až dve veľké a osem menších synagóg. Prevádzkovala pomerne veľkú ľudovú školu, kde sa vyučovalo v slovenskom jazyku, dve ješivy, dokonca aj domov dôchodcov. Ortodoxná časť komunity komunikovala predovšetkým v nemeckom a čiastočne slovenskom jazyku. V roku 1927 nahradil Katza po smrti jeho syn Abrahám Aron Katz (prípadne zvaný Avraham Aharon Katz), ktorý sa tak stal hlavným ortodoxným rabínom v meste. V roku 1931 sa hlavným rabínom ortodoxnej časti stal Samuel Dávid Ungar (prípadne zvaný Shmuel David Unger). Tento patril už v tej dobe medzi najvýznamnejších rabínov a predstaviteľov židovskej obce na území Česko-Slovenska. V roku 1935 sa stal dokonca viceprezidentom celosvetovej židovskej organizácie "Agudat Jisrael" (Agudat Yisrael). Práve Samuel Dávid Ungar mal veľký vplyv na podstatnom rozvoji nitrianskej ješivy. Táto mala až 300 žiakov a navštevovali ju študenti dokonca z USA, Belgicka, Francúzska, či Spojeného kráľovstva. Už v roku 1932 tak bola ješiva rozšírená a dostala aj novú budovu. Na jej vedení sa podieľal taktiež Chaim Michael Dov Weissmandl, zať Samuela Dávida Ungara. Ješiva mala v tomto období aj rozsiahlu knižnicu židovského náboženského práva Halacha, ktorú tvorilo až 8 000 kníh. Podľa sčítania ľudu z roku 1930 sa už väčšina nitrianskych Židov hlásila k česko-slovenskej národnosti.
Po vyhlásení autonómie Slovenska v roku 1938 sa začali postupne zhoršovať vzťahy medzi väčšinovým obyvateľstvom a židovskou komunitou. Napätá atmosféra sa naplno prejavila v novembri 1938, keď došlo k pomaľovaniu židovských domov a obchodov rôznymi nenávistnými nápismi. Došlo tiež k rozbíjaniu okien a výkladov a začala snaha o bojkot židovských prevádzok a obchodov. 4. 11. 1938 bolo z Nitry deportovaných 95 rodín s 209 členmi. Situácia sa ešte zhoršila po vzniku vojnovej Slovenská republiky v roku 1939. Postupne došlo k prijatiu viacerých protižidovských nariadení a zákonov. V roku 1940 došlo k vylúčeniu židovských žiakov z ľudových škôl. Nitrianska židovská ľudová škola tak rozšírila počet svojich žiakov. Napriek zložitej situácii sa nitrianska židovská komunita snažila zachovať fungovanie svojich škôl, vrátane ješivy. Táto mala zhruba 200 žiakov a viedol ju stále Samuel Dávid Ungar. Na čele nitrianskej židovskej komunity stál Július Schlesinger. Židia boli zaradení v priebehu roka 1941 do pracovných útvarov. V októbri 1941 bol prijatý tzv. Židovský kódex, čo znamenalo výrazné zhoršenie postavenia Židov na Slovensku. Napriek tomu v tomto období dosahoval počet členov židovskej komunity v Nitre svoje maximum, keď tu žilo skoro 6 000 ľudí (z toho 5 430 priamo v meste, zvyšok v blízkom okolí). V marci 1942 odvliekli 230 mladých Židov z Nitry do pracovného tábora v Novákoch. O niekoľko dní neskôr deportovali z okresu Nitra 250 židovských dievčat. V marci 1942 aj začali deportácie slovenských Židov do nacistického Nemecka, kde skončili v koncentračných táboroch. V polovici apríla 1942 sa začalo s deportáciami celých židovských rodín. Z Nitry odišli tri transporty, ktorými bolo deportovaných 3 108 Židov z okresu Nitra. 14. apríla 1942 odišiel prvý transport, ten tvorilo celkom 1 038 Židov, z toho 600 priamo z Nitry. 16. apríla odišiel druhý transport. Týmto bolo odvezených 1 040 Židov, prakticky výhradne z Nitry. 20. apríla odišiel tretí transport s 1 030 Židmi, z toho 380 z Nitry. Ďalší Židia boli z Nitry a okolia deportovaní ešte v lete 1942. Posledný transport odišiel z Nitry 15. októbra. V roku 1942 tak bolo z Nitry deportovaných do koncentračných táborov približne 75% nitrianskych Židov. Na konci októbra 1942 došlo k prerušeniu transportov, pričom v Nitre zostalo asi 600 Židov, celkom v okolí Nitry spolu 1 190. Zvyšku Židov sa napriek tomu podarilo udržať aspoň čiastočnú funkčnosť svojich komunít. Nitrianska ješiva si zachovala svoju funkčnosť po dlhú dobu. S podporou nitrianskeho rímskokatolíckeho biskupa Karola Kmeťka mohli na miestnej ješive ďalej študovať Židia z celého Slovenska až do vypuknutia Slovenského národného povstania, kedy Slovensko obsadila nemecká armáda. Nitrianska ješiva tak bola najdlhšie fungujúcou ješivou na území okupovanej Európy. Ješivu tvoril komplex budov, ktorý poskytoval azyl množstvu Židov. Nachádzali sa tu desiatky rabínov z celého Slovenska, no útočisko tu našli aj Židia z iných štátov. V Nitre tak žilo v danej dobe 1 390 Židov. Nitrianskej ješive sa tak hovorilo "židovský Vatikán". Samuelovi Dávidovi Ungarovi a Chaimovi Michaelovi Dov Weissmandlovi sa podarilo dosiahnuť tichú dohodu, že práve rabínska škola bude chránená od protižidovských zásahov. Po obsadení Nitry nemeckou armádou v septembri 1944 táto nepísanú dohodu o ochrane nitrianskej ješivy nerešpektovala. Hlavne mladší Židia sa pridali k povstaniu, niektorým sa podarilo ujsť do hôr, kde zomrel aj samotný Samuel Dávid Ungar. Mnohých však Nemci v spolupráci so slovenskou Hlinkovou gardou odvliekli do koncentrančných táborov. Nitrianska ješiva však fungovala až do začiatku roka 1945. Počas násilného deportovania zvyšku nitrianskych Židov bola časť z nich zastrelená už počas ich zoskupovania. Medzi odvlečených patrili i rabíni Chaim Michael Dov Weissmandl, Alojz Schweiger, či Marek Vorhand. Weissmandlovi sa však podarilo ujsť z transportu a ukryl sa v Bratislave. 
Povojnové obdobie a súčasnosť.
Po skončení druhej svetovej vojny sa do Nitry vrátilo zhruba 600 Židov. Títo Židia sa združili už iba do jednej a to ortodoxnej náboženskej obce. Jej predsedom sa stal Eugen Hoff. Tento sa stal súčasne aj podpredsedom Ústredného zväzu židovských náboženských obcí na Slovensku. Medzi navrátilcov patril i Šalom Moše Ungar, ktorý bol synom bývalého hlavného nitrianskeho ortodoxného rabína Samuela Dávida Ungara, ďalej rabíni Marek Vorhand, či Eliáš Katz. Šalom Moše Ungar a Marek Vorhand však o nejaký čas emigrovali. Hlavným nitrianskym rabínom sa tak stal Eliáš Katz. V 50. rokoch 20. storočia sa stal hlavným slovenským rabínom. V roku 1948 bolo v Nitre celkom 610 Židov, väčšina z nich následne emigrovala do Izraela, USA, či iných štátov. Nitrianska ješiva bola následne obnovená v USA v mestečku Mount Kisco v štáte New York. O jej vytvorenie sa pričinili predovšetkým Chaim Michael Dov Weissmandl a Šalom Moše Ungar. Pod názvom "Yeshiva of Nitra" funguje do súčasnosti. V roku 1950 žilo v Nitre už iba 150 Židov. V tomto období začala revitalizácia časti Párovce. To znamenalo výstavbu nových obytných domov, kvôli čomu došlo k zbúraniu dvoch synagóg, židovskej ľudovej školy, či talmudskej rabínskej školy. Pôvodné Párovce sa tak výrazne zmenili, pričom židovský cintorín aj prestal byť súčasťou tejto mestskej časti a stal sa fakticky súčasťou mestskej časti Klokočina. V roku 1967 bola zbúraná posledná časť nitrianskej ješivy. Židovskej komunite tak zostala už iba jedna menšia synagóga (modlitebňa). Veľká neologická synagóga bola v roku 1982 predaná židovskou náboženskou obcou mestu Nitra. V súčasnosti slúži ako kultúrny priestor. V 90. rokoch 20. storočia žilo v Nitre približne 60 až 70 Židov. V súčasnosti má nitrianska židovská obec približne 50 členov. 

</doc>
<doc id="613102" url="https://sk.wikipedia.org/wiki?curid=613102" title="IPPNW">
IPPNW



</doc>
<doc id="613104" url="https://sk.wikipedia.org/wiki?curid=613104" title="Firestone (pieseň)">
Firestone (pieseň)

„Firestone“ je skladba nórskeho DJa a hudobného producenta Kyga. Na skladbe vokálne spolupracoval austrálsky spevák Conrad Sewell. Text a hudbu zložil holandský textár Martijn Konijnenburg, ktorého k tomu inšpiroval bilbord spoločnosti Firestone Tire and Rubber Company, ktorý videl v meste Venice v Kalifornii. Skladba bola vydaná ako singel dňa 1. decembra 2014 a dosiahla 1. miesto v nórskom rebríčku VG-lista. Skladba sa stala veľkým medzinárodným hitom pre Kyga, v mnohých krajinách. Speváčka Birdy zahrala naživo coververziu tejto skladby v programe Live lounge rádia BBC Radio 1.
Kompozícia.
Skladba je zožená v tónine D dur. Je nahraná v bežnom takte pri tempe 114 BPM. Postupnosť akordov je G – A – Bm – D.

</doc>
<doc id="613108" url="https://sk.wikipedia.org/wiki?curid=613108" title="Majstrovstvá sveta v alpskom lyžovaní 2017 – Slalom žien">
Majstrovstvá sveta v alpskom lyžovaní 2017 – Slalom žien

Ženský slalom bola súťaž na Majstrovstvách sveta v alpskom lyžovaní 2017 a konala sa 18. februára 2017.
Kvalifikácia sa konala 17. februára 2017.
Výsledky.
Prvé kolo začalo o 09:45 a druhé kolo o 13:00.

</doc>
<doc id="613111" url="https://sk.wikipedia.org/wiki?curid=613111" title="Majstrovstvá sveta v alpskom lyžovaní 2017 – Obrovský slalom žien">
Majstrovstvá sveta v alpskom lyžovaní 2017 – Obrovský slalom žien

Obrovský slalom žien bola súťaž na Majstrovstvách sveta v alpskom lyžovaní 2017 a konala sa 16. februára 2017.
Kvalifikácia sa konala 13. februára 2017.
Výsledky.
Prvé kolo začalo o 09:45 a druhé kolo o 13:00.

</doc>
<doc id="613116" url="https://sk.wikipedia.org/wiki?curid=613116" title="Angina pectoris">
Angina pectoris

Angina pectoris (iné názvy pozri nižšie) je zvieravá, tlaková alebo pálivá bolesť za hrudnou kosťou (v oblasti srdca) v dôsledku nedostatočného zásobenia srdcového svalu krvou a kyslíkom (teda v dôsledku ischémie srdcového svalu). Bolesť môže vystreľovať aj do ľavej ruky, do chrbta, krku, čeľuste či do žalúdka. Angina pectoris sa spravidla objavuje napr. pri fyzickej námahe, strese, vystavení sa chladu alebo aj po požití nevhodnej potravy. Je dôsledkom zúženia koronárnej tepny, najčastejšie zapríčinenom aterosklerózou, niekedy aj z iných príčin, napr. následkom spasmu (stiahnutia) koronárnej tepny.
Encyklopédia medicíny definuje anginu pectoris nasledovne: „forma ischemickej choroby srdca, ktorú charakterizujú: 1.
záchvaty stenokardií; 2. typické vyžarovanie bolestí; 3. priaznivý účinok upokojenia, prerušenia námahy a podanie 
nitroglycerínu. Stenokardie sú krátkotrvajúce, zvieravé, retrosternálne bolesti, ktoré môžu vznikať v dôsledku ischémie myokardu pri námahe...alebo pri inej činnosti zvyšujúcej nároky myokardu na kyslík.“.
Názvy.
Hlavné názvy sú: angina pectoris, hrudníková angína, srdcová angína, nevhodne resp. staršie: "angína pectoris/angína pektoris", a stenokardia. Zriedkavé názvy (vzťahujúce sa najmä na stabilnú anginu pectoris) sú: Elsnerova astma, Elsnerova choroba, Heberdenov syndróm, Heberdenova choroba, Masterova choroba, Rougnonova choroba, Rougnonova de Magny choroba, Rougnonova-Heberdenova choroba.
Klasifikácia.
Podľa príčiny a charakteru sa rozlišuje:
Klasifikácia závažnosti anginy pectoris (AP) podľa Kanadskej kardiovaskulárnej spoločnosti (CCS)
Diagnostika a diferenciálna diagnostika.
Anginu pectoris niekedy nie je jednoduché odlíšiť od podobných príznakov iných ochorení. Bolesti na hrudníku môžu mať desiatky rôznych príčin, napríklad bolestí pohybového aparátu, hrudnej steny, pohrudnice, osrdcovníka, pálenia žáhy. Podobné bolesti môžu sprevádzať urgentné stavy, napr. akútnu pľúcnu embóliu alebo disekciu hrudnej aorty. Odlíšenie príčiny podľa charakteru bolestí nie je spoľahlivé, pre anginu pectoris je však charakteristická náväznosť na fyzickú námahu alebo iný stres a ústup po upokojení. Hrudná stena nebýva bolestivá pri dotyku a pohyboch. Bolesti pri angine pectoris nikdy netrvajú len niekoľko sekúnd, na druhej strane angina pectoris, trvajúca dlhé hodiny alebo dokonca dni bez toho, aby vznikol infarkt myokardu, je neobvyklá. 
Neodkladné rozlíšenie príčiny bolestí na hrudníku je jeden z najčastejšie riešených diagnostických problémov na pracoviskách lekárskej pohotovostnej služby a urgentného príjmu.Základnými vyšetreniami sú elektrokardiografické, prípadne vyšetrenie hladiny troponínu, ktoré umožnia diagnostikovať prípadný infarkt myokardu, ischemickú chorobu srdca, niekedy aj pľúcne ochorenie. Kompletná diferenciálna diagnostika bolestí na hrudníku môže byť zložitá.
Niektoré ochorenia, ktoré spôsobujú, alebo môžu spôsobiť bolesti na prsiach:
Liečba.
Prvou pomocou pri záchvate anginy pectoris je prerušenie fyzickej námahy, upokojenie pacienta a podanie nitroglycerínu alebo izosorbid dinitrátu pod jazyk alebo vo forme spreju. Pri pretrvávajúcej angine pectoris alebo pri ďalších príznakoch, ako je dýchavica, potenie, poruchy vedomia treba postupovať ako pri akútnom Infarkte myokardu (volať záchrannú službu, podať polovicu tabletky Acylpyrinu atď.)
Trvalou liečbou anginy pectoris je liečba ochorenia, ktoré záchvaty anginy pectoris spôsobuje, spravidla ischemickej choroby srdca.

</doc>
<doc id="613118" url="https://sk.wikipedia.org/wiki?curid=613118" title="Konstal 114Na">
Konstal 114Na

Konstal 114Na je verzia električky Konstal 112N so stredným nízkopodlažným článkom. Vozidlá 114Na boli vyrábané v roku 1997 firmou Alstom Konstal v Poľsku. Celkom boli vyrobené dva kusy, všetky z nich boli dodané do Gdanska.
Konštrukcia.
Konstal 114Na konštrukčne vychádza z pôvodnej verzie 112N. Ide o jednosmerný motorový električkový vozeň, ktorý je usadený na štyroch dvojnápravových podvozkoch (každá náprava je hnacia). Každú nápravu poháňa jeden trakčný motor s výkonom 41,5 kW. Karoséria električky sa skladá z troch článkov. Najvýraznejšou zmenou oproti typu 112N je stredný článok, ktorý je nízkopodlažný. Podlaha vozidla sa nachádza vo výške nad temenom koľajnice, spojenie s nízkopodlažnou časťou ( nad TK) zaisťujú tri schody. Kabína vodiča je uzavretá a oddelená od salónu. Čalúnené sedačky pre cestujúcich sú umiestnené systémom 1+1. Prúd je z trolejového vedenia odoberaný polopantografom. Električky tohto typu nie sú určené pre rozchod koľaje menší ako .
Dodávky električiek.
V roku 1997 boli vyrobené celkom 2 vozne 114Na. Všetky boli dodané do Gdanska.

</doc>
<doc id="613119" url="https://sk.wikipedia.org/wiki?curid=613119" title="Majstrovstvá sveta v alpskom lyžovaní 2017 – Super-G žien">
Majstrovstvá sveta v alpskom lyžovaní 2017 – Super-G žien

Super-G žien bola súťaž na Majstrovstvách sveta v alpskom lyžovaní 2017 a konala sa 7. februára 2017.
Výsledky.
Preteky začali o 12:00.

</doc>
<doc id="613121" url="https://sk.wikipedia.org/wiki?curid=613121" title="Karpatská ulica (Žilina)">
Karpatská ulica (Žilina)

Karpatská ulica je ulica v Žiline na sídlisku Vlčince.
Vznikla na prelome sedemdesiatych a osemdesiatych rokov 20. storočia pri výstavbe panelového sídliska. Nachádzajú sa na nej prevažne panelové domy. Pomenovaná je po pohorí Karpaty. Na ulici sa nachádza základná škola a Zariadenie pre seniorov s domovom sociálnych služieb "Letokruhy".
Priebeh.
Ulica začína pri Základnej škole Karpatská a pokračuje juhozápadným smerom k Ulici vysokoškolákov. Ústia do nej ulice Fatranská, Gerlachovská a Tatranská.

</doc>
<doc id="613124" url="https://sk.wikipedia.org/wiki?curid=613124" title="Grumman F3F">
Grumman F3F

Grumman F3F bolo americké palubné stíhacie lietadlo. Išlo o posledné dvojplošné stíhacie lietadlo, prijaté do výzbroje lietadlových lodí U.S. Navy, ktoré neskôr v službe nahradila nová generácia prvých stíhacích jednoplošníkov typov Brewster Buffalo a Grumman F4F Wildcat.
Grumman F3F bolo v poradí tretie palubné stíhacie lietadlo, ktoré firma Grumman vyvinula pre americké námorníctvo. Prvým bol dvojmiestny stíhací dvojplošník so zaťahovacím podvozkom Grumman FF z rokov 1931 – 1932 a druhým jednomiestne lietadlo obdobnej koncepcie Grumman F2F, ktoré už bolo priamym predchodcom F3F.
Vznik a vývoj.
Dňa 15. októbra 1934 objednalo U.S. Navy vývoj F3F ako nástupcu F2F, ktorý práve vstupoval do služby. Nové lietadlo si zachovalo pôvodnú koncepciu, ale malo väčšie rozmery. Prvý prototyp XF3F-1 (BuNo 9727) prvýkrát vzlietol 20. marca 1935. Pilotoval ho skúšobný pilot Jimmy Collins. Stroj poháňal, rovnako ako druhý prototyp, dvojhviezdicový vzduchom chladený štrnásťvalec Pratt &amp; Whitney R-1535-72 s výkonom 650 k pri 2 200 otáčkach za minútu. Vrtuľa bola dvojlistová. Už o dva dni sa však pri testovaní odolnosti a ovládania pri strmhlavom lete, vinou prekročenia povoleného zaťaženia lietadla, rozpadol vo vzduchu. Skúšobný pilot Jimmy Collins pri havárii zahynul. Druhý prototyp prvýkrát vzlietol 9. mája 1935, ale už 17. mája sa pri skúšobnom lete dostal do vývrtky a pilot ho musel opustiť na padáku.
Tretí prototyp prvýkrát vzlietol 7. júna 1935. Líšil sa predovšetkým použitím výkonnejšieho motora verzie R-1535-84 s výkonom 700 k pri 2 250 otáčkach za minútu a zväčšenou smerovkou. Testy tohto prototypu už boli úspešné a 24. augusta 1935 bola objednaná sériová výroba lietadla. Celkovo bolo objednaných 54 strojov verzie F3F-1 (BuNo 0211–0264), poháňaných dvojhviezdicovým štrnásťvalcom Pratt &amp; Whitney R-1534-84 Twin Wasp Junior so vzletovým výkonom 515 kW.
Konštrukcia.
Išlo o jednomiestny jednomotorový dvojplošník so zaťahovacím podvozkom, ktorého kolesá sa, ako vtedy bolo u Grummanu obvyklé, sklápali do kruhovitých šácht na bokoch trupu pred nábežnou hranou krídla (aj ostrohové koliesko bolo zaťahovacie). Trup bol celokovový, krídla mali kovovú kostru a plátený poťah a chvostové plochy boli kovové, len kýlovka a smerovka boli potiahnuté plátnom. V trupe a krídle bolo vytvorených niekoľko vodotesných priestorov, ktoré mali brániť rýchlemu potopeniu lietadla v prípade núdzového pristátia na morskej hladine. Vzperový systém tvorili dva páry vzpier medzi trupom a krídlom a dvojica medzikrídelných vzpier v tvare písmena N (vzpery spevňovali i chvostové plochy). Krídla boli vystužené tiež systémom drôtov.
Výzbroj prvých dvoch prototypov tvorili dva synchronizované guľomety kalibru 7,62 mm, ale všetky ostatné stroje niesli zosilnenú výzbroj v podobe jedného guľometu M1919 Browning kalibru 7,62 mm (zásoba 500 nábojov) a jedného M2 Browning kalibru 12,7 mm (zásoba 200 nábojov). Lietadlo mohlo niesť dve 50 kg bomby na podkrídelných závesniciach.
Operačná služba.
Prvé kusy F3F-1 sa k bojovým jednotkám dostali v januári 1936. Prvou letkou, ktorá typ dostala bola VF-5B (od leta 1939 preznačená na VF-4) na lietadlovej lodi USS "Ranger". Ďalšou jednotkou vyzbrojenou týmto typom sa stala VF-6B (VF-3) na lietadlovej lodi USS "Saratoga". Postupne boli typom F3F vyzbrojené všetky stíhacie letky námorníctva. Lietadlo používala aj Námorná pechota Spojených štátov, napríklad VF-4M v San Diegu v Kalifornii. Na základe skúseností s prevádzkou lietadla bol pri všetkých strojoch dodatočne zosilnený nosník horného krídla a závesy krídielok.
Na verzii F3F-1 medzi júlom 1937 a májom 1938 nadviazali dodávky 82 kusov verzie F3F-2 (BuNo 0967–1047). Prvý prototyp F3F-2 vzlietol 21. júla 1936, pričom mal byť prechodným typom do príchodu moderných stíhacích jednoplošníkov Brewster F2A Buffalo a Grumman F4F Wildcat. Túto verziu poháňal nový motor Wright R-1820-22 Cyclone s výkonom 950 k, ktorý tentoraz roztáčal trojlistovú vrtuľu. Prstenec motora mal väčší priemer a na rozdiel od F3F-1 hladký povrch. Pod ním bol umiestnený chladič oleja. Ďalšou zmenou bola väčšia smerovka a nový prekryt kabíny. Ako prvé operačné ich prevzala letka VF-6 na lietadlovej lodi USS "Enterprise" a jednotky námornej pechoty VMF-1 a VMF-2.
Posledným sériovým variantom bol F3F-3, ktorý mal vďaka vylepšenej aerodynamike (nový prekryt kabíny, vrtuľa s menším priemerom a pod.) mierne vyššie výkony. Dodávky 27 sériových strojov (BuNo 1444–1470) prebiehali v období december 1938 až máj 1939. Lietadlá boli pridelené jednotke VF-5 na USS "Yorktown".
Všetky stroje F3F boli od stíhacích jednotiek vyradené do konca roku 1941 a doslúžili u cvičných a záložných jednotiek. Nikdy neboli bojovo nasadené.
Civilné varianty.
Od verzie F3F-2 boo odvodené jedno civilné testovacie a predvádzacie lietadlo spoločnosti Gulf Oil Company, označený Gulfhawk II (G-22), ktorý sa dochoval v americkom National Air and Space Museum vo Washingtone D.C. Ten dopĺňal ešte dvojmiestny Gulfhawk III (G-32), takisto odvodený od F3F-2.

</doc>
<doc id="613125" url="https://sk.wikipedia.org/wiki?curid=613125" title="Majstrovstvá sveta v ľadovom hokeji 1969">
Majstrovstvá sveta v ľadovom hokeji 1969

Majstrovstvá sveta v ľadovom hokeji 1969 boli v poradí 33. Majstrovstvá sveta, ktoré sa konali vo Švédsku, za účasti 8 tímov. Turnaj sa mal pôvodne konať v Československu. To sa však kvôli vpádu vojsk Varšavskej zmluvy do Česko-Slovenska zrieklo usporiadania turnaja a IIHF poverila Švédsko. Švédsko bolo organizátorom svetového šampionátu mužov štvrtýkrát, predtým hostilo turnaj v rokoch 1949, 1954 a 1963. Súčasťou turnaja boli aj 47. majstrovstvá Európy. Turnaj vyhral Sovietsky zväz.

</doc>
<doc id="613126" url="https://sk.wikipedia.org/wiki?curid=613126" title="Diplomat aréna">
Diplomat aréna

Diplomat aréna je multifunkčná športová hala v Piešťanoch, primárne slúžiaca ako domovský stánok basketbalového tímu Piešťanské Čajky, hrajúceho v slovenskej extralige a v medzinárodných súťažiach.
Charakteristika.
Po vzniku basketbalového tímu Piešťanské Čajky bol tento tím nútený hrávať extraligu od sezóny 2012 vzhľadom na chýbajúcu vhodnú halu v telocvični piešťanského Gymnázia Pierra de Coubertina, podmienky ktorej neboli ideálne. Uvažovalo sa teda o výstavbe novej haly. Tá vznikla v roku 2015, hlavným investorom bol Miroslav Nerád, konateľ spoločnosti Eur-Med, predseda správnej rady klubu a dlhoročný podporovateľ basketbalu v Piešťanoch a na Starej Turej.
Aréna mala premiéru 3. októbra 2015 na zápase proti MBK Ružomberok. Meno Diplomat nesie hala podľa hlavného sponzora, zdravotníckej firmy Diplomat Dental. Hala patrí mestu Piešťany a má kapacitu 800 miest. V hale, ktorá je okrem basketbalu určená aj na hádzanú, sa nachádza aj ďalšie vybavenie v podobe posilňovne, sauny, reštaurácie a kaviarne.
Medzinárodné podujatia.
Diplomat aréna slúži ako jeden z pravidelných domovských stánkov slovenskej ženskej basketbalovej reprezentácie.

</doc>
<doc id="613127" url="https://sk.wikipedia.org/wiki?curid=613127" title="Šok a hrôza">
Šok a hrôza

Šok a hrôza (technický preklad rapídna dominancia) je taktika útoku založená na použití ohromnej moci a veľkolepých prejavov sily, aby paralyzovali nepriateľské vnímanie bojového poľa a zničili jeho odhodlanie bojovať. Túto definíciu uviedli autori Harlan K. Ullman a James P. Wade v roku 1996 a je produktom Národnej obrannej univerzity Spojených štátov.
Doktrína rapídnej dominancie.
Rapídna dominancia je definovaná autormi Harlan K. Ullman a James P. Wade akopokus o ovplyvňovanie vôle, vnímania a porozumenie protivníka z dôvodu boja alebo v reakcii na naše strategické ciele prostredníctvom použitia taktiky šoku a hrôzy.Ďalej, rapídna dominancia podľa autorov spôsobí:
použiť túto taktiku proti nepriateľovi okamžite alebo dostatočne včas, aby ochromil jeho vôľu pokračovať. Získať kontrolu nad prostredím a paralyzovať vnímanie protivníka skutočnosti tak, aby nebol schopný odporu na taktickej a strategickej úrovni.
Podľa autorov je možné charakterizovať 4 charakteristické črty rapidnej dominancie :
Vojny kde bola táto taktika použitá.
Prvá vojna v Čečensku.
Ruská vojenská stratégia v prvej vojne v Čečensku a najmä boj o hlavné mesto Groznyj bola opísaná ako Šok a hrôza.
Tretia vojna v Perzskom zálive.
Pred treťou vojnou v Perzskom zálive v roku 2003 sa očakával podobný scenár ako v prípade druhej vojne v Perzkom zálive. Očakávalo sa masívne použitie leteckých síl v príprave pred pozemným útokom. V skutočnosti však bol útok na Irak vedený hneď pozemne aby iracká armáda bola eliminovaná čo najrýchlejšie. 
Predpokladom bolo, aby koaličné jednotky ktoré sú omnoho mobilnejšie ako iracké mohli napadnúť iracké veliteľské štruktúry a zničiť ich v krátkom čase. Táto taktika by zmenšila počet civilných obetí a rovnako poškodenie mestskej infraštruktúry. Očakávalo sa, že odstránenie vedenia by viedlo k zrúteniu irackých síl a vlády, čím by obyvateľstvo následne podporilo útočnú stranu. Okupácia miest a útoky na periférne vojenské zoskupenia irackej armády by nikde neviedli a nedostavil by sa potrebný účinok. Všetky tieto skutočnosti potvrdzujú, že útok na Irak bol realizovaný taktikou Šoku a hrôzy. Podľa vojenských zdrojov koalície bolo v prvej fáze útoku zameraných 1000 cieľov naprieč celou krajinou. 

</doc>
<doc id="613128" url="https://sk.wikipedia.org/wiki?curid=613128" title="Kateřina Coufalová">
Kateřina Coufalová

Kateřina Coufalová (* 1983) je česká plavkyňa.
Súťaží v kategóriách S9/SB9/SM9, ktoré sú určené pre súťažiaci s amputáciou ruky.
Vo svojich 13 rokoch sa prvýkrát zúčastnila letných paralympijských hier 1996 v Atlante, kde v pretekoch na 100 m prsia získala vo svetovom rekorde (držala ho do roku 1998) zlatä medailu a stala sa najmladšou paralympijskou víťazkou v histórii.
V rokoch 1997 (Badajoz) a 1999 (Braunschweig) sa stala majsterkou Európy, roku 1998 na majstrovstvách sveta v Christchurchi získala striebornú medailu.
Na letných paralympijských hrách 2000 v Sydney bola na trati 100 m prsia diskvalifikovaná kvôli pohybu na štarte, v polohových pretekoch na 200 m doplávala na treťom mieste.
V roku 2001 ukončila kvôli zdravotným problémom športovú kariéru, po dvoch rokoch sa však k súťaženiu vrátila a na letných paralympijských hrách 2004 v Aténach vybojovala zlatú medailu v prsiarskej stovke. V roku 2004 bola vyhlásená za Paralympionika roku v juniorskej kategórii.

</doc>
<doc id="613143" url="https://sk.wikipedia.org/wiki?curid=613143" title="Atenagoras z Atén">
Atenagoras z Atén



</doc>
<doc id="613155" url="https://sk.wikipedia.org/wiki?curid=613155" title="SDB">
SDB



</doc>
<doc id="613160" url="https://sk.wikipedia.org/wiki?curid=613160" title="Slovensko na Zimných olympijských hrách 2018">
Slovensko na Zimných olympijských hrách 2018

Slovensko na Zimných olympijských hrách 2018 v kórejskom Pchjongčchangu reprezentovalo 56 športovcov. Hry sa konali od 9. do 25. februára 2018.
Reprezentanti.
Rozhodnutím Valného zhromaždenia Slovenského olympijského výboru z 26. januára 2018 reprezentovali Slovensko títo športovci::
Výsledky slovenských športovcov.
Prehľad disciplín a výsledkov:
Vysielanie.
Verejnoprávny RTVS poskytol 200 hodín prémiového vysielacieho času a neobmedzené množstvo repríz. Je to o 50 viac, ako z predošlých hier. Oproti predošlým hrám RTVS vysielal aj hokejové zápasy. Vystúpenia slovenského tímu vysielalo naživo aj Rádio Slovensko. Programová štruktúra televízie bola počas olympiády zmenená.

</doc>
<doc id="613161" url="https://sk.wikipedia.org/wiki?curid=613161" title="Slovenské národné družstvo plážového futbalu mužov">
Slovenské národné družstvo plážového futbalu mužov

Slovenské národné družstvo plážového futbalu mužov reprezentuje Slovensko v medzinárodných súťažiach a priateľských zápasoch v plážovom futbale. Funguje pod záštitou Slovenského futbalové zväzu (SFZ). V 2018 mu patrilo v medzinárodnom rebríčku 88. miesto.
Štatistiky.
"Aktualizované k 2.02.2018"

</doc>
<doc id="613211" url="https://sk.wikipedia.org/wiki?curid=613211" title="Klaudia Medlová">
Klaudia Medlová

Klaudia Medlová (* 26. október 1993) je slovenská snowboardistka. Reprezentovala Slovensko na zimných olympijských hrách 2018.
Športové výsledky.
V marci 2015 sa stala prvou ženou, ktorá pristála po "double backside rodeo" a v decembri 2016 "double cork off a jump". Na X Games v Osle získala v disciplíne big air 5. miesto a v Aspene v disciplíne slopestyle 7. miesto. V zimnej verzii X Games štartovala ako prvá Slovenka.
Na X Games vo februári 2017 pretekala v disciplíne big air. Bolo to prvýkrát čo túto disciplínu absolvovali aj ženy. V disciplíne big air získala 8. miesto. Magazínom Snowboarder.com bola vyhlásená za "Women's Rookie of the Year 2017" (ženský objav sezóny).
2017/2018.
Miestenku na olympiádu si vybojovala v januári 2018 v americkom Snowmaas. Na konci januára 2018 neštartovala na X Games pre zranenie kolena a blížiacu sa olympiádu.
V januári 2018 bola potvrdená jej účasť na Zimných olympijských hrách 2018 v kórejskom Pchjongčchangu.

</doc>
<doc id="613219" url="https://sk.wikipedia.org/wiki?curid=613219" title="RK Vardar PRO Skopje">
RK Vardar PRO Skopje



</doc>
<doc id="613226" url="https://sk.wikipedia.org/wiki?curid=613226" title="Majstrovstvá sveta v ľadovom hokeji 1981">
Majstrovstvá sveta v ľadovom hokeji 1981

Majstrovstvá sveta v ľadovom hokeji 1981 boli v poradí 47. Majstrovstvá sveta, ktoré sa konali vo Švédsku, za účasti 8 tímov. Švédsko bolo organizátorom svetového šampionátu mužov šiestykrát, keď predtým hostilo toto podujatie v rokoch 1949, 1954, 1963, 1969 a 1970. Súčasťou turnaja boli aj 58. majstrovstvá Európy. Sovietsky zväz po neúspešnej olympiáde v Lake Placid 1980 bol odhodlaný na tomto šampionáte napraviť svoju reputáciu a vyhrať turnaj.

</doc>
<doc id="613293" url="https://sk.wikipedia.org/wiki?curid=613293" title="Majstrovstvá sveta v alpskom lyžovaní 2017 – Zjazd žien">
Majstrovstvá sveta v alpskom lyžovaní 2017 – Zjazd žien

Zjazd žien bola súťaž na Majstrovstvách sveta v alpskom lyžovaní 2017 a konala sa 12. februára 2017 v St. Moritzi. vo Švajčiarsku.
Výsledky.
Preteky začali o 11:15.

</doc>
<doc id="613300" url="https://sk.wikipedia.org/wiki?curid=613300" title="Stenokardia">
Stenokardia

Stenokardia môže byť:

</doc>
<doc id="613301" url="https://sk.wikipedia.org/wiki?curid=613301" title="Heberdenova choroba">
Heberdenova choroba

Heberdenova choroba môže byť:

</doc>
<doc id="613302" url="https://sk.wikipedia.org/wiki?curid=613302" title="Hrudníková angína">
Hrudníková angína



</doc>
<doc id="613303" url="https://sk.wikipedia.org/wiki?curid=613303" title="Srdcová angína">
Srdcová angína



</doc>
<doc id="613304" url="https://sk.wikipedia.org/wiki?curid=613304" title="Elsnerova astma">
Elsnerova astma



</doc>
<doc id="613305" url="https://sk.wikipedia.org/wiki?curid=613305" title="Elsnerova choroba">
Elsnerova choroba



</doc>
<doc id="613306" url="https://sk.wikipedia.org/wiki?curid=613306" title="Heberdenov syndróm">
Heberdenov syndróm



</doc>
<doc id="613307" url="https://sk.wikipedia.org/wiki?curid=613307" title="Masterova choroba">
Masterova choroba



</doc>
<doc id="613308" url="https://sk.wikipedia.org/wiki?curid=613308" title="Barbora Lukáčová">
Barbora Lukáčová

Barbora Lukáčová (* 28. apríl 1990, Liptovský Mikuláš) je slovenská alpská lyžiarka.
Reprezentovala Slovensko na Zimnej olympiáde 2014 v Soči. V obrovskom slalome sa umiestnila na 45. mieste.

</doc>
<doc id="613313" url="https://sk.wikipedia.org/wiki?curid=613313" title="Rougnonova-Heberdenova choroba">
Rougnonova-Heberdenova choroba



</doc>
<doc id="613314" url="https://sk.wikipedia.org/wiki?curid=613314" title="Angína pectoris">
Angína pectoris



</doc>
<doc id="613315" url="https://sk.wikipedia.org/wiki?curid=613315" title="Angína pektoris">
Angína pektoris



</doc>
<doc id="613317" url="https://sk.wikipedia.org/wiki?curid=613317" title="Rougnonova de Magny choroba">
Rougnonova de Magny choroba



</doc>
<doc id="613318" url="https://sk.wikipedia.org/wiki?curid=613318" title="Rougnonova choroba">
Rougnonova choroba



</doc>
<doc id="613322" url="https://sk.wikipedia.org/wiki?curid=613322" title="Park v Hubiciach">
Park v Hubiciach



</doc>
<doc id="613328" url="https://sk.wikipedia.org/wiki?curid=613328" title="Scachs d'amor">
Scachs d'amor

Scachs d'amor ("Šach lásky" v katalánčine), ktorého úplný názov je Hobra intitulada scachs d'amor feta per don Franci de Castelvi e Narcis Vinyoles e Mossen Fenollar, je názov básne ktorú napísali Francesc de Castellví, Bernat Fenollar a Narcís de Vinyoles, uverejnená vo Valencii v Španielsku koncom 15. storočia.
Báseň je koncipovaná ako šachová hra, v ktorej sa súperia Franci de Castellvi, ako Biely (v modernom šachu), (Mars"Març", Láska"Amor" a červené figúry v partii), a Narcis Vinyoles, ako Čierny (Venuša, Sláva"Gloria", a zelené figúry). Diskutujú o láske a Bernat Fenollar komentuje a stanovuje pravidlá. Otvorenie v partii by sa storočia neskôr nazývalo Škandinávska obrana. Zelená a červená sú stále používa v xiangqi, ako farby figúr.
V básni využíva hru ako alegóriu pre lásku. Jeho štruktúra je založená na šesťdesiatich štyroch stanciach (rovnaký počet ako polí na šachovnici), v každom deväť veršov. Stancie sú zoskupené tri po troch: prvá stancia v skupine predstavuje ťah Bieleho, druhá Čierneho ťah, a tretia komentár k pravidlám od rozhodcu. Tri stancie na začiatku tvoria úvod a posledná je mat.
Údajne, táto partia je prvá zdokumentovaná partia s modernými pravidlami šachu, aspoň čo sa týka ťahov dámy a strelca.

</doc>
<doc id="613339" url="https://sk.wikipedia.org/wiki?curid=613339" title="Kùlóushí">
Kùlóushí



</doc>
<doc id="613345" url="https://sk.wikipedia.org/wiki?curid=613345" title="Deltotum">
Deltotum



</doc>
<doc id="613346" url="https://sk.wikipedia.org/wiki?curid=613346" title="Ukdah Tertia">
Ukdah Tertia



</doc>
<doc id="613348" url="https://sk.wikipedia.org/wiki?curid=613348" title="Firestone">
Firestone

Firestone môže byť:

</doc>
<doc id="613351" url="https://sk.wikipedia.org/wiki?curid=613351" title="Majstrovstvá sveta v ľadovom hokeji 1982">
Majstrovstvá sveta v ľadovom hokeji 1982

Majstrovstvá sveta v ľadovom hokeji 1982 boli v poradí 48. Majstrovstvá sveta, ktoré sa konali vo Fínsku, za účasti 8 tímov. Fínsko bolo organizátorom svetového šampionátu mužov tretíkrát, predtým hostilo toto podujatie v rokoch 1965 a 1974. Súčasťou turnaja boli aj 59. majstrovstvá Európy. Titul štvrtýkrát v rade získal Sovietsky zväz. 

</doc>
<doc id="613352" url="https://sk.wikipedia.org/wiki?curid=613352" title="The Terror">
The Terror

The Terror je americký antologický televízny seriál, ktorý mal premiéru 25. marca 2018 na stanici AMC v USA a 29. marca 2018 na Slovensku. Prvá séria bola nakrútená podľa knižnej predlohy "Terror" od Dana Simmonsa. Druhá séria, ktorá sa odohráva v japonskom internačnom tábore, mala premiéru 12. augusta 2019.
Dej.
1. séria.
Prvá séria rozpráva udalosti Franklinovej expedície v rokoch 1845–1848, doplnené o prvky fikcie. Posádka polárnej expedície Kráľovského námorníctva na lodiach HMS Erebus a HMS Terror sa vydá do nezmapovaného územia hľadať severozápadný prejazd. Ich lode však čoskoro uviaznu a posádka musí prežiť v odľahlej zamrznutej krajine.
2. séria.
Druhá séria sa odohráva na západnom pobreží USA počas druhej svetovej vojny v japonsko-americkom internačnom tábore.
Produkcia.
V marci 2016 stanica AMC potvrdila, že objednala výrobu 10 častí seriálu "The Terror". Jedným z výkonných producentov seriálu je Ridley Scott. Väčšina seriálu sa nakrúcala v štúdiu v Budapešťi v Maďarsku, rovnako ako Scottov film Marťan z roku 2015. Seriál obsahuje veľké množstvo digitálnych špeciálnych efektov (CGI), ktoré boli použité prevažne na exteriérové arktické scény. Aby však navodili atmosféru chladu, štúdio bolo v zime otvorené poveternostným podmienkam a nakrúcalo sa aj v teplote -15°C. Niektoré scény sa nakrúcali na Chorvátskom ostrove Pag.
22. júna 2018 bola potvrdená druhá séria, ktorá má 10 častí a názov "The Terror: Infamy". Nakrúcať sa začala 14. januára 2019 vo Vancouveri a vysielať sa začnala 12. augusta 2019. Spolutvorca seriálu Alexander Woo bol showrunnerom tejto série a Max Borenstein výkonným producentom. Josef Kubota Wladyka je režisérom prvej časti druhej série.

</doc>
<doc id="613374" url="https://sk.wikipedia.org/wiki?curid=613374" title="Proces s Vojtechom Tukom">
Proces s Vojtechom Tukom

Proces s Vojtechom Tukom bol súdny proces konaný po skončení druhej svetovej vojny s bývalým predsedom vlády vojnovej Slovenskej republiky a popredným predstaviteľom HSĽS-SSNJ. Po tzv. Tukovej afére z roku 1929 to bol druhý veľký proces proti Vojtechovi Tukovi.
Toto konanie sa radí medzi tzv. retribučné súdy, čo boli mimoriadne súdy, ktorých cieľom bolo vysporiadanie sa so zločinmi spáchanými počas druhej svetovej vojny. Pre tento účel bol v Bratislave zriadený Národný súd. Proces začal 29. júla 1946, rozsudok bol vynesený 14. augusta 1946. Tuka bol odsúdený na trest smrti, ktorý bol vykonaný 20. augusta 1946.
Príprava procesu.
Právna úprava procesu.
To, že osoby považované za kolaborantov, alebo vojnových zločincov budú po skončení vojny stíhané potvrdila aj exilová česko-slovenská vláda v Londýne, ktorá v roku 1942 prijala tzv. Svätojakubskú deklaráciu, kde sa k tomuto úmyslu zaviazala. Spočiatku bolo v pláne, aby platili pre celé územie ČSR rovnaké retribučné predpisy. Ale vzhľadom na činnosť Slovenskej národnej rady, ako i faktickú existenciu výlučne slovenských orgánov, bola snaha, aby sa retribučné súdne procesy vykonávali na Slovensku osobitne a samostatne, teda nie ako súčasť česko-slovenskej retribúcie. 28. apríla 1945 vláda ČSR na zasadaní v Košiciach zobrala na vedomie, že SNR chce vydať retribučné predpisy pre Slovensko ako samostatné nariadenie. 15. mája 1945 tak prijala SNR Nariadenie č. 33/1945 Zb. SNR o potrestaní fašistických zločincov, okupantov, zradcov a kolaborantov a o zriadení ľudového súdnictva (ďalej len "nariadenie č. 33/45"). Dané nariadenie mal podľa Laca Novomeského za jeden večer napísať Gustáv Husák a to napriek tomu, že od februára 1945 pripravovalo takéto nariadenie Povereníctvo pre pravosúdie (spravodlivosti). Prijaté nariadenie neskôr doplnilo vykonávacie nariadenie Zboru povereníkov SNR č. 55/1945 Zb. n. SNR. Nariadenie č. 33/45 upravovalo skutkové podstaty konkrétnych trestných činov, procesnú stránku, zriaďovanie príslušných súdov, ako aj následné trestanie. Podľa tohto nariadenia došlo k zriadeniu Národného súdu so sídlom v Bratislave, okresných ľudových súdov so sídlom v jednotlivých okresných mestách a miestnych ľudových súdov so sídlom v každej politickej obci. Nariadenie taktiež upravovalo, kto spadá pod označenie "fašistický okupant". Mohlo sa jednať iba o cudzieho štátneho príslušníka, ktorý sa buď pričinil o rozbitie ČSR, alebo inak terorizoval slovenský národ (konkrétne uvedené v § 1 nariadenia č. 33/45). Za tieto činy bolo možné udeliť iba trest smrti. V § 2 nariadenie č. 33/45 definovalo činnosť tzv. "domácich zradcov". Jediným možným trestom bol v tomto prípade trest smrti. § 3 nariadenia č. 33/45 upravoval definíciu konania "kolaborantov". Trest za túto činnosť bol trest odňatia slobody do 30 rokov, alebo trest smrti. § 4 nariadenia č. 33/45 definoval tzv. "zradu na povstaní", za ktorú pripúšťal udelenie iba trestu smrti. Až § 5 nariadenia č. 33/45, ktorý definoval činnosť tzv. "previnilcov fašistického režimu" umožňoval udeliť miernejšie tresty, dokonca aj iba verejné pokarhanie. § 6 nariadenia č. 33/45 umožňoval za určitých podmienok zmiernenie trestu smrti na trest 30 rokov odňatia slobody, prípade v odôvodnených prípadoch aj iné tresty, či oslobodenie. Toto nariadenie detailne určovalo príslušnosť súdu vo vzťahu k obžalobe a ostatné náležitosti.
Predsúdne konanie.
Na konci vojny, keď front postupoval stále viac smerom na západ Slovenska, aj Vojtech Tuka, podobne ako iní predstavitelia režimu, ušiel na územie nacistického Nemecka. Tuka sa tak dostal do rakúskej časti Nemeckej ríše. Česko-Slovenské úrady požiadali Spojené štáty o vydanie Tuku spolu s inými predstaviteľmi režimu. Tuku však Američania nenašli. Následne bolo zistené, že niektorí predstavitelia bývalého režimu Slovenskej republiky vrátane Tuku sa ukrývajú vo francúzskej okupačnej zóne Rakúska. Tuku tak 24. augusta 1945 zatkli príslušníci francúzskej armády a umiestnili ho do väznice v Innsbrucku. Už vtedy bolo známe, že zdravotný stav Tuku je zlý a preto bola snaha o jeho rýchle vydanie. Tuka bola nakoniec vydaný a prevzatý česko-slovenskými orgánmi až 13. decembra 1945. Následne bolo prevezený do Prahy. Nasledovala lekárska prehliadka, po ktorej lekári konštatovali, že Tuka už rozumovo vôbec nereaguje a je absolútne pasívny. Lekári navrhovali jeho umiestnenie na psychiatrií. Spočiatku bol vo väznici Pankrác v Prahe. Tu bol vyšetrovaný pre potreby procesov, ktoré sa pripravovali na území Česka, predovšetkým proti Karlovi Hermannovi Frankovi. Do Bratislavy bol prepravený 23. novembra 1945, pričom bol ihneď eskortovaný do bratislavskej väznice. Následne však bolo rozhodnuté, že bude premiestnený do Psychiatrickej kliniky pre choroby nervovo-duševné Štátnej nemocnice v Bratislave. Prípravné konanie (vtedy nazývané "stopovanie") začalo vo februári 1946, keď príslušníci Povereníctva pre veci vnútorné odovzdali Tuku Ľudovítovi Riganovi, hlavnému obžalobcovi Úradu obžaloby pri Národnom súde v Bratislave. Veľkú komplikáciu ale i otázky spôsoboval zlý zdravotný stav samotného Vojtecha Tuku. Tento musel byť dokonca niekoľkokrát vypočúvaný po ležiačky v nemocnici, kde musel byť umiestnený. Väčší počet výsluchov zapríčinil tiež zlý zdravotný stav Tuku, keďže tento nebol schopný byť vypočúvaný dlhší čas, po polhodine prestal reagovať. Jeho výsluchy boli preto prerušované. Rigan podal 15. februára 1946 formálne Národnému súdu návrh na uvalenie väzby na Tuku. Jeho návrhu súd vyhovel a na Tuku uvalil väzbu z dvoch dôvodov a to z dôvodu hrozby ovplyvňovania svedkov (kolúzna väzba) a hrozby úteku (úteková väzba). Súd rozhodol, že väzba Tuku trvá už od jeho vydania do ČSR. Vojtech Tuka bol následne niekoľkokrát vypočúvaný obžalobcom Ľudovítom Riganom, súčasne boli zhromažďované aj iné dôkazy a vypočúvané ďalšie osoby. Na predsúdnom konaní sa podieľal aj druhý obžalobca Anton Rašla a čiastočne aj Juraj Šujan. Obžaloba bola dokončená 17. júna 1946. Následne 24. júna 1946 bola podaná na súd. Mala štyri hlavné body (tieto sa však ďalej členili). Prvý sa týkal obvinenia z podielu na rozbití ČSR. Druhý bod sa týkal podpory záujmov nacistického Nemecka a to tak hospodárskych, ako aj vojenských. Súčasne sa v tomto bode kládlo Tukovi za vinu, že spôsobil škodu vojnovému úsiliu ZSSR a Spojencov. Tretí bod obžaloby vinil Tuku z vypovedania vojny Sovietskemu zväzu a Spojencom, propagácie fašizmu a hanobenia ZSSR a Spojencov. Posledný štvrtý bod obviňoval Tuku, že iným spôsobil protiprávnu ujmu, smrť nezistenému počtu osôb pre ich rasu, alebo inú príslušnosť. Súčasne sa mu v rámci tohto bodu kládlo za vinu, že horlivo presadzoval vysťahovanie určitých slovenských občanov do zahraničia v prospech Nemecka. Obžaloba tým pádom vinila Tuku zo spáchania trestného činu domácej zrady podľa § 2 písm. a), b), c), d) nariadenia č. 33/45 a trestného činu kolaborantstva podľa § 3 písm. b) nariadenia č. 33/45.
Súdny proces.
Hlavné pojednávanie.
Kvôli zlému zdravotnému stavu Tuku musela byť budova Národného súdu v Bratislave ešte pred začiatkom hlavného pojednávania upravená. Bola tu pripravená posteľ a vozík, na ktorom sa Tuka presúval po súdnej sieni. Tuka tu mal tiež k dispozícii personál a veci potrebné pre jeho ošetrovanie. Oprávnene teda vyvstávali otázky, či je schopný sa vôbec Tuka súdu zúčastniť. Hlavný obžalobca Rigan teda nechal v máji 1945 Tuku vyšetriť lekármi. Tí vypracovali posudok, kde konštatovali, že je schopný sa súdneho konania zúčastniť. K rovnakému záveru došli aj psychiatri, ktorí Tuku vyšetrovali po začatí hlavného pojednávania. Vojtech Tuka si chcel obhajcu zvoliť, konkrétne Júliusa Zoltán-Weichherza. Tento však odmietol jeho žiadosť, keďže nechcel pred Národným súdom vôbec pôsobiť ako člen Zväzu protifašistických väzňov a ilegálnych pracovníkov. 18. júla 1946 ustanovil Národný súd Tukovi za obhajcu Konštantína Reháka, ktorý však obhajobu odmietol zo zdravotných dôvodov a z dôvodu osobného odporu obhajoby vojnových zločincov. Na druhý deň tak súd ustanovil Vojtecha Rampášeka za obhajcu Vojtecha Tuku. Hlavné pojednávanie prebiehalo od 29. júla 1946 do 14. augusta 1946. Spolu bolo sedem pojednávacích dní. Pôvodne síce chcel Tuka navrhnúť svedkov, ktorých bude žiadať súdom vypočuť, no nakoniec ich mená vôbec nenahlásil. Je otázne, či je toto rozhodnutie potrebné pričítať k jeho zlému zdravotnému stavu, alebo je za tým iný dôvod. Vypočutí tak boli iba svedkovia navrhnutí obžalobou. Celkom tak bolo vypočutých osem svedkov a niekoľko znalcov.
Časť obžaloby A.
Obžaloba v tomto bode vinila Tuku z toho, že ako občan ČSR a súčasne vysoký predstaviteľ fašistickej organizácie Hlinkova garda sa mal pričiniť o rozbitie ČSR. Obžaloba tvrdila, že Tuka mal za týmto účelom dokonca viesť priame rokovania, čím prispel k vytvoreniu Slovenského štátu pod ochranou nacistického Nemecka. Obžaloba tvrdila, že v období po Mníchovskej dohode, teda v čase zvýšeného ohrozenia ČSR, sa mal Tuka s inými osobami dohodnúť na rozbití ČSR. Toto malo byť v súlade s plánmi Nemecka. Z tohto dôvodu mal plánovať násilné odtrhnutie Slovenska a vyhlásenie nezávislosti Slovenského štátu pod ochranou Nemecka. Práve preto sa mal v novembri 1938 stretnúť s Hermannom Göringom a inými predstaviteľmi nacistického Nemecka. Dokonca vo februári 1939 sa mal za týmto účelom stretnúť aj so samotným Adolfom Hitlerom. Následne mal spolu s Ferdinandom Ďurčanským vyjednávať v Nemecku o príprave tzv. Ochrannej zmluvy medzi budúcim Slovenskom a Nemeckom. Obžaloba taktiež tvrdila, že sa mal Tuka s Nemcami dohodnúť na príchode nemeckých teroristov na Slovensko, ktorí tu mali vykonávať atentáty na slovenských politikov, ktorí nechceli spolupracovať s Nemeckom.
Vojtech Tuka na obvinenia reagoval pri každom bode obdobne. Popieral vinu a tvrdil, že nekonal nikdy zlomyseľne. Naopak, podľa vlastných vyjadrení mal konať pod tlakom udalostí a pre dobro slovenského národa. Skutkovú stránku obvinení však čiastočne uznával. Tuka uviedol, že vychádzal z historického omylu, že po Mníchovskej dohode sa môže Slovensko zachrániť iba tým, že bude mať dobré vzťahy s Nemeckom. Tuka tvrdil, že vlastne ani nemohol konať inak vzhľadom na historické okolnosti. Jednoznačne však vyhlásil, že nikdy sa neusiloval o samostatnosť Slovenska. Chcel iba zmenu ČSR na zväzovú republiku dvoch národov. Vyhlásil, že dúfal, že ak Nemecko vojnu vyhrá, takýto štát sa skutočne vytvorí. Svoje stretnutia s rôznymi nemeckými predstaviteľmi vrátane Hermanna Göringa obhajoval tým, že išlo o rokovania hospodárskeho charakteru, no nie politického. Na stretnutie s Göringom mal byť poverený priamo autonómnou vládou Slovenska. Tuka tiež vyhlásil, že s Nemeckom vyjednával aj o navrátení Devína späť Slovensku. Na obvinenie, že sa vo februári 1939 stretol dokonca s Hitlerom odpovedal Tuka, že ani vopred nevedel, s kým sa v Berlíne stretne. Tiež odmietol, že by incioval, alebo sa podieľal na zvolaní rokovaní v Salzburgu. Tu uviedol, že tieto rokovania zorganizovala nemecká strana a on chcel iba poďakovať Hitlerovi za to, že mu poslal telegram k jeho narodeninám. V procese ako svedok vystúpil aj Jozef Tiso, ktorý poprel, že by autonómna slovenská vláda dala Tukovi poverenie na hospodárske rokovania s Nemeckom. Podobne vypovedal aj Alexander Mach, ktorý dokonca tvrdil, že Tuka bol na týchto rokovaniach z vlastnej iniciatívy. Vo veci vypovedali aj znalci, ktorí konštatovali, že práve autonomistický program HSĽS a separatistické snahy Vojtecha Tuku a jeho podporovateľov vyhovovali politike nacistického Nemecka. Práve tieto skutočnosti Nemecko využilo pre destabilizáciu ČSR, čo Nemecku aj umožnilo rozbiť ČSR. Nasledovala dokonca konfrontácia medzi Jozefom Tisom a Vojtechom Tukom, pri ktorej Tuka zmenil niektoré svoje pôvodné tvrdenia. Prakticky všetci svedkovia potvrdili, že Tuka pri rokovaniach s Nemeckom jednal z vlastnej vôle a bez poverenia vlády či prezidenta.
Časť obžaloby B.
V tejto časti obžaloba vinila Tuku, že v značnej miere podporoval vojenské, politické a hospodárske záujmy Nemecka. Súčasne však mal škodiť vojnovému úsiliu druhej strany vojny, teda ZSSR a Spojencom. Taktiež mal spôsobiť škodu slovenskému národu a domácim demokratickým a protifašistickým skupinám, ktoré bojovali za slobodu. Obžaloba vinila Tuku z toho, že ako člen vlády a neskôr jej predseda sa podieľal na zavedení fašistického režimu na Slovensku. Svoju činnosť mal vykonávať v úzkej spolupráci s Nemeckom. Tým mal práve podporovať nemecké vojenské, hospodárske a iné úsilie. Tuka podľa obžaloby v tejto súvislosti podpísal nie len Ochrannú zmluvu, ale i Dôverný protokol o hospodárskej a finančnej spolupráci a Dohodu o ochrannom pásme na západnom Slovensku. Tuka mal tiež súhlasiť, že nemecké vojsko obsadilo slovenské vojenské objekty na západnom Slovensku, čím Nemecko súčasne získalo celý tamojší vojenský materiál. V apríli 1939 mal dať súhlas na príchod nemeckých poradcov na ministerstvo národnej obrany. Tiež mal spolu s inými umožniť Nemecku, aby jeho armáda mohla využívať slovenské územie a pričinil sa tiež na tom, že slovenská armáda sa podieľala na útoku na Poľsko. Taktiež sa mal podieľať na pre Slovensko nevýhodnom umožnení využitia slovenských vojenských podnikov pre nemecké potreby. Obžaloba tiež tvrdila, že sa iniciatívne podieľal na pristúpení Slovenska k Paktu troch veľmocí a k dohode proti Komunistickej internacionále. Tuka bol vinený aj z toho, že sa mal dohodnúť s nemeckými predstaviteľmi na zvolaní Salzburských rokovaní z júna 1940, kde si Nemci presadili rekonštrukciu slovenskej vlády vo svoj prospech, približovanie k nemeckej ideológii a príchod nemeckých poradcov do ústredných úradov Slovenskej republiky.
Tuka v tejto časti popieral, že sa snažil po Salzburských rokovaniach budovať na Slovensku národný socializmus. Svoje prejavy v prospech národného socializmu označoval iba za "rečnícky zápal". Svoje konanie v súvislosti s dohodou proti Komunistickej internacionále obhajoval tým, že s týmto krokom súhlasil aj prezident Jozef Tiso. O iných opatreniach vlády mal byť Tiso minimálne podľa Tuku informovaný. Podľa Tuku on ako predseda vlády ani nemohol konať proti vôli prezidenta a vodcu Tisa. Znalci vypovedali, že vznik Slovenska bol pre Nemecko užitočný, aby zabránil Poľsku a Maďarsku uzatvoriť vzájomnú dohodu proti Nemecku. Umožnením príchodu nemeckej armády na slovenské územie bol umožnený efektívnejší nemecký útok na Poľsko a neskôr aj na ZSSR. Znalci tiež poukazovali na veľkú škodu, ktorá Slovensku vznikla potom, čo Nemci obsadili vojenské objekty na západnom Slovensku aj s ich výbavou.
Časť obžaloby C.
V tretej časti obžaloby bolo Tukovi kladené za vinu, že sa pričinil o vypovedanie vojny ZSSR a Spojencom. Taktiež mal verejne propagovať, obhajovať a schvaľovať idey fašistických okupantov a domácich zradcov a súčasne hanobiť štátne zriadenie a armády ZSSR a Spojencov. Obžaloba tvrdila, že 22. júna 1941 mal Tuka z vlastnej iniciatívy ponúknuť nacistickému Nemecku, že Slovensko vypovedaná vojnu voči ZSSR. Následne mal spolu s inými túto vojnu aj vyhlásiť, čo obžaloba označila za zákerné a bezdôvodné. Rovnako mal Tuka postupovať aj vo vzťahu k Spojencom, čím poškodil okrem iného aj záujmy Slovákov žijúcich v USA. Obžaloba vinila Tuku, že nariadil aktívnu účasť slovenskej armády na útoku voči ZSSR a v lete 1943 mal neúspešne ponúknuť Nemecku dve slovenské divízie pre potreby vojny proti Spojencom. Taktiež mal Nemecku ponúknuť viac ako 10 tisíc slovenských občanov pre potreby ochrany Nemecka pred leteckými útokmi. Tuka mal tiež umožniť výrobu vojenských lietadiel na území Slovenska pre nemecké potreby. Mal sa tiež podieľať na vyslaní viac ako 100 tisíc slovenských robotníkov do Nemecka. Na záver tohto bodu obžaloba tvrdila, že Tuka verejne často propagoval Hitlera, Nemecko a jeho ideológiu. Súčasne mal hanobiť ČSR, ZSSR, Spojencov, ich predstaviteľov a štátne zriadenia, či odboj.
V tejto časti obžaloby sa Tuka bránil tým, že vopred nevedel o vojne s Poľskom a ZSSR. Bývalý guvernér Národnej banky SR Imrich Karvaš vypovedal, že každý si mohol domyslieť, že sa chystá vojna s Poľskom, keďže na Slovensku v období, ktoré jej predchádzalo, prebiehala veľká výstavba ciest až k hraniciam Poľska. Svedkovia však vo svojich výpovediach nepotvrdili, že by Tuka poznal vopred dátum útoku na ZSSR.
Časť obžaloby D.
Tu obžaloba poukazovala na zločiny proti ľudskosti. Tuku vinila, že iným spôsobil protiprávnu ujmu. Najmä, že spôsobil smrť (vtedy) nezistenému množstvu ľudí pre ich rasu, národnú, či náboženskú príslušnosť. Obžaloba tiež tvrdila, že Tuka mal nariadiť a horlivo presadzovať vysťahovanie týchto ľudí do cudziny, kde boli umiestnení do táborov, prípadne boli určení na prácu v prospech nacistického Nemecka. Zločiny proti ľudskosti obžaloba rozdelila na dve časti a to všeobecnú perzekúciu a perzekúciu Židov. V rámci všeobecnej perzekúcie sa mal Tuka podieľať na vytvorení totalitného režimu, ktorý rušil demokratické práva a slobody. Takto vytvorený režim tiež protiprávne nechal vysťahovať českých obyvateľov. Tuka sa mal tiež podieľať na prijatí vládneho nariadenia, ktoré umožňovalo zaisťovať tzv. nepriateľov Slovenského štátu, ďalej nariadenia, ktorým bola zriadená Ústredňa štátnej bezpečnosti (ÚŠB). Práve ÚŠB mala následne prenasledovať oponentov režimu. Tuka sa mal taktiež podieľať na posilnení postavenia Hlinkovej gardy a umožniť nemeckým orgánom ako Gestapo a Sicherheitsdienst vykonávať na Slovensku svoju činnosť. V rámci perzekúcie Židov vinila obžaloba Tuku, že sa iniciatívne podieľal na vydaní zásadných a hlavných právnych predpisov, ktoré vážne zasiahli do občianskych a ľudských práv slovenských občanov židovského pôvodu. V tejto súvislosti bol konkrétne spomenutý najmä Židovský kódex ako vrchol týchto opatrení. Obžaloba tiež vinila Tuku, že sa podieľal na zriadení pracovných a sústreďovacích táborov určených pre Židov v rokoch 1941 a 1942. Na toto obvinenie nadväzovali ďalšie a to z účasti na deportáciách Židov v roku 1942, ktorí boli následne vyvezení do koncentračných táborov v Nemecku. V tejto súvislosti obžaloba tvrdila, že Vojtech Tuka mal iniciatívne uzavrieť s Nemeckom dohodu, na základe ktorej na základe nemeckej žiadosti o vyslanie pracovných síl, Slovensko vysťahuje Židov na územia obsadené Nemeckom. Súčasne malo Slovensko vyplatiť za každého vysťahovaného Žida Nemecku 500 mariek. Tuka sa mal podieľať tiež na tom, že presadil, že deportácie Židov boli legalizované dokonca ústavným zákonom. Obžaloba tiež Tuku vinila, že v marci 1943 dal príkazy na vypravenie ďalších transportov napriek tomu, že už v tej dobe boli známe dôkazy, ktoré dokladali, že Židia sú vraždení v koncentračných táboroch. Obžaloba uvádzala, že bolo týmto spôsobom vyvezených zo Slovenska 60 000 Židov a vrátiť sa ich malo iba 242. Obžaloba v tejto súvislosti odmietala tlak zo strany Nemecka a naopak činnosť Tuku a iných osôb označovala za ich vlastnú iniciatívu. Obžaloba tvrdila, že to bol práve Tuka a jeho prívrženci, ktorí volali po radikálnom riešení židovskej otázky a to najmenej už od jesene 1938. Obžaloba tiež poukazovala na to, že opatrenia presadzované Tukom v rámci riešenia židovskej otázky mali byť dokonca aj v rozpore s Ústavou Slovenskej republiky z roku 1939. Tuku obžaloba označovala za hlavného vinníka deportovania slovenských Židov, ktoré mal sám a z vlastnej vôle presadzovať napriek tomu, že mu bolo známe, čo sa so Židmi v Nemecku deje.
V tomto bode sa Tuka často vyjadroval, že si na niektoré okolnosti vôbec nepamätá. Okrem iného uviedol, že ani nevedel, že nemecký vyslanec Dieter Wisliceny pôsobil súčasne na Slovensku ako poradca pre riešenie židovskej otázky. Na druhej strane uznal, že Židia boli na Slovensku skutočne prenasledovaní, no popieral svoju vinu na tejto situácii. Za zodpovedných za tento stav označoval nemeckých predstaviteľov, ktorí mali všetko iniciovať a mali tiež vytvárať tlak na Slovensko, aby aj tu boli protižidovské opatrenia realizované. Týmito tvrdeniami sa chcel fakticky vyviniť, keď tvrdil, že konal z donútenia. V tejto súvislosti tiež Tuka uviedol, že práve Snem Slovenskej republiky dal vláde právo na vydávanie protižidovských nariadení a teda zodpovedný je práve snem. Alexander Mach v tejto súvislosti vypovedal, že práve Tuka bol v židovskej otázke najradikálnejší. Mach ďalej uviedol, že on síce tiež súhlasil s deportáciami, no ich návrh nemeckej strane a následné dojednanie dával za vinu Tukovi.
Záverečná časť hlavného pojednávania.
7. augusta 1946 nasledovali záverečné reči a posledné slovo obžalovaného. Ako prví predniesli záverečné reči obžalobcovia. Tí zotrvali na svojej obžalobe v celom jej rozsahu. Rigan sa v záverečnej reči venoval právnej stránke obžaloby. Zrekapituloval obsah obžaloby, ktorá bola podľa neho preukázaná počas hlavného pojednávania. Uviedol, že Tuka sa v rozhodujúci čas nevzdal svojich vedúcich funkcii ani napriek tomu, že tak mohol urobiť. Rašla uviedol, že išlo o kolektívnu zodpovednosť vedenia HSĽS. Sústredil sa na skutkovú a politickú stránku obžaloby. Ďalej uviedol, že za politiku režimu nie je zodpovedný iba samotný Tuka a zodpovednosť ďalších predstaviteľov režimu vrátane prezidenta bude dokazovaná na ďalších procesoch. Rigan navrhol súdu, aby Tuku uznal vinným a uložil mu trest smrti, pretože podľa obžaloby neexistovali v jeho prípade žiadne poľahčujúce okolnosti.
Nasledovala záverečná reč obhajcu Rampášeka. Podobne ako samotný Tuka, i on tvrdil, že Tuka nekonal zlomyselne, ale pod tlakom udalostí a vývinu. Ďalej uviedol, že činnosť Tuku bola historickým omylom a Tuka nekonal z nízkych materiálnych pohnútok, ale z presvedčenia a idealizmu. Obhajca tiež uviedol, že počas Slovenského národného povstania už Tuka nevyvíjal žiadnu podstatnú politickú činnosť. Na záver poukázal na zlý zdravotný stav obžalovaného a i jeho vysoký vek.
14. augusta 1946 predniesol svoje posledné slovo aj obžalovaný Vojtech Tuka. Uviedol, že pri svojej činnosti sa nechal strhnúť udalosťami a všeobecnou mienkou prostredia. Priznal, že svojou činnosťou zapríčinil škodu národu, no zopakoval, že konal vždy s úmyslom služby národu. Na záver prejavil ľútosť nad svojimi činmi a požiadal súd, aby v prípade jeho odsúdenia bral do úvahy skutočnosti, že je "zlomený starec, nešťastný a neškodný". Súčasne žiadal o miernejší trest.
Rozsudok.
Po skončení záverečných rečí a posledného slova sa súdny senát odobral na poradu. Všetci členovia senátu sa uzniesli na vine Vojtecha Tuku a na udelení trestu smrti. Následne predseda senátu Igor Daxner vyhlásil 14. augusta 1946 rozsudok. Ním uznal Vojtecha Tuku za vinného z trestného činu domácej zrady podľa § 2 písm. a), b), c), d) nariadenia č. 33/45 a z trestného činu kolaborantstva podľa § 3 písm. b) nariadenia č. 33/45, ktorý spáchal za zvlášť priťažujúcich okolností. Rozsudkom bol Tuka odsúdený na trest smrti povrazom, súčasne bol odsúdený na stratu občianskych práv na obdobie 15 rokov a konfiškáciu celého majetku. Z toho vyplýva, že súd sa prakticky úplne stotožnil s obžalobou voči Tukovi. Súd tu konštatoval, že Tuka sa nepriznal k vine, k skutkovým okolnostiam sa priznal čiastočne, no bol v plnom rozsahu usvedčený vykonaným dokazovaním. Súd ďalej uviedol, že konanie Tuku bolo motivované už tým, že pochádzal z maďarského rodinného prostredia a preto sa nikdy nezmieril s vývojom po roku 1918. Z tohto dôvodu mal napomáhať snahe o víťazstvo veľkomaďarskej myšlienky práve prostredníctvom autonómie Slovenska, čím chcel podryť ČSR, ktorú nenávidel. Súd v tejto súvislosti poukázal na Tukovu protištátnu činnosť, ktorá vyvrcholila v procese v roku 1929. Tu súd poukázal na súvislosť s týmto procesom, keďže aj konanie samotného Tuku malo podľa súdu súvislosť, keďže v podstate na seba nadväzovalo. Tukovu oddanosť Nemecku a Hitlerovi súd označoval za prostriedok, akým sa chcel Tuka dostať k moci. Tým odmietol obhajobu, ktorá tvrdila, že Tuka konal vždy v prospech slovenského národa. Súd ďalej uviedol, že v prípade Tuku išlo o zločiny proti mieru, bezpečnosti, slobode, životu a existencii mnohých európskych národov, proti medzinárodnému právu a proti ľudskosti. V tejto súvislosti súd konštatoval, že odsúdenie z roku 1929 nemalo prakticky žiadny účinok, naopak Tuka sa dopustil následne ešte horších zločinov, ako pred tým. Tým súd aj zdôvodnil trest, ktorý odsúdenému uložil. Súd v odôvodnení postupne odmietol všetky časti Tukovej obhajoby. Na záver súd uznal ako jediné poľahčujúce okolnosti iba vysoký vek a zlý zdravotný stav odsúdeného. Naopak menoval celý rad priťažujúcich okolností ako spôsobenie ohromných ľudských a materiálnych škôd, recidívu a neprejavenie ľútosti.
V bode obžaloby A bol Vojtech Tuka uznaný vinným, že ako česko-slovenský štátny občan a exponovaný príslušník fašistickej Hlinkovej gardy sa pričinil o rozbitie ČSR. Za týmto účelom priamym vyjednávaním a iným spôsobom prispel k utvoreniu Slovenského štátu pod ochranu Nemecka.
V bode obžaloby B bol Vojtech Tuka uznaný vinným, že podporil v značnej miere vojenské, politické a hospodárske záujmy Nemecka. Taktiež, že spôsobil škodu vojnovému úsiliu ZSSR a Spojencov a spôsobil škodu slovenskému národu a domácim demokratickým a protifašistickým skupinám vedúcim boj za slobodu.
V bode obžaloby C bol Vojtech Tuka uznaný vinným, že sa pričinil o vypovedania vojny ZSSR a Spojencom. Svojim konaním poškvrnil česť slovenského národa. Propagoval idey a činnosť fašistických okupantov a domácich zradcov, čo aj verejne propagoval, obhajoval a schvaľoval. Taktiež verejne hanobil ZSSR, Spojencov, ich štátne zriadenia a armády.
V bode obžaloby D bol Vojtech Tuka uznaný vinným, že spôsobil iným ujmu, obzvlášť smrť nezisteného množstva osôb pre ich rasovú, národnú a náboženskú príslušnosť. Nariadil a horlivo prevádzal vysťahovanie týchto slovenských ľudí do cudziny, do zaisťovacích táborov a na prácu v prospech nemeckého vedenia vojny.
Rozhodovanie o milosti a vykonanie rozsudku.
Keďže obhajca Vojtecha Tuku podal žiadosť o milosť, nasledovalo práve rozhodovanie o možnom udelení milosti odsúdenému. Obhajca vo svojej žiadosti poukazoval na zlý duševný a zdravotný stav Tuku, poukazoval tiež na to, že Tuka vo svojom poslednom slove oľutoval svoje činy. Obhajca teda žiadal, aby bola voči Tukovi prejavená ľudskosť. Samotný súd po vynesení rozsudku neodporučil udeliť milosť. V tomto čase nariadenie č. 33/45 stanovovalo, že v prípade, ak súd neodporučí udeliť milosť a táto nie je udelená do 48 hodín, má sa rozsudok bezodkladne vykonať. 16. augusta tak Igor Daxner listom požiadal Štátne zastupiteľstvo v Bratislave, aby výkon trestu zariadilo, keďže 48 hodín už uplynulo.
Úrady tak pristúpili k výkonu trestu. Vojtech Tuka bol popravený na dvore väznice Krajského súdu v Bratislave dňa 20. augusta 1946 o 5:38 hod. Samotná poprava trvala 10 minút. Smrť bola konštatovaná v čase 5:53. Keďže však bol v danom čase Vojtech Tuka prakticky imobilný, bol na popravisko privezený na invalidnom vozíku. Z tohto bol prenesený pod šibenicu a obesený. 
Hodnotenie procesu.
Tento proces patril medzi najvýznamnejšie a najsledovanejšie procesy v rámci retribúcie na Slovensku. Obžaloba pri svojej činnosti poukazovala aj na tzv. Tukovu aféru, čo malo podľa nej dokazovať, že je Tuka v protištátnej činnosti už recidivista. Súčasne bolo poukazované na to, že Tuka bol predstaviteľom radikálneho krídla HSĽS, ktoré presadzovalo národný socializmus. Na rozdiel od iných procesov, činnosť Vojtecha Tuku bola známa a nebolo ju preto potrebné veľmi dokazovať. Počas procesu teda išlo iba o to, ako bude konanie a činnosť Vojtecha Tuku súdom vyhodnotená z hľadiska skutkového stavu a trestnoprávnej zodpovednosti obžalovaného. Tuka sa pri svojej obhajobe často vyjadroval, že s jeho krokmi súhlasil aj prezident Tiso, alebo bol o nich aspoň informovaný. Navyše Tiso bol vodca a predseda HSĽS. V tejto súvislosti sa Alexander Mach po svojom prepustení z väzenia v roku 1968 mal podľa spomienok Antona Rašlu vyjadriť, že tvrdenia Jozefa Tisa o tom, že bez jeho vedomia jednali s nemeckými predstaviteľmi práve Tuka a Mach, neboli pravdivé. Naopak, hlavné slovo mal mať vždy práve Jozef Tiso. Aj Tuka pri tomto procese uviedol, že na Slovensku platil tzv. vodcovský systém s tým, že Jozef Tiso bol prezidentom a vodcom štátu, predsedom a vodcom HSĽS-SSNJ a navyše kňazom, čo mu autoritu iba zvyšovalo. Tuka ďalej uviedol, že bol síce predsedom vlády, no nikdy nemohol rozhodovať proti vôli Jozefa Tisa, alebo bez jeho vedomia. Treba však brať do úvahy, že tvrdenia Vojtecha Tuku počas procesu mohli byť aj účelovou obranou a snahou vyhnúť sa trestu smrti. Napriek všetkému však nie je tento proces hodnotený kontroverzne tak, ako niektoré iné retribučné procesy na Slovensku po druhej svetovej vojne. Tento proces nebol ani tak veľmi citlivý, ako iné procesy, čo bolo dôsledkom aj istej antipatie verejnosti voči Tukovi. 
Nariadenie č. 33/45, ktoré upravovalo skutkovú podstatu trestných činov, za ktoré bol Tuka odsúdený, bolo retroaktívne, teda postihovalo konanie obžalovaného v čase, kedy toto nemuselo byť trestné. Niečo také je závažným porušením zásady zákazu retroaktivity a za normálnych okolností to nie je možné.
Veľkým otáznikom i v súčasnosti zostáva reálna fyzická schopnosť Vojtecha Tuku sa procesu vôbec zúčastniť. Jeho schopnosť síce v posudkoch konštatovali lekári, no podľa svedectiev Tuka na priebeh procesu i pre zlý zdravotný stav prakticky rezignoval a "venoval sa viac modlitebnej knižke a ružencu". Je skutočne faktom, že Tuka svoje procesné práva využíval v menšej miere, než iní obžalovaní vo svojich procesoch. Nevyužil napríklad ani právo navrhnúť dôkazy na hlavnom pojednávaní. Aj samotný výkon trestu smrti obesením na imobilnom človeku vyvolávalo už v tej dobe pochybnosti a obavy z reakcie verejnosti. Tieto okolnosti si uvedomovali aj vtedajší politickí predstavitelia štátu. Jozef Lettrich sa v tejto súvislosti vyjadril, že obesenie ťažko chorého človeka, u ktorého neexistuje nádej na uzdravenie, môže byť kritizované domácou, ale i zahraničnou verejnosťou. Touto otázkou sa zaoberala aj vláda na svojom zasadnutí. Uzniesla sa však, že zdravotný stav Tuku nemôže byť dôvodom na zvrátenie jeho odsúdenia a výkonu trestu. Odporúčala však výkon trestu neverejne. Avšak lekárske posudky konštatoval, že Tukovi pred a počas procesu kôrnateli mozgové cievy, čo spôsobovalo krvácanie do mozgu a ochrnutie ľavej polovice tela. Tento stav mal mať vplyv aj na duševné schopnosti. Podľa lekárov si Tuka ťažšie spomínal na okolnosti z posledných ôsmich rokov. Reálne už počas prípravného konania prestal Tuka po polhodine reagovať. Igor Daxner sa v tejto súvislosti obrátil na predsedníctvo SNR, ktoré sa uznieslo, že proces bude napriek tomu pokračovať. Z tohto dôvodu opätovne posudzovala zdravotný stav Vojtecha Tuku česko-slovenská vláda, ktorá sa uzniesla, že nevykonanie trestu smrti na Tukovi by malo veľký vplyv aj na proces proti Jozefovi Tisovi.

</doc>
<doc id="613376" url="https://sk.wikipedia.org/wiki?curid=613376" title="Proces s Tisom">
Proces s Tisom



</doc>
<doc id="613387" url="https://sk.wikipedia.org/wiki?curid=613387" title="Muriki južný">
Muriki južný

Muriki južný (iné názvy: pavučiak muriki, pavučiak miriki; lat. "Brachyteles arachnoides") je druh z čeľade pavučiakovité, ktorý obýva pobrežné lesy v brazílskych štátoch São Paulo, Rio de Janeiro a Paraná. Z dôvodu straty prirodzeného prostredia a lovu je od roku 2019 zaradený medzi kriticky ohrozené druhy, populácia podľa IUCN poklesla o najmenej 80 % za posledných 60 rokov. Samce tejto sivohnedej opice merajú bez chápavého chvosta 5578 cm, samice 4663 cm. Pavučiak muriki je aktívny cez deň a potravu tvoria listy a ovocie.

</doc>
<doc id="613391" url="https://sk.wikipedia.org/wiki?curid=613391" title="Mojtínska jaskyňa">
Mojtínska jaskyňa

Mojtínska jaskyňa je fluviokrasovo-rútivá jaskyňa, ktorá pozostáva z dvoch, približne 24 metrov dlhých, na seba kolmých chodieb. Nachádza sa v Mojtínskom krase v CHKO Strážovské vrchy v nadmorskej výške . Jaskyňa je prírodnou pamiatkou od roku 1994. Jej spravujúcou organizáciou je ŠOP SR – organizačná zložka Správa slovenských jaskýň. Je ľahko prístupná a jej vchod nie je zabezpečený ale nejde o verejnosti voľne prístupnú jaskyňu.
Charakteristika.
Ide o pozostatok mohutnej jaskyne riečneho pôvodu, ktorej zachovaná časť je založená na križujúcich sa tektonických puklinách. Vstupná časť, orientováná východným smerom, je dlhá s maximálnou výškou okolo a šírkou . Má charakter dómu. V jej hornej časti sa nachádza chudobná výzdoba (sintrové povlaky). Na túto chodbu naväzuje, v juhozápadnom smere, chodba riečneho profilu, ktorá je po 24 metroch ukončená blokoviskom zo zrúteného materiálu. Dno jaskyne pokrýva suť o hrúbke minimálne 3 metre. Z archeologického hľadiska ide o nádejnú ale nepreskúmanú lokalitu. Bola tu nájdená soška neurčeného veku.
Výskyt.
Je preukázané, že v jaskyni sa vyskytuje niekoľko druhov netopierov (priemerne 4 – 10 kusov). Zimnné sčítanie netopierov v rokoch 2001/2002, 2003/2004, 2006/2007 a 2012/2013 potvrdilo výskyt netopiera veľkého, ucháča svetlého, uchaňe čiernej, podkovára malého a ďalších. Rovnako je v jaskyni potvrdený výskyt salamandry škvrnitej.
Využitie.
Je známe, že počas prechodu frontu na konci druhej svetovej vojny slúžila jaskyňa ako úkryt pre minimálne 200 obyvateľov Mojtína. Rovnako ju počas 2. SV a SNP využívali partizáni. Na náčrte vstupného otvoru a z jeho fotografie z r. 1984 je zrejmé, že vstupný otvor bol zmenšený umelým valom, ktorý bol vybudovaný práve počas 2. SV. Tento val bol odstránený v r. 2005 dole uvedenými kresťanskými organizáciami.
Rovnako je známe, že od roku 1855 do roku 1860 slúžila jaskyňa ako náhrada za chýbajúci kostol na Mojtíne a kňaz z Pružiny Štefan Závodník v nej vykonával cirkevné obrady pre veriacich Mojtínčanov. Kronika Jána Martiša uvádza, že jaskyňa mohla pojať 300 až 400 ľudí. Na Slovensku je to jediný známy prípad takéhoto využitia jaskyne. Pôvodne bola jaskyňa zasvetená ženskému božstvu a bola v nej umiestnená biela socha Bohorodičky Panny Márie čo symbolizovalo prepojenie Matky a Zeme. V kresťanskom novoveku sa často využíval mariánsky kult na pokresťančenie (posvätenie) jaskýň a preto je nejasné prečo je v súčasnosti jaskyňa zasvätená mužskému božstvu.
Porušenie zákona.
V rokoch 2005 až 2006 upozornila Speologická strážna služba na porušenie zákona č. 543/2002 Z. z. o ochrane krajiny a prírody pri využívaní jaskyne na náboženské účely. Následne bola spolku sv. Vincenta de Paul udelená výnimka (platná iba za dodržania podmienok) na konanie cirkevných podujatí a umiestnenie stavby v jaskyni, ktorá bola udelená od 21. decembra 2006 do 15. októbra 2016. Aj po vypršaní výnimky je jaskyňa ďalej propagovaná a využívaná na náboženské účely aj napriek tomu, že Krajský úrad ŽP v TN a Správa slovenských jaskýň v LM o tejto skutočnosti vedia.
Výnimka zo zákona.
Krajský úrad životného prostredia v Trenčíne 21.12.2006, na základe žiadosti Spolku sv. Vincenta de Paul na Slovensku, povolil výnimku zo zákazov ustanovených v zákone č. 543/2002:
Na základne tejto výnimky bolo povolené v Mojtínskej jaskyni :
Výnimka bola dvakrát predĺžená v rokoch 2010 a 2013. Krajský úrad ŽP v Trenčíne 19.4.2010 ďalej zmenil podmienky rozhodnutia zo dňa 21.12.2006 nasledovne :
Nasledujúce podmienky pre udelenie výnimky neboli nikdy splnené:
Pokus o premenovanie jaskyne.
Historický názov jaskyne je Jaskyňa v Sráze. Neskôr používaný názov bol Stará mojtínska jaskyňa. Najneskôr od roku 1961 sa začal používať názov Mojtínska jaskyňa. V roku 2005 boli na Mojtíne spolkom sv. Vincenta de Paul na Slovensku a miestnou Konferenciou Lurdskej Panny Márie osadené smerovníky s názvom „Jaskyňa sv. Jozefa“, ktorý nemá žiadne historické opodstatnenie. Rovnako prebehla aj snaha o premenovanie prameňa Mazáčka.

</doc>
<doc id="613392" url="https://sk.wikipedia.org/wiki?curid=613392" title="Beatles for Sale">
Beatles for Sale

Beatles for Sale je štvrtý štúdiový album anglickej rockovej skupiny The Beatles. Dňa 4. decembra 1964 ho v Spojenom kráľovstve pod značkou Parlophone vydalo hudobné vydavateľstvo EMI. Osem zo štrnástich skladieb tohto albumu pod titulom "Beatles '65" špeciálne pre Severnú Ameriku vydal Capitol Records. Nahrávky na tomto albume sú v porovnaní s predošlými projektami v ponurnejšom štýle a ich texty viac vychádzajú z vnútorných pocitov autorov (sú viac introspektívne). John Lennon v nich pojal autobiografický pohľad, napríklad v kompozíciách „I'm a Loser“ a „No Reply“. Hudobné vplyvy v skladbách albumu pochádzajú z folku, ktorý inšpiroval skupinu počas ich stretnutia v auguste 1964, v New Yorku s Bobom Dylanom.
The Beatles nahrávali album v londýnskom nahrávacom štúdiu na Abbey Road, patriacom spoločnosti EMI. Na prácu v štúdiu mali čas v prestávkach medzi koncertami a vystúpeniami v rozhlase. Pre nedostatok času album "Beatles for Sale" obsahuje len osem originálnych nahrávok. Jeho obsah je doplnený coververziami piesní od hudobníkov ako sú Carl Perkins, Chuck Berry, Buddy Holly a Little Richard. Z nahrávania pochádza aj singel, „I Feel Fine“, na druhej jeho strane je ďalšia nahrávka, „She's a Woman“. 
V britských hudobných rebríčkoch bol tento album 46 týždňov, z toho 11 bol na jeho vrchole. V Austrálii bol jeho úspech obdobný. Tam sa na vrchol z albumu singlového rebríčka dostala coververzia Berryho nahrávky „Rock and Roll Music“. V USA sa z tohoto albumu dostal vo februári 1965 na vrchol rebríčka singel „Eight Days a Week“. Bol to siedmy singel skupiny, ktorý „topoval“ rebríčky Spojených štátov. 
Album "Beatles for Sale" vyšiel v britskej verzii v Spojených štátoch až v roku 1987. Bolo to potom, ako pri reedícii na CD nosičoch došlo ku štandardizácii kompletného hudobného katalógu skupiny The Beatles.
Pozadie vzniku.
V dobe nahrávania albumu "Beatles for Sale" bola Beatlemánia na svojom vrchole. Začiatkom roku 1964 mali The Beatles v USA viacero úspešných televíznych vystúpení, čím vzbudili zvýšený záujem o ich hudobnú produkciu. V júni a v júli mali koncerty v Dánsku, Holandsku, a v Hong kongu, absolvovali turné po Austrálii a na Novom Zélande. Potom s vrátili do Spojeného kráľovstva, kde absolvovali sériu televíznych a rozhlasových sedení na ktorých predstavili svoj prvý film, "A Hard Day's Night". Do polovici augusta odohrali niekoľko koncertov vo Švédsku a odcestovali do Londýna, aby začali nahrávať svoj nový hudobný album. Potom odišli na mesačné turné po Severnej Amerike.
"Beatles for Sale" bol štvrtý album, ktorý The Beatles vyprodukovali za posledných 21 mesiacov. Koncertný manažér kapely, Neil Aspinall, neskôr poznamenal: „Žiadna súčasná hudobná skupina nepríde na konci septembra z amerického turné, vstúpi do štúdia a začne nahrávať nový album, pritom si napíše aj piesne. Potom pokračuje v turné po Spojenom kráľovstve, za päť týždňov dokončí album, pokračuje v turné, a na Vianoce má na trhu album. Toto robili Beatles koncom roka 1964. Veľa z nich si naivne myslelo, že sa to tak robí. Ak si nahrávacia spoločnosť zmyslí, že potrebuje album, idete do štúdia a vyrobíte im ho.“ Producent George Martin k tomu dodáva: „Pri nahrávaní "Beatles for Sale" sme boli dosť veľmi unavení. Pamätám, ako sme boli nabití šialenstvom z rokov 1964 až ešte viac z roku 1963. Úspech je úžasná vec, no je tiež veľmi únavná.“
Skladanie piesní a hudobné štýly.
Napriek tomu, že dvojica Lennon-McCartney mala dobrý skladateľský potenciál, v nastavenom pracovnom tempe nedokázali John Lennon a Paul McCartney zozbierať dostatok materiálu, ktorý by naplnil požiadavky vydavteľstva. Nedostaok preto vykompenzovali niekoľkým osvedčenými coververziami. Takto postupovali pri výrobe svojich prvých albumov, "Please Please Me" a "With the Beatles", no pri "A Hard Day's Night" mali už všetky piesne pôvodné. McCartney k obsahu albumu dodáva, že „v podstate šlo o interpretáciu ich koncertného vystúpenia s niekoľkými novými piesňami.“
Na albume sa nachádza osem skladieb od dvojice Lennon-McCartney. Okrem nich skomponovali aj dva sprievodné single, „I Feel Fine“ a „She's a Woman“, ktoré sa na albume nenachádzajú. Ako spoloční autori nie sú na obale uvádzaní pri každej skladbe, no aj pri jednotlivých menách platí, že tieto piesne vznikli aj s prispením druhého. Oficiálne autorským prispením na "Beatles for Sale" prevažuje Lennonove meno, Spisovateľ Ian MacDonald tento stav pripisuje tomu, že v tom čase bol McCartney zaneprázdnený vzťahom s hereččkou Jane Asherovou.
V čase jeho vydania Lennon o "Beatles for Sale" poznamenal, že „ho môžu považovať za ich nové LP v štýle country and western“. Aj hudobný kritik Tim Riley považuje tento projekt za „exkurziu do country“, a MacDonald tiež v ňom vidí zbierku piesní, ktoré využívajú výrazové prostriedky žánru country-and-western. Podnet pre toto pre skupinu nové hudobné zameranie bol čiastočne spôsobený aj tým, že takúto hudbu počúvali počas turné na amerických rozhlasových staniciach,&lt;ref name="Quantick/BBC"&gt;&lt;/ref&gt; ale aj to že tento žáner mal v obľube Ringo Starr. Príkladom vplyvu country rocku môže byť Lennonova pieseň „I Don't Want to Spoil the Party“, ktorá ovplyvnila štýl skupiny The Byrds. Nahrávka „I'm a Loser“ je prvá pieseň The Beatles, ktorá priamo reaguje na vplyv Boba Dylana, a je predchodcom folk-rockovej vlny roku 1965. Spivovateľ, Jonathan Gould, vyzdvihuje vplyvy blues a z country odvodené rockabilly na kompozíciách, ktoré skupina na album prevzala od Carla Perkinsa a Buddy Hollyho. Takisto poznamenáva, že Dylanovský akustický folk The Beatles označujú za country music.
McCartney neskôr hovoril, že "Beatles for Sale" završuje vyspelejšiu fázu vývoja hudobného výrazu skupiny: „stávali sme sa viac slobodnými. Naše poznanie malo prednosť pred potrebou potešiť dievčatá, či zarábať peniaze...“ 
Nahrávanie.
Nahrávanie "Beatles for Sale" začalo v štúdiách EMI mesiac po vydaní "A Hard Day's Night", t.j. 11. augusta 1964. Väčšina hudobného materiálu vznikla za tri týždne po časti nahrávania, ktoré začalo 29. septembra po návrate z amerického turné. Album vyrábali počas prestávok medzi vystúpeniami v Spojenom kráľovstve a piesne boli skomponované priamo v štúdiu.
George Harrison poznamenal, že pri tomto nahrávaní skupina technicky k práci pristupovala sofistikovanejším spôsobom: „V nahrávaní sme boli progresívni. Začali sme ako každý, kto bol prvýkrát v štúdiu: nervózni a naivní a zameraní na úspech. Tou dobou sme mali veľa hitov a stali sme sa uvoľnenými a v štúdiu sme boli v pohode... začali sme používať nahrávanie na viacstopé magnetofóny.“ Na tomto albume je pieseň, kde sa prvýkrát v pop music použil efekt zosilnenia zvukového signálu na začiatku nahrávky „Eight Days a Week“, prvýkrát bola na tomto albume v populárnej hudbe využitá aj gitarová spätná väzba v nahrávke „I Feel Fine“.
Kapela začala pri nahrávaní používať nové hudobné nástroje. Chcela sa zamerať na zjemnenie zvuku, ktorý mal zdôrazniť Lennonove texty. prejavilo sa to hlavne v rozsahu, aký začali používať perkusie, Starr prvýkrát použil tympany, africké tam-tamy, a pôvodom portugalské hrkálky známe ako chocalho. Podľa MacDonalda sa skupina viac zamerala na výrobe a aranžmánoch podľa pravidla, že „menej je niekedy viac“. Píše, že pieseň „No Reply“ je príkladom ako skupina ovládla štúdio, kde v hlavných partoch dabovaním cez pásky a využitím technického reverbu zvukovej stopy dala výslednej nahrávke hĺbku a priestor. Tak ako pri albume "With the Beatles", Harrison pokračoval s využívaním viacerých gitarových zvukov. Okrem jeho dvanásť-strunovej gitary Rickenbacker 360/12, prvýkrát použil aj americkú gitaru Gretsch. 
Nahrávanie albumu skončil 29. októbra, v priebehu štvortýždňového turné po Spojenom kráľovstve. Dňa 18. októbra sa skupina rýchlo vrátila z Hullu do Londýna, aby nahrala „Stranu-A“ ich budúceho singlu „I Feel Fine“ a tri z coververzií piesní iných autorov, ktorými doplnili obsah budúceho LP albumu.
Obal albumu.
Unavenú náladu albumu "Beatles for Sale" možme pozorovať aj na jeho obale. Sú na ňom vyobrazené unavené tváre členov skupiny the Beatles, ktoré obklokupuje jesenná scéna londýnskeho Hyde Parku. Autorom fotografie bol Robert Freeman, ktorý poznamenal, že jej koncept vznikol po krátkej diskusii s Brianom Epsteinom a The Beatles. Dohodli sa, že ich zosníma pri prirodzenom svetle zapadajúceho slnka. Podľa niektorých novinárov bol obal tohto albumu dosť neobvyklý na popových spevákov 60. rokov 20. storočia. Na obálke sa nenachádzalo žiadne logo kapely. Názov albumu bol v porovnaní s vtedajším štandardom vytlačený malým písmom.
Nahrávanie albumu.
Podľa Iana MacDonalda

</doc>
<doc id="613395" url="https://sk.wikipedia.org/wiki?curid=613395" title="Pro Ecclesia et Pontifice">
Pro Ecclesia et Pontifice

Pro Ecclesia et Pontifice () je záslužné pápežské vyznamenanie udeľované kňazom i laikom za zvláštne zásluhy, niekedy nazývané aj „Dekorácia cti“. Vyznamenanie bolo založené 17. júla 1888 pápežom Levom XIII. na pamiatku päťdesiateho výročia jeho kňazskej vysviacky. Ide o najvyššie vyznamenanie, ktoré môže pápež udeľovať aj laikom. Je jedným z vysokých ocenení, ktoré Svätý Otec udeľuje za zásluhy v službe Cirkvi a rímskeho pontifika. Z pôvodne jednorazového ocenenia vznikla tradícia. Prvým Slovákom, ktorému bolo udelené toto vyznamenanie, bol pravdepodobne katolícky kňaz Jozef Kompánek.
História.
Za pontifikátov Leva XIII. až po Pavla VI. bola stužka medailí fialová, s dvoma bielo-žltými pruhmi. Od pontifikátu sv. Jána Pavla II. sú farby stuhy už iba žlté a biele, zmenil sa tiež celkový výzor vyznamenania. Pôvodne malo vyznamenanie tri kategórie: zlatú, striebornú a bronzovú. Súčasná verzia je iba v jedinej, zlatej triede.

</doc>
<doc id="613396" url="https://sk.wikipedia.org/wiki?curid=613396" title="Evanjelický kostol v Dúžave">
Evanjelický kostol v Dúžave

Evanjelický kostol v Dúžave je ľudová stavba, ktorá bola vyhlásená za národnú kultúrnu pamiatku dňa 31. mája 1963. Dúžavský kostol je jednopriestorová zrubová stavba s valbovou strechou. V interiéri sa nachádza hodnotné dobové zariadenie. 
História.
Evanjelický kostol v Dúžave pochádza pôvodne z obce Selce pri Poltári, kde si ho postavili miestni veriaci v roku 1786, po vydaní Tolerančného patentu Jozefa II., ktorý umožnil aj evanjelikom stavať si svoje chrámy. Cirkevný zbor v Selciach si neskôr postavil nový chrám a tak ten starý predal podľa záznamov za 450 zlatých do Dúžavy v roku 1807. Stavba bola rozobraná a znovu postavená na novom mieste. 
Kostol bol donedávna v zlom technickom stave a tak bolo nutné stavbu reštaurovať. Obnova bola ukončená v roku 2007. V súčasnosti sa v kostole konajú okrem evanjelických služieb Božích aj rímskokatolícke sväté omše. 
Architektúra.
Evanjelický kostol je jednoduchá jednopriestorová zrubová stavba o rozmeroch 11,2 x 7,7 m. Je postavený z dubových trámov, ktoré sú na nárožiach spájané tradičným tesárskym spojom na rybinu. Fasádá je z hlinito-vápennej omietky, hladká bez akýchkoľvek dekoratívnych prvkov. Strecha kostola je valbová, pokrytá šindľom. Okraje hrebeňa strechy sú ukončené motívom slnka, alebo hviezdy, ktorý je typický pre evanjelické kostoly na Gemeri a Malohonte. Vstup do kostola je riešený ako prostý portál s polkruhovým ukončením. 
Vnútorné zariadenie.
Zariadenie kostola predstavuje hodnotný súbor prvkov z rôznych období, zväčša starších ako je samotná stavba. Nachádza sa tu hodnotný iluzívny kazetový strop s ľudovou výmaľbou. Dovedna 42 kaziet vzniklo v roku 1747, pôvodne pre kostol v Klenovci. Jednotlivé kazety zobrazujú rôzne motívy, od štylizovaných florálnych až po výjavy biblických a historických postáv. Niektoré kazety sú doplnené o latinské nápisy. Autora výmaľby uvádza jedna z kaziet, bol ním Michael von Dall z Tisovca. Ďalej sú tu uvedené mená troch zborových funkcionárov, dokladajúce význam laikov v evanjelickom prostredí. 
Priestor kostola je lemovaný dvojstrannou maľovanou emporou na vyrezávaných stĺpoch. Zachovali sa aj pôvodné lavice s esovitými bočnicami a čiastočne dochovanou mramorážou. Centrálnym bodom priestoru je renesančno-barokový edikulový oltár z roku 1681. Ide o stĺpovú architektúru s akantovou výzdobou a kartušou v nadstavci. Oltárny obraz Obetovanie Izáka bol pravdepodobne sekundárne inštalovaný. 

</doc>
<doc id="613398" url="https://sk.wikipedia.org/wiki?curid=613398" title="Milan Zemko">
Milan Zemko

PhDr. Milan Zemko, CSc. (* 7. júl 1944, Čierny Balog – † 13. september 2013, Bratislava) bol slovenský historik, pôsobil ako vedecký pracovník Historického ústavu Slovenskej akadémie vied. Vo svojej práci sa zaoberal politickým systémom medzivojnového Česko-Slovenska a politickými dejinami Slovenska a medzivojnového Česko-Slovenska. Počas štúdia vstúpil do KSS. Z tejto však bol v roku 1968 vylúčený. Do politiky sa vrátil po páde komunizmu v roku 1989, keď sa v roku 1990 stal najprv poslancom Slovenskej národnej rady za VPN a následne do roku 1997 pracoval v Kancelárii prezidenta SR.
Životopis.
Narodil sa v obci Čierny Balog. V roku 1966 úspešne absolvoval Filozofickú fakultu Univerzity Komenského v Bratislave. Počas štúdia vstúpil do KSS. Na fakulte zostal pôsobiť ako interný ašpirant v odbore dejiny estetiky. V roku 1968 bol z dôvodu nesúhlasu so vstupom vojsk do Česko-Slovenska vylúčený z KSS a následne v roku 1970 aj z postgraduálneho štúdia. Od tohto obdobia nemohol publikovať. Do roku 1989 tak pôsobil na rôznych pozíciách, na konci 80. rokov 20. storočia mohol začať pôsobiť v mesačníku Slovenské pohľady. Súčasne sa snažil udržiavať kontakty s disidentmi. V roku 1986 získal titul doktor filozofie (PhDr.). Po páde komunizmu pôsobil na Filozofickej fakulte Univerzity Komenského v rokoch 1989 a 1990 ako pedagóg. V marci 1990 bol kooptovaný do Slovenskej národnej rady za Verejnosť proti násiliu. Vo voľbách v roku 1990 bol potom aj zvolený do Slovenskej národnej rady za VPN, pričom bol zvolený za podpredsedu SNR. Túto funkciu vykonával do júna 1992. Od septembra 1992 do marca 1993 pracoval v Politologickom kabinete Slovenskej akadémie vied. V roku 1993 získal za svoju činnosť Cenu SAV. V tomto roku získal tiež titul kandidát vied (CSc.). V rokoch 1993 až 1997 pracoval v pozícii riaditeľa odboru vnútornej politiky v Kancelárii prezidenta SR Michala Kováča. Súčasne bol jeho poradcom. V roku 1997 začal pracovať v Historickom ústave SAV ako samostatný vedecký pracovník na oddelení novších dejín, ktoré sa špecializuje na obdobie rokov 1918 až 1945. Špecializoval sa na politické dejiny Slovenska a medzivojnového Česko-Slovenska. V období rokov 2001 až 2005 bol člen predsedníctva SAV. 

</doc>
<doc id="613404" url="https://sk.wikipedia.org/wiki?curid=613404" title="Majstrovstvá sveta v alpskom lyžovaní 2017 – Alpská kombinácia žien">
Majstrovstvá sveta v alpskom lyžovaní 2017 – Alpská kombinácia žien

Superkombinácia žien bola súťaž na Majstrovstvách sveta v alpskom lyžovaní 2017 a konala sa 10. februára 2017.
Výsledky.
Zjazd štartoval o 10:00 a slalom o 13:00.

</doc>
<doc id="613406" url="https://sk.wikipedia.org/wiki?curid=613406" title="Muriki severný">
Muriki severný

Muriki severný ("Brachyteles hypoxanthus") je druh z čeľade pavučiakovité, ktorý obýva lesy v brazílskych štátoch Bahia, Espírito Santo a Minas Gerais. Z dôvodu straty prirodzeného prostredia a lovu pre jedlo aj šport patrí od roku 2000 medzi kriticky ohrozené druhy a jeho populácia klesá. V roku 2005 žilo len 855 jedincov. Samce tejto sivohnedej opice merajú bez chápavého chvosta 5578 cm, samice 5065 cm. Muriki severný je aktívny cez deň, žerie listy a ovocie, ale napríklad aj hmyz. Skupinu tvorí až 80 opíc. Samice rodia jedno mláďa, samce po dosiahnutí pohlavnej dospelosti tlupu opúšťajú.

</doc>
<doc id="613407" url="https://sk.wikipedia.org/wiki?curid=613407" title="Nissan Patrol">
Nissan Patrol

Nissan Patrol (Jap. 日産・パトロール – transkripcia: "Nissan Patorōru") je terénny automobil s pohonom všetkých štyroch kolies, ktorý od roku 1951 vyrába automobilka Nissan.
Už od počiatku výroby bol Patrol dostupný s krátkym rázvorom (SWB, 3-dverový) alebo s dlhým rázvorom (LWB, 5-dverový). Medzi rokmi 1988 až 1994, divízia Ford Australia predávala Patrol ako Ford Maverick. Model Patrol je dostupný v Austrálii, Strednej a Južnej Afrike, častiach juhovýchodnej Ázie, Západnej Európe rovnako ako aj v Iráne a Strednom východe, okrem Severnej Ameriky, kde sa od roku 2016 predáva ako Nissan Armada.
Generácia Y61 sa vyrába tiež ako vojenské vozidlo pre štáty Ázie a Stredného východu.
Prvá generácia (4W60; 1951–1960).
V septembri 1951 bola uvedená prvá generácia pre japonské obchodné zastúpenie. Celkový tvar a štýl bol podobnný Jeepu Willis. Poháňal ho 3,7-litrový motor Nissan NAK s výkonom 55 kW/75 koní. Motor bol použitý s autobusu Nissan 290, avšak so zapínateľným pohonom všetkých kolies a 4-rýchlostnou manuálnou prevodovkou.
V auguste 1955 bola predstavená verzia 4W61. Tá mala zmenenú prednú masku s chrómovaním, jednotné čelné sklo, chrómové pásiky na kapote a nerovnomerný rozmer sedadiel (sedadlo spolujazdca bolo širšie ako sedadlo vodiča). Ďalšou veľkou zmenou bol motor. Verziu 4W61 poháňal motor Nissan NB s objemom 3,7 litra, ktorý poskytoval výkon 69 kW/92 koní. Neskôr bol zamenený za 4-litrový motor Nissan NC s výkonom 78 kW/105 koní.
Druhá generácia (60; 1959–1980).
Nissan Patrol 60 a G60 so sťahovacou plátenou strechou bol od roku 1960 predávaný len v Austrálii. V USA bol predávaný prostredníctvom obchodného zastúpenia Datsun medzi rokmi 1962 až 1969.
4WD Patrol 60 bol vyrábaný vo verziách s krátkym, stredným a dlhým rázvorom. Manuálna prevodovka s označením F3B83L bola spočiatku 3-rýchlostná, neskôr 4-rýchlostná. motor Nissan P s objemom 4 litre bol radový, šesťvalcový s plne vyváženým kľukovým hriadeľom na siedmich ložiskách.
V roku 1963 pribudla verzia s pevnou strechou.
Tretia generácia (1980–1989).
160 (1980-1989).
V roku 1980 bola uvedená tretia generácia s označením 160. V ponuke boli motory L28, P40 a SD33. Všetky modely boli vybavené 4-rýchlostnou manuálnou prevodovkou, kým 3-rýchlostná automatická prevodovka bola voliteľne dostupná pre verziu s dlhým rázvorom. Všetky modely boli vybavené redukčnou prevodovkoua odpruženie tvorili listové pružiny. Verzie s motorom SD33 používali 24-voltovú elektroniku. V ponuke bola tiež klimatizácia a posilňovač riadenia. 
Predný diferenciál C200 bol použitý na všetkých modeloch. V roku 1983 prebehli úpravy, medzi ktoré patrí pridanie piatej rýchloti do prevodovky, upravené odpruženie a predná maska so svetlometmi. V čase, keď sa začal používať turbodieselový motor SD33T začal sa Patrol vyrábať aj vo verzii s vysokou strechou "Super Roof". Tento motor poskytoval výkon 81 kW/110 koní a Patrol s ním dosahoval maximálnu rýchlosť 145 km/h. Kvôli veľkému krútiacemu momentu tohto motora bola tiež upravená spojka, ktorá mala väčší priemer (270 mm oproti 240 mm). Použitý bol aj väčší olejový chladič (5-radový namiesto 3-radového).
260 (1986-2002).
Séria 260 bola španielskou verziou modelu 160 (ľalko spoznateľná vďaka obdĺžnikovým svetlometom), pričom bola predávaná v Európe buď s krátkym (SWB) alebo dlhým rázvorom (LWB) a s motormi L28, SD33, RD28 a RD28T. Exportné verzie sa vyrábali do roku 1994, kým verzie pre domáci špenielský trh sa vyrábali do roku 2002.
Štvrtá generácia (Y60; 1987–1997).
Generácia Y60 bola radikálnou zmenou po mechanickej stránke, vzhľadom na predošlé generácie. Predovšetkým použitie vinutých pružín dopomohlo vyššiemu komfortu a ostrejšiemu riadeniu. Všetky modely generácie Y60 používali vpredu trojprvkové zavesenie tuhej hnacej nápravy a päťprvkové vzadu. Pracovné modely mali však vzadu listové pružiny. stabilizátory boli použité na oboch nápravách, posilňovač riadeniabol štandardom. všetky modely mali kotúčové brzdy na oboch nápravách, kdežto pracovné verzie mali na zadnej náprave bubnové brzdy.
Alternatívne modelové kódy boli GR (pre ľavostranné verzie) a GQ (pre pravostranné verzie). Väčšina modelov mala zadný samosvorný diferenciál, pričom niektoré verzie mali manuálnu uzávierku zadného diferenciálu ovládanú pomocou vákua alebo elektrického solenoidu. Takisto niektoré modely mali výstup pohonu pre navijak, ktorého ovládanie bolo v interiéri napravo od rýchlostnej páky.
Táto generácia bola označovaná v Japonsku ako Safari a vybavená bola 24-voltovou elektronikou.
Verzie s motormi TD42 alebo TB42 boli dostupné buď s 5-rýchlostnou manuálnou prevodovkou alebo 4-rýchlostnou automatickou prevodovkou. Verzie s motormi RD28T a RB30 boli výhradne s 5-rýchlostnou manuálnou prevodovkou.
V Európe bol Patrol ponúkaný v rôznych výbavách, ktoré sa líšili v každej krajine. Vo Francúzsku bol vo výbavách LX, SLX a iných. Napríklad Patroly pre Fínsko boli dodávané s dvomi autobatériami.
Piata generácia (Y61; 1997-2010; 1997–súčasnosť pre vybrané krajiny).
V decembri 1997 sa objavila generácia Y61, ktorá bola dostupná s benzínovými motormi s objemom 4,5- a 4,8-litra a naftovými s objemom 2,8, 3,0 a 4,2 litra a 4,2 litra s medzichladičom. Alternatívne modelové kódy boli GR (pre ľavostranné verzie) a GU (pre pravostranné verzie). V tejto generácii bolo upravené pohonné ústrojenstvo, a to zväčšené homokinetické kĺby, pridané synchróny v manuálnej prevodovke, púzdra diferenciálov boli rozšírené kvôli tvaru karosérie. 
Pre modelový rok 2005 bol na modeli Patrol vykonaný facelift, ktorý pozostával s nových predných svetlometov či väčších zadných svetiel. Tento Patrol mal v základe objem batožinového priestoru 668 litrov, pričom po sklopení zadných sedadiel vznikol priestor s objemom 1110 litrov. Jeho terénne schopnosti pozostávajú z predného 37-stupňového nájazdového uhla a zadného 31-stupňového uhla, kým brodivosť je 700 mm. Základné výbava XE+ obsahovala okrem iného kryt rezervy, vyhrievané zadné okno, manuálnu klimatizáciu, štyri airbagy, uzávierku zadného diferenciálu alebo odpojiteľný zadný stabilizátor. Vyššia výbava LE bola k dispozícii s automatickou klimatizáciou, elektrickými sklápacími spätnými zrkadlami, koženým interiérom, vyhrievaním predných sedadiel, tempomatom, DVD navigáciou či multifunkčným volantom. V roku 2013 sa celosvetovo generácia Y61 prestala vyrábať, hoci v Južnej Afrike a Pakistane sa vyrába dodnes.
Šiesta generácia (Y62; 2010–súčasnosť).
Úplne nová šiesta generácia bola uvedená dňa 13. februára 2010 v Abú Zabí. Jeho luxusná verzia sa predávala od roku 2010 ako Infinity QX56, avšak neskôr v roku 2013 bola premenovaná na Infinity QX80. Od roku 2017 poháňa túto generáciu 4-litrový šesťvalec VQ40DE s výkonom 205 kW/275 koní a krútiacim momentom 394 Nm, a to pre výbavy SE a XE alebo silnejší 5,6-litrový osemvalec VK56VD s výkonom 298 kW/400 koní a krútiacoim momentom 560 Nm. Úpravca NISMO tomuto motoru pridal Ďalších 28 koní. Od roku 2017 sú všetky modely vybavené 7-rýchlostnou automatickou prevodovkou. Variabilný pohon všetkých kolies ponúka režimy: piesok, cesta, skaly a sneh. Medzi ďalšiu výbavu patrí elektronická uzávierka zadného diferenciálu, asistent rozjazdu do kopca, výstražný systém pri opustení jazdného pruhu či elektronický stabilizačný systém.

</doc>
<doc id="613408" url="https://sk.wikipedia.org/wiki?curid=613408" title="Lastúrnik">
Lastúrnik



</doc>
<doc id="613410" url="https://sk.wikipedia.org/wiki?curid=613410" title="Samuel Brewer">
Samuel Brewer

Samuel Brewer (Breuer) (* 29. január 1645, Levoča – † 13. január 1699, Levoča) bol významný kníhtlačiar, ktorý pôsobil na slovenskom území v 17. storočí.
Život a kariéra.
Študoval na univerzite vo Wittenbergu. V rokoch 1655 – 1699, teda do svojej smrti pôsobil ako kníhtlačiar v Levoči, kde zastával aj verejné funkcie. S bratom Jánom Brewerom pozdvihol tlačiareň na vysokú úroveň a zakúpil nové typy písma. spolu vydali do 400 titulov, z nich 18 v slovenčine. Vytlačil napr. Komenského Orbis Pictus (viď v ext. odkazoch) s drevorytmi Jonáša Bubenku alebo nemecké vydania Lutherovho Menšieho katechizmu. Vydával kalendáre, ktoré sa stali známe v celom Uhorsku a slúžili ako vzor z obsahovej aj formálnej stránky.

</doc>
<doc id="613413" url="https://sk.wikipedia.org/wiki?curid=613413" title="Fancy">
Fancy

Manfred Alois Segieth (* 7. júl 1946, Mníchov, Nemecko) je nemecký italo disco spevák, ktorý mal hudobný úspech predovšetkým v druhej polovici 80. rokov. Medzi jeho najväčšie hity patria skladby „Slice Me Nice“, „Chinese Eyes“, „Bolero“ či „Flames of Love“.

</doc>
<doc id="613416" url="https://sk.wikipedia.org/wiki?curid=613416" title="Viktor Horňanský">
Viktor Horňanský

Viktor Horňanský (; * 10. apríl 1828, Hegyeshalom, Maďarsko† 21. máj 1882, Budapešť, Maďarsko) bol kníhtlačiar a publicista.
Život a kariéra.
Pochádzal z rodiny učiteľa a mal troch súrodencov. Aladár bol univerzitný profesor, Július klasický filológ a Viktor bol vydavateľ a tlačiar. Študoval na gymnáziu v Modre, potom v Nagybaráte a napokon na evanjelickom lýceu v Bratislave. Pôsobil ako učiteľ v Hegyeshalome. Od roku 1850 pôsobil ako redaktor "Pester Zeitung", od roku 1862 bol spolumajiteľom tlačiarne a vydavateľstva v Budapešti. Spočiatku vydával najmä náboženskú literatúru, neskôr náučnú slovenskú spisbu a periodiká (Biele Uhorsko a i.). Bol predsedom spolku peštianskych tlačiarov, svetským funkcionárom evanjelickej cirkvi. Bol autorom prác z dejín a zemepisu Uhorska, dejín evanjelickej cirkvi a pod.

</doc>
<doc id="613419" url="https://sk.wikipedia.org/wiki?curid=613419" title="Leknotvaré">
Leknotvaré

Leknotvaré ("Nymphaeales") sú rad, združujúci bazálne krytosemenné rastliny. Zástupcovia tohto radu sú vodné, väčšinou trváce byliny, ktoré zakoreňujú na dne stojatých alebo pomaly tečúcich vôd. V pletivách sú časté sklerenchymatické bunky, podľa hviezdovitého tvaru nazývané asterosklereidy. V podzemku majú ataktostélu (podobne ako jednoklíčnolistové rastliny).
Systematika.
Rad "Nymphaeales" patrí spolu s radmi "Austrobaileyales" a "Amborellales" medzi bazálne krytosemenné rastliny, do takzvanej skupiny ANITA. ANITA je parafyletická skupina na báze fylogenetického stromu krytosemenných rastlín.
Systém podľa APG IV je takýto:&lt;br&gt;
rad leknotvaré (Nymphaeales):
Ponímanie čeľadí radu "Nymphaeales" bolo v rôznych botanických systémoch dosť rozličné. Cronquistov systém oddeľoval od leknovitých samostatnú čeľaď "Barclayaceae", Tachtadžanov systém taktiež "Nupharaceae". Do príbuzenstva leknovitých bola klasickými taxonómami vrátane Dahlgrenovho systému radená aj čeľaď rožkatcovité ("Ceratophyllaceae"). V starších verziách systému APG (APG I, APG II) bola čeleď leknovité ponímaná široko (vrátane "Cabombaceae") a ponechaná ako nezaradená do radu v rámci bazálnych dvojklíčnolistových rastlín. Zaujímavú históriu má čeľaď vodniatkovité, ktorá bola v klasickej taxonómii i v systémoch APG I a APG II zaraďovaná medzi jednoklíčnolistové rastliny.
Charakteristika.
Zástupcovia všetkých troch vyššie uvedených čeľadí podľa systému APG IV sú sladkovodné rastliny, zakorenené na dne. Listy sú s výnimkou rodu "Cabomba" celistvé, s ponorenou, plávajúcou alebo ponorenou čepeľou. V dôsledku ekologických nárokov rastlinám druhotne chýbajú podporné pletivá a cievky, ktoré sa vyskytujú len v bazálnej čeľadi vodniatkovité ("Hydatellaceae"). Zvyšní zástupcovia majú v stonke len cievice. Kvety sú s výnimkou rodu "Trithuria" (vodniatkovité) nápadné a rozvíjajúce sa nad hladinou.

</doc>
<doc id="613420" url="https://sk.wikipedia.org/wiki?curid=613420" title="Leknovité">
Leknovité

Leknovité ("Nymphaeaceae") sú čeľaď z radu leknotvaré ("Nymphaeales"). Vedecké meno čeľade pochádza z gréckeho mena vodnej nymfy. 
Sú to sladkovodné, väčšinou trváce byliny s jednoduchými celistvými listami ponorenými alebo plávajúcimi na vodnej hladine. Kvety sú často nápadné, rozvíjajú sa nad hladinou. Rozšírené sú hlavne v trópoch, ale vyskytujú sa aj v miernom pásme. Na Slovensku sa prirodzene vyskytujú dva druhy: lekno biele a leknica žltá. Oba druhy sú zákonom chránené. Iné druhy sú len pestované ako okrasné rastliny.
Charakteristika.
Leknovité sú trváce (len ojedinele jednoročné) sladkovodné byliny, zakoreňujúce v substráte na dne. Listy sú jednoduché, pri väčšine zástupcov dlho stopkaté, s čepeľou plávajúcou na hladine (napr. lekno biele, viktória amazonská), zriedkavo krátko stopkaté s ponorenou čepeľou (napr. rod "Barclaya"). Pri leknici sú listy aj ponorené aj plávajúce na hladine. Listy vyrastajú striedavo z dlhého a plazivého alebo krátkeho a vzpriameného, rozkonáreného alebo nerozkonáreného podzemku, z ktorého vyrastajú adventívne korene. Cievne zväzky sú väčšinou roztrúsené (eustéla je značne modifikovaná). Listová čepeľ je celistvá, najčastejšie kopijovitá, okrúhla alebo štítovitá. V listových aj kvetných stopkách je často prítomné pletivo aerenchým. Niektoré druhy (napr. viktória amazonská, "Euryale ferox") majú listové stopky aj čepele zospodu pokryté ostňami. Kvety sú jednotlivé, dlho stopkaté a väčšinou vynorené nad hladinu. Sú obojpohlavné, heterochlamydeické, aktinomorfné, najčastejšie hemicyklické, hmyzoopelivé. Kališné lístky sú niekedy čiastočne petalizované. Tyčinky sú často primitívnej stavby (nerozlíšené na nitku a peľnice), s plynulým prechodom cez staminódiá do korunných lupienkov. Gyneceum je synkarpné. Plodom je dužinatá tobolka (niekedy interpretovaná ako bobuľa). V semenách prevažuje perisperm, endosperm je tenký.
Rozšírenie.
Čeľaď leknovité zahŕňa tri až osem rodov a asi 70 druhov. Leknovité sú rozšírené takmer po celom svete od trópov po teplejšie oblasti mierneho pásma. Najväčší rod je lekno (asi 50 druhov), ktorý má iež najväčší areál rozšírenia, od mierneho pásma až po trópy. Rod leknica zahŕňa asi 10 druhov a je rozšírený v severnom miernom pásme, a tiež aj v Mexiku a v Karibskej oblasti. V Európe sa vyskytuje približne 5 druhov z tejto čeľade: lekno biele ("Nymphaea alba"), "N. candida", "N. lotus", leknica žltá ("Nuphar lutea") a "N. pumila".
Ekológia.
Voňavé a často nápadné kvety leknovitých sú navštevované najrôznejším hmyzom zberajúcim peľ a nektár, najčastejšie chrobákmi, muchami a včelami. Častá je protogýnia (piestiky dozrievajú skôr ako tyčinky), ktorá zabraňuje samoopeleniu. Kvety viktórie amazonskej kvitnú len dve noci: v prvú noc sú kvety biele a samičie, v druhú noc zmenia pohlavie na samčie a farbu na ružovú. 
Plody väčšiny zástupcov sú mäsité (preto bývajú nesprávne považované za bobule), dozrievajú pod vodou, kde s výnimkou leknice nepravidelne pukajú (znak tobolky). Semená sú na kratšie vzdialenosti rozširované vodou, na dlhšie prostredníctvom vodného vtáctva, ktoré ich vyhľadáva ako potravu. V rode leknica sa tobolka rozpadne na jednosemenné diely, ktoré vďaka aerenchýmu plávajú na hladine. Okrem pohlavného rozmnožovanie je časté aj vegetatívne rozmnožovanie prostredníctvom podzemkov a hľúz. 
Obsahové látky.
V rastlinách z čeľade leknovité sú prítomné glykozidy a charakteristické chinolizidínové alkaloidy, ktoré sa nevyskytujú v žiadnych iných rastlinách (napr. nymfeín, nufaridín).
Systematika.
Rozsah taxónu.
Koncepcie čeľade leknovité sa líšia v závislosti od systému. V tradičnej taxonómii boli leknovité považované za prechodový článok medzi dvojklíčnolistovými a jednoklíčnolistovými rastlinami. Cronquist oddeľoval samostatnú čeľaď "Barclayaceae", Tachtadžjan dokonca aj čeľaď "Nupharaceae" (leknicovité). V systémoch APG I a APG II čeľaď leknovité nebola zaradená do radu, a patrili do nej tiež rody nachádzajúce sa v súčasnosti v čeľadi kabombovité ("Cabombaceae"), napr. "Brasenia" a "Cabomba". V systéme APG III z roku 2009 je už čeľaď leknovité zaradená spolu s ďalšími dvomi čeľaďami kabombovité ("Cabombaceae") a vodniatkovité ("Hydatellaceae") do radu leknotvaré v rámci parafyletickej skupiny radov ANITA.
V dávnejšej minulosti čeľaď leknovité v niektorých systémoch zahŕňala nielen dnešnú čeľaď kabombovité, ale aj dnešnú čeľaď lotosovité.
Vnútorná systematika (rody).
leknovité:
Význam.
Lekná i leknice sa pestujú v záhradných jazierkach alebo vodných nádržiach ako okrasné rastliny. Vo vyhrievaných skleníkoch sa zriedkavo pestuje tiež viktória amazónska. Niektoré druhy sú pestované ako akvárijné rastliny, hlavne "Barclaya longifolia" a "Barclaya motleyi".
Semená a podzemky rôznych druhov leknovitých obsahujú škrob a slúžia lokálne ako potrava a krmivo. Jedlá semena má tiež viktória amazónska. Jedlé semená druhu "Euryale ferox" sú využívané v tradičnej indickej medicíne.

</doc>
<doc id="613424" url="https://sk.wikipedia.org/wiki?curid=613424" title="Systém APG IV">
Systém APG IV

Systém APG IV je molekulárny fylogenetický systém krytosemenných rastlín z roku 2016. Pre tento systém boli tiež navrhnuté slovenské mená. 
Poznámka: Podobný systém bol navrhnutý pre výtrusné rastliny (PPG I).
Systém.
krytosemenné rastliny (Angiospermae):

</doc>
<doc id="613425" url="https://sk.wikipedia.org/wiki?curid=613425" title="Čital">
Čital



</doc>
<doc id="613426" url="https://sk.wikipedia.org/wiki?curid=613426" title="Axis">
Axis

Axis môže byť:

</doc>
<doc id="613428" url="https://sk.wikipedia.org/wiki?curid=613428" title="Axis škvrnitý">
Axis škvrnitý



</doc>
<doc id="613429" url="https://sk.wikipedia.org/wiki?curid=613429" title="APG IV">
APG IV



</doc>
<doc id="613430" url="https://sk.wikipedia.org/wiki?curid=613430" title="Epistrofeus">
Epistrofeus



</doc>
<doc id="613431" url="https://sk.wikipedia.org/wiki?curid=613431" title="Pavučiak muriki">
Pavučiak muriki



</doc>
<doc id="613432" url="https://sk.wikipedia.org/wiki?curid=613432" title="Pavučiak miriki">
Pavučiak miriki



</doc>
<doc id="613433" url="https://sk.wikipedia.org/wiki?curid=613433" title="Ježura">
Ježura

Ježura môže byť:

</doc>
<doc id="613435" url="https://sk.wikipedia.org/wiki?curid=613435" title="Systém PPG I">
Systém PPG I

Systém PPG I (PPG znamená Pteridophyte Phylogeny Group, t.j. doslova: skupina pre fylogenézu papraďorastov) je fylogenetický systém recentných výtrusných cievnatých rastlín z roku 2016. Výtrusné cievnaté rastliny sa tradične označujú aj ako papraďorasty v najširšom zmysle (lat. Pteridophyta) a pozostávajú z plavúňorastov (lat. Lycopodiopsida) a papraďorastov v nižšie uvedenom zmysle (lat. Polypodiopsida). 
Podobný systém pre krytosemenné rastliny je APG IV - pozri samostatný článok. 
Systém.
Systém konkrétne vyzerá nasledovne (slovenské názvy podľa Mičieta et al. 2018 a Hrabovský et al. 2016, znak / oddeľuje úplné synonymá) :
Tracheophyta (cievnaté rastliny):
Poznámka: Citované slovenské texty (Hrabovský et al. 2016, Mičieta et al. 2018) tu boli použité čisto na uvedenie slovenských ekvivalentov. Systém v nich uvedený nie je priamo systém PPGI, ale len veľmi podobný systém. Napríklad Hrabovský et al. 2016 má (okrem iných odchýlok) namiesto mnohých vyššie uvedených čeľadí podčeľade.

</doc>
<doc id="613437" url="https://sk.wikipedia.org/wiki?curid=613437" title="Ježura pichľavá">
Ježura pichľavá



</doc>
<doc id="613438" url="https://sk.wikipedia.org/wiki?curid=613438" title="A Hard Day’s Night">
A Hard Day’s Night



</doc>
<doc id="613439" url="https://sk.wikipedia.org/wiki?curid=613439" title="You’re My Heart, You’re My Soul">
You’re My Heart, You’re My Soul

„You’re My Heart, You’re My Soul“ je debutový singel nemeckej dvojice Modern Talking z ich debutového albumu "The 1st Album". Vydaný bol dňa 29 októbra 1984, a do prvej štyridsiatky nemeckého rebríčka sa dostal dňa 21. januára 1985, do prvej desiatky (na 9. miesto) dňa 28. januára 1985. Na 1. mieste sa v nemeckom rebríčku udržal šesť týždňov a celkovo 25 týždňov bol v tomto rebríčku zahrnutý. V Nemecku za predaj viac ako 250 000 kópií tohto singlu obdržala dvojica Modern Talking zlatú platňu. Takisto obdržala zlatú platňu za predaj viac ako 715 000 kópií v susednom Francúzsku. Skladba „You’re My Heart, You’re My Soul“ je považovaná za najúspešnejší singel dvojice Modern Talking, pričom sa celosvetovo predalo viac ako 8 miliónov jeho kópií.
V roku 1998 bola nahraná reedícia s názvom „You’re My Heart, You’re My Soul“, ktorá vznikla po opätovnom spojení dvojice. Singel v novom balení opäť získal podobný úspech a v Nemecku za predaj viac ako 500 000 kópií získala dvojica Modern Talking platinovú platňu.
Zoznam skladieb.
7" (Hansa 106 884) (BMG) 29.10.1984
12" (Hansa 601 496) (BMG) 29.10.1984
You’re My Heart, You’re My Soul ’98.
„You’re My Heart, You’re My Soul ’98“ je prvý singel z ich siedmeho štúdiového albumu "Back for Good". Je to tiež prvý singel po tom, ako sa dvojica opätovne spojila v roku 1998. Táto verzia je v podstate pôvodnou verziou singlu „You’re My Heart, You’re My Soul“, len v novom balení. Singel bol vydaný v roku 1998 a dostal sa do prvej päťky v Nemecku, Švajčiarsku, Rakúsku, Francúzsku, kým vo Fínsku či Švédsku dosiahol pozície v prvej desiatke.

</doc>
<doc id="613440" url="https://sk.wikipedia.org/wiki?curid=613440" title="Ondřej Kepka">
Ondřej Kepka

Mgr. Ondřej Kepka (* 28. september 1969, Praha) je český herec, režisér, scenárista, moderátor a fotograf, synovec herca Jaroslava Kepku, syn herečky Gabriely Vránovej a Jiřího Kepku, profesora matematiky.
Kariéra.
Začínal ako detský herec od šiestich rokov, účinkoval nielen v detských filmoch, ale aj Československom rozhlase. Mimo iného hral v seriáli "Arabela" a "Arabela sa vracia". Po maturite na gymnáziu vyštudoval najprv herectvo na pražskej DAMU, kde absolvoval v roku 1992, potom študoval réžiu na pražskej FAMU, tu absolvoval v roku 1996. Vystupoval v Divadle pod Palmovkou a v Studiu GAG Borisa Hybnera. Pravidelne moderuje program "Noční Mikrofórum" na Dvojke Českého rozhlasu.
V novembri 2017 sa stal prezidentom českej Hereckej asociácie.

</doc>
<doc id="613443" url="https://sk.wikipedia.org/wiki?curid=613443" title="Majstrovstvá sveta v alpskom lyžovaní 2017 – Národná tímová súťaž">
Majstrovstvá sveta v alpskom lyžovaní 2017 – Národná tímová súťaž

Tímová súťaž bola súťaž na Majstrovstvách sveta v alpskom lyžovaní 2017 a konala sa 14. februára 2017.
FIS Celkové postavenie národov.
Zúčastnené krajiny boli nasadené podľa klasifikácie celkového postavenia národov pred majstrovstvami sveta:
Výsledky.
Preteky začali o 12:00.

</doc>
<doc id="613445" url="https://sk.wikipedia.org/wiki?curid=613445" title="PPG I">
PPG I



</doc>
<doc id="613447" url="https://sk.wikipedia.org/wiki?curid=613447" title="Mikuláš Beňo">
Mikuláš Beňo

RSDr. Mikuláš Beňo, CSc. (* 12. november 1930, Bošáca) je bývalý slovenský a československý politik Komunistickej strany Slovenska a poslanec Snemovne národov Federálneho zhromaždenia za normalizácie.
Biografia.
Narodil sa v obci Nová Bošáca (do roku 1950 časť obce Bošáca). Pochádza z maloroľníckej rodiny. Po vyučení pracoval ako krajčír, neskôr v technických a ekonomických funkciách v odevných závodoch Makyta v Púchove. Bol aktívny v mládežníckom hnutí v rámci závodu. Ako člen a organizátor Stachanovského hnutia bol v roku 1950 prijatý za kandidáta a o rok neskôr za člena KSČ.
V roku 1963 a 1971 sa uvádza ako účastník zasadania Ústredného výboru Komunistickej strany Slovenska. V rokoch 19681969 bol pracovníkom ÚV KSS, v rokoch 19691970 tajomníkom Krajského výboru KSS pre Stredoslovenský kraj. Pôsobil aj v celoštátnych straníckych štruktúrach. V rokoch 19701971 bol zástupcom vedúceho oddelenia Ústredného výboru KSČ, 19711973 zástupcom vedúceho a v období rokov 19731977 vedúcim sekretariátu generálneho tajomníka ÚV KSČ. Členom Ústredného výboru KSČ ho zvolil XIV. zjazd KSČ, XV. zjazd KSČ, XVI. zjazd KSČ a XVII. zjazd KSČ, pričom v období december 1977 – december 1988 bol členom sekretariátu ÚV KSČ a súčasne tajomníkom ÚV KSČ. V roku 1980 získal Rád republiky.
Po voľbách v roku 1976 zasadol do slovenskej časti Snemovne národov (volebný obvod č. 94 – Nové Zámky, Západoslovenský kraj). Kreslo nadobudol až dodatočne v apríli 1978 po doplňovacích voľbách po tom, co zomrel poslanec Michal Šucha. Mandát obhájil vo voľbách v roku 1981 (obvod Trenčín) a voľbách v roku 1986 (obvod Trenčín). Vo Federálnom zhromaždení zotrval do januára 1990, kedy rezignoval v rámci procesu kooptácií do Federálneho zhromaždenia po nežnej revolúcii.

</doc>
<doc id="613448" url="https://sk.wikipedia.org/wiki?curid=613448" title="Never Gonna Give You Up">
Never Gonna Give You Up

„Never Gonna Give You Up“ je skladba anglického speváka Ricka Astleyho, vydaná ako singel dňa 27. júla 1987. Text napísala a skladbu produkovala produkčná trojica Stock Aitken Waterman. Skladba bola vydaná ako prvý singel z jeho debutového albumu "Whenever You Need Somebody". Stala sa medzinárodným hitom a v Spojenom kráľovstve sa na 1. mieste v rebríčku UK Singles Chart udržala päť týždňov. Takisto sa následne v spojenom kráľovstve stala najpredávanejším singlom roka. Skladba obsadila 1. miesta v rebríčkoch v ďalších 25 krajinách, vrátane Západného Nemecka a USA.
Počas udeľovania cien Brit Awards v roku 1988 vyhrala v kategórii Best British Single. Skladba je považovaná za signature song Ricka Astleyho a je často hraná v závere jeho koncertov.
Produkcia.
Skladba „Never Gonna Give You Up“ bola nahraná v PWL Studios v Južnom Londýne. Basová linka skladby bola vytvorená pomocou digitálneho syntetizátora Yamaha DX7, kým bicie a zoradenie do postupnosti boli vytvorené cez elektronický hudobný nástroj Linn 9000. Medzi ďalšie nástroje, ktoré boli použité patria analógový syntetizátor Roland Juno 106 a nástroje Yamaha Rev5 a Rev7.

</doc>
<doc id="613450" url="https://sk.wikipedia.org/wiki?curid=613450" title="Konstal 111N">
Konstal 111N

Konstal 111N je typ električky vyrobenej podnikom Konstal v poľskom meste Chorzów v roku 1993.
Konštrukcia.
Električky Konstal 111N sú jednosmerné štvornápravové motorové električkové vozne so všetkými hnacími nápravami. Vozidlá majú troje dvere po oboch stranách karosérie, vďaka čomu môže byť spojením dvoch električiek zadnými čelami k sebe (vozne majú iba jednu kabínu vodiča) vytvorená dvojvozňová obojsmerná súprava (obdobný princíp ako u československej električky Tatra T5C5). Sedačky pre cestujúcich sú na pravej strane otočené v smere jazdy, na ľavej strane proti smeru jazdy.
Pôvodne mali električky 111N vzniknúť prestavbou starších vozidiel Konstal 105Na, nakoniec ale boli postavené úplne novo.
Prevádzka.
Vozidlá Konstal 111N vznikli pre potreby dopravcu Tramwaje Śląskie, ktorý prevádzkuje električkovú dopravu v katovickej aglomerácii. V Gliwiciach bol totiž opravovaný železničný viadukt nad električkovou traťou v ulici Zabrskiej. Na „odrezané“ trati bola zavedená kyvadlová doprava práve posuvnými dvojvozovými súpravami električiek 111N.
Celkovo bolo vyrobených šesť vozňov Konstal 111N, všetky sú v majetku spoločnosti Tramwaje Śląskie, kde jazdí v bežnej prevádzke. Dve električky (č. 341 a 342) boli od septembra 2006 do júla 2008 zapožičané do Krakova (tu jazdili s číslami 3501 a 3502), kde boli využívané pri výlukách.

</doc>
<doc id="613454" url="https://sk.wikipedia.org/wiki?curid=613454" title="Desireless">
Desireless

Desireless, vlastným menom Claudie Fritsch-Mentropová (neprechýlene Claudie Fritsch-Mentrop; * 25. december 1952, Paríž, Francúzsko), je francúzska speváčka. Medzi rokmi 1986 a 1988 sa jej hitový singel „Voyage, voyage“ umiestnil na vrcholoch hudobných rebríčkov v mnohých európskych a ázijských krajinách, pričom sa predalo viac ako 5 miliónov jeho kópií po celom svete.
Diskografia.
Single.
Z "François":
Z "I Love You":
Z "More Love and Good Vibrations":

</doc>
<doc id="613458" url="https://sk.wikipedia.org/wiki?curid=613458" title="Nora Bayesová">
Nora Bayesová



</doc>
<doc id="613462" url="https://sk.wikipedia.org/wiki?curid=613462" title="The Hooters">
The Hooters

The Hooters je americká rocková skupina z mesta Philadelphia. Vo svojej tvorbe kombinuje štýly ako ska, reggae či folk. Najväčší úspech získala skupina v 80. rokoch, vďaka hranosti skladieb „All You Zombies“, „Day by Day“, „And We Danced“ či „Where Do the Children Go“. Skupina svojím vystúpením otvorila Philadelphskú časť benefičného koncertu Live Aid v roku 1985. V 80. rokoch mala skupina značný úspech v Európe, kde hrala na koncerte The Wall – Live in Berlin.
Diskografia.
Vybrané kompilácie.
Poznámky

</doc>
<doc id="613464" url="https://sk.wikipedia.org/wiki?curid=613464" title="Viečkovkovité">
Viečkovkovité

Viečkovkovité ("Eupomatiaceae") je čeľaď z radu magnóliotvaré ("Magnoliales"). Jediný rod je viečkovka ("Eupomatia").
Charakteristika.
Zástupcovia rodu viečkovka sú kry až stromy s jednoduchými striedavými listami. Kvety sú aromatické, bez okvetia (achlamydeické), ktorého funkciu prebrali biele lupeňovité tyčinky. Gyneceum je apokarpné, semenník polospodný. Plodolisty, ktorých je 13 a viac, sú ponorené v kvetnej čiaškej. V obojpohlavných achlamydeických kvetoch je priestorové oddelenie piestikov a tyčiniek prostredníctvom staminódií – tzv. herkogamia, aby nedochádzalo k samoopeleniu. Plodom je plodstvo bobúľ v zdužinatenej kvetnej čiaške.
Tri druhy jediného rodu sa vyskytujú v Novej Guinei a pri pobreží východnej Austrálie.
Význam.
Sušené plody viečkovky vavrínovej "(Eupomatia laurina)" sa pod menom "bolwarra" používajú v Austrálii k aromatizovaniu zmrzlín a ďalších pokrmov.

</doc>
<doc id="613465" url="https://sk.wikipedia.org/wiki?curid=613465" title="Amborelotvaré">
Amborelotvaré

Amborelotvaré ("Amborellales") sú monotypický rad s jedinou čeľaďou amborelovité ("Amborellaceae"), jediným rodom amborela ("Amborella") a druhom amborela novokaledónska ("Amborella trichopoda"). Amborela je endemický, fylogeneticky najstarší známy zástupca krytosemenných rastlín. Vyskytuje sa len na Novej Kaledónii.
Charakteristika.
Amborela novokaledónska ("Amborella trichopoda") je dvojdomý, vždyzelený ker alebo nízky strom. Listy sú jednoduché, kožovité, striedavé, v dvoch radoch, bez prílistkov. Okraj listovej čepele je nezreteľne zúbkatý, žilnatina je perovitá. Kvety sú drobné, pravidelné, jednopohlavné, v súkvetiach. Prítomnosť redukovaných orgánov druhého pohlavia v kvetoch dosvedčuje, že kvety boli pôvodne obojpohlavné. Belavé okvetie pozostáva z neustáleného počtu asi 7 až 11 okvetných lístkov. Lupienkovitých tyčiniek je veľa. V samičích kvetoch sú sterilné, redukované na patyčinky. Gyneceum v samičích kvetoch je apokarpné, tvorené 5 až 6 voľnými plodolistami usporiadanými v kruhu. Semenník je vrchný. V každom piestiku je jedno vajíčko. Plodom je plodstvo kôstkovičiek.

</doc>
<doc id="613470" url="https://sk.wikipedia.org/wiki?curid=613470" title="Mäkký luh">
Mäkký luh

Mäkký luh je jeden z typov lužného lesa, ktorý sa nachádza na rozhraní vody a lesa nížinných riek. Vytvárajú ho rôzne druhy vŕb ako vŕba biela v nížinách a vŕba krehká v pahorkatinách, domáce druhy topoľov ako topoľ biely a topoľ čierny, tiež jelša lepkavá. Z hospodárskeho hľadiska nemá veľký význam, je považovaný skôr za ochranný les, zabraňujúci erózii brehu. 
Výskyt a stav na Slovensku.
Podľa Katalógu biotopov Slovenska ide o mapovaciu jednotku Ls1.1 Vŕbovo-topoľové nížinné lužné lesy, biotop Vŕbovo-topoľové lužné lesy (2111100) patriaci do prioritného európsky významného biotopu 91E0 Lužné vŕbovo-topoľové a jelšové lesy.

</doc>
<doc id="613471" url="https://sk.wikipedia.org/wiki?curid=613471" title="Hronské noviny">
Hronské noviny

Hronské noviny bol politický a spoločenský časopis, ktorý vychádzal na Slovensku v 20. storočí.
Hronské noviny vychádzali v Banskej Bystrici každú nedeľu (týždenník).
Názov a podnázov časopisu.
Hronské noviny vychádzali v jednotlivých rokoch s rôznymi podnázvami:
Periodicita.
Časopis zanikol 30.12. 1928. 

</doc>
<doc id="613474" url="https://sk.wikipedia.org/wiki?curid=613474" title="Zvolenské noviny">
Zvolenské noviny

Zvolenské noviny boli noviny, ktoré vychádzali na Slovensku pred prvou svetovou vojnou. 
Zvolenské noviny bol politicko-spoločenský mesačník, ktorý vychádzal raz mesačne vo Zvolene. 
Ročník X. a XI. mal prílohu Roľnícky radca. 

</doc>
<doc id="613476" url="https://sk.wikipedia.org/wiki?curid=613476" title="Letopis Matice slovenskej">
Letopis Matice slovenskej

Letopis Matice slovenskej bol časopis, ktorý vychádzal v Martine v druhej polovici 19. storočia.
Vydavateľské údaje.
Časopis vychádzal v Martine raz ročne, neskôr dva krát ročne. Jeho redaktorom bol Michal Chrástek a Viliam Paulíny-Tóth. Časopis sa najprv tlačil u Karla Goríška vo Viedni, neskôr ho tlačil Ján Škarnicel v Skalici, potom Kníhtlačiarsko-účastinársky spolok v Martine. 

</doc>
<doc id="613477" url="https://sk.wikipedia.org/wiki?curid=613477" title="Konstal 105Na">
Konstal 105Na

Konstal 105Na je poľská električka, ktorá bola vyrábaná medzi rokmi 1979 a 1992 v podniku Konstal v poľskom meste Chorzów. Úzkorozchodná verzia bola označená ako 805Na. Električky 105Na sú najpopulárnejším typom električiek v Poľsku.
Konštrukcia.
Konstal 105Na je jednosmerný motorový električkový vozeň so štyrmi dverami (stredné sú zdvojené). Električka je štvornápravová so všetkými hnacími nápravami.
Typ 105Na vznikol úpravou pôvodnej verzie Konstal 105N, ktorá bola vyrábaná v 70. rokoch 20. storočia. Bolo zmenené umiestnenie prvkov elektrickej výzbroje spod schodov do skrine v zadnej časti kabíny vodiča vozidla, boli tiež zrušené malé predné aj bočné okienka. Z prevádzkového hľadiska bola najdôležitejšou zmenou zapojenie elektromotorov sérioparalelne miesto pôvodného sériového zapojenia, vďaka čomu klesla spotreba elektrickej energie o 12 %. Električky 105Na boli tiež vybavené novými podvozkami.
Počas prevádzky boli električky 105N hojne modernizované (zmeny elektrickej výzbroje, nové čelá, nové dvere, zobojsmernenie vozidla). Na typ 105N (805Na) boli tiež upravované aj staršie električky 105N (805N).
Verzie.
Od 80. rokov 20. storočia vzniklo veľké množstvo najrozličnejších modernizácii električiek 105Na (805Na).

</doc>
<doc id="613480" url="https://sk.wikipedia.org/wiki?curid=613480" title="Dezertné víno">
Dezertné víno

Dezertné víno je víno, vyrobené z hroznového alebo ovocného vína, do ktorého sú pridané ďalšie zložky ako: cukor, rafinovaný lieh a byliny. Podiel alkoholu je 1522 objemových %.
Dezertné víno sa nezaraďuje medzi hroznové vína.

</doc>
<doc id="613486" url="https://sk.wikipedia.org/wiki?curid=613486" title="Viečkovka">
Viečkovka



</doc>
<doc id="613487" url="https://sk.wikipedia.org/wiki?curid=613487" title="Eupomatiaceae">
Eupomatiaceae



</doc>
<doc id="613488" url="https://sk.wikipedia.org/wiki?curid=613488" title="Vianočná pošta, Rajecká Lesná">
Vianočná pošta, Rajecká Lesná

 Vianočná pošta, Rajecká Lesná je aktivita Slovenskej pošty, ktorej predchodcom bolo písanie listov „poštovému“ Ježiškovi.
Vznik.
Vianočnú poštu organizuje Slovenská pošta od roku 1999. Nielen deti, ale aj dospelí môžu posielať svoje vianočné priania Ježiškovi na adresu „999 99 Ježiško“.
Sídlo Vianočnej pošty.
V roku 2003 obec Rajecká Lesná a Slovenská pošta vytvorili spoločný projekt, podľa ktorého sa táto pútnická obec ešte viac zviditeľnila a tým môže prilákať ďalších turistov. Na pošte v Rajeckej Lesnej je nainštalovaná poštová schránka, do ktorej počas celého roka prichádzajú listy pre Ježiška a on im vždy pred Vianocami odpovie. Tak sa stalo, že miestna pošta sa premenila na celoročnú Vianočnú poštu Rajecká Lesná.
Aktivity spojené s Vianočnou poštou.
Každoročne Slovenská pošta pripravuje špeciálne príležitostné pečiatky, ktoré sa používajú na pošte v Rajeckej Lesnej, okrem toho sú vydávané príležitostné poštové známky. Slávnostných akcií spojených s touto udalosťou sa už zúčastnilo mnoho známych osobností, medzi nimi napr. v roku 2014 prezident Slovenskej republiky Andrej Kiska a v roku 2015 majster sveta v cyklistike Peter Sagan.

</doc>
<doc id="613496" url="https://sk.wikipedia.org/wiki?curid=613496" title="Čínske národné florbalové družstvo mužov">
Čínske národné florbalové družstvo mužov

Čínske národné florbalové družstvo mužov je národné družstvo mužov, ktoré reprezentuje Čínu v medzinárodných florbalových súťažiach, podujatiach a priateľských zápasoch. Funguje pod záštitou Čínskej florbalovej federácie (CFF). Prvý medzinárodný zápas absolvovalo až v roku 2017. Vo februári 2018 mu patrilo vo svetovom rebríčku IFF 38. miesto.
Súťažne sa prvýkrát predstavilo na ázijsko-oceánskom pohári v thajskom Bangkoku v roku 2017, kde obsadilo pri ôsmich zúčastnených tímoch 6. priečku. Následne sa v roku 2018 zúčastnilo svoje prvej kvalifikácie na MS, na ktorej obsadilo bez bodovania posledné8. miesto.

</doc>
<doc id="613497" url="https://sk.wikipedia.org/wiki?curid=613497" title="Filipínske národné florbalové družstvo mužov">
Filipínske národné florbalové družstvo mužov

Filipínske národné florbalové družstvo mužov je národné družstvo mužov, ktoré reprezentuje Filipíny v medzinárodných florbalových súťažiach, podujatiach a priateľských zápasoch. Funguje pod záštitou Filipínskej florbalovej asociácie (PFA). Prvý medzinárodný zápas absolvovalo až v roku 2014. Vo februári 2018 mu patrilo vo svetovom rebríčku IFF 37. miesto.
Súťažne sa prvýkrát predstavilo na Majstrovstvách Juhovýchodnej Ázie v roku 2014, kde obsadilo pri štyroch zúčastnených tímoch poslednú priečku. Následne sa v roku 2015 zúčastnilo Hier Juhovýchodnej Ázie, na ktorých obsadilo bez bodovania opäť iba posledné4. miesto. Prvýkrát bodovalo na turnaji Ázijsko-oceánskeho pohára, napriek tomu skončilo z ôsmich zúčastnených tímov opäť posledné.

</doc>
<doc id="613498" url="https://sk.wikipedia.org/wiki?curid=613498" title="Anthemios z Trallesu">
Anthemios z Trallesu



</doc>
<doc id="613499" url="https://sk.wikipedia.org/wiki?curid=613499" title="Artemidóros z Trallesu">
Artemidóros z Trallesu



</doc>
<doc id="613500" url="https://sk.wikipedia.org/wiki?curid=613500" title="Flegón z Trallesu">
Flegón z Trallesu



</doc>
<doc id="613501" url="https://sk.wikipedia.org/wiki?curid=613501" title="Simónides z Keu">
Simónides z Keu

Simónides () (* cca 557 pred Kr., Keós – † cca 468 pred Kr., Akragas) bol starogrécky lyrický a elegický básnik.
Preslávil sa básňami ospevujúcimi víťazstvo, žalospevmi, hymnami a epigramami. Pokladá sa za objaviteľa mnemotechniky.
Biografia.
Simónides pochádzal z kykladského ostrova Keós. Bol strýkom básnika Bakchylida. Ako básnik pôsobil na mnohých miestach starovekého Grécka, mnoho času strávil na dvore aténskeho tyrana Hipparcha, na dvore macedónskeho kráľa Alexandra I. a v Syrakúzach na dvore tyrana Hieróna I. (asi od roku 476 pred Kr. až do svojej smrti). Ako dvorný básnik skladal často básne, ktoré si u neho mocní objednávali. Simónides si už veľmi skoro získal slávu a uznanie na básnickych súťažiach, kde mal príležitosť, okrem iného, nastúpiť aj ako Pindarov súper. Pokladajú ho často za jedného z prvých „intelektuálov“, lebo ovplýval nadpriemernou schopnosťou vyjadrovania sa a hojnosťou duchovných hodnôt. (hovorilo sa, že bol spoločenský gavalier a šikovný Ión). Rímsky rečník Cicero v "Tuskulských rozhovoroch" uvádza, že Simónides sa ani vo svojom vysokom veku neprestal zaujímať o vedu a umenie. Zomrel okolo roku 468 pred Kr. v Akragante na Sicílii.
Diela.
Simónides ovládal takmer všetky druhy zborovej lyriky. Skladal hymny, skólia, enkómia, epinikiá a elégie, ale preslávil sa hlavne svojimi žalospevmi a náhrobnými epigramami (možno všetky boli zložené pre náhrobné kamene a iné pamätníky). Okrem iných náhrobných nápisov pochádza od neho i epitaf pre Aténčanov padlých v bitke pri Maratóne, ktorý bol viac cenený než epitaf Aischylov, alebo slávny epitaf venovaný Sparťanom, padlým v bitke pri Termopylách.
Simónides napísal aj vyše pol stovky epinikií, oslavných piesní (básní) na víťazov v gymnických hrách, napr. na slávneho krotónskeho siláka Milóna, viacnásobného víťaza v zápasení alebo na boxera Glauka a iných. Z jeho tvorby sa však zachovali už len fragmenty.

</doc>
<doc id="613502" url="https://sk.wikipedia.org/wiki?curid=613502" title="Onétorides">
Onétorides

Onétorides () môže byť:

</doc>
<doc id="613503" url="https://sk.wikipedia.org/wiki?curid=613503" title="Barbara Hershey">
Barbara Hershey

Barbara Hershey, vlastným menom Barbara Lynn Herzstein, (* 5. február 1948, Hollywood, Kalifornia, USA) je americká herečka, držiteľka mnohých filmových ocenení a nominácií. Na filmových festivaloch v Cannes bola dvakrát ocenená ako najlepšia herečka vo filmoch "Nesmelí ľudia" ("Shy People") a Rozdelený svet ("A World Apart").

</doc>
<doc id="613504" url="https://sk.wikipedia.org/wiki?curid=613504" title="Timotheos z Trallesu">
Timotheos z Trallesu



</doc>
<doc id="613505" url="https://sk.wikipedia.org/wiki?curid=613505" title="Onétorides (sochár)">
Onétorides (sochár)

Onérotides () bol grécky sochár v 4. storočí pred Kr.
Grécky sochár Onérotides tvoril zrejme v 4. storočí pred Kr. Od starovekých autorov nemáme o tomto umelcovi žiadne správy a ani z jeho skulpturálnej tvorby sa nič nezachovalo. Počas archeologických vykopávok v Maratóne sa ale našiel nápis s jeho signatúrou na mramorovom podstavci zo sochy, ktorú ako votívny dar venoval inak neznámy Theogenes, syn Gyla z Probalinthosu (démos Probalinthos). Znalci tento nápis datujú do 4. storočia pred Kr.

</doc>
<doc id="613506" url="https://sk.wikipedia.org/wiki?curid=613506" title="Apollónios z Trallesu">
Apollónios z Trallesu



</doc>
<doc id="613507" url="https://sk.wikipedia.org/wiki?curid=613507" title="Indonézske národné florbalové družstvo mužov">
Indonézske národné florbalové družstvo mužov

Indonézske národné florbalové družstvo mužov je národné družstvo mužov, ktoré reprezentuje Indonéziu v medzinárodných florbalových súťažiach, podujatiach a priateľských zápasoch. Funguje pod záštitou Indonézskej florbalovej asociácie (IFA). Prvý medzinárodný zápas absolvovalo až v roku 2014. Vo februári 2018 mu patrilo vo svetovom rebríčku IFF 39. miesto.
Súťažne sa prvýkrát predstavilo na Majstrovstvách Juhovýchodnej Ázie v roku 2014, kde obsadilo pri štyroch zúčastnených tímoch bronzovú priečku. Následne sa predstavilo až na turnaji Ázijsko-oceánskeho pohára v roku 2017, kde sa dostalo do semifinále a skončilo napokon na 4. mieste.

</doc>
<doc id="613508" url="https://sk.wikipedia.org/wiki?curid=613508" title="Arkesilaos (syn Aristodika)">
Arkesilaos (syn Aristodika)

Arkesilaos () bol grécky sochár v 5. storočí pred Kr.
Arkesilaos, syn Aristodikov, grécky sochár neznámeho rodiska, tvoril pravdepodobne v 1. polovici v 5. storočia pred Kr. O tomto sochárovi a o jeho sochárskom diele nám zanechal správu grécky historik Diogenes Laertios vo svojom spise "O živote a učení slávnych filozofov", kde uvádza: „"Boli ešte traja iní Arkesilaovia: básnik starej komédie, iný básnik, ktorý písal elégie, a sochár, na ktorého zložil Simónides tento epigram:
Toto je socha Artemidy; jej zhotovenie stálo
dvesto parianskych drachiem, majúcich kozľa sťa znak.
Zrobil ju dobrý syn Aristodikov, Arkesilaos,
rukami, ktoré sú zbehlé v umení Aténinom."“

</doc>
<doc id="613509" url="https://sk.wikipedia.org/wiki?curid=613509" title="Tuskegee">
Tuskegee

Tuskegee je mesto v štáte Alabama v USA. 
V roku 2005 populácia mesta presiahla 11 590 osôb, rozloha mesta je celkovo 40,7 km², z ktorých 1,53% je voda.
Mesto bolo založené v roku 1833. Boli tu vycvičení prví bojoví piloti čiernej pleti slúžiaci v americkom vojenskom letectve počas 2. svetovej vojny. Nasadení boli v bojoch v severnej Afrike a Európe. Lietali v 332. stíhacej skupiny.

</doc>
<doc id="613511" url="https://sk.wikipedia.org/wiki?curid=613511" title="Lowell (Massachusetts)">
Lowell (Massachusetts)

Lowell je mesto v Middlesex County v americkom štáte Massachusetts. V roku 2014 v ňom žilo 109 945 obyvateľov. Je to štvrté najväčšie mesto v Massachusetts a druhá najväčšie v rámci Veľkého Bostonu.
Dejiny.
Oblasť mesta bola osídlena penacookskými Indiánmi. Lowell bol založený v roku 1653, v roku 1836 sa stal mestom. Pomenované je po Francisovi Cabotovi Lowellovi, miestnej osobnosti z obdobia priemyselnej revolúcie.
V meste sídli University of Massachusetts Lowell.

</doc>
<doc id="613512" url="https://sk.wikipedia.org/wiki?curid=613512" title="Film noir">
Film noir

Film noir je filmový žáner existujúci v rokoch 1941 – 1958, na vrchole v rokoch 1941 – 1950. 
Film noir je obvykle spájaný s low key čiernobielym vzhľadom založeným na nemeckej expresionistickej kinematografii. Mnohé z príbehov a postáv sú odvodené z detektívnych románov tzv. hardboiled school s postavami charakteristickými svojim cynizmom a necitlivosťou, ktoré sa objavili v USA počas hospodárskej krízy.
Typickými prvkami filmu noir sú detektív, femme fatale a zločin. Postavy sú zvyčajne cynické s drsnými replikami, fajčia cigarety či nosia baloniak. Filmy nesú pesimistickú atmosféru, ktorú režisér vytvára napr. pomocou tmavých siluet postáv, tieňov žalúzií, tmavej nočnej ulice alebo dažďa a hmly. Väčšina scén sa odohráva v interiéri (v hotelových apartmánoch, baroch, reštauráciách, hudobných kluboch, herniach či v luxusných súkromných rezidenciách). Avšak najmä po druhej svetovej vojne (s nástupom docu-noirov) sa dej presunul do exteriéru veľkých miest.
Termín film noir (z francúzštiny "čierny film") prvýkrát použil francúzsky kritik Nino Frank v roku 1946. Vo svojej dobe však nebol používaný a filmy boli za "noir" označené spätne.
Za prvý film tohto žánru je považovaný "Maltézsky sokol" (1941) režiséra Johna Hustona, za posledný "Dotyk zla" (1958) režiséra Orsona Wellesa. Medzi najslávnejšie patria "Laura" (1944), "Sunset Blvd." (1950), "Hlboký spánok" (1946) alebo "Eso v rukáve" (1951).

</doc>
<doc id="613514" url="https://sk.wikipedia.org/wiki?curid=613514" title="TýTý">
TýTý

TýTý bola anketa o najobľúbenejšie tváre a relácie televíznych obrazoviek, ktorú od roku 1991 usporadúval časopis "Týdeník Televize". Naposledy bola v apríli 2015 udelená cena za rok 2014.
Vyznamenané osobnosti a relácie získavali pôvodne keramického panáka (do roku 1993), neskôr zakrivené zrkadlo (1994-2014) z dielne Kurta Gebauera.
Dejiny.
TýTý predchádzala v roku 1990 podobná anketa. Volala sa "Mám rád" a uvádzal ju Ondřej Havelka. Cenou bol pavúčik Pavla Švába. Pred rokom 1989 usporadúval týždenník "Československá televize" anketu o populárnej osobnosť televíznej obrazovky, víťaz dostával "Televíznu roľničku". Samostatnou anketu Anno o najpopulárnejšie osobnosť či relácia vlastného televízneho vysielania organizuje TV Nova. V roku 2016 bola anketa vyhlasovateľom "Bauer Media" do odvolania pozastavená.
Kategória.
Zoznam odovzdávaných ocenenie TýTý.

</doc>
<doc id="613515" url="https://sk.wikipedia.org/wiki?curid=613515" title="Trollhättan">
Trollhättan

Trollhättan je švédske mesto v rovnomennej obci a tiež jedno z dôležitých miest provincie Västra Götaland, pričom leží asi 75 km severne od hlavného mesta tejto provincie a druhého najväčšieho mesta vo Švédsku - Göteborgu. V roku 2010 tu žilo 46 4570 obyvateľov.
Dejiny.
Mesto bolo založené na rieke Göta v blízkosti Trollhättanských vodopádov. Prvá písomná zmienka je z roku 1413. V meste vznikla spoločnosť Vattenfall, ktorá začala priemyselný rozmach mesta a dodnes sú v meste dve jej vodné elektrárne - Olidan a Håjum. Vďaka tomu dostalo mesto štatút mesta roka 1916. V meste tiež sídlia spoločnosti ako SAAB - Svenska Aeroplan Aktiebolaget alebo Volvo Aero.
Etymológia názvu.
Názov mesta pravdepodobne pochádza zo severských bájí, pretože ľudia si mysleli, že v neďalekej rieke Göta a vodopádoch žijú trollovia a ostrovčeky v rieke sú ich kapucne, a preto názov mesta znamená niečo ako trollia kapucňa či čiapka.

</doc>
<doc id="613518" url="https://sk.wikipedia.org/wiki?curid=613518" title="Pisón z Kalaureie">
Pisón z Kalaureie

Pisón () bol grécky sochár z prelomu 5. a 4. storočia pred Kr.
Sochár Pisón, rodák z troizénskej Kalaureie, bol žiakom sochárskeho majstra Amfióna a učiteľom Damokrita zo Sikyónu. Tvorbu tohto umelca datujú do rozhrania 5. a 4. storočia pred Kr. Grécky cestovateľ Pausanias vo svojom diele "Cesta po Grécku" uvádza, že bol autorom sochy veštca Agia (Agias veštil Lysandrovi, veliteľovi spartského loďstva), ktorú videl medzi votívnymi darmi Sparťanov v Delfách.
Sparťania po víťazstve nad Aténami pri "Aigospotamoi" ("Kozích riečkach") v roku 405 pred Kr. postavili v Delfách pamätník, ktorý bol jeden z najväčších ( dlhý) a najbohatších na sochy (38). Zachovali sa z neho mnohé fragmenty, hlavne z podstavcov sôch a nápisov.

</doc>
<doc id="613519" url="https://sk.wikipedia.org/wiki?curid=613519" title="Amfión (sochár)">
Amfión (sochár)

Amfión () bol grécky sochár v 5. storočí pred Kr.
Sochár Amfión, syn Akestora z krétskeho mesta Knóssos, sa vyučil u sochárskeho majstra Ptolicha z Aiginy a neskôr bol učiteľom Pisóna z Kalaureie. Činnosť tohto umelca sa datuje približne do polovice 5. storočia pred Kr. Grécky cestovateľ Pausanias vo svojej sprievodcovskej príručke po Grécku uvádza, že bol autorom súsošia z bronzu, ktoré videl medzi votívnymi darmi v Delfách: „"Kyrénčania uložili v Delfách ako dar sochu Batta na voze, podobu onoho muža, ktorý ich na lodiach priviedol z Théry do Líbye. Vozatajom na korbe je Kyréné, na voze samom stojí Battos, ktorý korunuje Libyu. Súsošie zhotovil Akestorov Amfión z Knóssu."“
Niektorí znalci umenia sa medzi jeho diela pokúsili pripísať, ale nesprávne, "Vozataja delfského", niektoré reliéfy na chráme "Héfaisteióne" v Aténach a dve rímske kópie hláv Batta, ktoré sa ale štýlom zhotovenia približujú skôr k práci Miróna.

</doc>
<doc id="613522" url="https://sk.wikipedia.org/wiki?curid=613522" title="Ménofantos">
Ménofantos

Ménofantos () bol grécky sochár v 1. storočí.
Grécky sochár Ménofantos je autor najznámejšej kópie sochy Afrodity, ktorá je adaptáciou Praxitelovej Afrodity Knidskej, zhotovenej v polovici 4. storočia pred Kr. Ménofantova Afrodita je ale priama kópia tej, ktorá stála kedysi v Tróade, majúcej ten istý postoj, s tým rozdielom, že pravá ruka je bližšie k prsiam a prostredný prst sa dotýka stredu prsníka, zatiaľčo ľavá ruka drží rúcho. Autorstvo tejto Afrodity, datovanej do 1. storočia, potvrdzuje signatúra vytesaná na podstavci:
- text v starogréčtine
Toto veľdielo, považované za jedno z najkrajších ženských sochárskych aktov, bolo objavené v roku 1787 v kostole San Gregorio al Celio v Ríme, založeného na svahu pahorka Celio, pápežom Gregorom I. okolo roku 580. Dnes je uložené v Museo Nazionale Romano (v Národnom múzeu v Ríme).

</doc>
<doc id="613524" url="https://sk.wikipedia.org/wiki?curid=613524" title="Tektaios">
Tektaios

Tektaios () bol grécky sochár v 6. storočí pred Kr.
Tektaios, syn Dionysa, bol žiakom sochárskych majstrov Dipoina a Skyllida a neskôr učiteľom Kallóna z Aiginy. Tento umelec neznámeho pôvodu tvoril približne v 2. polovici 6. storočia pred Kr. Grécky cestovateľ Pausanias vo svojej sprievodcovskej príručke po Grécku uvádza, že spolu so svojim bratom Angeliónom zhotovili sochu boha Apolóna (zrejme tzv. chryselefantinovou technikou) na ostrove Délos: „"Angelión a Tektaios, synovia Dionysa, ktorí zhotovili pre Délčanov Apolóna, vytvorili na jeho ruky tri Charitky. Rovnaký počet týchto bohýň majú tiež Aténčania pri vchode na Akropolu;
vykonávajú pri nich slávnosť verejnosti neprístupnú."“
Podobizeň tejto sochy bola zobrazená na aténskych bronzových minciach. Na ostrove Délos boli objavené fragmentárne nápisy z neskorších storočí, obsahujúce aj inventár chrámu, ktorý podľa znalcov zrejme uvádzajú i túto sochu. Podľa kresťanského spisovateľa Athénagora boli bratia Tektaios a Angelión aj autormi sochy bohyne Artemidy.

</doc>
<doc id="613525" url="https://sk.wikipedia.org/wiki?curid=613525" title="Falcon Heavy Demo">
Falcon Heavy Demo



</doc>
<doc id="613526" url="https://sk.wikipedia.org/wiki?curid=613526" title="Piotr Nikolajevič Šironin">
Piotr Nikolajevič Šironin

Piotr Nikolajevič Šironin (* 12. júl, 1909, Kirs, Ruská ríša - † 30. jún 1968, Kirs, Sovietsky zväz) bol sovietsky dôstojník, ktorý sa vyznamenal v obranných bojoch tretej bitky o Charkov. Jeho oddiel o sile 25 mužov pri ukrajinskej obci Taranovka zastavil nemecký postup a zničil 16 tankov a asi 100 nepriateľských vojakov. Za odvahu a vynikajúce velenie svojej jednotky bol vyznamenaný titulom Hrdina Sovietskeho zväzu. Po demobilizácii sa vrátil k svojmu pôvodnému povolaniu učiteľa.
Život.
Narodil 12. júla 1909 v Kirse v malom meste vo vtedajšej Viatskej gubernii v rodine robotníka. Vyštudoval pedagogický inštitút a stal sa učiteľom, neskôr riaditeľom školy. V marci 1942 vstúpil do Červenej armády a v Leningrade absolvoval vojenské pechotné učilište. V januári 1943 sa stal veliteľom čaty 78. gardového streleckého pluku 25. gardovej streleckej divízie 6. armády Juhozápadného frontu. 
Počas tretej bitky o Charkov dostal za úlohu brániť s 24 mužmi svojej čaty železničný prejazd pri Taranovke. Nemci nasadili na tomto úseku proti hŕstke jeho mužov desiatky tankov a obrnených vozidiel s pechotou. „Široninovci“ odrazili päť nepriateľských útokov a zničili 16 tankov a zlikvidovali viac než 100 nemeckých pešiakov. Svoje pozície neopustili a prinútili Nemcov ich pozície obísť. Z 24 mužov čaty zostalo nažive len päť, medzi nimi i veliteľ poručík Šironin.
18. mája 1943 bola poručíkovi P. N. Široninovi a všetkým mužom jeho čaty udelená Zlatá hviezda Hrdinu ZSSR, z toho devätnástim z nich in memoriam. Na front sa už Šironin nevrátil. Po prepustení z nemocnice odišiel ako invalida do zálohy a vrátil sa k svojmu civilnému povolaniu učiteľa. Zomrel 30. júna 1968 v rodnom mestečku Kirs.
Ocenenie.
Na železničnej stanici v Taranovke, ktorá dnes nesie meno Šironina stojí pamätník 24 hrdinov ako spomienka ich legendárnych činov.

</doc>
<doc id="613527" url="https://sk.wikipedia.org/wiki?curid=613527" title="Ranná show (televízia)">
Ranná show (televízia)

Ranná show alebo ranná šou (z angl. "morning show") je typ televíznej relácie, ktorá sa vysiela v priamom prenose v ranných hodinách, spravidla medzi 06:00 a 08:00 (zriedkavo už od 04:00 a až do 10:00). Ranná show má charakter infotainmentu, to znamená, že kombinuje spravodajstvo a publicistiku so zábavnými prvkami a teda tzv. "hard news" (správy z politiky a svetového diania, finančné a trhové správy, správy zo športu, predpoveď počasia, príp. aj správy o aktuálnej dopravnej situácii, ako aj s týmito oblasťami súvisiace rozhovory a komentáre) s tzv. "soft news" (napr. správy, reportáže, rozhovory a pod. týkajúce sa umenia a kultúry, životného štýlu, voľnočasových aktivít, cestovania, varenia a pod.). Relácia má široké cieľové publikum.
Za prvú rannú show na svete možno pokladať "Three To Get Ready", ktorá bola vysielaná na lokálnej televíznej stanici WPTZ (dnes KYW-TV) v Philadelphii v Pensylvánii v rokoch 19501952. Show pripravoval komik Ernie Kovacs a mala charakter prevažne zábavnej relácie kombinovanej so spravodajstvom. Najstaršou nepretržite vysielanou rannou show je "Today", ktorá bola prvýkrát uvedená 14. januára 1952 na americkej televíznej stanici NBC. Na jej realizácii sa pričinil najmä vtedajší viceprezident televízie Sylvester Weaver, ktorý od 30. rokov 20. storočia pôsobil v rozhlase a svoje rozsiahle skúsenosti z tohto média uplatnil po príchode na pôdu televízie v roku 1949.

</doc>
<doc id="613528" url="https://sk.wikipedia.org/wiki?curid=613528" title="Ranná show">
Ranná show

Ranná show alebo ranná šou môže byť:

</doc>
<doc id="613529" url="https://sk.wikipedia.org/wiki?curid=613529" title="Amborela novokaledónska">
Amborela novokaledónska



</doc>
<doc id="613530" url="https://sk.wikipedia.org/wiki?curid=613530" title="Amborelovité">
Amborelovité



</doc>
<doc id="613531" url="https://sk.wikipedia.org/wiki?curid=613531" title="Amborela">
Amborela



</doc>
<doc id="613537" url="https://sk.wikipedia.org/wiki?curid=613537" title="Infarkt">
Infarkt

"Infarkt v užšom zmysle znamená buď len infarkt myokardu alebo (nepresne) len cievnu mozgovú príhodu, pozri infarkt myokardu a cievna mozgová príhoda."
Infarkt (iné názvy: ischemická nekróza; staršie: mŕtvica, porážka; nesprávne (bohemizmus): "záhať"; hovorovo expresívne: šľak; lat. "infarctus") je rýchle ohraničené odumretie (nekróza) tkaniva či orgánu v dôsledku (sub)akútneho, absolútneho zastavenia prekrvenia daného miesta majúceho za následok nedostatok prísunu kyslíka (ischémia), spravidla z dôvodu uzavretia zásobovacej tepny.
Uzavretie tepny môže spôsobiť napríklad ateróm, embolus alebo trombóza. Tvar má postihnuté tkanivo väčšinou klinovitý alebo kužeľovitý. Ak vznikla nekróza v štádiu úplnej ischémie, kde bol žilový reflux z okolia nepatrný, vznikne tzv. anemický infarkt (= biely infarkt). Ak pred samotnou nekrotizáciou začala do poškodeného úseku silno refluxne prúdiť krv, vzniká tzv. hemoragický infarkt (= červený infarkt).
Typické príklady:

</doc>
<doc id="613538" url="https://sk.wikipedia.org/wiki?curid=613538" title="Infarkt pľúc">
Infarkt pľúc



</doc>
<doc id="613539" url="https://sk.wikipedia.org/wiki?curid=613539" title="Srdcový infarkt">
Srdcový infarkt



</doc>
<doc id="613540" url="https://sk.wikipedia.org/wiki?curid=613540" title="Infarkt srdca">
Infarkt srdca



</doc>
<doc id="613541" url="https://sk.wikipedia.org/wiki?curid=613541" title="Infarkt srdcového svalu">
Infarkt srdcového svalu



</doc>
<doc id="613542" url="https://sk.wikipedia.org/wiki?curid=613542" title="Srdcová mŕtvica">
Srdcová mŕtvica



</doc>
<doc id="613543" url="https://sk.wikipedia.org/wiki?curid=613543" title="Srdcová porážka">
Srdcová porážka



</doc>
<doc id="613544" url="https://sk.wikipedia.org/wiki?curid=613544" title="Zoznam úspechov a míľnikov rebríčka Billboard Hot 100">
Zoznam úspechov a míľnikov rebríčka Billboard Hot 100

Zoznam úspechov a míľnikov rebríčka Billboard Hot 100 je založený na objektívnych výsledkoch singlových rebríčkov "Billboardu", respektíve rebríčka "Billboard Hot 100". Tento zoznam spája časové rozpätie od 1. januára 1955 do súčasnosti. Rebríček "Billboard" Hot 100 začal od vydania zo dňa 4. augusta a je v súčasnosti štandardným hudobným rebríčkom hudobného trhu Spojených štátov. 
Pred Hot 100 "Billboard" publikoval štyri singlové rebríčky: „Best Sellers in Stores“, „Most Played by Jockeys“, „Most Played in Jukeboxes“ a „The Top 100“. Tieto rebríčky, ktoré mali 20 až 100 umiestnení, boli v rokoch 1957 a 1958 vyraďované. Všetky položky uvedené nižšie sú z éry Hot 100, ak nie je uvedené inak (pred rebríčkom Hot 100).
Dosiahnutie All-Time Hot 100 (1958–2015).
V roku 2008 na 50. výročie rebríčka Hot 100, časopis "Billboard" zverejnil poradie stovky najlepších piesní spolu s najlepšími umelcami, ktorí boli v rebríčku za 50 rokov. V roku 2013, pri 55. výročí, urobil "Billboard" revíziu tohto zoznamu. V roku 2015 prešiel zoznam ďalšou revíziou. V zoznamoch sa nachádzajú výsledky za 57-ročnú periódu rebríčka Hot 100.
Source:
Top 10 artists of All-Time (1958–2015).
Zdroj:
Umelec s najväčším počtom piesní v "Billboard's" Top 100 (1958–2015).
Zdroj:
Hudobné míľniky piesní.
Najviac týždňov No1.
† pred Hot 100: „Best Sellers in Stores“ a „Most Played in Jukeboxes“.
†† pred Hot 100: „Most Played by Jockeys“.
††† pred Hot 100: „Best Sellers in Stores“
Zdroj:
Najviac týždňov na druhom mieste (bez prvého).
Zdroj:
Od roku 2009 najmenej jedna skladba debutovala za rok na prvom mieste. V roku 1995 debutovali štyri skladby na prvom mieste (rekordný počet).
Debutovali ako číslo jeden.
Zdroj:
zmeny potom ako sa upresnila kalkulácia digitálneho sťahovania znamenali veľký skok vo výsledkoch. Medzi rokmi 1955 a 2001, podľa predošlých metodológii "Billboardu", len dva single vystúpili priamo na #1 z predchádzajúcej pozície pod Top 20: The Beatles „Can't Buy Me Love“ predtým #27, v apríli 1964), a Brandy a Monica „The Boy Is Mine“ predtým #23, jún 1998.
Podľa predchádzajúcich metodológií Billboard boli takéto veľké skoky zriedkavé. Jedna výnimka bola „Harper Valley PTA“ od Jeannie C. Riley, ktorá v auguste 1968 zvýšila 74 slotov, toto zrýchlenie sa stalo bezkonkurenčným po dobu 30 rokov, ale od roku 2006 bolo viac ako desaťkrát prekonané. Zmeny v čase, rovnako ako presnejšie digitálne sťahovanie súčty, urobili náhle skoky bežnejšími.
Najväčší pokles z prvenstva.
Zdroj:
Najväčšie týždňové prepady.
Zdroj:
Najväčší výpadok z Hot 100.
† - „Purple Rain“ a „When Doves Cry“ sa na dva týždne v roku 2016 v Hot 100 objavili znovu. Keď boli v rebríčku v roku 1984, ich pozície v poslednom týždni v Hot 100 boli oveľa nižšie ku Top 10.
†† – Opakujúca sa skladba v priebehu Vianoc.
Zdroj:
Top 1, ktoré sa dostali na vrchol aj ako coververzie.
Zdroj:
Inštrumentálne jednotky.
† – obsahuje aj vokálnu časť, no je považovaná za inštrumentálku
Umelecké úspechy.
Najviac hitových singlov.
Zdroj:
Najviac týždňov na prvej priečke.
Zdroj:
Houstonovej „Thinking About You“ sa nepočíta ako porušenie radu, lebo sa nikdy v Hot 100 nevyskytla. Nebola vydaná pre Pop radio. Podobne Perryovej „Not Like the Movies“ a „Circle the Drain“ boli len promo, nie rádio, single.
Najviac po sebe idúcich singlov číslo jedna.
Zdroje:
Najviac za sebou idúcich týždňov súčasne na vrchole Hot 100 a Billboard 200.
Zdroje:
Najviac po sebe idúcich rokov je v rebríčku číslom jedna.
† pred Hot 100.
Zdroj:
Najviac singlov v jednom kalendárnom roku.
† pred Hot 100 
Poznámky: ak počítame dvojitý singel "Don't Be Cruel/Hound Dog" jednotlivo, potom Elvis Presley má 5 v roku 1956. Niektoré Presleyove piesne, ktoré sú tu boli #1 v rebríčku Cashbox, ale nie v "Billboard" Top 100, predchodcu "Billboard" Hot 100.
Zdroje:
Njaviac top 10 singlov.
† pred Hot 100
Zdroj:
Najviac po sebe idúcich týždňoch v top 10.
Zdroj:
Najviac top 40 singlov.
Zdroje:
Poznámka: 
† ak by sme počítali aj výsledky pred Hot 100, Presley by mal výsledok 114 piesní v Top 40
Najviac vstupov do Hot 100.
Zdroj:
Poznámky:
Najviac po sebe nasledujúcich týždňov v Hot 100.
Zdroj:
Vystriedali na vrchole seba samých.
† The Beatles jsú jedinými hudobníkmi, ktorí sami seba vytlačili na prvom mieste trikrát za sebou
Zdroj:
Posmrtné jednotky v rebríčkoch.
Zdroj:
Výsledky albumov.
Najviac jednotkových singlov z jediného albumu.
Zdroj:
Najviac singlov v Top 10 z jedného albumu.
Zdroj:
Niektoré ďalšie výsledky z albumov.
Poznámka: Počty singlov sa podľa pravidiel Billboardu počítajú na jedno vydanie albumu.
Úspechy producentov.
Producenti, ktorí mali najviac vrcholových singlov.
† pred Hot 100
Zdroje:
Úspechy skladateľov.
Skladatelia, ktorí mali najviac singlov na vrchole.
Zdroj:
Najviac singlov na vrchole v jednom kalendárnom roku.
Zdroj:

</doc>
<doc id="613545" url="https://sk.wikipedia.org/wiki?curid=613545" title="Mŕtvica">
Mŕtvica

Mŕtvica môže byť:

</doc>
<doc id="613546" url="https://sk.wikipedia.org/wiki?curid=613546" title="Záhať">
Záhať

Záhať môže byť:

</doc>
<doc id="613547" url="https://sk.wikipedia.org/wiki?curid=613547" title="Šľak">
Šľak

Šľak môže byť hovorovo:

</doc>
<doc id="613548" url="https://sk.wikipedia.org/wiki?curid=613548" title="Záhať srdcového svalu">
Záhať srdcového svalu



</doc>
<doc id="613549" url="https://sk.wikipedia.org/wiki?curid=613549" title="Srdcová záhať">
Srdcová záhať



</doc>
<doc id="613550" url="https://sk.wikipedia.org/wiki?curid=613550" title="Fašírky">
Fašírky



</doc>
<doc id="613551" url="https://sk.wikipedia.org/wiki?curid=613551" title="Mozgový infarkt">
Mozgový infarkt



</doc>
<doc id="613552" url="https://sk.wikipedia.org/wiki?curid=613552" title="Iktus">
Iktus

Iktus (lat. "ictus") môže byť:

</doc>
<doc id="613553" url="https://sk.wikipedia.org/wiki?curid=613553" title="Senones">
Senones

Senones môže byť:

</doc>
<doc id="613554" url="https://sk.wikipedia.org/wiki?curid=613554" title="Onaithos">
Onaithos

Onaithos () bol starogrécky sochár.
Správu o sochárovi Onaithovi a jeho diele nám zanechal grécky cestovateľ Pausanias, ktorý po návšteve Olympie do svojej sprievodcovskej príručky po Grécku zaznamenal: „"Iná socha Dia je umiestnená vedľa Kleosthenovho vozu, zmienim sa o nej v neskoršom rozprávaní (VI, 10); socha Dia je dar Megarčanov a vyhotovili ju bratia Psylakos a Onaithos a ich synovia. Nemôžem však povedať nič o ich veku ani o ich vlasti, ani o tom, u koho sa vyučili."“

</doc>
<doc id="613555" url="https://sk.wikipedia.org/wiki?curid=613555" title="Angelión">
Angelión

Angelión () bol grécky sochár v 6. storočí pred Kr.
Angelión, syn Dionysa, bol žiakom sochárskych majstrov Dipoina a Skyllida a neskôr učiteľom Kallóna z Aiginy. Činnosť tohto umelca neznámeho pôvodu datujú približne do 6. storočia pred Kr. Grécky cestovateľ Pausanias vo svojej sprievodcovskej príručke po Grécku uvádza, že spolu so svojim bratom Tektaiom zhotovili sochu boha Apolóna na ostrove Délos: „"Angelión a Tektaios, synovia Dionysa, ktorí zhotovili pre Délčanov Apolóna, vytvorili na jeho ruky tri Charitky. Rovnaký počet týchto bohýň majú tiež Aténčania pri vchode na Akropolu; vykonávajú pri nich slávnosť verejnosti neprístupnú."“
Podobizeň tejto sochy bola zobrazená na aténskych bronzových minciach. Na ostrove Délos boli objavené fragmentárne nápisy z neskorších storočí obsahujúci inventár chrámu, ktorý podľa znalcov pravdepodobne uvádzajú i túto sochu. Podľa kresťanského spisovateľa Athénagora so svojim bratom zhotovil i sochu bohyne Artemis.

</doc>
<doc id="613556" url="https://sk.wikipedia.org/wiki?curid=613556" title="Cerebrálny infarkt">
Cerebrálny infarkt



</doc>
<doc id="613558" url="https://sk.wikipedia.org/wiki?curid=613558" title="Jóbova Ráztoka">
Jóbova Ráztoka



</doc>
<doc id="613559" url="https://sk.wikipedia.org/wiki?curid=613559" title="Jóbova ráztoka">
Jóbova ráztoka



</doc>
<doc id="613561" url="https://sk.wikipedia.org/wiki?curid=613561" title="Náhla cievna mozgová príhoda">
Náhla cievna mozgová príhoda



</doc>
<doc id="613562" url="https://sk.wikipedia.org/wiki?curid=613562" title="Mozgovocievna príhoda">
Mozgovocievna príhoda



</doc>
<doc id="613563" url="https://sk.wikipedia.org/wiki?curid=613563" title="Náhla mozgová príhoda">
Náhla mozgová príhoda



</doc>
<doc id="613564" url="https://sk.wikipedia.org/wiki?curid=613564" title="Mozgový záchvat">
Mozgový záchvat



</doc>
<doc id="613565" url="https://sk.wikipedia.org/wiki?curid=613565" title="Cerebrálny záchvat">
Cerebrálny záchvat



</doc>
<doc id="613566" url="https://sk.wikipedia.org/wiki?curid=613566" title="Cerebrálny inzult">
Cerebrálny inzult



</doc>
<doc id="613567" url="https://sk.wikipedia.org/wiki?curid=613567" title="Apoplektický inzult">
Apoplektický inzult



</doc>
<doc id="613568" url="https://sk.wikipedia.org/wiki?curid=613568" title="Apoplektický záchvat">
Apoplektický záchvat



</doc>
<doc id="613569" url="https://sk.wikipedia.org/wiki?curid=613569" title="Mozgová porážka">
Mozgová porážka



</doc>
<doc id="613570" url="https://sk.wikipedia.org/wiki?curid=613570" title="Mozgová mŕtvica">
Mozgová mŕtvica



</doc>
<doc id="613571" url="https://sk.wikipedia.org/wiki?curid=613571" title="Mŕtvicový záchvat">
Mŕtvicový záchvat



</doc>
<doc id="613572" url="https://sk.wikipedia.org/wiki?curid=613572" title="Mozgová príhoda">
Mozgová príhoda



</doc>
<doc id="613573" url="https://sk.wikipedia.org/wiki?curid=613573" title="Apoplexia cerebri">
Apoplexia cerebri



</doc>
<doc id="613574" url="https://sk.wikipedia.org/wiki?curid=613574" title="Ictus apoplecticus cerebri">
Ictus apoplecticus cerebri



</doc>
<doc id="613575" url="https://sk.wikipedia.org/wiki?curid=613575" title="Ictus">
Ictus



</doc>
<doc id="613576" url="https://sk.wikipedia.org/wiki?curid=613576" title="CMP">
CMP

CMP môže byť skratka pre:

</doc>
<doc id="613577" url="https://sk.wikipedia.org/wiki?curid=613577" title="NCMP">
NCMP



</doc>
<doc id="613578" url="https://sk.wikipedia.org/wiki?curid=613578" title="Srdcový záchvat">
Srdcový záchvat



</doc>
<doc id="613580" url="https://sk.wikipedia.org/wiki?curid=613580" title="Real Music House">
Real Music House

Real Music House je slovenské hudobné vydavateľstvo, ktoré založili hudobníci Robert Pospiš a Martin Sillay v Bratislave v roku 2010.

</doc>
<doc id="613584" url="https://sk.wikipedia.org/wiki?curid=613584" title="Michèle Morgan">
Michèle Morgan

Michèle Morgan, vlastným menom Simone Renée Rousselová (neprechýlene Simone Renée Roussel; * 29. február 1920, Neuilly-sur-Seine, Francúzsko† 20. december 2016, Meudon) bola francúzska herečka, ktorá bola považovaná za jednu z najlepších francúzskych herečiek dvadsiateho storočia.
Životopis.
Morgan sa narodila v Neuilly-sur-Seine, v departemente Hauts-de-Seine. Vyrastala v Dieppe, Seine-Maritime.
V pätnástich rokoch opustila domov a presťahovala sa do Paríža, aby sa stala herečkou. V Paríži chodila na hodiny herectva k René Simonovi a medzitým hrala v niekoľkých filmoch, aby si hodiny mohla zaplatiť. Vtedy si zmenila meno na "Michèle Morgan" a povedala, že nemá fyzické vlastnosti Simone a Morgan znie viac priateľsky.
Prvýkrát si ju všimol režisér Marc Allégret, ktorý jej ponúkol hlavnú úlohu vo filme "Gribouille" (1937). V roku 1938 hrala po boku Jeana Gabina v úspešnom filme "Nábrežie hmiel" režiséra Marcela Carné a "Remorques (1940)" u režiséra Jeana Grémillona.
Po nemeckej invázii do Francúzska v roku 1940 odišla do USA, kde v roku 1941 uzavrela zmluvu s RKO Pictures. Jej kariéra bola skôr neuspokojivá, okrem "Joan of Paris (1942)" a "Higher and Higher (1943)".
Bola vážnou kandidátkou na hlavnú ženskú úlohu vo filme "Casablanca" v roku 1942. S Humphreym Bogartom predsa len hrala, avšak v "Passage to Marseille" (1944).
Po návrate do Francúzska po vojne účinkovala vo filme "La Symphonie Pastorale" 1946 režiséra Jean Delannoy, za ktorý dostala cenu pre najlepšiu herečku na prvom ročníku Filmovom festivale v Cannes. V šesťdesiatych rokoch hrala ešte naplno, ale v sedemdesiatych rokoch už iba príležitostne.
Za svoj prínos filmovému priemyslu má hviezdu na Hollywoodskom chodníku slávy na "1645 Vine Street". V roku 1969 jej francúzska vláda udelila Legion d'Honneur. Za svoj prínos francúzskemu filmu získala v roku 1992 Čestného Césara. V roku 1996 dostala na Filmovom festivale v Benátkach Zlatého leva za celoživotné dielo.
Osobný život.
V roku 1942 si vzala amerického herca Williama Marshalla. V roku 1944 sa im narodil syn Mike († 2006), rozviedli sa v roku 1948. V roku 1950 si vzala francúzskeho herca Henriho Vidala, s ktorým žila až do jeho smrti v roku 1959. Potom od roku 1960 žila s režisérom a hercom Gérardom Ourym, ktorý zomrel v roku 2006.
Zomrela vo veku 96 rokov prirodzenou smrťou. Jej pohreb bol 23. decembra v kostole Église Saint-Pierre v Neuilly-sur-Seine, bola pochovaná na cintoríne Montparnasse.

</doc>
<doc id="613585" url="https://sk.wikipedia.org/wiki?curid=613585" title="To je vražda, napísala">
To je vražda, napísala

To je vražda, napísala (: "Murder, She Wrote") je americký televízny seriál, v ktorom hlavnú úlohu spisovateľky detektívnych románov a amatérskej detektívky Jessicy Fletcherovej stvárnila britsko-americká herečka Angela Lansbury. 
Seriál sa vysielal v rokoch 1984 až 1996 na stanici CBS v celkom dvanástich sériách o 264 epizódach. Po jeho skončení bol nasledovaný štyri televíznymi filmami a voľným pokračovaním v podobe seriálu "The Law &amp; Harry McGraw".
Seriál aj hlavná herečka si za dvanásť rokov vysielania vyslúžili rad ocenení a nominácií, vrátane Zlatých glóbusov alebo cien Emmy.
Ocenenia.
Zlatý Globus (kurzívou je vyznačená premenená nominácia)

</doc>
<doc id="613587" url="https://sk.wikipedia.org/wiki?curid=613587" title="Don’t Stop Me Now">
Don’t Stop Me Now

„Don’t Stop Me Now“ je skladba britskej rockovej skupiny Queen, z ich albumu "Jazz" z roku 1978. Ako singel bola vydaná v roku 1979. Text napísal Freddie Mercury, pričom nahraná bola začiatkom roka 1978 v štúdiách Super Bear Studios v francúzskej obci Berre-les-Alpes. Táto skladba ja dvanástou skladbou na albume.
Hudobne je skladba založená na Mercuryho hre na klavíri, spolu s hrou na basgitare Johna Deacona a bicími Rogera Taylora. Skladba je tiež príkladom kde sú pre skupinu Queen, typické viacstopové harmonické vokály v refrénoch. Neskôr sa stala jednou z najznámejších skladieb skupiny Queen. V Spojenom kráľovstve zíkala skupina Queen za predaj singlu platinovú platňu.
Zostava.
Queen

</doc>
<doc id="613591" url="https://sk.wikipedia.org/wiki?curid=613591" title="Škola domáca">
Škola domáca

Škola domáca : príloha Slovenského národného učiteľa bolo periodikum, ktoré vychádzalo na Slovensku v druhej polovici 19. storočia.
Škola domáca vychádzala raz mesačne v Trenčíne ako príloha novín Slovenský národný učiteľ. Časopis vychádzal v opravenej českoslovenčine. 

</doc>
<doc id="613594" url="https://sk.wikipedia.org/wiki?curid=613594" title="Nésiótes">
Nésiótes

Nésiótes alebo Nesiotes () bol grécky sochár v 5. storočí pred Kr.
Sochár Nésiótes, zrejme rodák z Atén, bol činný približne v rokoch 480 až 460 pred Kr. Z jeho nezachovalých sôch je známych niekoľko podstavcov (na všetkých stáli pôvodne bronzové sochy) objavených v Atike, ktoré signoval spolu s Kritiom. Najznámejším ich sochárskym dielom bolo súsošie tzv. "Tyranobijcov", ktoré kedysi stálo v Aténach. Ešte v 2. storočí ho videl grécky cestovateľ Pausanias.
Tyranobijci Harmadios a Aristogeitón previedli v roku 514 pred Kr. atentát na synov aténskeho tyrana Peisistrata (Hipparcha a Hippia) a boli popravení. V roku 510 pred Kr. zhotovil Anténor z Atén súsošie "Tyranobijcov" (stálo na aténskej agore), ktoré ale v roku 480 pred Kr. dal Xerxes I. previesť do Perzie (do Atén sa vrátilo až za vlády Seleukovcov.) Atenčania preto v roku 477 pred Kr. poverili Nésióta a Kritia, aby zhotovili nové. Je známych niekoľko rímskych kópií tohto súsošia.
Nésiótes a Kritios sa ešte prísne pridŕžali predpisov dórskej bronziarskej školy. Staroveký spisovateľ Lukianos, ktorý sa v mladosti venoval sochárstvu, uvádza, že niektorí rečníci sú pri prejavoch meraví ako Nésiótove a Kritiove sochy. Vo vývine gréckeho sochárstva sa síce tieto sochy časovo zaraďujú už do novej epochy, ale z dôvodov konzervatizmu zachovávajú ešte sčasti tradičný archaický štýl.
Na základe epigrafických nálezov na podstavcoch zo sôch sa mu pripisuje aj spoluautorstvo dvoch sôch bohyne Atény a sochy "Epicharina", bežca hoplitodromu, ktoré stáli na aténskej Akropole. O soche Epicharina sa zmienil i Pausanias.

</doc>
<doc id="613598" url="https://sk.wikipedia.org/wiki?curid=613598" title="Život je krásny (film z roku 1946)">
Život je krásny (film z roku 1946)

Život je krásny (v origináli "") je americký film z roku 1946., Natočil ho režisér Frank Capra, námetom bola poviedka "The Greatest Gift" od Philipa Van Doren Sterna.
V hlavných úlohách hrali James Stewart, Donna Reed a Lionel Barrymore. Hudbu zložil Dimitri Tiomkin. Film bol v piatich kategóriách neúspešne nominovaný na Oscara. Režisér Frank Capra zaň získal Zlatý glóbus za najlepšiu réžiu.

</doc>
<doc id="613600" url="https://sk.wikipedia.org/wiki?curid=613600" title="Ben Hur (film z 1959)">
Ben Hur (film z 1959)

Ben Hur je americký film režiséra Williama Wylera z roku 1959. Je to adaptácia románu "Ben Hur: Príbeh Kristov" od generála Lewa Wallaceho. Titulnú úlohu v ňom stvárnil Charlton Heston, ďalšími hviezdami boli Jack Hawkins, Chaja Hararit, Stephen Boyd a Hugh Griffith.
Film mal premiéru 18. novembra 1959 v New Yorku, v roku 1960 získal 11 Oscarov, viac než ktorýkoľvek film do tej doby. Tento rekord dodnes nebol prekonaný, iba dve snímky ho dokázali vyrovnať: "Titanic" v roku 1997 a "Pán prsteňov: Návrat kráľa" v roku 2003.

</doc>
<doc id="613605" url="https://sk.wikipedia.org/wiki?curid=613605" title="Gualeguay">
Gualeguay

Gualeguay môže byť:

</doc>
<doc id="613607" url="https://sk.wikipedia.org/wiki?curid=613607" title="Nana Mouskouri">
Nana Mouskouri



</doc>
<doc id="613609" url="https://sk.wikipedia.org/wiki?curid=613609" title="Nana Muschuriová">
Nana Muschuriová



</doc>
<doc id="613610" url="https://sk.wikipedia.org/wiki?curid=613610" title="Nana Muschuri">
Nana Muschuri



</doc>
<doc id="613611" url="https://sk.wikipedia.org/wiki?curid=613611" title="Nana Muskuri">
Nana Muskuri



</doc>
<doc id="613612" url="https://sk.wikipedia.org/wiki?curid=613612" title="Ioanna Muschuri">
Ioanna Muschuri



</doc>
<doc id="613613" url="https://sk.wikipedia.org/wiki?curid=613613" title="Ioanna Muschurisová">
Ioanna Muschurisová



</doc>
<doc id="613616" url="https://sk.wikipedia.org/wiki?curid=613616" title="Klausenburg">
Klausenburg



</doc>
<doc id="613617" url="https://sk.wikipedia.org/wiki?curid=613617" title="Ranná šou">
Ranná šou



</doc>
<doc id="613618" url="https://sk.wikipedia.org/wiki?curid=613618" title="Vodniatkovité">
Vodniatkovité

Vodniatkovité ("Hydatellaceae") sú čeľaď patriaca do radu leknotvaré ("Nymphaeales)". V súčasnosti je známy len jediný rod vodniatka ("Trithuria", syn. "Hydatella"), ktorý je veľmi podobný jednoklíčnolistovým rastlinám, medzi ktoré bol do roku 2009 zaraďovaný. Do rodu patrí asi 10 druhov rastúcich v Indii, Austrálii, na Tasmánii a Novom Zélande.
Charakteristika.
Zástupcovia rodu vodniatka sú jednoročné alebo trváce vodné byliny s úzkymi "trávovitými" listami nakopenými v ružici. Jednožilové listy sú pod vodou alebo vyčnievajú nad hladinu. Kvety sú achlamydeické, drobné, v súkvetí hlávka,
s jedinou tyčinkou a jediným vrchným piestikom. Plodom je nažka (camara).
Taxonómia.
V minulosti boli rozlišované 2 rody "Trithuria" a "Hydatella", čo spôsobilo tiež odlišnosť mien medzi vedeckým názvom čeľade a typového rodu. Rod "Hydatella" bol však opísaný až v roku 1904, kým rod "Trithuria" už v roku 1859. Názov čeľade bol odvodený od prvého z nich. Neskôr keď došlo k zlúčeniu rodov, názov čeľade už sa podľa nomenklatorických pravidiel zmeniť nemohol.

</doc>
<doc id="613619" url="https://sk.wikipedia.org/wiki?curid=613619" title="Kabombovité">
Kabombovité

Kabombovité ("Cabombaceae") sú čeľaď radu leknotvaré ("Nymphaeales"). Patria sem vodné byliny zakoreňujúce v substráte, s ponorenými alebo plávajúcimi listami. Kvety sú trojpočetné, čím sa podobajú na kvety jednoklíčnolistových rastlín. Do čeľade patria 2 rody a 6 druhov, ktoré sa vyskytujú v trópoch aj v miernom pásme takmer všetkých kontinentov okrem Európy. Niektoré druhy sa pestujú ako akvarijné rastliny.
Charakteristika.
Zástupcovia čeľade kabombovité sú trváce sladkovodné byliny s adventívnymi koreňmi. Rod "Brasenia" má štítovité listy plávajúce na hladine. V rode kabomba ("Cabomba") sa vyskytuje heterofýlia. Protistojné ponorené listy majú dlaňovito-vidlicovito strihanú čepeľ, zatiaľ čo listy plávajúce na hladine sú striedavé a štítovité. V cievnych zväzkoch chýbajú cievy, prítomné sú len cievice. Podvodné stonky kabomby sú rozkonárené a môžu dorastať až do dĺžky 3 metre. Kvety sú biele, žlté, fialové alebo tmavo purpurové, jednotlivé, obojpohlavné, najčastejšie trojpočetné, alebo ojedinele ("Cabomba aquatica") dvojpočetné. Rozkvitajú pod hladinou. Gyneceum je apokarpné, tvorené 1 až 18 plodolistami. Semenník je vrchný s 1 až 5 vajíčkami. Plodom je plodstvo mechúrikov ("Cabomba") alebo plodstvo nažiek ("Brasenia")
Rozšírenie.
Štyri druhy rodu kabomba sa vyskytujú v tropickej Amerike, druh "Cabomba caroliniana" je rozšírený v juhovýchodných oblastiach Severnej Ameriky a na juhu Južnej Ameriky. Niektoré druhy zdomácneli v Ázii, Austrálii i v Európe. Rod "Brasenia" zahŕňa len jediný druh ("Brasenia schreberi") s rozsiahlym areálom výskytu, vrátane Afriky, Ázie, východnej Austrálie a Severnej i Južnej Ameriky. Zástupcovia čeľade rastú v sladkovodných nádržiach, jazerách a pomaly tečúcich riekach..
Ekológia.
Kvety rodu kabomba sú hmyzoopelivé, zatiaľ čo kvety druhu "Brasenia schreberi" sú opeľované vetrom.

</doc>
<doc id="613623" url="https://sk.wikipedia.org/wiki?curid=613623" title="Austrobejliotvaré">
Austrobejliotvaré

Austrobejliotvaré ("Austrobaileyales") je malý rad bazálnych krytosemenných rastlín, ktorý združuje 3 čeľade a len 5 rodov, ktoré sú rozšírené prevažne v trópoch.
Charakteristika.
Zástupcovia radu austrobejliotvaré sú väčšinou vždyzelené kry a stromy, menej liany s jednoduchými, celistvými, striedavými alebo protistojnými, väčšinou kožovitými listami s perovitou žilnatinou. Kvety sú aktinomorfné, s neustáleným počtom okvetných lupienkov. Tyčiniek je rôzny počet, pri niektorých zástupcoch sú lupeňovité. Gyneceum apokapné, zložené z viacerých plodolistov, ojedinele z jedného ("Trimenia"). Semenník je vrchný. Plodom je jednosemenná kôstkovitá bobuľa ("Trimenia"), alebo plodstvo bobúľ a mechúrikov.
Systematika.
rad austrobejliotvaré (Austrobaileyales):

</doc>
<doc id="613625" url="https://sk.wikipedia.org/wiki?curid=613625" title="Magnoliidy">
Magnoliidy

Magnoliidy (lat. "Magnoliidae") alebo (ako podtrieda) magnóliové (lat. "Magnoliidae") sú taxón (tradične podtrieda) krytosemenných rastlín (tradične zaraďovaný pod dvojklíčnolistové rastliny), ktorého charakteristickým znakom sú trojpočetné kvety, aké sa vyskytujú pri jednoklíčnolistových rastlinách. Zloženie tohto taxónu sa líši podľa autora; v súčasnosti je rozšírený systém podľa APG IV.
Magnoliidy podľa APG IV.
Charakteristika.
Taxón zahŕňa prevažne dreviny, druhotne aj byliny, väčšinou heteroxylické. Listy zástupcov sú jednoduché, väčšinou celistvé. Kvety sú obojpohlavné, aktinomorfné. Prílistky sa vyskytujú len ojedinele (magnóliovité, jaštercovité, vlkovcovité – rod "Lactoris"). Semená majú bohatý triploidný endosperm a malé embryo. Patria sem rastliny prevažne hmyzoopelivé, zriedkavejšie aj vetroopelivé. Rozšírené sú v trópoch, subtrópoch a teplých temperátnych oblastiach južnej a východnej Ázie a Severnej a Strednej Ameriky. Do magnoliidovej línie patria štyri rady.
Systematika.
magnoliidy (Magnoliidae):
Kladogram čeľadí vyzerá takto:

</doc>
<doc id="613626" url="https://sk.wikipedia.org/wiki?curid=613626" title="Náhla mozgovocievna príhoda">
Náhla mozgovocievna príhoda



</doc>
<doc id="613627" url="https://sk.wikipedia.org/wiki?curid=613627" title="Akútna mozgovocievna príhoda">
Akútna mozgovocievna príhoda



</doc>
<doc id="613628" url="https://sk.wikipedia.org/wiki?curid=613628" title="Mozgová cievna príhoda">
Mozgová cievna príhoda



</doc>
<doc id="613629" url="https://sk.wikipedia.org/wiki?curid=613629" title="Náhla mozgová cievna príhoda">
Náhla mozgová cievna príhoda



</doc>
<doc id="613630" url="https://sk.wikipedia.org/wiki?curid=613630" title="Akútna mozgová cievna príhoda">
Akútna mozgová cievna príhoda



</doc>
<doc id="613635" url="https://sk.wikipedia.org/wiki?curid=613635" title="Zelenokvetotvaré">
Zelenokvetotvaré

Zelenokvetotvaré ("Chloranthales") je sesterský rad magnoliidov, patriaci medzi jadrové krytosemenné rastliny. Do radu patrí len jediná čeľaď zelenokvetovité ("Chloranthaceae"), ktorú tvoria aromatické byliny alebo dreviny s jednoduchými protistojnými listami a achlamydeickými kvetmi. Vyskytujú sa v trópoch a subtrópoch okrem Afriky a Austrálie. Sú podobné radom vavrínotvaré alebo pieprotvaré, preto boli kedysi zaraďované k magnoliidom.
Charakteristika.
Zástupcovia jedinej čeľade zelenokvetovité sú byliny, kry alebo stromy s protistojnými listami s prílistkami. Stromy sú nižšieho vzrastu, no druh "Hedyosmum cuatrecazanum" z Južnej Ameriky dorastá až do výšky 30 metrov. V rode "Sarcandra" chýbajú cievy, prítomné sú len cievice. Listy sú nápadne aromatické, s korenistou vôňou, pripomínajúce aníz, citrón alebo čierne korenie.
Kvety sú drobné, jednopohlavné alebo obojpohlavné, s redukovaným okvetím, ktoré niekedy býva nahradené zväčšeným listeňom. Semenník je vrchný alebo polospodný, tvorený 1 plodolistom. Plodom je kôstkovitá bobuľa, zriedkavo pravá kôstkovica ("Hedyosmum").&lt;ref name="mam-10/2"&gt;Steenis, C. (ed.) (1986), "Flora Malesiana. Vol. 10 (2)", Foundation Flora Malesiana: Leiden, ISBN 0-247-3280-8&lt;/ref&gt;
Rozšírenie.
Čeľaď zahŕňa 4 rody a asi 80 druhov. Je rozšírená vo vlhkých trópoch a subtrópoch Ázie a Ameriky, na Madagaskare. V Afrike, v Austrálii a v Európe sa nevyskytuje.
Význam.
Význam rastlín z čeľadi zelenokvetovité nie je veľký, no niektoré druhy sa využívajú pre svoju vôňu a tiež aj ako liečivé rastliny. Z druhu "Chloranthus spicatus" sa používajú listy na prípravu čaju. Podobné využitie má aj druh "Sarcandra glabra" alebo rod "Hedyosmum". Niektoré druhy rodov zelenokvet, "Hedyosmum" a "Sarcandra" sa používajú ako náhrada čaju alebo kávy, a tiež aj ako liek pri bolestiach hlavy, žalúdočných ťažkostiach, proti horúčke a ako antidotum.

</doc>
<doc id="613636" url="https://sk.wikipedia.org/wiki?curid=613636" title="Česko-slovenský vojnový kríž 1939">
Česko-slovenský vojnový kríž 1939

Česko-slovenský vojnový kríž 1939 bolo česko-slovenské vojenské vyznamenanie, udeľované za účasť v boji, ktorý začal v roku 1939 a za preukázanie vynikajúceho a úspešného vykonaného činu v nebezpečí života, alebo za obetovanie života.
Zriadenie.
Česko-slovenský vojnový kríž 1939 bol zriadený nariadením vlády Česko-slovenskej republiky zo dňa 20.decembra 1940 č. 4/1941 Úr. vest. čsl. Po 2. svetovej vojne bola jeho platnosť potvrdená vyhláškou ministra vnútra č. 41/1946 Zb. zo dňa 26.januára 1946 o platnosti nariadenia vlády česko-slovenskej republiky zo dňa 20.decembra 1940, č. 4/1941 Úr. vest. čsl. - zriaďuje sa Česko-slovenský vojnový kríž z r. 1939.
Podmienky udelenia.
Zriadený bol "na pamiatku boja za oslobodenie Česko-slovenskej republiky spod nepriateľskej okupácie". Udeľoval sa česko-slovenským občanom aj príslušníkom česko-slovenskej armády v zahraničí ale aj jednotkám tejto armády. Tiež mohol byť udelený príslušníkom spojeneckých armád a jednotkám týchto armád, ktoré sa zúčastnili boja za oslobodenie zahájeného v roku 1939. Podmienkou pre udelenie bolo "preukázanie vynikajúceho a úspešného vykonaného činu, alebo činu veliteľskej povahy, pri ktorom boli vystavení nebezpečiu života, alebo svoj život obetovali".
Stanovy vyznamenania.
Vyznamenanie udeľoval prezident republiky, ktorý k jeho udelení mohol splnomocniť ministra obrany, alebo veliteľa vojska. Vyznamenanie Česko-slovenským vojnovým krížom 1939 bolo udeľované doživotne. V prípade smrti jeho nositeľa bolo vyznamenanie odovzdané na pamiatku rodine - pozostalým. Vyznamenanie však nesmie byť nosené nikým, kto ním nebol vyznamenaný. Súčasťou vyznamenania bol aj diplom opravňujúci na nosenie vyznamenania. In natura bolo udeľované len raz, opakované udelenie sa označovalo bronzovými, lipovými ratolesťami na stužke, ktorá bola súčasťou vyznamenania.
Stanovy Česko-slovenského vojnového kríža 1939 boli 18. januára 1949 pozmenené a to vládnym nariadením č. 30/1949 Zb., ktorým sa doplňovali predpisy o niektorých česko-slovenských vyznamenaniach.
Popis vyznamenania.
Jedná sa o rovnoramenný kríž zakončený hrotmi so skríženými mečmi medzi ramenami. Na averznej strane sa nachádza štátny znak, na reverznej strane zemské znaky Čiech, Slovenska, Moravy, Sliezska a Podkarpatskej Rusi. Uprostred sa nachádza rozložený letopočet 1939. Stuha má úzke zvislé červené, modré a biele prúžky. Na stužke sa môžu nachádzať bronzové, lipové ratolesti označujúce opakované udelenie.

</doc>
<doc id="613637" url="https://sk.wikipedia.org/wiki?curid=613637" title="Pravé dvojklíčnolistové rastliny">
Pravé dvojklíčnolistové rastliny

Pravé dvojklíčnolistové rastliny (iné názvy: eudikotyledony, trikolpátne, trikolpátne rastliny, vyššie dvojklíčnolistové; lat. "Eudicotidae, Rosopsida, Tricolpates") sú veľký taxón krytosemenných rastlín.
Skupina je veľmi pravdepodobne monofyletická. Spoločným znakom je tri- a viac aperturátny peľ s výnimkou niekoľkých čeľadí (preto je alternatívny názov trikolpátne rastliny).
Systematika.
Systém podľa APG IV.:&lt;br&gt;
pravé dvojklíčnolistové rastliny (Eudicotidae):
Jeden z možných kladogramov vyzerá takto:

</doc>
<doc id="613638" url="https://sk.wikipedia.org/wiki?curid=613638" title="Eudicotidae">
Eudicotidae



</doc>
<doc id="613639" url="https://sk.wikipedia.org/wiki?curid=613639" title="Austrobaileyales">
Austrobaileyales



</doc>
<doc id="613640" url="https://sk.wikipedia.org/wiki?curid=613640" title="Magnoliidae">
Magnoliidae



</doc>
<doc id="613641" url="https://sk.wikipedia.org/wiki?curid=613641" title="Chloranthales">
Chloranthales



</doc>
<doc id="613644" url="https://sk.wikipedia.org/wiki?curid=613644" title="Chitón (staroveké Grécko)">
Chitón (staroveké Grécko)

Chitón () bol starogrécky spodný odev.
V starovekom grécku nepoznali spodnú bielizeň, okrem akejsi ženskej podprsenky a priesvitnej spodničky. V archaickom období ženy nosili peplos ale od klasického obdobia sa muži i ženy odievali väčšinou do chitónu, ktorý bol z obdĺžnikovej ľanovej alebo vlnenej látky.
Archaický peplos nebol nahradený okamžite a nosil sa aj keď už bol chitón (na Peloponéze sa nosil ešte v 5. storočí pred Kr.). Boli rôzne formy chitónu, medzi ktoré patril iónsky chitón vyrobený z obdĺžnikového kusa tkaniny s dvoma okrajmi prišitými k sebe do formy rúry, ktorý bol na ramenách a horných častiach paží zapnutý gombíkmi alebo niekoľkými malými sponkami. Prevísajúca látka sa vysúkala a v páse ju držal pásik (z látky či kože), čím sa vytvoril akýsi vak zvaný "kolpos". Niekedy bol tiež priviazaný prekríženými šnúrkami vedúcimi od ramien k pásu.
 
Ženy okrem chitónu nosili niekedy priesvitnú spodničku a niečo ako podprsenku zvanú "stetodesmos" alebo "tainia" alebo tiež "strofion". Bol to jednoduchý pás látky, ktorý zakryl prsia. Na vychádzky si na chitón obliekali himatión, čo bol dlhý plášť z ťažkej látky.
Mužský chitón sa v klasickom období podobal tomu ženskému. Tiež sa nosili rôzne typy iónskych chitónov a existovala aj mužská verzia dórskeho chitónu. Boli ale väčšinou kratšie bez prehybu, siahajúce len ku stehnám či kolenám a v ramenách boli zopnuté. Obmena dórskeho chitónu zvaný "exómis" (preč z ramena), bol zopnutý len na ľavom ramene a odhaľoval pravé rameno a hruď. Starší a bohatí mladší muži obvykle nosili dlhší chitón, ktorý siahal až po členky a bez opasku. Muži, ktorí sa venovali nejakej činnosti, nosili chitón dlhý po stehná (častejšie z vlny, ktorý bol teplejší a lacnejší). Do dlhého bieleho prepásaného chitónu sa obliekali vozataji (jazdci do krátkeho) počas jazdeckých pretekov, atléti pretekali nahí. Keď sa ochladilo i muži si na chitón obliekali himatión a príležitostne i šále a rôzne plášte.
Na vidieku roľníci (či otroci) často nosili odevy vyrobené zo zvieracej kože, akými boli "difthera" (kožený chitón) a "spolas" (kožené kabátce), a plášť z ovčej či kozej kože zvaných "baité" či "sisyra", ktorý bol zhotovený i s chlpmi alebo vlnou. 

</doc>
<doc id="613646" url="https://sk.wikipedia.org/wiki?curid=613646" title="Lujza Izabela z Kirchbergu">
Lujza Izabela z Kirchbergu

Lujza Izabela z Kirchbergu (* 19. apríl 1772, Hachenburg, Nemecko† 6. január 1827, Viedeň, Rakúsko) bola rodom grófka Sayn-Wittgenstein-Hachenburg z Kirchbergu a sobášom s Fridrichom Viliamom nasavsko-weilburská kňažná.
Manželstvo a rodina.
31. júla 1788 sa v Hachenburg vydala za Fridricha Viliama, syna Karola Kristiána Nasavsko-weilburského a jeho manželky Karolíny Oranžsko-nasavskej. Karol Kristián 28. novembra 1788 zomrel a Fridrich Viliam sa stal kniežaťom.
Lujza Izabela a Fridrichom Viliam mali štyri deti:

</doc>
<doc id="613648" url="https://sk.wikipedia.org/wiki?curid=613648" title="Rožkatcotvaré">
Rožkatcotvaré

Rožkatcotvaré ("Ceratophyllales") sú radom krytosemenných rastlín a zároveň sú považované za sesterskú vetvu pravých dvojklíčnolistových rastlín. Do radu patrí jediná čeľaď rožkatcovité ("Ceratophyllaceae") s jediným druhom rožkatec ("Ceratophyllum"). Vo svete sa vyskytuje približne 6 druhov, z toho 2 na Slovensku.
Charakteristika.
Rožkatce sú trváce sladkovodné byliny, voľne sa vznášajúce vo vode (nie sú zakorenené v substráte). Namiesto koreňov sa niekedy rastliny prichytávajú o podklad pomocou premenených bočných vetiev, ktoré nahrádzajú pravé korene. Listy sú v praslene, 1- až 4-krát vidlicovito rozvetvené, bez prílistkov. Kvety sú jednopohlavné, veľmi nenápadné, jednotlivé v pazuchách listov. Samčie a samičie kvety sa obvykle striedajú po praslenoch. Okvetie je drobné, na báze zrastené, zelené, s neustáleným počtom okvetných lístkov (5–10). Okvetie niekedy býva interpretované ako súbor listencov. V samčích kvetoch je 10 alebo viac tyčiniek. Peľové zrná sú inaperturátne. Semenník je vrchný, gyneceum je monokarpné s apikálnou placentáciou. Vajíčka majú len 1 integument. Plodom je oriešok, niekedy interpretovaný ako nažka. Na povrchu orieška sú časté výrastky. Semená majú veľké embryo s dužinatými klíčnymi listami, endosperm a perisperm chýba.
Taxonómia.
Rod rožkatec ("Ceratophyllum") bol v minulosti považovaný za leknotvarú rastlinu (Cronquistov systém). V systéme APG IV. je považovaný za sesterskú vetvy pravých dvojklíčnolistových rastlín.

</doc>
<doc id="613649" url="https://sk.wikipedia.org/wiki?curid=613649" title="Miroslav Sopko">
Miroslav Sopko

Mgr. Miroslav Sopko (* 25. január 1975, Michalovce) je slovenský učiteľ a politik. Od roku 2016 do roku 2020 bol poslancom Národnej rady SR.
Životopis.
V rokoch 19931998 vyštudoval na Pravoslávnej bohosloveckej fakulte a Fakulte humanitných a prírodných vied Prešovskej univerzity v Prešove (FHPV PU) v Prešove odbor učiteľ občianskej náuky, náboženskej výchovy a etiky. Od roku 1998 je zamestnaný na Základnej škole s materskou školou v Zalužiciach. V rokoch 2002 až 2007 si doplnil kvalifikáciu o predmety dejepis a geografia na FHPV PU a v rokoch 2006 - 2008 špecializovaným kvalifikačným štúdiom na Metodicko-pedagogickom centre v Prešove získal kvalifikáciu pre vyučovanie v predmete informatika. V roku 2010 sa stal členom Slovenskej komory učiteľov, kde v rokoch 2011 - 2016 pôsobil ako viceprezident. Je tvorcom webového portálu Občiankári.sk.
Politické pôsobenie.
Vo voľbách do NR SR v marci 2016 kandidoval na 9. mieste kandidátky hnutia OBYČAJNÍ ĽUDIA a nezávislé osobnosti (OĽANO), získal 6 734 preferenčných hlasov a získal mandát poslanca NR SR. V Národnej rade SR pôsobil ako člen Mandátového a imunitného výboru NR SR a Výboru NR SR pre vzdelávanie, vedu, mládež a šport.
Počas volieb do orgánov samosprávnych krajov, ktoré sa uskutočnili 4. novembra 2017, bol splnomocnencom volebnej koalície OĽANO, SaS, KDH a NOVA, ktorá podporila úspešného kandidáta Rastislava Trnku a získala v Košickom samosprávnom kraji 16 poslancov. V decembri 2017 sa stal podpredsedom poslaneckého klubu OĽANO.

</doc>
<doc id="613652" url="https://sk.wikipedia.org/wiki?curid=613652" title="Don’t You Want Me">
Don’t You Want Me

„Don’t You Want Me“ je singel britskej synthpopovej skupiny The Human League vydaný dňa 27. novembra 1981 ako štvrtý singel z ich tretieho štúdiového albumu "Dare" (1981).
Skladba sa stala ich najznámejšou a komerčne najúspešnejšou a bola vianočným hitom na 1. mieste v Spojenom kráľovstve, kde sa dodnes predalo viac ako 1 560 000 kópií singla. Stal sa tak 23. najúspešnejším singlom v histórií UK Singles Chart. neskôr na tri týždne obsadil 1. miesto v americkom rebríčku Billboard Hot 100.

</doc>
<doc id="613653" url="https://sk.wikipedia.org/wiki?curid=613653" title="Superrosidy">
Superrosidy

Superrosidy sú monofyletický taxón patriaci do pravých dvojklíčnolistových rastlín. Patrí medzi ne viac ako 88 000 druhov, čo predstavuje viac ako štvrtinu všetkých krytosemenných rastlín.
Systematika.
superrosidy:
Taxón superrosidy sa podľa APG IV delí na 18 radov a 155 čeľadí, pričom všetky rady okrem jedného spadajú do taxónu rosidy.

</doc>
<doc id="613654" url="https://sk.wikipedia.org/wiki?curid=613654" title="Superasteridy">
Superasteridy

Superasteridy sú sporný taxón pravých dvojklíčnolistových krytosemenných rastlín. Delí sa (podľa systému APG IV) na 20 radov a 146 čeľadí.
Systematika.
superasteridy:
Vyššie je uvedená systematika podľa APG IV (2016). Existencia tohto taxónu je v súčasnosti veľmi pochybná (stav 2021) a presné skutočné umiestnenie jeho jednotlivých častí vo vývojovom strome dvojklíčnolistových rastlín je sporné. 

</doc>
<doc id="613656" url="https://sk.wikipedia.org/wiki?curid=613656" title="Fabidy">
Fabidy

Fabidy (lat. "Fabidae") alebo pravé rosidy I sú taxón rosidových krytosemenný rastlín. 
Delia sa takto:
Fabidy:

</doc>
<doc id="613657" url="https://sk.wikipedia.org/wiki?curid=613657" title="COM vetva">
COM vetva

COM vetva (iné názvy: COM, (vetva/vývojová vetva) Celastrales-Oxalidales-Malpighiales; angl. "COM-clade") je v novších systémoch taxón (klád) rosidových krytosemenný rastlín. Tvoria ho tri rady; podľa latinských názvov týchto radov dostal taxón aj svoje meno: C = "Celastrales (bršlencotvaré)", O = "Oxalidales (kysličkotvaré)", M = "Malpighiales (malpígiotvaré)". 
Systematika.
Zaradenie v systéme.
Presné vývojové vzťahy medzi COM vetvou k inými taxónmi v rámci rosidov sú sporné. V súčasnosti (stavu okolo roku 2020):
Pomerne rozšírený je názor, že COM vetva je výsledkom hybridizácie fabidov a malvidov.
APG IV zaraďuje COM vetvu do fabidov, ale na inom mieste v texte je poznámka "umiestnenie neisté". 
Vnútorná systematika.
Systém vyzerá nasledovne:&lt;br&gt;
COM vetva/(vetva) Celastrales-Oxalidales-Malpighiales:
Podľa systému APG IV uvedené tri rady spolu zahŕňajú 45 čeľadí.
COM vetva sa spravidla považuje za monofyletický taxón, ale v niektorých novších prácach sa ukazuje, že minimálne niektoré menšie časti COM vetvy (v jej súčasnom ponímaní) možno vývojovo patria úplne mimo tejto skupiny.
Presné vzájomné vzťahy troch radov, ktoré COM vetvu tvoria, sú sporné. Napríklad APG IV uvádza kysličkotvaré ako sesterský taxón malpígiotvarých (preto je aj názov celého taxónu utvorený v poradí C-O-M), ale novšie práce uvádzajú ako sesterský taxón malpígiotvarých bršlencotvaré. 

</doc>
<doc id="613658" url="https://sk.wikipedia.org/wiki?curid=613658" title="Malvidy">
Malvidy

Malvidy (lat. "Malvidae") alebo pravé rosidy II sú monofyletický taxón, zaraďovaný v APG IV do skupiny rosidy patriacej do krytosemenných rastlín.
Systematika.
malvidy:
Uvedené rady podľa APG IV spolu obsahujú 60 čeľadí.

</doc>
<doc id="613661" url="https://sk.wikipedia.org/wiki?curid=613661" title="Haldex Traction">
Haldex Traction

Haldex Traction AB je divízia Haldex Group, ktorú vo februári 2011 nadobudla americká spoločnosť BorgWarner. Špecializuje sa na vývoj a výrobu inteligentného pohonu všetkých kolies (AWD). Od uvedenia 1. generácie pohonu Haldex v roku 1998 vytvorila táto spoločnosť niekoľko ďalších generácií pohonu. Dňa 17. decembra 2010 ohlásila spoločnosť BorgWarner, že podpísala dohodu o kúpe divízie Traction systems skupiny Haldex Group.
História.
Prvá generácia (1998).
Prvá generácia mala svoju premiéru v automobiloch Audi TT, Audi S3 8L a VW Golf IV s elektronicky riadeným mechanicko-hydraulickým konceptom pohonu všetkých kolies. Ten pripája pohon zadných kolies vtedy, keď sa zníži priľnavosť predných kolies.
Druhá generácia (2001).
Druhá generácia je elektronicky riadeným permanentným pohonom všetkých kolies s diferenciálom Haldex, ktorý počíta, koľko výkonu môže poslať na kolesá zadnej nápravy. Diferenciál Haldex automaticky posiela výkon na predné i zadné kolesá podľa aktuálnej priľnavosti, pričom pri dobrej adhézii smeruje 95% výkonu na kolesá prednej nápravy.
Tretia generácia (2006).
Tretia generácia mala premiéru v automobile Land Rover Freelander 2. S vylepšenými schopnosťami sa zameriava na poskytnutie okamžitej reakcie v teréne.
Štvrtá generácia (2007).
Automobilka Saab uviedla kombináciu pohonu Haldex vo svojom modeli Saab 9-3 Turbo-X koncom roka 2007 pod názvom XWD (Cross-Wheel Drive).
Piata generácia (2009).
Dňa 16. apríla 2009 oznámil Haldex dohodu s Volkswagen Group, že poskytne Volkswagenu nový AWD systém pre ich novú modulárnu platformu z roku 2012. Nová, piata generácia, je zameraná na zjednodušenie integrácie do pohonného ústrojenstva.

</doc>
<doc id="613664" url="https://sk.wikipedia.org/wiki?curid=613664" title="Viliam V. Oranžský">
Viliam V. Oranžský

Viliam IV. Oranžský alebo Viliam V. Batavský (; * 8. marec 1748, Haag, Holandsko† 9. apríl 1806, Braunschweig, Nemecko) bol oranžský princ a posledný nizozemský miestodržiteľ v rokoch 17511795.
Životopis.
Narodil sa v Haagu ako syn Viliama IV. Oranžského a Anny Hannoverskej, britskej kráľovskej princezny (Princess Royal), najstaršej dcéry britského kráľa Juraja II.
Mal sotva tri roky, keď jeho otec v roku 1751 zomrel. Viliam zdedil miestodržiteľský úrad po dosiahnutí 18 rokov veku, v roku 1766, do tej doby jeho menom vládli postupne tri regentky – najprv do svojej smrti jeho matka Anna (17511759), neskôr do svojej smrti jeho babička Mária Lujza Hesensko-kasselská (17591765) a potom jeho staršia sestra Karolína. V rokoch 1759 až 1766 bol spoluregentom Ludwig Ernst von Brunswick-Lüneburg-Bevern, osobný poradca do októbra 1784.
Manželstvo.
4. októbra 1767 sa oženil s pruskou princeznou Vilhelmínou (* 1751† 1820), sestrou pruského kráľa Fridricha Viliama II. Mali päť detí, z ktorých však prvé zomrelo deň po narodení a tretie sa narodilo mŕtve:
Mal aj nemanželského syna, Karola Oranžského, známeho tiež ako Karol Batavský (* 1767† 1808).
Vláda.
V dobe americkej vojny za nezávislosť Nizozemsko zachovávalo neutralitu. Viliam V. stojaci na čele proanglickej frakcie z parlamentu blokoval proamerické a neskôr aj profrancúzske snahy o zatiahnutie do vojny. Nakoniec po mnohých politických rokovaniach a pod tlakom diplomatov, amerických aj francúzskych, Zjednotenéj provincie nový štát, Spojené štáty, v roku 1782 uznali. 
Po štyroch rokoch boli Holanďania s vládou Viliama V. stále viac nespokojní. Skupina mladých revolucionárov, "Patrioti", stále panovníka provokovala. Viliam svoj dvor presťahoval do Geldernu, provincie vzdialenej od politického centra štátu, ale tým jeho činnosť v tomto smere skončila. Jeho manželka s presunom nesúhlasila a chcela vrátiť do Haagu, avšak „Patrioti“ ju zadržali v Goejanverwellesluise a musela sa vrátiť do Geldernu. Pre Vilhelmínu a jej brata to bola nesmierna potupa, Fridrich Viliam II. preto vyslal vojsko proti disidentom. "Patrioti" ušli do Francúzska práve vo vypätej dobe začiatku Veľkej francúzskej revolúcie, keď bol zvrhnutý z trónu kráľ Ľudovít XVI. Podporovaní Francúzskom sa "Patrioti" v roku 1795 vrátili z Paríža bojovať vo vlasti. Viliam V. musel utiecť a ukryť sa v Anglicku. 
Smrť a následníctvo.
Viliam V. zomrel vo vyhnanstve v nemeckom Braunschweigu ako posledný z nizozemských miestodržiteľov. Jeho telo sa do vlasti vrátilo až po sto päťdesiatich rokoch - 29. apríla 1958 bolo pochované v hrobke holandskej kráľovskej rodiny v Nieuwe Kerk v Delfte. 
V roku 1813 sa do Holandska vrátil jeho syn Viliam VI. a ako Viliam I. bol korunovaný na kráľa holandskej monarchie (nebol však prvým holandským kráľom - tým bol Ľudovít Bonaparte (* 1778† 1846), ktorý vládol v rokoch 1806 - 1810).
Vyznamenanie.
Bol 568. rytierom Podväzkového rádu.

</doc>
<doc id="613665" url="https://sk.wikipedia.org/wiki?curid=613665" title="Brother Louie">
Brother Louie

„Brother Louie“ je skladba a zároveň prvý singel nemeckej synthpopovej skupiny Modern Talking z ich tretieho štúdiového albumu "Ready for Romance". Skladba bola vydaná ako singel dňa 27. januára 1986. Dňa 3. marca 1986 dosiahla 1. miesto v Nemecku. Celkovo sa udržala štyri týždne na 1. mieste a 17 týždňov v rebríčku. V Spojenom kráľovstve dosiahla 4. miesto v rebríčku UK Singles Chart a za predaj viac ako 250 000 kusov singlu získala skupina striebornú platňu,&lt;ref name="Modern Talking: UK's Singles/Albums Positions"&gt;&lt;/ref&gt; rovnako ako vo Francúzsku.
V roku 1998 vydala skupina upravenú verziu tejto skladby v štýle eurodance s názvom „Brother Louie ’98“, ktorá bola tiež úspešná. Vo Francúzsku získala zlatú platňu za predaj viac ako 250 000 kusov singlu. Na skladbe repovými vokálmi spolupracoval Eric Singleton.

</doc>
<doc id="613667" url="https://sk.wikipedia.org/wiki?curid=613667" title="Karol Ľudovít Bádenský">
Karol Ľudovít Bádenský

Karol Ľudovít Bádenský (* 14. február 1755, Karlsruhe, Rímsko-nemecká ríša† 16. december 1801, Pforzheim) bol bádenský princ a následník bádenského markgrófstva.
Životopis.
Narodil sa ako syn Karola Fridricha a Karolíny Lujzy Hesensko-darmstadtskej, dcéry Ľudovíta VIII. Hesensko-darmstadského.
Bol popisovaný ako tlstý a chorľavý.
15. júla 1775 sa oženil so svojou sesternicou Amáliou Hesensko-darmstadtskou, dcérou Ľudovíta IX. Hesensko-darmstadského.
V roku 1801 navštívil spolu s manželkou ich dcéru Lujzu, ruskú cárovnu. Na spiatočnej ceste navštívili ešte dcéru Frederiku, švédsku kráľovnu. Tu dostal 15. decembra na zámku Gripsholm mozgovú porážku a po dvanásťhodinovom bezvedomí 16. decembra zomrel.
Deti.
Zomrel pred svojim otcom a tak nikdy nevládol, ale vďaka sobášom svojich detí je predkom členov mnohých európskych panovníckych rodov. K jeho potomkom patria aj rakúsky cisár František Jozef I. a jeho manželka Alžbeta Bavorská, ruský cár Mikuláš II. a jeho manželka Alix Hesensko-darmstadtská a súčasní panovníci dánska kráľovná Margaréta II., švédsky kráľ Karol XVI. Gustáv, monacký knieža Albert II., belgický kráľ Filip, španielsky kráľ Filip VI. či Philip, vojvoda z Edinburghu, manžel britskej kráľovnej Alžbety II.

</doc>
<doc id="613668" url="https://sk.wikipedia.org/wiki?curid=613668" title="Lamiidy">
Lamiidy

Lamiidy (lat. "Lamiidae") alebo staršie (pravé) asteridy I sú taxón asteridov. Podľa systému APG IV doň patrí 8 radov a 41 čeľadí, z ktorých mnohí zástupcovia patria na Slovensku aj na celom svete medzi liečivé rastliny.
Systematika podľa APG IV.
lamiidy:

</doc>
<doc id="613669" url="https://sk.wikipedia.org/wiki?curid=613669" title="Campanulidy">
Campanulidy

Campanulidy [vyslov: kampanulidy] alebo staršie (pravé) asteridy II sú taxón asteridových krytosemenný rastlín. Patrí doň podľa systému APG IV 7 radov a 29 čeľadí, z ktorých mnohí zástupcovia patria na Slovensku aj na celom svete medzi liečivé rastliny. Zástupcovia campanulidov, hlavne z čeľade astrovité, majú značný podiel zastúpenia v slovenskej flóre. 
Systematika podľa APG IV.
campanulidy:

</doc>
<doc id="613670" url="https://sk.wikipedia.org/wiki?curid=613670" title="Malpígiotvaré">
Malpígiotvaré

Malpígiotvaré alebo [asi nesprávne] malpigiotvaré ("Malpighiales") je rad krytosemenných rastlín, do ktorého patrí približne 16 000 druhov, čo predstavuje približne 7,8% pravých dvojklíčnolistových rastlín.
Taxonómia.
Rad malpígiotvaré sa delí na 16 kládov (vetiev) a 42 menších skupín, ktoré sa v závislosti od systému klasifikujú ako čeľade. V systéme APG IV je rozlišovaných 36 čeľadí.

</doc>
<doc id="613671" url="https://sk.wikipedia.org/wiki?curid=613671" title="Štátny znak Severného Macedónska">
Štátny znak Severného Macedónska

Štátny znak Macedónska má dizajn podobný bývalým sovietskym znakom. Štátny znak totiž vychádza zo štátneho znaku dnes už zaniknutej Macedónskej socialistickej republiky, ktorá bola súčasťou Juhoslovanskej socialistickej federatívnej republiky. Do 16. novembra 2009 bola na štátnom znaku ešte stále červená hviezda.
Popis.
Na štátnom znaku sa nachádzajú symetrické pšeničné vence spolu s listami tabaku a makovicami. Dole sú previazané stuhou s národnými motívmi. Spoločne obklopujú modré macedónske hory a pod nimi tečie vlnitá rieka. Nad horami vychádza zlaté slnko, ktoré má 8 lúčov, toto slnko je aj na štátnej vlajke.

</doc>
<doc id="613672" url="https://sk.wikipedia.org/wiki?curid=613672" title="Río Cuarto">
Río Cuarto

Río Cuarto môže byť:

</doc>
<doc id="613674" url="https://sk.wikipedia.org/wiki?curid=613674" title="Zárate">
Zárate

Zárate môže byť:

</doc>
<doc id="613675" url="https://sk.wikipedia.org/wiki?curid=613675" title="Luján">
Luján

Luján môže byť:

</doc>
<doc id="613678" url="https://sk.wikipedia.org/wiki?curid=613678" title="Gualeguaychú">
Gualeguaychú

Gualeguaychú môže byť:

</doc>
<doc id="613680" url="https://sk.wikipedia.org/wiki?curid=613680" title="Strieborný kríž Žilinskej diecézy">
Strieborný kríž Žilinskej diecézy

Strieborný kríž Žilinskej diecézy je vyznamenanie Žilinskej diecézy založené Tomášom Galisom, diecéznym biskupom v roku 2018 pri príležitosti 10. výročia zriadenia diecézy. Vyznamenanie je zriadené v jedinej triede a všetci laureáti sú zapísaní do osobitnej matriky. Prvý krát bolo vyznamenanie udelené 9. februára 2018.
Špecifikácia.
Vyznamenanie pozostáva z medaily priemeru 70 mm a nositeľnej miniatúry priemeru 13 mm. Každé vyznamenanie nesie na reverze okrem názvu tiež meno laureáta, dátum udelenia a matričné číslo, ktoré sa zhoduje s číslom príslušného dekrétu.

</doc>
<doc id="613682" url="https://sk.wikipedia.org/wiki?curid=613682" title="Luján de Cuyo">
Luján de Cuyo

Luján de Cuyo môže byť:

</doc>
<doc id="613684" url="https://sk.wikipedia.org/wiki?curid=613684" title="Jakub Bogdani">
Jakub Bogdani



</doc>
<doc id="613686" url="https://sk.wikipedia.org/wiki?curid=613686" title="Sildenafil">
Sildenafil

Sildenafil, známy hlavne pod obchodným názvom Viagra, je liek užívaný mužmi na liečbu erektilnej dysfunkcie (impotencie). Sildenafil bol vyvinutý farmaceutickou spoločnosťou Pfizer, ktorá ho predáva ako Viagru, no v súčasnosti je už účinnou látkou viacerých liekov od rozličných spoločností.
Sildenafil účinkuje tak, že inhibuje fosfodiesterázu typu 5, enzým, ktorý podporuje degradáciu cyklického guanosinmonofosfátu (cGMP), ktorý reguluje tok krvi v penise. Vďaka tomu je sildenafil schopný pomôcť pri navodení erekcie.
História.
Sildenafil bol vyvinutý pod označením UK-92480 vo výskumnom ústave spoločnosti Pfizer v anglickom meste Sandwich. Aj keď je tento liek dnes známy hlavne ako látka na liečbu impotencie, nebolo to vždy tak. Najprv bol sildenafil študovaný ako možný liek na vysoký tlak a angínu pectoris. Pri testovaní sa potvrdili iba mierne účinky na liečbu angíny pectoris, no taktiež bolo spozorované, že u mužských pacientov vyvolával sildenafil erekciu penisu. Neskôr sa spoločnosť Pfizer rozhodla tento liek ponúkať na liečbu erektilnej dysfunkcie.
Spoločnosť Pfizer si tento liek patentovala v roku 1996 a v roku 1998 získala povolenie amerického úradu FDA (Úrad pre kontrolu potravín a liečiv). Viagra sa stala prvým perorálnym liekom proti erektilnej dysfunkcii. V roku 2013 vypršal patent spoločnosti Pfizer v Európskej únii, vďaka čomu môže akýkoľvek podnik vyrábať a predávať sildenafil ako generikum. Táto skupina liekov je známa aj pod názvom „generická Viagra“.
Použitie.
Primárnym použitím sildenafilu je liečba erektilnej dysfunkcie (impotencie), vďaka čomu pomáha dosiahnuť erekciu mužom, ktorí s ňou inak majú problém. V dnešnej dobe je jedným zo štandardných liečiv používaných na liečbu impotencie.
Okrem toho existujú viaceré ochorenia a zdravotné stavy, pri ktorých sildenafil, podľa dostupných informácií, aspoň nejakým spôsobom pomáha, ako napríklad Raynaudov fenomén.
Nežiaduce účinky.
Medzi najčastejšie nežiaduce účinky sildenafilu patrí bolesť hlavy, červenanie pokožky, zlé trávenie, upchatý nos, poruchy videnia (svetloplachosť, rozmazané videnie). Okrem toho sa niektorí pacienti sťažovali na to, že všetko vidia sfarbené do modra, ako aj na rozmazané či úplne stratené periférne videnie.
Taktiež existujú vážnejšie nežiaduce účinky, ktoré sa však nevyskytujú často. Do tejto skupiny patrí napríklad príliš dlhá erekcia, výrazne znížený krvný tlak, infarkt myokardu, komorová tachykardia, mŕtvica, zvýšený vnútroočný tlak či náhla strata sluchu.
Kvôli viacerým nežiaducim účinkom je v prípade Viagry a iných liekov obsahujúcich sildenafil vždy odporúčaná konzultácia s lekárom. Tieto lieky sú v lekárňach predávané iba na lekársky predpis. Mnoho webových stránok predáva Viagru aj prostredníctvom internetu, no takýto predaj je ilegálny a nákup liekov cez internet je pre spotrebiteľa vysoko rizikový. Pri liekoch z neoverených zdrojov nie je možné overiť zloženie a pôvod kupovaných liekov, kvôli čomu sú s ich kúpou a užívaním spojené mnohé riziká, vrátane rozdielnej účinnosti a iných nežiaducich účinkov.

</doc>
<doc id="613687" url="https://sk.wikipedia.org/wiki?curid=613687" title="Pollis (sochár)">
Pollis (sochár)

Pollis alebo Pollias () bol grécky sochár v 4. storočí pred Kr.
Grécky sochár Pollis je v Plíniovej prírodopisnej encyklopédii "Naturalis historia" uvedený medzi umelcami (bronziarmi), ktorí boli autori sôch športovcov, ozbrojených mužov, poľovníkov a obetovníkov.
Je možné, že tu ide o totožného muža, ktorého rímsky spisovateľ Vitruvius zaradil k menej slávnym autorom kníh o tradíciach a zákonoch symetrie ("praecepta symmetriarum"). Na aténskej Akropole boli objavené i poškodené nápisy na dvoch podstavcoch so signatúrou Πολ[...]Pol[lias?], datované do rozhrania 6. a 5 . storočia pred Kr., ktoré sa mohli týkať tohto umelca, predpokladalo sa tiež, že tento Pollias bol otcom slávneho keramikára Euthymida, ale tieto hypotézy nebolo možné preukázať. Avšak podľa toho, ako je Pollis vo Vitruviovom diele "De architectura" chronologicky uvedený, nemožno dobu jeho činnosti určiť skôr ako do 4. storočia pred Kr. 

</doc>
<doc id="613689" url="https://sk.wikipedia.org/wiki?curid=613689" title="Zoznam miest v Argentíne podľa počtu obyvateľov">
Zoznam miest v Argentíne podľa počtu obyvateľov

Zoznam miest v Argentíne podľa počtu obyvateľov (údaje k roku 2010) podľa údajov sčítania ľudu z roku 2010.
Zoznam metropolitných oblastí v Argentíne podľa počtu obyvateľov (údaje k roku 2017) podľa aktuálnych štatistických údajov.

</doc>
<doc id="613693" url="https://sk.wikipedia.org/wiki?curid=613693" title="Gallegos">
Gallegos

Gallegos môže byť:

</doc>
<doc id="613700" url="https://sk.wikipedia.org/wiki?curid=613700" title="Znak Severného Macedónska">
Znak Severného Macedónska



</doc>
<doc id="613701" url="https://sk.wikipedia.org/wiki?curid=613701" title="Znak Madagaskaru">
Znak Madagaskaru



</doc>
<doc id="613703" url="https://sk.wikipedia.org/wiki?curid=613703" title="Baltimora">
Baltimora

Baltimora bol taliansky hudobný projekt aktívny v 80. rokoch. Často je v USA a Spojenom kráľovstve označovaný ako one-hit wonder, a to predovšetkým pre úspech skladby „Tarzan Boy“. Táto skladba sa umiestnila v prvej päťke v hudobných rebríčkoch v krajinách ako Nemecko, Švajčiarsko, Rakúsko, Švédsko, Francúzsko, Holandsko či Nórsko.
Štýl.
Hudobný štýl projektu je označovaný ako italo disco a niekedy ako new wave, vrátane ich prvého albumu "Living in the Background".

</doc>
<doc id="613704" url="https://sk.wikipedia.org/wiki?curid=613704" title="Eduard Schweizer">
Eduard Schweizer

Eduard Schweizer (* 18. apríl 1913, Bazilej, Švajčiarsko† 27. jún 2006, Zürich, Švajčiarsko) bol švajčiarsky protestantský teológ.
Životopis.
Eduard Schweizer študoval protestantskú teológiu u Rudolfa Bultmanna v Marburgu, Emila Brunnera v Zürichu a Karla Bartha v Bazileji. V roku 1938 získal na univerzite v Bazileji akademický titul "Dr. theol."
Po skončení štúdia pôsobil ako farár v obci Nesslau vo švajčiarskom kantóne Sankt Gallen.
Od roku 1941 pracoval aj ako súkromný docent Nového zákona na univerzite v Zürichu.
V roku 1946 sa stal profesorom Nového zákona na univerzite v Mainzi, v letnom semestri roku 1949 pôsobil na "Rheinische Friedrich-Wilhelms-Universität" v Bonne.
Na jeseň roku 1949 sa stal riadnym profesorom Nového zákona na univerzite v Zürichu. V rokoch 1964 až 1966 bol rektorom tejto univerzity.
Spolu s Rudolfom Schnackenburgom inicioval vznik edície "Evangelisch-katholischer Kommentar zum Neuen Testament" (Evanjelicko-katolícky komentár k Novému zákonu). V rokoch 1952 až 1985 bol spoluvydavateľom časopisu "Evangelische Theologie".
V roku 1979 bol emeritovaný.
V roku 1982 mu bola udelená cena "Sexauer Gemeindepreis für Theologie".

</doc>
<doc id="613705" url="https://sk.wikipedia.org/wiki?curid=613705" title="Augustín Langhoffer">
Augustín Langhoffer

Doc. Dr. phil. Augustín Langhoffer (, * 17. apríl 1861, Kysáč† 28. marec 1940, Záhreb) bol zaslúžilý chorvátsky zoológ a entomológ slovenského pôvodu.
Život.
Augustín Langhoffer sa narodil 17. apríla 1861 v Kysáči, v rodine Jána Tobiáša Langhoffera (ktorý bol učiteľom v Kysáči) a Emílii, rod. Reiszovej. Jeho brat, Karol Langhoffer (1858), bol kysáčskym evanjelickým kňazom. Základnú školu vychodil pravdepodobne v rodisku, kde jeho otec bol učiteľom a gymnázium v Novom Sade, Osijeku a v Sarvaši (v Chorvátsku). Študovať začal na Prírodovedeckej fakulte v Záhrebe a svoje štúdium ukončil vo Viedni. V roku 1888 promoval v Jene a jeho dizertačná práca niesla názov "Beiträge zur Kenntnis der Mundteile der Dipteren". Po ukončení štúdia pracoval ako stredoškolský učiteľ na gymnáziu v Rijeke, na Námorno-obchodnej škole v Bakre a na gymnáziách v Senji, Osijeku a v Záhrebe. V roku 1895 sa habilitoval v odbore entomológia na Filozofickej fakulte Univerzity v Záhrebe a bol mu udelený titul docent.
Činnosť.
Langhoffer začal prednášať na Filozofickej fakulte v Záhrebe v roku 1895 entomológiu a od roku 1901 do 1927 prednášal aj iné predmety zo zoológie na tej istej fakulte. V roku 1901 sa stal riaditeľom Zoologického oddelenia Chorvátskeho národného múzea v Záhrebe. Na novootvorenej Lekárskej fakulte v Záhrebe v r. 1918 bol poverený prednášať všeobecnú biológiu a v tom istom roku prednášal aj na Lesníckej akadémii v Záhrebe. V rokoch 1919 až 1929 vyučoval poľnohospodársku a lesnícku entomológiu na Poľnohospodárskej a lesníckej fakulte v Záhrebe, hoci už v r. 1927 odišiel do dôchodku. Ako zoológ sa Langhoffer zaoberal prevažne entomológiou a študoval dvojkrídlovce ("Diptera") a blanokrídlovce ("Hymenoptera") - ich morfológiu, najmä ich ústne ústrojenstvo. Tiež sa zaoberal aj štúdiom pôdnej a vodnej fauny a ako prvý sa začal dôkladne venovať výskumom fauny chorvátskych jaskýň.
Tvorba.
Augustínovi Langhofferovi patrí v chorvátskej zoológii a entomológii čestné miesto. Publikoval viac než 330 vedeckých a odborných článkov, tuctu článkov z oblasti všeobecnej a aplikovanej entomológie, zoológie, ochrany prírody, ekológie, zdravia, poľovníctva a rybolovu, zoologickej nomenklatúry, atď. V tejto oblasti vyniká jeho zoznam 751 druhov chrobákov v Chorvátsku, popis 260. druhov bzdôch ("Heteroptera") či články o cikádach ("Cicadina"). Zoskupil zbierku približne 15 000 chorvátskych dvojkrídlovcov - opísal 1321 druhov dvojkrídlovcov z 50 čeľadí a tým uverejnil dosiaľ najkompletnejší zoznam tohto hmyzu v Chorvátsku. Tiež opísal aj 102 druhov lykožrútov ("Scolytidae") Chorvátska. V r. 1904 uverejnil opis rýb chorvátskej fauny. Tiež sa zaujímal aj o vtáctvo a zaoberal sa aj problémom sušenia dubových lesov v Chorvátsku. Napísal niekoľko učebníc.

</doc>
<doc id="613729" url="https://sk.wikipedia.org/wiki?curid=613729" title="Služba zahraničnej rozviedky Ruskej federácie">
Služba zahraničnej rozviedky Ruskej federácie

Služba zahraničnej rozviedky Ruskej federácie () je ruská spravodajská agentúra s vonkajším poľom pôsobnosti. Predchodcom SVR RF bola do decembra 1991 1. správa KGB. Sídlo SVR sa nachádza v rajóne Jasenevo v Moskve.

</doc>
<doc id="613735" url="https://sk.wikipedia.org/wiki?curid=613735" title="Znak Česka">
Znak Česka



</doc>
<doc id="613738" url="https://sk.wikipedia.org/wiki?curid=613738" title="Neuquén (mesto)">
Neuquén (mesto)

Neuquén je hlavné mesto provincie Neuquén v Argentíne. Leží v centrálnej časti krajiny na sútoku riek Neuquén a Limay. Pri sčítaní ľudu v roku 2010 malo mesto 231 198 obyvateľov (bez predmestí). V súčasnosti sa počet obyvateľov celej metropolitnej oblasti Neuquén udáva na 386 800 ľudí. Neuquén je tak najväčšie mesto celej Patagónie. Mesto bolo založené v roku 1904. Je najmladšie hlavné mesto provincie v Argentíne.

</doc>
<doc id="613740" url="https://sk.wikipedia.org/wiki?curid=613740" title="Uhorsko-haličská železnica">
Uhorsko-haličská železnica



</doc>
<doc id="613741" url="https://sk.wikipedia.org/wiki?curid=613741" title="Hydatellaceae">
Hydatellaceae



</doc>
<doc id="613742" url="https://sk.wikipedia.org/wiki?curid=613742" title="Vodniatka">
Vodniatka



</doc>
<doc id="613743" url="https://sk.wikipedia.org/wiki?curid=613743" title="Trithuria">
Trithuria



</doc>
<doc id="613744" url="https://sk.wikipedia.org/wiki?curid=613744" title="Hydatella">
Hydatella



</doc>
<doc id="613745" url="https://sk.wikipedia.org/wiki?curid=613745" title="Cabombaceae">
Cabombaceae



</doc>
<doc id="613746" url="https://sk.wikipedia.org/wiki?curid=613746" title="Zelenokvetovité">
Zelenokvetovité



</doc>
<doc id="613747" url="https://sk.wikipedia.org/wiki?curid=613747" title="Chloranthaceae">
Chloranthaceae



</doc>
<doc id="613749" url="https://sk.wikipedia.org/wiki?curid=613749" title="Bahía Blanca (mesto)">
Bahía Blanca (mesto)

Bahía Blanca je prístavné mesto nachádzajúce sa v provincii Buenos Aires v Argentíne. Leží na pobreží pri Atlantickom oceáne (Argentínske more) v južnej časti provincie Buenos Aires. V slovenskom jazyku názov mesta znamená "Biela zátoka". Pri sčítaní ľudu v roku 2010 malo mesto 291 327 obyvateľov (bez predmestí). V súčasnosti sa počet obyvateľov celej metropolitnej oblasti Bahía Blanca udáva na 297 900 ľudí. Mesto bolo založené v roku 1828 ako pevnosť, ktorá slúžila na ochranu pred nájazdmi indiánov.

</doc>
<doc id="613751" url="https://sk.wikipedia.org/wiki?curid=613751" title="Paraná (mesto)">
Paraná (mesto)

Paraná je hlavné mesto provincie Entre Ríos v Argentíne. Leží na východnom brehu rieky Paraná hneď oproti mestu Santa Fe. Pri sčítaní ľudu v roku 2010 malo mesto 247 139 obyvateľov (bez predmestí). V súčasnosti sa počet obyvateľov celej metropolitnej oblasti Paraná udáva na 285 700 ľudí. Mesto bolo založené v roku 1730. V súčasnosti slúži ako významný riečny prístav, cez ktorý sú vyvážané produkty z celej oblasti.

</doc>
<doc id="613754" url="https://sk.wikipedia.org/wiki?curid=613754" title="Bahía Blanca">
Bahía Blanca

Bahía Blanca môže byť:

</doc>
<doc id="613756" url="https://sk.wikipedia.org/wiki?curid=613756" title="Martinská ulica (Žilina)">
Martinská ulica (Žilina)

Martinská ulica je ulica v Žiline na sídlisku Vlčince.
Vznikla na prelome sedemdesiatych a osemdesiatych rokov 20. storočia pri výstavbe panelového sídliska. Nachádzajú sa na nej výlučne panelové domy. Je pomenovaná po okresnom meste Martin. Na ulici sa nachádza iba jedna základná škola.
Priebeh.
Ulica začína na križovatke s ulicou Matice slovenskej a pokračuje juhovýchodným smerom. Po 150 metroch sa stáča v pravom uhle, kde do nej ústi Gemerská ulica, a pokračuje asi 240 metrov až ku križovatke s Kubínskou ulicou, kde končí. 

</doc>
<doc id="613758" url="https://sk.wikipedia.org/wiki?curid=613758" title="Paranã">
Paranã

Paranã môže byť:

</doc>
<doc id="613760" url="https://sk.wikipedia.org/wiki?curid=613760" title="Formosa (mesto)">
Formosa (mesto)

Formosa je hlavné mesto provincie Formosa v Argentíne. Leží v severnej časti krajiny na hraniciach s Paraguajom, od ktorého ho oddeľuje rovnomenná rieka. Pri sčítaní ľudu v roku 2010 malo mesto 222 226 obyvateľov (bez predmestí). V súčasnosti sa počet obyvateľov celej metropolitnej oblasti Formosa udáva na 249 800 ľudí. Formosa slúži ako dôležitý riečny prístav, cez ktorý sa vyváža podstatná časť regionálnej produkcie, ktorá smeruje cez rieky Paraguay a následne Paraná do ostatných častí štátu a do zahraničia. Mesto bolo založené v roku 1879.

</doc>
<doc id="613764" url="https://sk.wikipedia.org/wiki?curid=613764" title="La Rioja (mesto)">
La Rioja (mesto)

La Rioja je hlavné mesto provincie La Rioja v Argentíne. Leží v severozápadnej časti krajiny. Pri sčítaní ľudu v roku 2010 malo mesto 178 872 obyvateľov (bez predmestí). V súčasnosti sa počet obyvateľov celej metropolitnej oblasti La Rioja udáva na 209 200 ľudí. Mesto bolo založené v roku 1591.

</doc>
<doc id="613769" url="https://sk.wikipedia.org/wiki?curid=613769" title="Río Cuarto (mesto)">
Río Cuarto (mesto)

Río Cuarto je mesto nachádzajúce sa v provincii Córdoba v Argentíne. Leží v centrálnej časti krajiny. Pri sčítaní ľudu v roku 2010 malo mesto 157 010 obyvateľov (bez predmestí). V súčasnosti sa počet obyvateľov mesta aj s predmestiami udáva na 178 800 ľudí. Mesto bolo založené v roku 1786. Mesto je významným poľnohospodárskym centrom.

</doc>
<doc id="613771" url="https://sk.wikipedia.org/wiki?curid=613771" title="San Nicolás de los Arroyos">
San Nicolás de los Arroyos

San Nicolás de los Arroyos je mesto nachádzajúce sa v provincii Buenos Aires v Argentíne. Leží na brehu rieky Paraná na severnom okraji provincie Buenos Aires zhruba 230 km od mesta Buenos Aires. Pri sčítaní ľudu v roku 2010 malo mesto 133 602 obyvateľov (bez predmestí). V súčasnosti sa počet obyvateľov celého mesta aj s predmestiami udáva na 140 400 ľudí. Mesto bolo založené v roku 1748.

</doc>
<doc id="613773" url="https://sk.wikipedia.org/wiki?curid=613773" title="San Rafael (Mendoza)">
San Rafael (Mendoza)

San Rafael je mesto nachádzajúce sa v provincii Mendoza v Argentíne. Leží v centrálnej časti krajiny na jej západnom okraji. Je vzdialené 990 km západne od argentínskeho hlavného mesta Buenos Aires. Pri sčítaní ľudu v roku 2010 malo mesto 118 009 obyvateľov (bez predmestí). V súčasnosti sa počet obyvateľov mesta aj s predmestiami udáva na 130 000 ľudí. Mesto bolo založené v roku 1805. Je významným turistickým cieľom.

</doc>
<doc id="613775" url="https://sk.wikipedia.org/wiki?curid=613775" title="Tandil">
Tandil

Tandil je mesto nachádzajúce sa v provincii Buenos Aires v Argentíne. Leží v centrálnej časti provincie Buenos Aires a východnej časti krajiny. Je vzdialené zhruba 360 km južne od hlavného mesta Argentíny Buenos Aires. Pri sčítaní ľudu v roku 2010 malo mesto 116 916 obyvateľov (bez predmestí). V súčasnosti sa počet obyvateľov mesta aj s predmestiami udáva na 127 500 ľudí. Mesto bolo založené v roku 1823.

</doc>
<doc id="613777" url="https://sk.wikipedia.org/wiki?curid=613777" title="Pilar (Buenos Aires)">
Pilar (Buenos Aires)

Pilar je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 296 826 obyvateľov. Pilar bolo založené v roku 1755. V poslednom období sa mesto stalo cieľom vyššej argentínskej vrstvy. Vybudovali sa tu viaceré uzatvorené obytné oblasti a súkromné kluby zamerané na golf, či konské pólo.

</doc>
<doc id="613782" url="https://sk.wikipedia.org/wiki?curid=613782" title="Merlo (Buenos Aires)">
Merlo (Buenos Aires)

Merlo je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 527 658 obyvateľov. Merlo bolo založené v roku 1755.

</doc>
<doc id="613783" url="https://sk.wikipedia.org/wiki?curid=613783" title="Rob Thomas (hudobník)">
Rob Thomas (hudobník)

Robert Kelly Thomas (*14. február 1972 Landstuhl, NSR) je americký spevák, skladateľ, producent a multi-inštrumentalista známy hlavne ako spevák alternatívnej kapely Matchbox Twenty. Má za sebou aj úspešné sólové projekty, medzi ktoré patrí singel „Lonely No More“ (2005), ktorý mu priniesol najväčší úspech v hudobnom rebríčku. Thomas má od roku 1999 tri ceny Grammy za nahrávku „Smooth“, ktorú vyprodukoval so skupinou Santana. Skladba vyšla na pätnásť-platinovom albume "Supernatural".
Rob Thomas je aj úspešným skladateľom. Zložil piesne pre hudobníkov ako Willie Nelson, Mick Jagger, Marc Anthony, Pat Green, Taylor Hicks, Travis Tritt a skupinu Daughtry.
Od roku 1996 jeho skupina vydala sériu hitových singlov, medzi inými „Push“, „3AM“, „Real World“, „Back 2 Good“, „Bent“, „If You're Gone“, „Mad Season“, „Disease“, „Unwell“, „Bright Lights“, „How Far We've Come“ a „She's So Mean“. V roku 2004 Robovi Thomasovi udelili v Songwriters Hall of Fame cenu Hala Davida, ktorá sa dáva mladým skladateľom, ktorí už majú trvalý vplyv v hudobnom priemysle.

</doc>
<doc id="613784" url="https://sk.wikipedia.org/wiki?curid=613784" title="Quilmes">
Quilmes

Quilmes je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 582 943 obyvateľov. Quilmes bolo založené v roku 1666.

</doc>
<doc id="613786" url="https://sk.wikipedia.org/wiki?curid=613786" title="Banfield">
Banfield

Banfield je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 232 411 obyvateľov. Za počiatky mesta sa považuje rok 1873, kedy tu bola otvorená železničná stanica pomenovaná Banfield.

</doc>
<doc id="613788" url="https://sk.wikipedia.org/wiki?curid=613788" title="Svorad (plošina)">
Svorad (plošina)

Svorad (920) je lúčnatá krasová náhorná plošina (planina) na Slovensku v západnej časti Podtatranskej brázdy, na severnom úpätí Chočských vrchov. Rozprestiera sa nad záverom Prosieckej doliny v katastrálnom území obcí Prosiek a Veľké Borové v okrese Liptovský Mikuláš.
Poloha.
Plošina leží v povodí Prosiečanky, ktorej horný tok ňou preteká, na rozhraní troch geomorfologických celkov:
Centrálna časť plošiny je len mierne zvlnená (920) s poklesom smerom na juhozápad k záveru Prosieckej doliny. Najjednoduchší prístup je z obce Veľké Borové (), ležiacej približne 2 km severovýchodne, priamo pod úbočím plošiny.
Geológia.
Plošina je budovaná flyšovými paleogénnymi sedimentmi a má mierne zaoblené formy reliéfu. Zbierajú sa na nej viaceré vetvy, tvoriace horný tok Prosiečanky, ktorá sa následne na začiatku vápencového územia na úpätí Chočských vrchov ponára v mohutnom závrtovitom ponore a ďalej tečie podzemím. V dôsledku toho je v záverečnom tiesňavovom úseku Prosieckej doliny, od bočnej doliny Červené piesky s rovnomenným vodopádom až po Svorad, po väčšinu roka (mimo povodní) len suché koryto potoka.
Ponor Prosiečanky je v súčasnosti zanesený sedimentmi, v minulosti však bol údajne otvorený a dalo sa ním vstúpiť do voľných priestorov. Tento závrt predstavuje jediný výraznejší krasový útvar na plošine, mimo neho sa tu nachádzajú už len mierne zvlnené lúky a viaceré mokrade.
Rastlinstvo.
Rozsiahle lúky a pastviny tu vznikli postupným klčovaním pôvodných lesných porastov pastiermi v priebehu uplynulých storočí. Posledné desaťročia, po ústupe intenzívneho spásania v 70. až 80. rokoch 20. storočia, sa lokalita naopak stala klasickým príkladom tzv. sukcesie – v tomto prípade postupnej pomalej premeny neudržiavaných lúk a pastvín na les. Botanicky významný bol výskyt kríkov borievky obyčajnej ("Juniperus communis"), ktorá predstavovala prvé štádium sukcesie. Okrem bežných lúčnych druhov tráv a bylín, sa na vlhkých stanovištiach vyskytuje páperník úzkolistý ("Eriophorum angustifolium") a tučnica obyčajná ("Pinguicula vulgaris"), ktoré tu reprezentujú floristicky významnejšie druhy rastlinstva. Miestami sa tiež, v dôsledku intenzívneho spásania, vytvorili rozsiahlejšie porasty horskej trávy psice tuhej ("Nardus stricta").
Dejiny.
Prosiecka dolina aj s planinou Svorad patrila historicky obci Sielnica. V roku 1287 uhorský kráľ Ladislav IV. vyčlenil z tohoto majetku pôdu a lesy medzi Prosieckym potokom (Prosiečanka) a Sielnicou, vrátane územia planiny, čim vznikol zárodok osady Prosiek. Do roku 1500 osadu vlastnil zemiansky rod Mikuš, neskôr rod Jóbovcov z Fančalu, ktorí sa do Prosieka prisťahovali a boli vlastníkmi až do 20. storočia.
Prvá písomná zmienka, už s názvom Svorad ako bežným pomenovaním, je podľa Jozefa Kútnika z roku 1556, v listine Liptovskej župy. Ďalšia zmienka je potom z roku 1589, v dohode medzi rodmi Jób Fančali z Prosieka a Kubíni z Vyšného Kubína. Svorad sa potom, ako hraničný bod, spomína v dokumentoch k dlhodobému územnému sporu grófa Štefana Ilešháziho (* 1541† 1609) s Jóbovcami, započatého v roku 1583.
Planina býva uvádzaná aj ako križovatka historických ciest z Oravy a Liptova do Poľska. Po postupnom vyklčovaní lesov pastiermi boli lúky využívané ako pasienky aj ako zdroj sena, priamo na plošine vznikli desiatky senníkov a stodôl na jeho uskladnenie a sušenie. Na zvoz sena do Prosieka bola v Prosieckej doline vybudovaná vozová cesta, prekonávajúca tiesňavové úseky drevenou vozovkou, položenou na trámoch, zasadených do skalných stien tiesňavy. Cesta bola opakovane poškodzovaná vodou pri jarných povodniach a následne opravovaná. V roku 1944 vyhodili mostové časti do vzduchu partizáni a torzo odniesla veľká voda v roku 1947, pričom cesta už nebola následne obnovená.
Pôvod názvu.
Pôvod názvu plošiny je dávaný do súvisu s pustovníkom sv. Svoradom, benediktínskym mníchom, žijúcim na prelome 10. a 11. storočia.
Turistika.
Svorad predstavuje významnú križovatku turistických chodníkov:
Vyššie, severným okrajom lúk popod vrchol Dielu, prechádza červená diaľková turistická trasa, cyklotrasa a bežecká trasa č. 0847a Dolný Kubín – Malatiná – Veľké Borové – Malé Borové – Kopec – Zuberec – Brestová, skanzen – Skorušina – Oravice.

</doc>
<doc id="613789" url="https://sk.wikipedia.org/wiki?curid=613789" title="José C. Paz (mesto)">
José C. Paz (mesto)

José Clemente Paz (tiež známe ako José C. Paz) je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 265 981 obyvateľov. José C. Paz bolo založené v roku 1913 a je pomenované na počesť argentínskeho politika a diplomata Josého C. Paza.

</doc>
<doc id="613790" url="https://sk.wikipedia.org/wiki?curid=613790" title="Robert Thomas">
Robert Thomas

Robert Thomas, Rob Thomas, Bob Thomas, alebo Bobby Thomas môže byť:

</doc>
<doc id="613793" url="https://sk.wikipedia.org/wiki?curid=613793" title="Rob Thomas">
Rob Thomas



</doc>
<doc id="613794" url="https://sk.wikipedia.org/wiki?curid=613794" title="Bob Thomas">
Bob Thomas



</doc>
<doc id="613795" url="https://sk.wikipedia.org/wiki?curid=613795" title="Bobby Thomas">
Bobby Thomas



</doc>
<doc id="613796" url="https://sk.wikipedia.org/wiki?curid=613796" title="Francis Meli (biskup)">
Francis Meli (biskup)

Mons. ICLic. Francis Meli sa narodil 21. júla 1962 na Ostrove Poi, v Provincii Západná Nová Británia na Papue Novej Guinei rodičom Anthonovi Wale a Anne Aisiga. V rokoch 1985 až 1990 navštevoval Seminár Ducha Svätého v Bomane (ang. Holy Spirit Seminary at Bomana). Študoval tiež na kanadskej katolíckej Univerzite svätého Pavla (fran. "Université Saint-Paul"), pápežskej univerzite pridruženej k Ottawskej univerzite. Za kňaza bol vysvätený 24. novembra 1991 a 5. februára 2018 bol pápežom Františkom, po rezignácii biskupa Cesare Boniventa, P.I.M.E. (lat. "Pontificium Institutum pro Missionibus Exteris") z dôvodu dosiahnutia vekovej hranice, menovaný za biskupa Vanimskej diecézy (lat. "Dioecesis Uanimitana"). 
Erb.
Mons. Francisovi Melimu, ako diecéznemu biskupovi prináleží štvrtený štít, kde v prvom a štvrtom poli je umiestnený erb diecézy, druhé a tretie pole obsahuje jeho osobný erb. V druhom poli sú na zelenom pozadí nad dvomi zlatými obrúčkami snúbencov (ktoré suplujú tiež symbol tradičných domorodých mušľových peňazí – tzv. „shell money“) umiestnené strieborné váhy, symbol spravodlivosti a doterajšej profesie a pozície nového biskupa. V treťom, zelenom poli, je na striebornej zlatolistej palme položený otvorený strieborný Evanjeliár so zlatou oriezkou a s červenými gréckymi majuskulnými písmenami alfa a omega. Biskupské heslo "JUSTITIA ET VERITAS" (Spravodlivosť a pravda) vyjadruje túžbu biskupa vykonávať pastoráciu v spravodlivosti a pravde. Latinský procesiový kríž a zelený biskupský klobúk so šiestimi zelenými strapcami na každej strane, prislúcha podľa pravidiel cirkevnej heraldiky biskupovi. Autorom biskupského erbu je slovenský heraldik, žilinčan Marek Sobola.

</doc>
<doc id="613799" url="https://sk.wikipedia.org/wiki?curid=613799" title="Francis Meli">
Francis Meli

Francis Meli môže byť:

</doc>
<doc id="613800" url="https://sk.wikipedia.org/wiki?curid=613800" title="José C. Paz">
José C. Paz

José C. Paz môže byť:

</doc>
<doc id="613801" url="https://sk.wikipedia.org/wiki?curid=613801" title="José Clemente Paz">
José Clemente Paz

José Clemente Paz môže byť:

</doc>
<doc id="613806" url="https://sk.wikipedia.org/wiki?curid=613806" title="Voyage, voyage">
Voyage, voyage

„Voyage, voyage“ je skladba, ktorú napísali Dominique Albert Dubois a Jean-Michel Rivat, a ktorú nahrala francúzska speváčka Desireless. Skladba sa stala prvým singlom z jej debutového albumu "François", vydaného koncom roka 1986. Aj napriek tomu, že je naspievaná vo francúzštine, dosiahla obrovský medzinárodný úspech medzi rokmi 1986 až 1988 a obsadila pozície v prvej desiatke v hudobných rebríčkoch v Európe.
Coververzia Kate Ryan.
Belgická speváčka Kate Ryan vytvorila coververziu, ktorá bola ako singel vydaná z jej albumu "Free" (2008). Singel dosiahol 2. mesto v Belgicku, 10. miesto v Holandsku, 26. miesto vo Švédsku, 20. miesto v Grécku, 13. miesto v Nemecku, 4. miesto v Španielsku, 12. miesto v Poľsku a 10. miesto vo Fínsku.

</doc>
<doc id="613807" url="https://sk.wikipedia.org/wiki?curid=613807" title="Lomas de Zamora">
Lomas de Zamora

Lomas de Zamora je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 616 279 obyvateľov. Mesto bolo založené v roku 1864 pod názvom "Pueblo de la Paz". Svoj súčasný názov nesie od roku 1910.

</doc>
<doc id="613808" url="https://sk.wikipedia.org/wiki?curid=613808" title="Konstal 105N2k/2000">
Konstal 105N2k/2000

Konstal 105N2k/2000 je novostavba poľskej električky vychádzajúci z typu Konstal 105Na a vyrábaná v rokoch 2000 – 2001 a v roku 2007 (vlečné vozne pre Štetín).
Konštrukcia.
Konstal 105N2k/2000 je jednosmerný štvornápravový motorový električkový vozeň. Podlaha vozidla sa nachádza vo výške nad temenom koľajnice. Interiér vozidla je prístupný tromi dverami v pravej bočnici. Ide o dvojkrídlové výklopné dvere s otváraním cestujúcimi. V salóne pre cestujúcich sa nachádzajú čalúnené sedadlá rozmiestnené systémom 1+1, kúrenie je zapustené v bočniciach, podlaha je pokrytá protišmykovou krytinou, vozidlá sú štandardne vybavené elektronickým informačným systémom s digitálnymi panelmi. Okná vozidla sú s výklopnou hornou časťou. Kabína vodiča je uzavretá a je vybavená ručným radičom. Električky typu 105N2k/2000 sú vybavené štyrmi trakčnými motormi (pre každú nápravu jeden motor) typu Ltd–220. Do vozňov 105N2k/2000 bola nainštalovaná elektrická výzbroj, ktorá využíva GTO tyristorov a umožňuje rekuperáciu brzdovej energie. Oproti klasickým vozňom 105Na majú električky 105N2k/2000 miesto motorgenerátora statický menič. Elektrický prúd je z trolejového vedenia odoberaný polopantografom.
Dodávky električiek.
Na prelome rokov 2000 a 2001 a v roku 2007 bolo vyrobených 82 vozidiel 105N2k/2000. Električky sú v prevádzke v Štetíne a vo Varšave.

</doc>
<doc id="613809" url="https://sk.wikipedia.org/wiki?curid=613809" title="Karol Kristián Nasavsko-weilburský">
Karol Kristián Nasavsko-weilburský

Karol Kristián Nasavsko-weilburský (* 16. január 1735, Weilburg, Nemecko†28. november 1788, Münster-Dreisen) bol do roku 1753 nasavsko-weilburský gróf a od roku 1753 prvý nasavsko-weilburský knieža.
Životopis.
Narodil sa ako posledné dieťa, a jediný syn, grófa Karol Augusta a princeznej Augusty Frederiky Nasavsko-idsteinskej. 
Jeho učiteľom bol Charles de la Pottrie, ktorého poveril politickým vedením v čase svojej služby v nizozemskej armáde. Bol veľmi dobrým vojvodcom a o niekoľko rokov neskôr sa stal veliteľom nizozemskej jazdy. Od roku 1769 velil aj ako poľný maršal. Neskôr sa stal generálom nizozemskej pechoty a guvernérom Bergen op Zoom a Maastrichtu.
Titul grófa zdedil po svojom otcovi a neskôr sa mu podarilo zjednotiť svoje územie s územiami nasavsko-saarbrückenskými, nasavsko-usingenskými a nasavsko-dietzskými. Od roku 1753 bol oficiálne prvým kniežaťom nasavsko-šeilburským. Už ako gróf podporoval vznik dôchodkových fondov pre duchovných a učiteľov.
Zomrel v roku 1788 a jeho nasledovníkom sa stal jeho najstarší syn Fridrich Viliam (1788-1816). Ten neskôr vládol spoločne s bratrancom Fridrichom Augustom a po nich vládol syn Fridricha Viliama Viliam.
Manželstvo a potomkovia.
Dňa 5. marca 1760 sa v Haagu oženil s princeznou Karolínou Oranžský-Nassavskej, dcérou Viliama IV., princa oranžského. Spolu mali celkom 15 detí.
Po smrti manželky Karolíny sa pravdepodobne znovu oženil s Barbarou Giesen, avšak toto morganatické manželstvo nedokazujú žiadne dokumenty ani záznamy, je teda pravdepodobné, že nikdy neexistovalo.

</doc>
<doc id="613812" url="https://sk.wikipedia.org/wiki?curid=613812" title="(47171) 1999 TC36">
(47171) 1999 TC36



</doc>
<doc id="613814" url="https://sk.wikipedia.org/wiki?curid=613814" title="40 (číslo)">
40 (číslo)

40 je číslo, ktoré nasleduje po čísle 39 a predchádza číslu 41. 
Fyzika.
−40 ("mínus štyridsať") je unikátna teplota (v stupňoch Celzia), pri ktorej sa hodnoty teplôt vo Fahrenheitovej stupnici a Celziovej stupnici navzájom rovnajú.
Premenenie zo stupňov Fahrenheita na stupeň Celzia sa vykoná matematickou operáciou
formula_1,
formula_2,
kde "C" je teplota v stupňoch Celzia, "F" je teplota v stupňoch Fahrenheita.
Ak formula_3 ∧ formula_4:
formula_5
formula_6
formula_7
formula_8

</doc>
<doc id="613817" url="https://sk.wikipedia.org/wiki?curid=613817" title="−40">
−40



</doc>
<doc id="613820" url="https://sk.wikipedia.org/wiki?curid=613820" title="Agathón (syn Agathokla)">
Agathón (syn Agathokla)

Agathón () bol grécky sochár v 3. storočí pred Kr.
Agathón, syn Agathokla, grécky sochár neznámeho rodiska (pochádzal možno z Kyrény), bol činný zrejme v prvej polovici 3. storočia pred Kr. Od starovekých autorov sa o ňom nezachovala správa. Svedectvom tvorby tohto umelca je jeho menom signovaný mramorový podstavec zo sochy, objavený v roku 1926 medzi chrámami boha Apolóna a bohyne Isis v archeologickej lokalite starogréckeho líbyjského mesta Kyrény. Poškodený nápis na podstavci hlása: 
- text v starogréčtine
Nápis na podstavci datujú do 3. storočia pred Kr. Pôvodne sa predpokladalo, že sochu z podstavca zasvätil kňaz Aristis bohu Hórovi, ale to nebolo možné jednoznačne dokázať.

</doc>
<doc id="613829" url="https://sk.wikipedia.org/wiki?curid=613829" title="Zero Waste">
Zero Waste

Zero Waste, alebo slovensky Život bez odpadu je označenie pre životný štýl, ktorý podporuje opätovné využívanie všetkých zdrojov bez tvorby odpadov, ich skládkovania, alebo ich spaľovania. Podľa tejto filozofie by mali byť všetky zdroje opätovne využívané, ako sa to deje aj v prírode.
Zero Waste International.
Medzinárodná aliancia pre život bez odpadov (Zero Waste International Alliance, ZWIA) používa nasledujúcu definíciu:
Zero Waste (nulový odpad) je etický, ekonomický, efektívny a vizionársky cieľ, ktorý má viesť ľudí k zmene ich životného štýlu a postupov tak, aby napodobňovali udržateľné prírodné cykly, kde sú všetky vyradené materiály navrhnuté tak, aby mohli byť znovu použité.
Zero Waste znamená navrhovanie a používanie výrobkov a procesov takým spôsobom, aby sa systematicky znižoval objem a toxicita odpadu a materiálov, šetrili a obnovovali sa všetky zdroje a nedochádzalo k ich spaľovaniu či zakopávaniu.
Realizácia a dodržiavanie pravidiel Zero Waste odstráni všetky úniky škodlivín do pôdy, vody alebo vzduchu, ktoré by ohrozovali zdravie planéty, ľudí, zvierat alebo rastlín.
Zero Waste sa týka postupov nakladania s odpadmi a spôsobov plánovania, ktoré kladú dôraz na prevenciu vzniku odpadov, na rozdiel od spôsobu zachádzania s odpadmi spôsobom "na konci potrubia" (teda riešením následkov a nie príčin). Ide o celkový systémový prístup, ktorý sa zameriava na masívnu zmenu v spôsobe toku materiálov v spoločnosti a nevedie k žiadnemu odpadu. Nulový odpad v sebe zahrňuje viac než odstraňovanie odpadu prostredníctvom recyklácie a opätovného využitia. Zameriava sa tiež na reštrukturalizáciu výrobných a distribučných systémov s cieľom znížiť plytvanie. Filozofia nulového odpadu je skôr cestou či ideálom, než konečným cieľom. Zero Waste poskytuje základné zásady pre neustále úsilie pri odstraňovaní odpadov.
Zástancovia životu bez odpadkov predpokladajú, že bude potrebné presadiť vládne opatrenia , na ovplyvnenie priemyselnej voľby v oblasti dizajnu výrobkov a obalov, výrobných procesov a výberu materiálu. Podľa nich sa tým tiež zredukuje znečištenie a dôjde aj k zníženiu nákladov v dôsledku zníženej potreby nových surovín.
Zásady života bez odpadu.
Autorka Bea Johnson vo svojej knihe "Domácnosť bez odpadu" uvádza päť krokov, ktorými by sa mala viesť domácnosť, ktorá chce výrazne znížiť svoje odpady a teda tiež negatívny vplyv na Zem: 
Výhody Zero Waste.
Sociálne výhody.
Rozširovanie industrializácie na celom svete sprevádzalo veľké zvýšenie produkcie odpadu. Svetová banka v roku 2012 uviedla, že mestské obyvateľstvo produkuje 1,3 miliardy ton komunálneho odpadu a odhaduje, že tento počet dosiahne do roku 2025 2,2 miliardy ton (Global Solid Waste Management Market - Analysis and Forecast). Zvýšenie produkcie pevného odpadu zvyšuje potrebu skládok. S rastom urbanizácie sú tieto skládky umiestnené bližšie k ľudským obydliam. Tieto skládky sú disproporcionálne umiestnené v oblastiach s nízkym sociálno-ekonomickým statusom s primárne nebelošskými populáciami. Zistenia naznačujú, že tieto oblasti sú často zacielené ako miesta na ukladanie odpadu, pretože povolenia sa tu získavajú ľahšie a vo všeobecnosti tu ľudia nijak neprejavujú odpor. Okrem toho v priebehu posledných piatich rokov prijalo viac ako 400 zariadení na zneškodňovanie nebezpečných odpadov formálne donucovacie opatrenia pre nešpecifikované porušenia, ktoré sa považovali za riziko pre ľudské zdravie.
Rastúca globálna populácia čelí obmedzeným prírodným zdrojom. Na zmiernenie tlakov na míňajúce sa zdroje je dôležitejšie zabrániť plytvaniu. K dosiahnutiu nulového odpadu musí odpadové hospodárstvo prejsť z lineárneho systému na viac cyklický systém tak, aby sa materiály, výrobky a látky používali čo najefektívnejšie. Materiály musia byť tiež zvolené tak, aby sa mohli bezpečne vrátiť do cyklu v životnom prostredí alebo zostať životaschopné v cykle priemyselnom.
Zero waste podporuje nielen opätovné využívanie výrobkov a ich recykláciu, ale hlavne prevenciu v tvorbe odpadu a návrhy produktov, ktoré zohľadňujú celý životný cyklus výrobku. Projekty Zero waste usilujú o zníženie spotreby materiálu, použitie recyklovaných materiálov, použitie bezpečnejších materiálov, dlhšiu životnosť produktu, opravu a jednoduchú demontáž na konci životnosti. Zero waste výrazne podporuje udržateľnosť tým, že chráni životné prostredie, znižuje náklady a vytvára dodatočné pracovné miesta pri riadení a nakladaní s odpadmi späť do priemyselného cyklu. Stratégia Zero Waste ako nulového odpadu sa môže uplatňovať na podniky, komunity, priemyselné odvetvia, školy alebo domácnosti.
Ďalšie výhody.
Zástancovia Zero waste navrhujú ďalšie výhody:
Zdravotné výhody.
Hlavným problémom pri skládkach môže byť sírovodík, ktorý sa uvoľňuje počas prirodzeného rozkladu odpadu. Jedna talianska štúdia zistila pozitívnu súvislosť medzi zvýšenou úmrtnosťou na rakovinu pľúc a zvýšenou morbiditou a mortalitou súvisiacou s respiračnými chorobami, v závislosti na expozícii sírovodíku, ktorá bola azda len odhadovaná podľa blízkosti skládky, pričom sírovodík sa uvažoval aj ako proxy pre iné polutanty. Vplyv sírovodíka na vznik nádorov je však otázny, doposiaľ sa usudzuje, že neexistuje.
Domáce chemikálie a lieky na predpis sa čoraz častejšie nachádzajú v priesakových vodách zo skládok. To spôsobuje obavy zo schopnosti skládok zadržať tieto materiály a možnosť, aby sa tieto chemikálie a lieky dostali do podzemnej vody a okolitého prostredia.
Zero waste podporuje cirkulárny materiálový tok, ktorý umožňuje opakovane používať materiály, čím sa znižuje potreba priestoru skládok. Prostredníctvom nulového odpadu sa zníži počet toxínov uvoľnených do ovzdušia a vody a skúma sa, aby sa zistilo, aké chemikálie sa používajú vo výrobnom procese.
Zdravotné problémy týkajúce sa skládok.
Zero waste a jeho podpora cyklickej životnosti produktu môže pomôcť znížiť potrebu vytvárania a naplňovania skládok. To môže pomôcť znížiť výskyt ochorení dýchacích ciest a vrodených chýb, ktoré sú spojené s toxínmi uvoľnenými zo skládok. Nulový odpad môže tiež pomôcť zachovať miestne prostredie a zdroje pitnej vody zabránením vniku znečisťujúcich látok do ekosystému.
Alternatívy v každodennom živote.
10 alternatív, ktoré sa odporúčajú na začiatok zmeny životného štýlu k nulovému odpadu: 
Postoj kresťanskej cirkvi.
Pápež František vo svojej encyklike "Laudato si' " v odstavcoch 20.,21. a 22., hovorí o kultúre " „použi a vyhoď“ " (Throw-away culture), ktorá sa týka ako ľudských bytostí na okraji spoločnosti, tak vecí, ktoré sa rýchlo menia na odpadky. Tiež o znečistení, plytvaní, nedostatku recyklácie a ničení zeme ako príznakov tejto kultúry. Podľa pápeža je treba zamyslieť sa nad znečistením spôsobeným odpadmi, ktoré sa vyskytujú v rôznych prostrediach a veľká časť z nich je nebezpečná. Spomína stovky miliónov ton odpadov ktoré sú ročne vyprodukované, a z ktorých mnohé nie sú biologicky rozložiteľné: odpadky z domácností a obchodov, demolačný odpad, klinický, elektronický či priemyselný odpad alebo vysoko toxický a rádioaktívny odpad. Zem sa tak podľa Pápeža Františka stále viac mení na obrovskú skládku.
Pápež tiež pripomína, že sme doteraz nedokázali vytvoriť cyklický model produkcie, ktorá by zabezpečila zdroje pre všetkých, aj pre budúce generácie, ktorá by maximálne obmedzila využívanie neobnoviteľných zdrojov, znížila spotrebu, maximalizovala efektivitu využitia a bola schopná opätovného používania alebo recyklácie. Ak by sme vyriešili túto otázku, mohli by sme sa podľa neho postaviť kultúre typu "použi a vyhoď ", ktorá ohrozuje celú planétu.

</doc>
<doc id="613837" url="https://sk.wikipedia.org/wiki?curid=613837" title="Vanimská diecéza">
Vanimská diecéza

Vanimská diecéza (lat. "Dioecesis Uanimitana") je rímskokatolícka diecéza na Papue-Novej Guinei. Od svojho vzniku bola administratívne začlenená ako sufragánna diecéza pod Madangskú arcidiecézu, avšak priamo podlieha pod Kongregáciu pre evanjelizáciu národov (lat. "Congregatio pro Gentium Evangelizatione"). Biskupstvo nemá katedrálu, ale iba prokatedrálu Svätého Kríža v meste Vanimo v Provincii West Sepik (nazývaná tiež Sandaun). Hranice diecézy kopírujú hranice provincie.
História.
Na území dnešnej diecézy nariadením pápeža Pavla VI. vznikol 13. septembra 1963 vyčlenením z Apoštolského vikariátu Aitape samostatný Apoštolský vikariát Vanimo. Dňa 15. novembra 1966 bol vikariát povýšený na diecézu. V roku 2015 mala diecéza 13 farností, 96 misií, 1 diecézneho biskupa, 26 kňazov (z toho 8 diecéznych, 18 rehoľných), 43 rehoľníkov (20 bratov, 23 sestier), 14 seminaristov.
Erb diecézy.
Erb diecézy vychádza z farebnosti vlajky Provincie Sandaun. V erbe dominuje zlatý ďatelinový kríž, koreniaci v patrocíniu prokatedrály.
Referencie.
 

</doc>
<doc id="613838" url="https://sk.wikipedia.org/wiki?curid=613838" title="Hemodiafiltrácia">
Hemodiafiltrácia

Hemodiafiltrácia je jedna z metód náhrady obličiek. Niekedy sa klasifikuje ako forma dialýzy (v širšom zmysle). Hemodiafiltrácia je kombinácia hemodialýzy (v užšom zmysle) a hemofiltrácie, čiže k hemofiltračnému okruhu je pridaný dialyzátový tok.
K polopriepustnej membráne hemofiltra sa privádza dialyzačný roztok, tak aby látky s malou a strednou molekulovou hmotnosťou prechádzali prostredníctvom difúzie cez polopriepustnú membránu podľa koncentračného spádu. Súčasne sa membránou vyfiltruje z krvi veľký objem a s ňou konvekciou prechádzajú cez polopriepustnú membránu aj nízkomolekulové a
strednomolekulové rozpustené látky. Kvapalina, ktorá bola odčerpaná, je nahradzovaná substitučným roztokom. 

</doc>
<doc id="613839" url="https://sk.wikipedia.org/wiki?curid=613839" title="Hemofiltrácia">
Hemofiltrácia

Hemofiltrácia je jedna z metód náhrady obličiek. Niekedy sa klasifikuje ako forma dialýzy (v širšom zmysle). Pri hemofiltrácii požadované "čistenie" krvi nastáva prostredníctvom konvekcie a ultrafiltrácie (zatiaľ čo pri klasickej dialýze nastáva prostredníctvom difúzie a sekundárne prostredníctvom ultrafiltrácie).
Hemofiltrácia je založená na konvektívnom transporte veľkého množstva vody, a látok v tejto vode obsiahnutých, cez polopriepustnú membránu počas viacerých hodín, a to bez použitia dialyzačného roztoku. Odpadové produkty sa pri tejto metóde odstraňujú rýchlou ultrafiltráciou a akumuláciou objemu kvapalín izoosmotickým soľným roztokom. Filtrovaním odstránený objem kvapaliny sa priebežne nahrádza sterilným roztokom. Polopriepustná membrána má pri hemofiltrácii relatívne veľké póry. Hemofiltrácia slúži na odstraňovanie najmä strednomolekulových látok, menej na odstraňovanie nízkomolekulových látok. 

</doc>
<doc id="613843" url="https://sk.wikipedia.org/wiki?curid=613843" title="Fas ligand">
Fas ligand

Fas ligand (FasL, CD95L) je proteín, ktorý sa zaraďuje do rodiny cytokínov nazývanej tumor nekrotizujúce faktory (TNF). Vyskytuje sa v transmembránovej forme alebo ako solubilný proteín. Interaguje so svojím receptorom Fas (CD95), po interakcii dôjde k agregácii receptoru a spustenie signálnej kaskády.
Väzba antigén – receptor hrá dôležitú úlohu v homeostáze imunitného systému a jeho chybné pôsobenie vyvoláva vážne autoimunitné ochorenie, ale aj vznik a progresiu nádorov.
Proteín.
Ľudský gén FasL je lokalizovaný na dlhom ramene prvého chromozómu (1q23). Gén je veľký 8.0 kb, ktorý sa rozdelí do štyroch exónov a tie sú translatované do proteínu s 281 aminokyselinami. Veľkosť proteínu je 40kD.
Funkcia.
Interakcia FasL a jeho receptoru Fas hrá dôležitú úlohu v indukovaní apoptózy buniek. FasL je exprimovaný NK bunkami (z angl. "natural killer cells", čiže prirodzené zabíjačské bunky), aktivovanými lymfocytmi a v imunologicky privilegovaných miestach. Patologicky je exprimovaný i nádorovými bunkami a indukuje apoptickú dráhu u imunitných buniek exprimujúce jeho receptor. Bráni protinádorovo mediovanej imunitnej odpovedi a pomáha navodzovať imunosupresívne prostredie, ktoré podporuje rast nádoru.
Apoptóza.
FasL je ústrednou molekulou v navodení apoptózy buniek. Apoptóza je programovaná bunková smrť.
FasL indukovaná apoptóza aktivovaných T buniek je jeden zo spôsobov udržania periférnej imunitnej tolerancie. Mechanizmus navodzuje homeostázu imunitnej odpovede a zabraňuje senzibilizovaným T lymfocytom napadnúť vlastné autoantigény.
FasL exprimovaný aktivovanými lymfocytmi je využitý i v cytotoxickej odpovedi proti cudzorodým antigénom.
V imunologicky privilegovaných miestach dochádza k aktívnemu potlačeniu tvorby zápalu a infekcie a zároveň k tolerancii voči danému antigénu. Bunky v týchto miestach exprimujú FasL a indukujú apoptózu imunitných buniek, a takto zabraňujú ich infiltrácii. Vypuknutie imunitnej odpovede v týchto miestach by mohlo mať horšie následky ako samotná infekcia. Medzi imunologicky privilegované miesta patrí oko, kde FasL exprimuje rohovka, dúhovka a sietnica a Sertolliho bunky v semenníkoch.
Choroby.
Defekty vo FasL alebo v jeho ligande vedú k závažným autoimunitným chorobám ako autoimunitný lymfoproliferatívny syndróm (ALPS) alebo systémový lupus erythematosus (SLE). FasL je často exprimovaný nádorovými bunkami a prispieva k rozvoji nádorov.
Zvieracie modely.
V súčasnosti sa vedú výskumy zamerané na úlohu FasL v živých systémoch. Pre tento účel boli vytvorené špeciálne FasL deficientné línie myší (gld).

</doc>
<doc id="613851" url="https://sk.wikipedia.org/wiki?curid=613851" title="Kolekcia (seriál)">
Kolekcia (seriál)

Kolekcia () je francúzsko-britsko-americký dramatický seriál z prostredia módneho priemyslu. Seriál, produkovaný "Amazon Studios, BBC Worldwide's" "Lookout Point"", Federation Entertainment" a "France Télévisions", mal premiéru 2. septembra 2016.
Osemdielny seriál sa natáčal vo Walese, Francúzsku a v štúdiu Pinewood Studios v prvej polovici roka 2016.
Tvorca seriálu, Oliver Goldstick, bol výkonným producentom seriálu "Škaredá Betty (Ugly Betty)".
Vysielanie.
V Austrálii mal seriál premiéru 14. marca 2017 na stanici BBC First. V Južnej Kórei sa seriál začal vysielať 30. júna 2017 na stanici "KBS 1TV". V Rusku mal seriál premiéru 17. júna 2017 na stanici "Channel One Russia". V USA mal premiéru 8. októbra 2017.

</doc>
<doc id="613852" url="https://sk.wikipedia.org/wiki?curid=613852" title="Pľúcna dialýza">
Pľúcna dialýza



</doc>
<doc id="613854" url="https://sk.wikipedia.org/wiki?curid=613854" title="Agathón (sochár)">
Agathón (sochár)

Agathón () bol grécky sochár z rozhrania 5. a 4. storočia pred Kr.
Agathón, grécky sochár neznámeho pôvodu, pôsobil zrejme v Delfách na konci 5. a na začiatku 4. storočia pred Kr. Starovekí autori nám o ňom nezanechali správy, ale svedectvom tvorby tohto umelca je jeho signatúra, ktorú našli v Delfách na jednom zo šiestich fragmentov zo štvorcového vápencového podstavca: 
- text v starogréčtine
Ďalší zlomok z tohto podstavca má na prednej strane nápis Kallisto, iný nesie na hornej strane stopy upevnenia bronzovej sochy v profile, otočenej vpravo. Na základe skúmania epigrafických a iných znakov sa predpokladá, že na tomto podstavci pôvodne stálo súsošie pozostávajúce z bohyne Artemidy a Kallisto, dcéry arkádskeho kráľa Lykaóna

</doc>
<doc id="613856" url="https://sk.wikipedia.org/wiki?curid=613856" title="Fine Young Cannibals">
Fine Young Cannibals

Fine Young Cannibals bola britská hudobná skupina ktorá bola založená v roku 1984 v meste Birmingham. Jej členmi boli basgitarista David Steele, gitarista Andy Cox a spevák Roland Gift. Medzi najväčšie hity patria skladby „She Drives Me Crazy“ a „Good Thing“. V roku 1990 vyhrala skupina dve ceny Brit Award v kategóriách Best British Group a Best British Album.
Názov skupiny pochádza z názvu filmu "All the Fine Young Cannibals" z roku 1960.

</doc>
<doc id="613859" url="https://sk.wikipedia.org/wiki?curid=613859" title="Willem-Alexander">
Willem-Alexander



</doc>
<doc id="613860" url="https://sk.wikipedia.org/wiki?curid=613860" title="She Drives Me Crazy">
She Drives Me Crazy

„She Drives Me Crazy“ je skladba anglickej skupiny Fine Young Cannibals, ktorá bola vydaná ako singel z ich albumu "The Raw &amp; the Cooked" z roku 1989. Skladba dosiahla 5. miesto v britskom rebríčku UK Singles Chart, a dňa 15. apríla 1989 dosiahla 1. miesto v americkom rebríčku Billboard Hot 100. Takisto obsadila prvé miesta rebríčkov v Austrálii, Kanade, Španielsku či v americkom rebríčku Hot Dance Music/Club Play Singles.
Pozadie a nahrávanie.
Unikátny "popový" zvuk snare bubna bol vytvorený samostatným nahraním jeho zvuku. Reproduktor bol umiestnený navrchu tohto bubna, kým mikrofón na jeho spodnej časti. Originálne nahrávanie tejto časti sa znovu prehralo cez reproduktor a znovu sa nahralo.

</doc>
<doc id="613862" url="https://sk.wikipedia.org/wiki?curid=613862" title="When the Rain Begins to Fall">
When the Rain Begins to Fall

„When the Rain Begins to Fall“ je skladba z roku 1984, ktorú zložili Peggy March, Michael Bradley a Steve Wittmack, a nahrala dvojica Jermaine Jackson a Pia Zadora. Skladba bola vydaná ako singel začiatkom roku 1985 a objavila sa vo filme "Voyage of the Rock Aliens", kde Zadora hrala hlavnú ulohu. Skladba dosiahla prvé miesta v rebríčkoch viacerých európskych krajín.

</doc>
<doc id="613863" url="https://sk.wikipedia.org/wiki?curid=613863" title="Kolekcia">
Kolekcia

Kolekcia môže byť:

</doc>
<doc id="613867" url="https://sk.wikipedia.org/wiki?curid=613867" title="September (skladba)">
September (skladba)

„September“ je skladba americkej funkovej skupiny Earth, Wind &amp; Fire, ktorú zložili Maurice White, Al McKay a Allee Willis. Nahraná bola počas štúdiových stretnutí pre album "I Am". Vydaná bola ako singel dňa 18. novembra 1978. Skladba sa objavila na albume "The Best of Earth, Wind &amp; Fire, Vol. 1", a dosiahla 1. miesto v americkom R&amp;B rebríčku či 3. miesto v rebríčku Billboard Hot 100. Takisto obsadila 3. miesto v britskom rebríčku UK Singles Chart.
Kompozícia.
skladba je zložená v tónine A dur s tempom 124 úderov za minútu v bežnom takte. Vokálny rozsah skupiny je od E4 do F♯5.

</doc>
<doc id="613868" url="https://sk.wikipedia.org/wiki?curid=613868" title="ZOH 2018">
ZOH 2018



</doc>
<doc id="613869" url="https://sk.wikipedia.org/wiki?curid=613869" title="ZOH 2022">
ZOH 2022



</doc>
<doc id="613872" url="https://sk.wikipedia.org/wiki?curid=613872" title="Honiarská arcidiecéza">
Honiarská arcidiecéza

Honiarská arcidiecéza (lat. "Archidioecesis Honiarana") je metropolitná arcidiecéza na Šalamúnových ostrovoch. 
História.
Prví kresťania, ktorí prišli na Šalamúnove ostrovy, boli španieli v 16 storočí. V roku 1897 vznikla Apoštolská prefektúra Britských Šalamúnových ostrovov. Cirkevná provincia Šalamúnových ostrovov bola kreovaná 15. novembra 1978 počas pontifikátu pápeža sv. Jána Pavla II. Arcidiecéza má dve sufragánne diecézy: 
Pápež sv. Ján Pavol II. uskutočnil v arcidiecéze 9. mája 1984 pastoračnú návštevu. Katedrála v hlavnom meste Honiara je zasvätená Svätému Krížu. Katedrála stojí na mieste, kde sa predpokladá, že španielsky moreplavec Álvaro de Mendaña de Neira postavil kríž, keď v roku 1568 objavil Šalamúnove ostrovy (dal im tiež názov). V Honiare je i sídlo arcidiecézy. V roku 2014 mala arcidiecéza 13 farností, 4 misie, 48 kňazov (z toho 22 diecéznych, 26 rehoľných), 100 rehoľníkov (44 bratov, 56 sestier) a 10 seminaristov. Šalamúnove ostrovy spadajú pod Apoštolskú nunciatúru Papua-Nová Guinea ako Delegácia Šalamúnove ostrovy.
Historický prehľad.
Prehľad histórie diecézy:
Erb.
Erb korení vo vlajke Šalamúnových ostrovov a má v sebe nielen symbol patrocínia katedrály – Svätého Kríža, ale tiež mariánsky symbol – ľaliu, ktorého symbolika korení v erbe zriaďovateľa arcidiecézy – sv. Jána Pavla II. Erb bol dokončený v roku 2016 a navrhol ho vrátane pečate a procesiovej zástavy slovenský heraldik, žilinčan Marek Sobola.

</doc>
<doc id="613875" url="https://sk.wikipedia.org/wiki?curid=613875" title="Bohumila Tauchmannová">
Bohumila Tauchmannová

Bohumila Tauchmannová, rodená Záborská (* 19. september 1958, Martin) je slovenská podnikateľka, občianska aktivistka. V prezidentských voľbách v roku 2019 kandidovala na post prezidentky SR.
Zo života.
Absolvovala Gymnázium V. Paulínyho Tótha v Martine a Vysokú školu ekonomickú v Bratislave. V rámci podnikania sa venuje riadeniu a organizácii odborných, vzdelávacích podujatí a poskytovaniu komplexných marketingových služieb. Špecializuje sa na poradenstvo a realizáciu projektov spoločenskej zodpovednosti. Je autorkou a koordinátorkou národných vzdelávacích projektov "Kvalita z našich regiónov", "Pýtajme si slovenské", "Na veku záleží", "Odpad je surovina" a "Remeslo má zlaté dno". Je dlhoročnou občianskou aktivistkou a zakladajúcou členkou Vidieckej platformy a "OZ Kvalita z našich regiónov". Pracuje aj vo viacerých organizáciách združujúcich zamestnávateľov v obchode a potravinárskom priemysle. Je členkou predstavenstva "Zväzu obchodu Slovenskej republiky".
19. septembra 2018 oznámila, že vyzbierala 15 tisíc podpisov potrebných na kandidatúru na prezidenta v prezidentských voľbách v roku 2019. Kandidovala ako občianska kandidátka.
Rodina.
Je vydatá za manžela Miroslava.
Ocenenia.
Za národné vzdelávacie projekty "Kvalita z našich regiónov" a "Pýtajme si slovenské" bola dvakrát (za rok 2013 a za rok 2017) nominovaná na ocenenie "Krištáľové krídlo v kategórii Hospodárstvo", ktoré sa udeľuje osobnostiam Slovenska v jedenástich kategóriách.

</doc>
<doc id="613877" url="https://sk.wikipedia.org/wiki?curid=613877" title="Apoštolský vikariát">
Apoštolský vikariát



</doc>
<doc id="613885" url="https://sk.wikipedia.org/wiki?curid=613885" title="Lanús">
Lanús

Lanús je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 459 263 obyvateľov. Mesto bolo založené v roku 1888.

</doc>
<doc id="613886" url="https://sk.wikipedia.org/wiki?curid=613886" title="Moreno (Buenos Aires)">
Moreno (Buenos Aires)

Moreno je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 452 505 obyvateľov. Počiatky mesta siahajú do roku 1860, keď tu bola otvorená železničná stanica. K formálnemu založeniu mesta došlo v roku 1864, kedy boli stanovené hranice mesta. Je pomenované po argentínskom politikovi a novinárovi Marianovi Morenovi.

</doc>
<doc id="613887" url="https://sk.wikipedia.org/wiki?curid=613887" title="Florencio Varela (mesto)">
Florencio Varela (mesto)

Florencio Varela je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 426 005 obyvateľov. Mesto bolo založené v roku 1891. Je pomenované po argentínskom spisovateľovi, básnikovi a novinárovi Florenciovi Varelovi. 

</doc>
<doc id="613904" url="https://sk.wikipedia.org/wiki?curid=613904" title="Starship (hudobná skupina)">
Starship (hudobná skupina)

Starship je americká rocková skupina, ktorá je pokračovaním skupiny Jefferson Starship. Po založení, respektíve premenovaní podstúpila zmenu v hudobnom repertoári, následne tiež stratila hlavných členov z pôvodnej skupiny Jefferson Starship. Súdne spory následne viedli k zmene názvu skupiny na Starship. Avšak skupina opäť prerazila do hitparád skladbou „We Built This City“, ktorú zložili Bernie Taupin, Martin Page, Dennis Lambert a Peter Wolf. Úspešný sa stal aj debutový album "Knee Deep in the Hoopla" vydaný v septembri 1985 a singel „Sara“, ktorý sa dostal tiež na 1. miesto americkej hitparády. Úspešná bola taktiež ich rocková balada s názvom „Nothing’s Gonna Stop Us Now“ z roku 1987, ktorá obsadila 1. miesta v americkom rebríčku Billboard Hot 100 a britskom rebríčku UK Singles Chart.
Jej pôvodnými členmi boli Mickey Thomas, Grace Slick, Donny Baldwin, Craig Chaquico a Pete Sears.

</doc>
<doc id="613905" url="https://sk.wikipedia.org/wiki?curid=613905" title="August Langhoffer">
August Langhoffer



</doc>
<doc id="613906" url="https://sk.wikipedia.org/wiki?curid=613906" title="Florencio Varela">
Florencio Varela

Florencio Varela môže byť:

</doc>
<doc id="613910" url="https://sk.wikipedia.org/wiki?curid=613910" title="Agathón z Atén">
Agathón z Atén

Agathón () bol grécky sochár z rozhrania 1. storočia pred Kr. a 1. storočia po Kr.
Sochár Agathón pôsobil v Aténach za vlády rímskeho cisára Augusta. Starovekí autori nám o ňom nezanechali správy, ale svedectvom tvorby tohto umelca sú jeho fragmentárne signatúry, ktoré sa našli na dvoch bohato zdobených úlomkovitých podstavcoch z pentelského mramoru na aténskej Akropole. Nie je známe, aké sochy (alebo súsošia), zasvätené rôznymi ľuďmi, stáli na týchto podstavcoch. Uložené sú v epigrafickom múzeu v Aténach.

</doc>
<doc id="613911" url="https://sk.wikipedia.org/wiki?curid=613911" title="Somebody to Love (skladba Jefferson Airplane)">
Somebody to Love (skladba Jefferson Airplane)

„Somebody to Love“ (pôvodne nazvaná ako „Someone to Love“) je rocková skladba, ktorú zložil Darby Slick. Skladbu pôvodne nahrala skupina The Great Society, avšak neskôr skupina Jefferson Airplane. Skladba sa objavila na ich debutovom albume "Surrealistic Pillow", ktorý bol vydaný vo februári 1967. Časopis "Rolling Stone" umiestnil verziu skupiny Jefferson Airplane na 274. miesto vo svojom zozname Rolling Stone’s 500 Greatest Songs of All Time.
Verzia skupiny Jefferson Airplane bola dravejšia a dosiahla prvý a zároveň najväčší úspech pre skupinu, pričom dosiahla 5. miesto v americkom rebríčku Billboard Hot 100.

</doc>
<doc id="613912" url="https://sk.wikipedia.org/wiki?curid=613912" title="Tragelaphus eurycerus">
Tragelaphus eurycerus



</doc>
<doc id="613913" url="https://sk.wikipedia.org/wiki?curid=613913" title="Boocercus">
Boocercus



</doc>
<doc id="613915" url="https://sk.wikipedia.org/wiki?curid=613915" title="I Like Chopin">
I Like Chopin

„I Like Chopin“ je skladba talianskeho speváka Gazeba z roku 1983. Producentom bol Pierluigi Giombini. Skladba je označovaná ako jedna z najznámejších skladieb žánru italo disco polovice 80. rokov. V mnohých európskych krajinách dosiahla 1. miesto v hudobných rebríčkoch.

</doc>
<doc id="613916" url="https://sk.wikipedia.org/wiki?curid=613916" title="Operácia Aroš">
Operácia Aroš

Operácia Aroš bol krycí názov pre rozsiahlu paradesantnú akciu organizovanú GRU, pri ktorej malo byť od augusta 1941 zo ZSSR vysadených do priestoru Slovenska a Protektorátu Čiech a Moravy sedem výsadkových skupín so spravodajskými a diverznými úlohami. Vysadiť se podarilo päť skupín a potom bola táto operácia zastavená z dôvodu nepriaznivého vývoja na fronte.
Vznik a ciele.
Medzi hlavné ciele, ktorých splnenie sa od operácie Aroš očakávalo bolo znovuaktivizovanie predvojnových spravodajských štruktúr a sietí, ktoré GRU v Československu vybudovala. K ďalším úlohám patrilo vytvorenie nových štruktúr a ich zameranie sa nielen na spravodajstvo, ale aj na diverzné akcie v prospech Sovietskeho zväzu.
Členovia výsadkov boli štandardne vybavovaní civilným odevom, dávkou potravín, finančnou hotovosťou, falošnými dokladmi, prostriedkami na diverznú činnosť (ručné granáty, výbušniny a chemikálie na výrobu výbušnín) a osobnými zbraňami. Niektoré skupiny boli vybavené rádiostanicami a šifrovacími kľúčmi. Lietadlá so skupinami štartovali z letiska v Brovaroch pri Kyjeve.
Výsadky.
Prvý výsadok tvorili Rudolf Mišutka a Peter Jágrik. Ich cieľom bolo aktivizovať diverznú činnosť na Považí. Výsadok plánovaný v oblasti Malej Fatry 18. augusta 1941 v noci však zlyhal. V dôsledku navigačných chýb boli parašutisti vysadení v Poľsku medzi Tarnovom a Krakovom a navzájom sa nestretli. Jágrik sa dostal na Slovensko a skrýval sa v Brvništi. Mišutka však bol zajatý gestapom ešte na Poľskom území. Neskôr bol vypočúvaný v Brne a napokon odovzdaný ÚŠB. Pri vypočúvaní vyzradil gestapu známe plány celej operácie aj jej personálne obsadenie. To malo fatálne dôsledky pre všetky ostatné výsadky.

</doc>
<doc id="613918" url="https://sk.wikipedia.org/wiki?curid=613918" title="Springbok">
Springbok



</doc>
<doc id="613919" url="https://sk.wikipedia.org/wiki?curid=613919" title="Antilopa adax">
Antilopa adax



</doc>
<doc id="613920" url="https://sk.wikipedia.org/wiki?curid=613920" title="Adas núbijský">
Adas núbijský



</doc>
<doc id="613921" url="https://sk.wikipedia.org/wiki?curid=613921" title="Berazategui">
Berazategui

Berazategui je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 324 156 obyvateľov. Mesto bolo formálne založené v roku 1960, no história organizovanejšieho miestneho osídlenia siaha do druhej polovice 19. storočia. Mesto je známe predovšetkým pre sklársky priemysel. Z tohto dôvodu sa mu hovorí aj "Capital Nacional del Vidrio", teda "Národné hlavné mesto skla".

</doc>
<doc id="613922" url="https://sk.wikipedia.org/wiki?curid=613922" title="Morón (Buenos Aires)">
Morón (Buenos Aires)

Morón je mesto nachádzajúce sa v provincii Buenos Aires v Argentíne. Leží v severnej časti provincie Buenos Aires a východnej časti krajiny. Je predmestím hlavného mesta Argentíny Buenos Aires a tvorí tak súčasť tzv. Metropolitnej oblasti Buenos Aires (Gran Buenos Aires). Pri sčítaní ľudu v roku 2010 malo mesto 321 109 obyvateľov. Miesto bolo pôvodne osídlené miestnym indiánskym kmeňom Querandíov. Už v 16. storočí však oblasť začali osídľovať španielski kolonisti. V 17. storočí sa tu už nachádzala osada tvorená prisťahovalcami.

</doc>
<doc id="613924" url="https://sk.wikipedia.org/wiki?curid=613924" title="Antilopa">
Antilopa

Antilopa môže byť:
Antilopy môže byť:

</doc>
<doc id="613925" url="https://sk.wikipedia.org/wiki?curid=613925" title="Antilopy">
Antilopy



</doc>
<doc id="613926" url="https://sk.wikipedia.org/wiki?curid=613926" title="Antilopa lesná">
Antilopa lesná



</doc>
<doc id="613929" url="https://sk.wikipedia.org/wiki?curid=613929" title="Tepelná konvekcia">
Tepelná konvekcia



</doc>
<doc id="613931" url="https://sk.wikipedia.org/wiki?curid=613931" title="Aristón z Chia">
Aristón z Chia



</doc>
<doc id="613932" url="https://sk.wikipedia.org/wiki?curid=613932" title="Fresh (skladba Kool &amp; the Gang)">
Fresh (skladba Kool &amp; the Gang)

„Fresh“ je skladba americkej skupiny Kool &amp; the Gang. Vydaná bola v roku 1984 ako singel z ich albumu "Emergency". Skladba obsadila 9. miesto v britskom rebríčku UK Singles Chart, 9. miesto v americkom rebríčku Billboard Hot 100 a 1. miesto v rebríčkoch Hot R&amp;B/Hip-Hop Songs a Hot Dance Club Play.

</doc>
<doc id="613934" url="https://sk.wikipedia.org/wiki?curid=613934" title="Bad Boys Blue">
Bad Boys Blue

Bad Boys Blue je viacnárodnostná euro disco/popová hudobná skupina, ktorá bola založená v Kolíne nad Rýnom. Medzi jej najväčšie hity patria skladby „You’re a Woman“, „Pretty Young Girl“, „I Wanna Hear Your Heartbeat“ či „Come Back And Stay“.
Pôvodný frontman skupiny Trevor Taylor zomrel dňa 19. januára 2008 na srdcový infarkt vo svojom dome v Kolíne nad Rýnom, vo veku 50 rokov. Dňa 21. júla 2009 vo veku 63 rokov zomrel v Kolíne aj Andrew Thomas. Tak jediným pôvodným členom ostal John McInerney.

</doc>
<doc id="613935" url="https://sk.wikipedia.org/wiki?curid=613935" title="You’re a Woman">
You’re a Woman

„You’re a Woman“ je skladba popovej skupiny Bad Boys Blue. Vydaná bola ako singel v roku 1985, a následne sa stala veľkým hitom naprieč Európou, pričom v Západnom Nemecku dosiahol 8. miesto, v Rakúsku 1. miesto a 2. miesto vo Švajčiarsku.
Zoznam skladieb.
7" singel (Coconut 107 276, 1985)
12" singel (Coconut 601 673, 1985)

</doc>
<doc id="613937" url="https://sk.wikipedia.org/wiki?curid=613937" title="Agathón z Efezu">
Agathón z Efezu

Agathón () bol grécky sochár a bronziar v 3. storočí pred Kr.
Agathón, grécky sochár a bronziar z Efezu, bol činný pravdepodobne v prvej polovici 3. storočia pred Kr. Starovekí autori nám o ňom nezanechali správy, ale svedectvom tvorby tohto umelca je jeho fragmentárna signatúra na mramorovom podstavci zo sochy, ktorú zhotovil spolu s Aristónom z Chiosu: 
- text v starogréčtine
Tento podstavec objavili na akropole rodoského mesta Lindos. Jeho nápis, datovaný do roku 270 pred Kr., hlása, že bronzová socha znázorňovala "Eufanovho syna Timothea", kňaza bohyne Atény v meste Lindos. Socha bola dielom Aristóna a do bronzu ju odlial (spracoval) Agathón, syn Eufana. Aristónovo meno je uvedené aj na ďalších troch podstavcoch zo sôch nájdených v archeologickej lokalite starovekého rodoského mesta Kameiros, datovaných do polovice 3. storočia pred Kr. 

</doc>
<doc id="613943" url="https://sk.wikipedia.org/wiki?curid=613943" title="Aristos">
Aristos

Aristos () môže byť:
Aristos môže byť aj:

</doc>
<doc id="613947" url="https://sk.wikipedia.org/wiki?curid=613947" title="Guaymallén">
Guaymallén

Guaymallén je mesto nachádzajúce sa v provincii Mendoza v Argentíne. Leží v severnej časti provincie Mendoza a západnej časti krajiny. Je predmestím mesta Mendoza a tvorí tak súčasť tzv. Metropolitnej oblasti Mendoza (Gran Mendoza). Pri sčítaní ľudu v roku 2010 malo mesto 252 618 obyvateľov. Mesto bolo formálne založené v roku 1858, keď došlo k územnej reorganizácii oblasti, pričom jedno z území bolo pomenované Guaymallén.

</doc>
<doc id="613950" url="https://sk.wikipedia.org/wiki?curid=613950" title="Motorový rušeň 731">
Motorový rušeň 731

Motorový rušeň radu 731 je dieselelektrický rušeň určený pre stredne ťažký posun a nákladné vlaky. Rušeň je zdokonalenou verziou starších rušňov radu 730, predovšetkým po ergonomickej stránke (zlepšený výhľad obsluhy a z miesta pre posunovača, blokové usporiadanie agregátov a ich prístupnosť veľkoplošnými dverami), pribudla aj elektrodynamická brzda a k ďalšiemu zdokonaleniu prispel tiež rýchly vývoj elektroniky.
Rušne vyrábala firma ČKD Praha v počte 62 kusov (dva prototypy v roku 1988 a dve tridsať-kusové série v rokoch 1991–1992). Ďalších 60 bolo objednaných, ale táto objednávka bola zrušená.
Konštrukcia.
Rušeň má kapotové usporiadanie so stredovou vežovitou kabínou rušňovodiča, ktorá oproti rade 730 umožňuje lepší výhľad (je stavaná do väčšieho obrysu vďaka čomu má rušňovodič lepší bočný výhľad pri posune a kabína má aj väčšie čelné sklá). V kabíne sú dve diagonálne usporiadané ovládacie stanovištia. Od kabíny na obidve strany pokračujú zúžené a znížené predstavky, pričom pri dlhšom, prednom, je kapota ešte montážne rozdelená na prednú a strednú.
V prednej kapote je uložený blok chladenia spaľovacieho motora, prevodovka pomocných pohonov, kompresor typu K3-lok-3, elektricky poháňaný ventilátor chladenia trakčných motorov predného podvozku, pomocné elektrické stroje, pomocný pneumatický rozvádzač a skriňa líniového vlakového zabezpečovača.
V strednej kapote je uložený motorgenerátor skladajúci sa z Vznetového motora ČKD K 6 S 230 DR spojeného s trakčným alternátorom ČKD typu TA 604 A, ďalej ventilátor chladenia trakčných motorov zadného podvozku, ďalšie pomocné elektrické stroje, trakčný usmerňovač a tlmič výfuku. Vznetový motor je preplňovaný turbodúchadlom, avšak bez medzichladiča plniaceho vzduchu a teda so zníženým výkonom oproti prevedeniu pri rušni radu 742. Rušeň je vybavený centrálnym elektronickým regulátorom, združujúcim regulátor naftového motora s reguláciou elektrického prenosu výkonu a elektrodynamickej brzdy.
V zadnej, kratšie kapote je umiestnený elektrický rozvádzač, blok prístrojov vzduchotechniky a zvisle prefukovaný odporník elektrodynamickej brzdy.
Rušeň má dva dvojnápravové podvozky obvyklého prevedenia ČKD. Skriňa rušňa je na podvozkoch uložená prostredníctvom šikmých pryžokovových stĺpikov a pozdĺžne síly sa prenášajú nízko uloženým ťažným čapom. Každé dvojkolesie poháňa jeden jednosmerný sériový trakčný elektromotor ČKD typu TE 015 C.
Hlavný rám je oproti rušňu 730 úplne prepracovaný (je nižší). Naftová nádrž, zavesená pod hlavným rámom medzi podvozkami je pri sériových rušňoch upravená ako trojdielna, aby pri poškodení neunikol celý jej obsah do okolitého prostredia. Za nárazníkmi sú umiestnené novo vyvinuté deformačné prvky, ktoré majú až do istej veľkosti energie čelného nárazu ochrániť nosné časti hlavného rámu a agregáty rušňa pred poškodením. Rušeň nemá žiadne zariadenie na vykurovanie vlakovej súpravy.
Veľa použitých prvkov (nie však elektronický regulátor) je unifikovaných so súčasne vyrábaným priemyslovým („hutným“) rušňom rady T 419.1, neskôr preznačeným na rad 730.
Prevádzka.
Rušne boli z výroby pridelené do väčšiny veľkých rušňových dep na území Česka, na Slovensko bolo dodaných iba niekoľko rušňov do RD Spišská Nová Ves, kde stále ostávajú v prevádzke. Hlavnou náplňou ich práce je posun a zostavovanie vlakov v zoraďovacích staniciach, prieťahy súprav medzi stanicami a ľahké nákladné vlaky na miestnych tratiach. Pred oddelením nákladnej dopravy do samostatných firiem boli občas nasadzované aj na osobné vlaky, dnes už to nie je možné. Ich zaradenie do prevádzky umožnilo odstaviť staré rušne rady 720, 721, 725, 726 a zhospodárniť dopravu. Po odstavení väčšiny rušňov rady 730 prevzali ich výkony práve stroje typu 731. Na území Česka je najviac strojov tejto rady prevádzkovaných na Olomoucku a Ostravsku, menšie počty sú dislokované v depách Ústí nad Labem, Brno, Břeclav a ďalších.

</doc>
<doc id="613951" url="https://sk.wikipedia.org/wiki?curid=613951" title="Rešov">
Rešov

Rešov môže byť:

</doc>
<doc id="613954" url="https://sk.wikipedia.org/wiki?curid=613954" title="Trelew">
Trelew

Trelew je mesto ležiace v provincii Chubut v južnej Argentíne. Je najväčším mestom a ekonomickým centrom departmentu Rawson, no nie jeho hlavným mestom. Tým je mesto Rawson. Pri sčítaní ľudu v roku 2010 malo mesto Trelew 97 915 obyvateľov. Trelew je tak najväčšie mesto v povodí rieky Chubut. Trelew je centrom spracovania ovčej vlny v regióne a patrí medzi najvýznamnejšie centrá tohto priemyslu v celej krajine. Produkty sú z mesta vyvážané cez neďaleké prístavy Puerto Madryn a Puerto Deseado.
Mesto bolo založené 1886, teda viac ako 20 rokov neskôr ako mesto Rawson. Aj Trelew (podobne ako iné mestá v oblasti) založili waleskí prisťahovalci. Bolo pomenované po Lewisovi Jonesovi ("tref" znamená vo waleštine mesto a "Lew" je odvodené priamo z krstného mena Jonesa), ktorý patril medzi vodcov waleských prisťahovalcov v Patagónii. Keďže okolo skôr založeného mesta Rawson bola nevhodná pôda pre poľnohospodárske účely, začalo sa mesto Trelew rozvíjať rýchlejšie a v súčasnosti je fakticky centrom regiónu. 

</doc>
<doc id="613955" url="https://sk.wikipedia.org/wiki?curid=613955" title="Moslimská architektúra">
Moslimská architektúra



</doc>
<doc id="613960" url="https://sk.wikipedia.org/wiki?curid=613960" title="Bucovăț">
Bucovăț

Bucovăț môže byť:

</doc>
<doc id="613962" url="https://sk.wikipedia.org/wiki?curid=613962" title="Aristos z Efezu">
Aristos z Efezu

Aristos () bol grécky sochár v 2. storočí pred Kr.
Aristos, grécky sochár z Efezu, tvoril zrejme na začiatku 2. storočia pred Kr. Zo staroveku sa o ňom nezachovali písomné správy, jeho signatúry sú ale uvedené na dvoch fragmentárnych mramorových podstavcoch zo sôch, objavených na ostrove Rodos.
Tieto nápisy, datované do 2. storočia pred Kr., sú takmer identické. Prvý nápis je známy prostredníctvom transkripcií, druhý nájdený v meste Lindos má nápis vyrytý na spodnej časti valcovitého mramorového podstavca. Podľa dánskeho archeológa Blinkenberga je začiatok tohto nápisu uvedený na ďalšom fragmente podstavca cylindrického tvaru z Lindosu, kde sa uvádza, že sochu venovali bohom ako votívny dar Androsthenov syn Lysistratos a Lykónov syn Pytheios. 

</doc>
<doc id="613974" url="https://sk.wikipedia.org/wiki?curid=613974" title="Fresnes (Aisne)">
Fresnes (Aisne)



</doc>
<doc id="613975" url="https://sk.wikipedia.org/wiki?curid=613975" title="Eros Riccio">
Eros Riccio

Eros Riccio (* 1. december 1977, Lucca, Taliansko) je taliansky korešpondenčný šachista. Je veľmajster a držiteľ striebornej európskej a bronzovej olympijskej medaily.
Majster sveta FICGS, známy predovšetkým ako šachový šampión a autor knihy známych šachových otvorení.

</doc>
<doc id="613976" url="https://sk.wikipedia.org/wiki?curid=613976" title="Aristón (sochár)">
Aristón (sochár)

Aristón () bol grécky sochár v 3. storočí pred Kr.
Aristón, grécky sochár z ostrova Chios, bol činný pravdepodobne v 1. polovici 3. storočia pred Kr. Starovekí autori nám o ňom nezanechali správy, ale svedectvom tvorby tohto umelca sú jeho signatúry na podstavcoch zo sôch nájdené na ostrove Rodos, troch z archeologickej lokality starovekého mesta Kameiros a jednej objavenej na akropole mesta Lindos, zo sochy, ktorú zhotovil spolu s Agathónom z Efezu: 
- text v starogréčtine
Tento nápis, vytesaný do mramorového podstavca cylindrického tvaru, hlása, že socha pôvodne predstavovala "Eufanovho syna Timothea", kňaza bohyne Atény v meste Lindos. Nápis je datovaný do roku 270 pred Kr. 

</doc>
<doc id="613980" url="https://sk.wikipedia.org/wiki?curid=613980" title="Barisis">
Barisis



</doc>
<doc id="613981" url="https://sk.wikipedia.org/wiki?curid=613981" title="Kameiros">
Kameiros

Kameiros () môže byť:

</doc>
<doc id="613983" url="https://sk.wikipedia.org/wiki?curid=613983" title="Hyde Park">
Hyde Park

Hyde Park môže byť:

</doc>
<doc id="613984" url="https://sk.wikipedia.org/wiki?curid=613984" title="Ulica sv. Cyrila a Metoda (Žilina)">
Ulica sv. Cyrila a Metoda (Žilina)

Ulica svätých Cyrila a Metoda je ulica v Žiline. Je to jedna z najdôležitejších dopravných tepien sídliska Vlčince. Pomenovaná je po svätcoch Cyrilovi a Metodovi.
Priebeh.
Štvorprúdová ulica so zeleným pásom v strede začína na križovatke s Obchodnou ulicou a pokračuje severovýchodným smerom. Po približne 550 metroch prechádza do mostu, ktorý vedie ponad Košickú ulicu, a následne sa stáča dole, kde sa na ňu napája. V opačnom smere sa odpája z Košickej a hore kopcom pokračuje až na sídlisko. Ulica tvorí výpadovku zo sídliska Vlčince smerom do mesta aj smerom na Martin. Ústi do nej niekoľko ulíc, mimoúrovňovo križuje Nanterskú ulicu, a tvorí hranicu medzi časťou Vlčince II a časťami Vlčince I a IV.
Občianska vybavenosť.
Na ulici sa nachádza veterinárna klinika, čerpacia stanica OMV či supermarket Billa. Popri ulici sú takisto viaceré menšie stánky a pohostinstvá. Takisto sa na nej nachádza aj dôležitá zastávka MHD - zastavjú tu trolejbusové linky č. 1, 4, 5, 6, 7 a 14, autobusová linka 20 a nočná linka č. 50.

</doc>
<doc id="613985" url="https://sk.wikipedia.org/wiki?curid=613985" title="Lucie Myslivečková">
Lucie Myslivečková

Lucie Myslivečková (* 8. december 1989, Čeladná) je slovenská krasokorčuliarka súťažiaca v ženskej sólovej kategórii. 
Spolu s Lukášom Csöllym trénujú v talianskom Miláne.
Krasokorčuliarska kariéra.
Svoju kariéru začala v roku 1993. V minulosti boli jej partnermi Matěj Novák a Neil Brown.
Sezóna 2016-2017.
Federica Testa ukončila kariéru a Lukáš Csöllym tak ostal bez partnerky. V júli 2016 oznámil nájdenie novej partnerky, Lucie Myslivečkovej.
Sezóna 2017-2018.
Miestenku na Zimných olympijských hrách 2018 v kórejskom Pchjongčchangu získala spolu s partnerom Lukášom Csöllym 30. septembra 2017 ziskom 6. miesta na Nebelhorn Trophy 2017 v Oberstdorfe v Nemecku. Na hudbu kabaretu Lizy Minelli získali vo voľnom tanci 87,25 bodov, čo je ich osobné maximum. Súčtom 143,22 bodov vylepšili svoje maximum z Memoriála Ondreja Nepelu 2016. V januári 2018 bola ich olympijská účasť potvrdená.

</doc>
<doc id="614001" url="https://sk.wikipedia.org/wiki?curid=614001" title="Vlastislav Cesnak">
Vlastislav Cesnak

Vlastislav Cesnak (* 22. september 1945, Kulpín – † 27. apríl 2019, Kulpín) bol srbský maliar a architekt, dolnozemský Slovák.
Životopis.
Vlastislav Cesnak sa narodil 22. septembra 1945 v Kulpíne v učiteľskej rodine. Základnú školu ukončil v Kulpíne a gymnázium v Báčskom Petrovci. Študoval na Fakulte architektúry v Belehrade. Po pobyte v Nemecku, kde sa pracovne angažoval v rámci súkromných projektových ateliérov v Bambergu (Arch. P. Keidel, Arch. H. Knoblau) a v Norimbergu (Regierungbaumeister Arch. H.A. Wilhelm), zamestnáva sa v Zhromaždení obce Báčsky Petrovec oddelení pre stavebníctvo a urbanistické plánovanie. Zaoberá sa fotografiou. Mal autorské výstavy fotografií a uverejňoval svoje fotografie v tlači.
Vlastislav Cesnak sa zaoberal umením vyše 40 rokov. Okrem malieb sa venoval aj fotografii. Námety výtvarných prác čerpal zo svojich prechádzok osadou a prírodou, teda z prostredia v ktorom sa pohybuje. Sú to významné budovy v Kulpíne, kostoly, stará škola, ako aj príroda z okolia Kulpína. Prevažne maľoval krajinky, dedinské veduty, zátišia, ľudské figúry – portréty a akty. Rád experimentoval aj s abstrakciou.
Na dôchodku žil v Kulpíne. Zaoberal sa hlavne olejomaľbou a najčastejšími motívmi obrazov boli veduty a krajinky. V poslednom období, s pomocou počítača, skúšal kombinovať obrazy a fotografie. Samostatne vystavoval zo desaťkrát a zúčastnil sa aj na mnohých kolektívnych výstavách vo Vojvodine v mestách Odžaci, Bačka Topola, Sremska Mitrovica, Bačka Palanka, Plandište, Bač Vrbas, Kula, Mali Iđoš, Sombor, Apatin, Srbobran.
Bol členom výtvarného spolku „Keby...“ pôsobiaceho v rámci M.O. Matice slovenskej v Kulpíne a tam každý rok pravidelne vystavuje.
Počítačová grafika.
Vlastislav Cesnak, vzdelaním architekt, má prirodzene silný cit pre maliarstvo. Autor siahne takpovediac po všetkých maliarskych žánroch. To je zátišie, akty, ale na výstave sú dominantné krajinomaľby rovinatého kulpínského chotára. Kulpín dostal vo Vlastislavovi Cesnakovi ďalšieho kronikára tohoto prostredia. Cesnakova tvorivá fotografia je známa verejnosti. Preto nemôže prekvapiť jeho experiment v novej počítačovej grafike, ktorá poukazuje na neustálu hru autora a rozširovanie fantázie. Teda novým digitálnym počítačovým technológiám, ktoré umožňujú syntézu viacerých rovín, a ktorých výsledkom je nespočetné množstvo tvorivých efektov, neodolal ani V. Cesnak. Výstava obrazov – cyklus olejomalieb a počítačovej grafiky menšieho formátu vznikol v rokoch 20042006.

</doc>
<doc id="614010" url="https://sk.wikipedia.org/wiki?curid=614010" title="Vrodená imunitná vada">
Vrodená imunitná vada

Vrodená imunitná vada je dôsledkom poruchy odpovede vrodeného imunitného systému, ktorá znižuje reakciu na infekciu. Tieto defekty sa môžu vyskytnúť v monocytoch, neutrofiloch, prirodzených zabíjačských bunkách, bazofiloch, žírnych bunkách alebo proteínoch komplementu.
Typy.
Defekt Toll-like receptorov (TLRs).
Je známych niekoľko imunodeficiencií TLR, ktorých príčina spočíva v poruche bunkových proteínov, ktoré sa podieľajú na prenose správy z TLRs do jadra. Tieto poruchy v signalizácii vedú k zlyhaniu produkcie cytokínov, ktoré sú dôležitou súčasťou v boji proti bakteriálnym infekciám. Medzi poruchy tohto typu patrí napr. defekt MyD88, IRAK-4, UNC93B a tiež mutácie TLR3.
Defekt MyD88.
Defekt génu myeloidnej diferenciácie primárnej odpovede 88 (MyD88) je porucha vrodeného imunitného systému. Patrí k zriedkavému primárnemu imunodeficientnému ochoreniu, ktoré je charakterizované zvýšenou náchylnosťou na určité typy bakteriálnych infekcií. Pacienti trpia abnormálne častými a závažnými infekciami, ktoré sú spôsobené podskupinou baktérií známych ako pyogénne baktérie, napr. Staphylococcus aureus, Streptococcus pneumoniae a Pseudomonas aeruginosa. Avšak postihnutí jedinci majú normálnu rezistenciu voči iným bežným baktériám, vírusom, hubám a parazitom. Defekt MYD88 je spôsobený mutáciami v géne MYD88 a dedí sa autozomálne recesívnym spôsobom. MYD88 gén je zodpovedný za vznik proteínu, ktorý hrá dôležitú úlohu pri stimulácii odpovede imunitného systému na bakteriálnu infekciu. MyD88 proteín je súčasťou signalizačnej dráhy, ktorá sa podieľa na včasnom rozpoznávaní patogénov a iniciácii zápalu v boji proti infekcii. Táto signálna dráha je súčasťou vrodenej imunitnej odpovede. Väčšina ľudí s týmto ochorením má prvú bakteriálnu infekciu pred dosiahnutím veku 2 rokov života a tieto infekcie môžu vážne ohroziť život. Infekcie sa stávajú menej časté až v období 10. roku života.
Defekt IRAK4.
Imunodeficiencia kinázy súvisiacej s receptorom interleukínu-1 (IRAK 4) je dedičnou poruchou imunitného systému. Toto imunitné ochorenie vedie k opakovaným infekciám spôsobeným pyogénnymi baktériami ako napríklad Streptococcus pneumoniae, Staphylococcus aureus a Pseudomonas aeruginosa. Väčšina pacientov trpí invazívnymi bakteriálnymi infekciami, ktoré môžu spôsobiť septikémiu, meningitídu alebo taktiež postihujú kĺby, čo môže viesť k zápalu a artritíde. Tieto invazívne infekcie môžu spôsobiť poruchy tkaniva a vznik abscesov na vnútorných orgánoch. Okrem toho pacienti môžu  trpieť infekciami horných dýchacích ciest, očí alebo kože. Väčšina pacientov má prvú bakteriálnu infekciu pred dosiahnutím 2 rokov života  a infekcie môžu byť v detstve život ohrozujúce. Infekcie s pribúdajúcim vekom ubúdajú.
Defekt UNC93B a mutácia TLR3.
UNC93B1 je veľmi dôležitá signálna molekula, ktorá sa podieľa na produkcii interferónu, ktorý zohráva kľúčovú úlohu pri usmrcovaní vírusov. Signalizácia prostredníctvom TLR 3 (7, 8 a 9) indukuje produkciu interferónov, ktoré sa následne naviažu na RNA vírusu a zničia ho.  Následkom defektov molekúl UNC93B1 a TLR3 je napr. náchylnosť na encefalitídu spôsobenú vírusom herpes simplex (HSV-1) v dôsledku zníženej produkcie interferónov v centrálnej nervovej sústave.
Porucha v signalizácii interferónu-y (IFN-y) a interleukínu-12 (IL-12).
Porucha dráhy IFN-y / IL-12 patrí k zriedkavým vrodeným imunitným vadám. Je charakterizovaná náchylnosťou na salmonelové infekcie a tiež na mykobaktérie. Mykobaktérie patria k rodine baktérií, ktoré spôsobujú tuberkulózu a iné súvisiace infekcie. Toto ochorenie sa zvyčajne prejavuje u detí po očkovaní proti tuberkulóze. Ďalšími typickými príznakmi môžu byť rôzne kožné infekcie, opuchnuté lymfatické uzliny alebo infekcie krvného riečiska so zväčšenou pečeňou a slezinou.
Diagnóza.
Pacienti s vrodenými imunitnými vadami majú všeobecne neporušený adaptívny imunitný systém s normálnymi hladinami protilátok a T-buniek. Hlavným príznakom je zvýšená hladina eozinofilov v krvi, ale môže sa vyskytovať aj zvýšená hladina imunoglobulínu E (IgE). V priebehu diagnostiky sa meria produkcia cytokínov po stimulácii bielych krviniek bakteriálnymi produktmi. Funkčné testy TLR sú dostupné prostredníctvom komerčných referenčných laboratórií. Pri abnormálnych výsledkoch testov sa zvyčajne vykonáva opakované testovanie a taktiež genetické testovanie.
Liečba.
Bežná liečba týchto vrodených imunitných defektov zvyčajne zahŕňa antibiotiká na liečbu akútnych infekcií. Taktiež sa využívajú profylaktické antibiotiká. Pri niektorých pacientoch je potrebná imunoglobulínová liečba.

</doc>
<doc id="614014" url="https://sk.wikipedia.org/wiki?curid=614014" title="Čipsy">
Čipsy



</doc>
<doc id="614020" url="https://sk.wikipedia.org/wiki?curid=614020" title="Interkontinentálny pohár">
Interkontinentálny pohár

Interkontinentálny pohár bola medzikontinentálná futbalová súťaž, organizovaná UEFA a CONMEBOL v rokoch 1960 až 2004. V zápase o najlepší klub na svete sa každý rok stretli víťaz Európskeho pohára majstrov/Ligy majstrov a víťaz Copa Libertadores. 
História.
V sezóne 1955/1956 sa prvýkrát hral Európsky pohár majstrov (EPM), o štyri roky neskôr vznikla juhoamerická obdoba EPM Copa Libertadores (Pohár osloboditeľov). Víťazi klubových súťaží dvoch futbalovo najvyspelejších kontinentov potom súperili o titul najlepšieho futbalového klubu sveta. Premiérovým držiteľom prestížnej trofeje sa stal v roku 1960 Real Madrid, v tom čase už 5-násobný víťaz EPM, Peñarol Montevideo (0:0, 5:1) . Uruguajský klub si o rok zopakoval duel o trofej, tentoraz bol úspešnejší ako jeho európsky súper Benfica Lisabon. V Lisabone prehral 0:1, doma vysoko 5:0 (najvyššie víťazstvo v histórii pohára) , podľa vtedajších pravidiel sa musel hrať tretí zápas, nerozhodoval počet gólov, ale bodov. Ďalšie dva ročníky ovládol brazílsky Santos FC s „kráľom futbalu“ Pelém, ktorý je aj najlepším strelcom v histórii súťaže. Prvým európskym dvojnásobným víťazom sa stal Inter Miláno . 
Súťaži sa nevyhli aféry, v rokoch 1967 a 1968 boli zápasy argentínskych a britských klubov Racing Club a Estudiantes proti Celticu Glasgow a Manchestru United plné nešportového správania. Vyvrcholilo to v roku 1969 medzi Estudiantes a AC Miláno, v prvom zápase v Miláne vyhrali "rossoneri" 3:0, odvetný zápas v Buenos Aires sa hral v nepriateľskej atmosfére, hráči Estudiantes brutálnym spôsobom napádali hráčov Milána. Škandalózne správanie hráčov musela riešiť Argentínska futbalová asociácia, traja hráči dostali tvrdé tresty zákazu činnosti .
Aj z týchto dôvodov prišlo v 70. rokoch k určitej degradácii súťaže, európske kluby nejavili záujem o stretnutia najmä na horúcej juhoamerickej pôde, víťazi EPM bojkotovali súťaž. V rokoch 1975 a 1978 sa o pohár vôbec nehralo, päťkrát hrali o trofej porazení finalisti EPM. Ajax Amsterdam nahradili v súbojoch o svetový primát Panathinaikos Atény (1971) resp. Juventus Turín (1973), Bayern Mníchov zastúpilo v roku 1974 Atlético Madrid, ktoré ako jediný klub získalo Interkontinentálny pohár z pozície „náhradníka“, FC Liverpool a Nottingham Forest dali šancu Borussii Mönchengladbach (1977) a švédskemu klubu Malmö FF (1979). 
Až do roku 1979 sa hralo o pohár systémom doma-vonku. V roku 1980 sa stala sponzorom pohára japonská automobilka Toyota, odvtedy sa hral len jeden zápas v Tokiu, posledné tri ročníky v Jokohame. Víťazný tím získal okrem pôvodného pohára, udeľovaného od roku 1960 aj novú trofej od sponzora "Toyota cup". Kým v 80. rokoch sa darilo viac juhoamerickým klubom, ktoré získali pohár sedemkrát, aj vďaka nepretržitej sérii z rokov 1979-1984, v 90. rokoch bol pomer víťazstiev 7:3 v prospech európskym zástupcov.
Posledným víťazom pohára sa stal v roku 2004 FC Porto . Súťaž bola nahradená novým formátom Majstrovstvá sveta klubov FIFA, v roku 2017 uznala FIFA všetkých víťazov Interkontinentálneho pohára za oficiálnych klubových majstrov sveta.
Celkom sa odohralo 43 ročníkov, pomer víťazstiev vyznel tesne v prospech klubov z Južnej Ameriky (22), európske kluby mali na konte o jeden triumf menej. Titul získalo 25 klubov z 11 krajín, najúspešnejšie si počínali argentínske kluby, ktoré triumfovali deväťkrát, z Európy sa najviac darilo talianskym klubom, trio AC Miláno, Inter Miláno a Juventus FC vyhrali pohár spolu sedemkrát.

</doc>
<doc id="614021" url="https://sk.wikipedia.org/wiki?curid=614021" title="Zoznam majstrov sveta futbalových klubov">
Zoznam majstrov sveta futbalových klubov

Toto je zoznam futbalových klubov, majstrov sveta pre FIFA ("de jure").
Oficiálne súťaže.
Predchodcom tohto turnaja je Interkontinentálny pohár. Šampión oceánskej Ligy majstrov OFC si však musí od roku 2007 v kvalifikácii proti víťazovi ligy usporiadateľskej krajiny účasť vybojovať.
Prvý ročník sa odohral v roku 2000. Kvôli finančným problémom sa ďalšie ročníky odložili. Turnaj bol definitívne obnovený v roku 2005 a od tej doby sa koná každoročne. Táto trofej stojí za svetový titul. Od roku 2025 sa bude turnaj konať každé 4 roky.

</doc>
<doc id="614022" url="https://sk.wikipedia.org/wiki?curid=614022" title="Pythodóros">
Pythodóros

Pythodóros () môže byť:

</doc>
<doc id="614023" url="https://sk.wikipedia.org/wiki?curid=614023" title="Pythodóros z Téb">
Pythodóros z Téb

Pythodóros () bol starogrécky sochár.
Sochár Pythodóros pochádzal z boiótskych Téb. Doba tvorby tohto umelca nie je známa. Zo starovekých autorov nám správu o jeho sochárskom diele zaznamenal jedine grécky cestovateľ Pausanias vo svojej sprievodcovskej príručke po Grécku: „"Koróneia poskytla ako pozoruhodnosť oltár Herma Ochrancu stád (Epimélios) na námestí a oltár Vetrov (Anenoi). O niečo nižšie je vybudovaný chrám Héry so starobylou sochou, dielom to tébskeho Pythodóra. V ruke nesie Seirény."“ Z Koróneie sa zachovali neveľké zrúcaniny 2 km od dnešnej obce "Hagios Georgios".
Georg Lippold, nemecký klasický archeológ a filológ, datuje Pythodórovu tvorbu na základe ikonografických znakov jeho sochy do obdobia rokov 550. až 480 pred Kr.

</doc>
<doc id="614024" url="https://sk.wikipedia.org/wiki?curid=614024" title="Miracle (skladba Cascada)">
Miracle (skladba Cascada)

„Miracle“ je skladba nemeckej eurodance skupiny Cascada. Skladbu zložili a produkovali Yann Peifer a Manuel Reuter pre prvý štúdiový album skupiny "Everytime We Touch" (2005). Vydaná bola ako prvý singel z albumu dňa 23. novembra 2004 cez vydavateľstvo Zooland Records. neskôr bola vydaná medzinárodne prostredníctvom vydavateľstiev Robbins Entertainment, All Around The World a Universal Music Group. Po hudobnej stránke skladba čerpá zo žánru dance, pričom text je skôr dance-popový.
Kompozícia.
„Miracle“ je rýchla skladba s dĺžkou tri minúty a tridsaťosem sekúnd. Použitie syntetizátorov, bicieho automatu a basového bubna ju zaraďuje do elektronickej tanečnej hudby. Zložená je v predznamenaní v tónine D mol. Vokálny rozsah speváčky Natalie Horler je v rozpätí od F3 do A4.
Zostava a personál.
Obsadenie je prevzaté z poznámok k albumu "Everytime We Touch".

</doc>
<doc id="614025" url="https://sk.wikipedia.org/wiki?curid=614025" title="Barbara Kantorová">
Barbara Kantorová

Barbara Kantorová (* 3. marec 1992) je slovenská zjazdová lyžiarka.
Kariéra.
Na Svetovej zimnej univerziáde v 2013 v talianskom Trentine získala striebornú priečku v kombinácii a v 2017 v Almaty získala 3. miesto v rovnakej disciplíne. V super G obsadila 5. miesto.
Je členkou LK Gerlach.
Olympijské výsledky.
Olympijské výsledky podľa štatistiky FIS:
V januári 2018 bola potvrdená jej účasť na Zimných olympijských hrách 2018 v kórejskom Pchjongčchangu.
V disciplíne Super G získala 35. miesto so stratou 4,19 s na víťazku Ester Ledeckú.
Osobný život.
Kantorová študuje na Lekárskej fakulte UPJŠ v Košiciach.

</doc>
<doc id="614027" url="https://sk.wikipedia.org/wiki?curid=614027" title="Barbora Klementová">
Barbora Klementová

Barbora Klementová (* 11. október 1994) je slovenská športovkyňa v kategórii bežecké lyžovanie.
Kariéra.
Športu sa venuje od roku 2000 a medzi najvýznamnejšie úspechy patrí prvé miesto na Slavic cup počas sezóny 2015/2016, štvrté miesto team šprint Majstrovstiev sveta na kolieskových lyžiach Val di Fiemme a umiestnenie na dvanástej priečke počas Youth Olympic Games (YOG) v Innsbrucku. V auguste roku 2017 si odniesla cenné víťazstvo v súťaži s medzinárodnou účasťou Swenor Slovenského pohára v behu na kolieskových lyžiach.
V roku 2018 sa zúčastnila Zimnej olympiáde v Pjongčangu. Na kvalifikácii šprintu žien obsadila 53. miesto. 

</doc>
<doc id="614030" url="https://sk.wikipedia.org/wiki?curid=614030" title="Bozgori">
Bozgori



</doc>
<doc id="614032" url="https://sk.wikipedia.org/wiki?curid=614032" title="Ester Ledecká">
Ester Ledecká

Ester Ledecká (* 23. marec 1995, Praha) je česká snoubordistka a alpská lyžiarka. Na Zimných olympijských hrách v roku 2018 vyhrala v Super G žien ako prvá česká alpská lyžiarka v histórii. V Pyeongchangu sa tiež stala prvým pretekárom v histórii olympijských hier štartujúcim v lyžiarskej a snoubordingovej disciplíne. V snoubordingu je dvakrát majsterkou sveta z paralelného a obrovského slalomu a tiež vicemajsterkou sveta z paralelného slalomu.
Športová kariéra.
Snowboarding.
Je dvojnásobná juniorská majsterka sveta v snowboardingu, na šampionáte v roku 2013 vyhrala súťaž v paralelnom slalome a paralelnom obrovskom slalome. V paralelnom slalome v roku 2013 bola medzi top 10 žien na svete. V slovinskej Rogle vyhrala 18. januára 2014 prvýkrát preteky Svetového pohára.
V roku 2014 na Zimných olympijských hrách v Soči, súťažila v dvoch disciplínach. V paralelnom obrovskom slalome obsadila 7. priečku, v paralelnom slalome potom 6. miesto.
Na MS 2017 vyhrala zlatú medailu v paralelnom obrovskom slalome a striebro v paralelnom slalome.
V celkovom poradí Svetového pohára v snoubordingu v paralelných disciplínach zvíťazila v roku 2016 a 2017, získala dva veľké krištáľové glóbusy. Malý krištáľový glóbus vybojovala v roku 2016, keď vyhrala v hodnotení paralelného obrovského slalomu.
Alpské lyžovanie.
Venuje sa tiež zjazdovému lyžovaniu a od roku 2016 preteká v Svetovom pohári. V roku 2017 sa zúčastnila Majstrovstiev sveta, kde bolo doteraz jej najlepšie umiestnenie 20. miesto v kombinácii. Jej olympijský triumf na XXIII. Zimných olympijských hrách v roku 2018 v Južnej Kórei v Super-G a 23. miesto v obrovskom slalome posunulo jej lyžiarsku budúcnosť do veľmi zaujímavej perspektívy.
Olympijské zlato vyhrala v Super G s číslom 26 a časom 1:21,11, s náskokom jednej stotiny sekundy pred Rakúšankou Annou Veith.
Osobný život.
Jej otec je spevák a skladateľ Janek Ledecký a dedko hokejista Ján Klapáč. Starší brat Jonáš Ledecky pôsobí ako dizajnér.
Od roku 2014 študuje marketingovú komunikáciu. V roku 2017 dostala cenu Matteo Baumgartena pre športovcov, ktorí dokázali úspešne kombinovať športovú kariéru a štúdium na vysokej škole.

</doc>
<doc id="614034" url="https://sk.wikipedia.org/wiki?curid=614034" title="NIST-F1">
NIST-F1

NIST-F1 sú céziové fontánové atómové hodiny uložené v Národnom inštitúte pre štandardy a technológiu ("National Institute of Standards and Technology", skratka NIST) v meste Boulder v štáte Colorado v Spojených štátoch. Hodiny slúžia ako štandard pre občiansky čas v Spojených štátoch. Podľa údaja z januára 2013 predstavuje neurčitosť hodín cca 3,1 × 10-16. Hodiny sa od presného času odchýlia o jednu sekundu za približne 100 miliónov rokov.
NIST-F1 boli vyvinuté fyzikmi Stevenom Jeffertsom a Dawnom Meekhofom z Divízie pre čas a frekvenciu Laboratória pre fyzikálne merania NIST ("Time and Frequency Division of the NIST Physical Measurement Laboratory"). Nahradili céziové lúčové atómové hodiny NIST-7 používané od roku 1993 do roku 1999. NIST-F1 sú oproti NIST-7 desaťkrát presnejšie. 3. apríla 2014 boli spustené hodiny NIST-F2, ktoré sú približne trikrát presnejšie než NIST-F1 a ktoré sú v prevádzke spolu s NIST-F1.

</doc>
<doc id="614035" url="https://sk.wikipedia.org/wiki?curid=614035" title="Tafí Viejo">
Tafí Viejo

Tafí Viejo je mesto ležiace v provincii Tucumán v severozápadnej Argentíne. Je sídlom departmentu Tafí Viejo. Leží približne 20 km severne od hlavného mesta provincie San Miguel de Tucumán. Je tak súčasťou metropolitnej oblasti hlavného mesta provincie. Pri sčítaní ľudu v roku 2010 malo mesto 39 601 obyvateľov.
Mesto bolo založené v roku 1900 pod názvom "San José de Calasanz". Už v roku 1910 tu bola otvorená továreň na výrobu železničných zariadení. 2. júna 1939 bolo rastúce mesto premenované na svoj súčasný názov. V 40. rokoch 20. storočia bola miestna železničná továreň masívne rozšírená a modernizovaná, čo malo veľký vplyv na ďalší rozvoj mesta. V roku 1980 však bola v dôsledku ekonomickej krízy železničná továreň zatvorená. O štyri roky neskôr bola opätovne otvorená, no už nedosiahla svoju niekdajšiu produkciu. V roku 1996 bola továreň znova zatvorená, no v roku 2003 bolo rozhodnuté o obnovení výroby. Mesto sa tak preorietovalo na cestovný ruch. Turisti vyhľadávajú predovšetkým stredisko Alpa-Puyo a miestnu prírodu.

</doc>
<doc id="614037" url="https://sk.wikipedia.org/wiki?curid=614037" title="Banda del Río Salí">
Banda del Río Salí

Banda del Río Salí je mesto ležiace v provincii Tucumán v severozápadnej Argentíne. Je sídlom departmentu Cruz Alta. Leží 3 km východne od hlavného mesta provincie San Miguel de Tucumán. Je tak súčasťou metropolitnej oblasti hlavného mesta provincie, s ktorým je prepojené mostom nad riekou Dulce. Pri sčítaní ľudu v roku 2010 malo mesto 63 226 obyvateľov.
Mesto bolo formálne založené až v roku 1972, čo bolo dôsledkom veľkého populačného a hospodárskeho rastu oblasti. Mesto je známe spracovaním cukru, nachádza sa tu veľký cukrovar. V minulosti tu sídlilo až 11 cukrovarov. Aj z tohto dôvodu býva mesto nazývané "Capital Nacional del Azúcar", teda "Národné hlavné mesto cukru". Okrem toho sa tu nachádza aj ropná rafinéria spadajúca pod spoločnosť Refinerías del Norte.

</doc>
<doc id="614039" url="https://sk.wikipedia.org/wiki?curid=614039" title="Bavorák">
Bavorák

Bavorák môže byť:

</doc>
<doc id="614040" url="https://sk.wikipedia.org/wiki?curid=614040" title="Salto (Uruguaj)">
Salto (Uruguaj)

Salto je mesto v Uruguaji. Leží na severozápade krajiny na hraniciach s Argentínou, od ktorej ho oddeľuje rieka Uruguaj. Mesto je sídlom departmentu Salto. Pri sčítaní ľudu v roku 2011 malo mesto 104 011 obyvateľov. Je tak druhým najväčším mestom Uruguaja z hľadiska počtu obyvateľov. Salto je vzdialené približne 496 km severozápadne od hlavného mesta Uruguaja Montevideo. Oproti cez rieku Uruguaj sa nachádza argentínske mesto Concordia. Kúsok severne od mesta sa nachádza priehrada Represa de Salto Grande.
Salto bolo založené v roku 1756 guvernérom Montevidea ako pevnosť. Za mesto bolo Salto formálne vyhlásené v roku 1863. Poľnohospodárstvo je hlavnou ekonomickou zložkou mesta. Pestujú sa tu predovšetkým citrusy. Na pestovanie citrusov je zameraná väčšina fariem v okolí mesta.

</doc>
<doc id="614042" url="https://sk.wikipedia.org/wiki?curid=614042" title="Rasputin (skladba)">
Rasputin (skladba)

„Rasputin“ je euro disco skladba z roku 1978 nemeckej skupiny Boney M., z ich albumu "Nightflight to Venus". S melódiou podobnou druhej časti tureckej ľudovej piesne „Kâtibim“, je „Rasputin“ polo-biografickou skladbou o živote ruského mystika Grigorija Jefimoviča Rasputina. Rasputin bol priateľom a poradcom cára Mikuláša II. Text skladby senzačne popisuje Rasputina ako playboya, mystického liečiteľa a politického manipulátora.
Verzia Turisas.
Fínska folk metalová skupina Turisas nahrala coververziu skladby „Rasputin“, ktorú vydali ako singel dňa 21. septembra 2007 cez vydavateľstvo Century Media. Niekoľko rokov skupina hrala túto skladbu len naživo na koncertoch, avšak pre pozitívne ohlasy od fanúšikov nahrala neskôr aj štúdiovú verziu.
Zoznam skladieb.
Limitovaná edícia 7" obazového vinylu obsahuje skladbu „The Court of Jarisleif“ na strane B.

</doc>
<doc id="614045" url="https://sk.wikipedia.org/wiki?curid=614045" title="GJ 832">
GJ 832



</doc>
<doc id="614051" url="https://sk.wikipedia.org/wiki?curid=614051" title="Kallikrates (syn Aristea)">
Kallikrates (syn Aristea)

Kallikrates () bol grécky sochár z prelomu 4. a 3. storočia pred Kr.
Kallikrates, syn Aristea z Argosu, pracoval ako sochár v meste Epidauros, kde sa našli tri jeho menom signované fragmentárne mramorové podstavce zo sôch.
Nápisy na podstavcoch sú podľa typu písma datované do rozhrania 4. a 3. storočia pred Kr. Na jednom podstavci je uvedená len jeho signatúra: 
- text v starogréčtine
Ďalšie uvádzajú aj to, že sochy venovali ako votívny dar deti (prvú od dcéry Klearisty a druhú od syna Aristarcha) Aristarcha z Epidauru. 

</doc>
<doc id="614053" url="https://sk.wikipedia.org/wiki?curid=614053" title="Lyžičiar ružový">
Lyžičiar ružový

Lyžičiar ružový ("Platalea ajaja") je vták z rodu lyžičiarov. Žije v Amerike, od juhu USA cez Strednú Ameriku až po Ameriku Južnú (Argentína). Preferuje vodné biotopy. Tento veľký vták meria 7580 cm a váži 1,21,75 kg. Krk, chrbát a prsia majú biele sfarbenie, hlava je zelená, zvyšok tela má farbu hlavne ružovú. Potravu (napr. ryby) lyžičiar vyberá z plytkej vody lyžicovým zobákom. Lyžičiar ružový hniezdi v kolóniách, majúcich až 1 000 jedincov. Do hniezda na stromoch samica nakladie 15 vajec. O mláďatá sa rodičia starajú 8 týždňov. Lyžičiar ružový je najmenej ohrozený druh.

</doc>
<doc id="614054" url="https://sk.wikipedia.org/wiki?curid=614054" title="Platalea ajaja">
Platalea ajaja



</doc>
<doc id="614055" url="https://sk.wikipedia.org/wiki?curid=614055" title="Ciudad de la Costa">
Ciudad de la Costa

Ciudad de la Costa je mesto v Uruguaji. Leží na juhu krajiny vedľa hlavného mesta Uruguaja Montevideo na pobreží Río de la Plata. Mesto sa nachádza v departmente Canelones. Pri sčítaní ľudu v roku 2011 malo mesto 95 176 obyvateľov. Je tak tretím najväčším mestom Uruguaja z hľadiska počtu obyvateľov. Na západnej strane hraničí mesto s Montevideom, na východnej s oblasťou prímorských rezortov s názvom Costa de Oro. Ciudad de la Costa je však súčasťou metropolitnej oblasti hlavného mesta Montevideo. V meste sa nachádza aj Medzinárodné letisko Carrasco.
Mesto bolo založené až v roku 1994 ako výsledok veľkého rozvoja a demografického rastu oblasti. Významnou ekonomickou zložkou mesta je turizmus. Návštevníci vyhľadávajú predovšetkým miestne pláže a dovolenkové rezorty. Mesto je vo vlhkom subtropickom pásme a teda letá sú tu horúce a vlhké a zimy mierne.

</doc>
<doc id="614056" url="https://sk.wikipedia.org/wiki?curid=614056" title="Paysandú">
Paysandú

Paysandú je mesto v Uruguaji. Leží na západe krajiny na hraniciach s Argentínou, od ktorej ho oddeľuje rieka Uruguaj. Mesto je sídlom departmentu Paysandú. Pri sčítaní ľudu v roku 2011 malo mesto 76 412 obyvateľov. Je tak štvrtým najväčším mestom Uruguaja z hľadiska počtu obyvateľov. Paysandú je vzdialené približne 378 km severozápadne od hlavného mesta Uruguaja Montevideo. Oproti cez rieku Uruguaj sa nachádzajú dve argentínske mestá. Kúsok severne sa nachádza Colón a smerom na juh leží Concepción del Uruguay.
Paysandú bolo založené v roku 1772. Počiatky mesta však siahajú až do roku 1750, keď bolo osadou chovateľov hovädzieho dobytka nazývanou "Ypauzandó". V roku 1772 tu jezuitský misionár Policarpo Sandú založil redukciu s názvom Paysandú, ktorá sa stala základom súčasného mesta. Mesto bolo v minulosti niekoľkokrát obliehané portugalským, resp. brazílskym vojskom. Od druhej polovice 19. storočia začalo mesto rýchlo demograficky a hospodársky rásť. Pivovar, cukrovar a iné výrobné podniky tvoria hlavnú ekonomickú zložku mesta.

</doc>
<doc id="614058" url="https://sk.wikipedia.org/wiki?curid=614058" title="Las Piedras (Uruguaj)">
Las Piedras (Uruguaj)

Las Piedras je mesto v Uruguaji. Leží na juhu krajiny severne od hlavného mesta štátu Montevideo. Mesto sa nachádza v departmente Canelones. Pri sčítaní ľudu v roku 2011 malo mesto 71 258 obyvateľov. Je tak piatym najväčším mestom Uruguaja z hľadiska počtu obyvateľov. Las Piedras je súčasťou metropolitnej oblasti Montevideo. Od samotného Montevidea je vzdialené necelých 20 km. Cez mesto preteká potok Arroyo de Las Piedras.
Las Piedras bolo založené v roku 1744 pod názvom "San Isidro Labrador de Las Piedras". Štatút mesta získalo Las Piedras v roku 1925. Mesto má veľký historický význam. Práve tu sa 18. mája 1811 odohrala bitka, v ktorej armáda uruguajských patriotov pod velením Josého Gervasia Artigasa porazila španielske vojsko, čo priblížilo bojovníkov za nezávislosť k víťazstvu.

</doc>
<doc id="614061" url="https://sk.wikipedia.org/wiki?curid=614061" title="Rivera (Uruguaj)">
Rivera (Uruguaj)

Rivera je mesto v Uruguaji. Leží na severe krajiny na hraniciach s Brazíliou. Mesto je sídlom departmentu Rivera. Pri sčítaní ľudu v roku 2011 malo mesto 64 465 obyvateľov. Je tak šiestym najväčším mestom Uruguaja z hľadiska počtu obyvateľov. Rivera susedí s brazílskym mestom Santana do Livramento, pričom obe mestá tvoria fakticky súmestie napriek tomu, že ležia na opačnej strane štátnej hranice.
Mesto Rivera bolo formálne založené v roku 1867. Počiatky mesta sa však datujú do roku 1862, kedy tu bola založená osada s názvom "Villa de Ceballos". Táto bola založená s úmyslom upevnenia štátnych hraníc s Brazíliou. Tým chceli Uruguajci znížiť brazílsky vplyv na sever krajiny. V roku 1867 dostalo mesto svoj súčasný názov na počesť plukovníka Bernabého Riveru. V roku 1912 mu bol udelený štatút mesta. Tým začal väčší rozvoj celej oblasti.

</doc>
<doc id="614069" url="https://sk.wikipedia.org/wiki?curid=614069" title="Maldonado">
Maldonado

Maldonado je mesto v Uruguaji. Leží na juhovýchode krajiny pri pobreží Atlantického oceánu. Mesto je sídlom departmentu Maldonado. Pri sčítaní ľudu v roku 2011 malo mesto 62 590 obyvateľov. Je tak siedmym najväčším mestom Uruguaja z hľadiska počtu obyvateľov. Maldonado susedí na juhu s mestom Punta del Este, na západe s mestečkom La Sonrisa, ktoré je súčasne jeho predmestím. Na východ od mesta preteká menšia rieka Arroyo Maldonado.
Mesto bolo založené guvernérom Montevidea v roku 1755. Svoj názov dostalo po španielskom dôstojníkovi Franciscovi Maldonadovi. V tomto roku bol zriadený prístav, no obyvatelia sa venovali predovšetkým chovu hovädzieho dobytka. Následne tu bola vystavaná pevnosť, ktorá mala Portugalcom zabrániť obsadiť oblasť. Názov mesta bol neskôr mierne upravený na "San Fernando de Maldonado".

</doc>
<doc id="614070" url="https://sk.wikipedia.org/wiki?curid=614070" title="Pythodóros (sochár)">
Pythodóros (sochár)

Pythodóros () bol starogrécky sochár.
Sochár Pythodóros a jeho spolupracovník "Kratenos", boli podľa rímskeho spisovateľa Plínia, jednými zo sochárov, ktorých sochy zdobili cisársky palác na Palatíne. Rodisko tohto gréckeho umelca a ani jeho doba tvorby nie je známa. 
V Delfách sa našiel zlomok vápencového podstavca s nápisom:
- text v starogréčtine
Nápis podľa typu písma datujú približne do 3. storočia pred Kr. To, či ide o umelca, ktorého spomína Plínius, sa však nedá dokázať.

</doc>
<doc id="614072" url="https://sk.wikipedia.org/wiki?curid=614072" title="Punta del Este">
Punta del Este

Punta del Este je mesto v Uruguaji. Leží na juhovýchode krajiny pri pobreží Atlantického oceánu. Nachádza sa v departmente Maldonado. Pri sčítaní ľudu v roku 2011 malo mesto 9 277 obyvateľov. Na severe od Punta del Este leží mesto Maldonado, ktoré je sídlom departmentu. Je vzdialené približne 140 km od hlavného mesta Montevideo. Punta del Este je najvýznamnejším dovolenkovým rezortom v Uruguaji a patrí medzi najnavštevovanejšie dovolenkové destinácie v Južnej Amerike. V celej oblasti okolo Punta del Este žije približne 200 000 ľudí, no počas dovolenkovej sezóny sa počet obyvateľov oblasti zvyšuje až na viac ako 600 000 ľudí. Iba z Argentíny príde každý rok viac ako jeden milión turistov. Z Brazílie viac ako 300 000, Európy približne 100 000 a skoro 60 000 zo Severnej Ameriky. Punta del Este býva nazývané aj ako Monako juhu, či perla Atlantiku. Býva preto často porovnávané s najlepším dovolenkovými rezortmi v Severnej Amerike, či Európe. 
Mesto Punta del Este bolo formálne založené v roku 1907. Počiatky mesta siahajú do roku 1829, kedy tu bola založená osada "Villa Ituzaingó".

</doc>
<doc id="614073" url="https://sk.wikipedia.org/wiki?curid=614073" title="Tacuarembó (mesto)">
Tacuarembó (mesto)

Tacuarembó je mesto v Uruguaji. Leží na severe centrálnej časti štátu. Mesto je sídlom departmentu Tacuarembó. Pri sčítaní ľudu v roku 2011 malo mesto 54 755 obyvateľov. Je tak ôsmym najväčším mestom Uruguaja z hľadiska počtu obyvateľov. Tacuarembó je vzdialené približne 113 km južne od mesta Rivera a 390 km severne od hlavného mesta Montevideo. Mesto je známe pre svoj potravinársky priemysel, v okolí je rozšírený chov hovädzieho dobytka a poľnohospodárstvo.
Mesto Tacuarembó bolo založené v roku 1832 na rozkaz prezidenta Uruguaja. Samotné mesto založil dôstojník Bernabé Rivera. Prvá osada sa nazývala "San Fructuoso". Svoj súčasný názov dostalo mesto v roku 1912 po miestnej rieke.

</doc>
<doc id="614074" url="https://sk.wikipedia.org/wiki?curid=614074" title="Tacuarembó">
Tacuarembó

Tacuarembó môže byť:

</doc>
<doc id="614077" url="https://sk.wikipedia.org/wiki?curid=614077" title="Park Óhori">
Park Óhori

Park Óhori () je park nachádzajúci sa v dištrikte Chúó-ku v meste Fukuoka v Japonsku a registrovaná pamiatka krásnej scenérie.
Pomenovanie Óhori znamená slovo „zákop“ a je odvodené od faktu, že Kuroda Nagamasa, starý lord mesta Fukuoka, si nárokoval vplyv nad severnou zátokou, oblasťou nazývajúcou sa Kusagae, ktorá susedila priamo so zátokou Hakata (), a vytvoril tu zákop pre Fukuotský hrad.
Park bol do súčasnej podoby zrekonštruovaný mestom Fukuoka, inšpiráciou bolo Západné jazero v Číne, a otvorený v roku 1929. Je považovaný za jeden z najkrajších vodných parkov v Japonsku. Je obľúbeným miestom relaxácie domácich obyvateľov ale aj turistov. Súčasťou parku sú bežecké dráhy, posilňovacie zariadenia, náučná trasa, cyklistická trasa, člnkovanie, detské ihriská a miesta s rôznymi druhmi občerstvenia. Každoročne sa tu prvého augusta koná ohňostrojový festival.
Park je domovom rozmanitého množstva rýb a živočíchov, ako napríklad divoké kačice, žaby, korytnačky, čajky a vrabce. Medzi najikonickejších návštevníkov patrí volavka popolavá.
V parku sa nachádza aj budova tradičného japonského divadla Noh, ktoré bolo vybudované v roku 1986 a pomáha zachovať a odovzdať tieto tradičné umenia pre budúce generácie. Je pravidelným miestom organizovania pestrej škály predstavení ako napríklad Noh alebo Kyogen ale aj náučných kurzov a seminárov.
Okrem toho sa v blízkosti parku nachádza Fukuotské múzeum umenia, otvorené v roku 1979. Obsahuje permanentnú výstavu budhistických sôch datovaných do 11. storočia a diela vytvorené modernými umelcami, ako napríklad Miro a Dali. Okrem permanentnej výstavy sa tu nachádza aj variácia špeciálnych dočasných výstav. Pár metrov od múzea sa nachádza aj tradičná japonská záhrada, ktorá však na rozdiel od samostatného parku vyžaduje vstupný poplatok. Návštevníci tu môžu vidieť tradičné prvky japonských záhrad, ako napríklad zenová záhrada a čajovne.

</doc>
<doc id="614078" url="https://sk.wikipedia.org/wiki?curid=614078" title="Melo">
Melo

Melo je mesto v Uruguaji. Leží na severovýchode štátu. Je sídlom departmentu Cerro Largo. Pri sčítaní ľudu v roku 2011 malo mesto 51 830 obyvateľov. Je tak deviatym najväčším mestom Uruguaja z hľadiska počtu obyvateľov. Melo sa nachádza v centrálnej časti departmentu Cerro Largo. Je vzdialené približne 60 km od hraníc s Brazíliou a 368 km severovýchodne od hlavného mesta Montevideo.
Melo bolo založené v roku 1795. Od počiatku malo mesto hlavne vojenský význam, keďže tu bola prítomná vojenská posádka a aj mesto samotné založili vojaci. Melo však bolo niekoľkokrát obsadené brazílskym vojskom. Za mesto bolo vyhlásené v roku 1895. 

</doc>
<doc id="614083" url="https://sk.wikipedia.org/wiki?curid=614083" title="Fall Grün (Česko-Slovensko)">
Fall Grün (Česko-Slovensko)

Fall Grün ("Zelený Prípad") bol nikdy neuskutočnený nemecký plán vojenského úderu proti Československu pripravený roku 1937, v predvečer druhej svetovej vojny. K jeho realizácii nedošlo, lebo Nemecko dokázalo svoje ciele dosiahnuť už na politickej úrovni na Mníchovskej konferencii.
Vývoj plánu.
Prvý návrh plánu bol vytvorený v júni 1937 generálom Werner von Blombergom a postupne bol prepracovávaný podľa toho, ako sa vyvíjala vojenská situácia.

</doc>
<doc id="614084" url="https://sk.wikipedia.org/wiki?curid=614084" title="Mercedes (Uruguaj)">
Mercedes (Uruguaj)

Mercedes je mesto v Uruguaji. Leží v západnej časti štátu v blízkosti hraníc s Argentínou. Mesto je sídlom departmentu Soriano. Pri sčítaní ľudu v roku 2011 malo mesto 41 974 obyvateľov. Je tak desiatym najväčším mestom Uruguaja z hľadiska počtu obyvateľov. Nachádza sa na južnom brehu rieky Río Negro. Je vzdialené približne 278 km severozápadne od hlavného mesta Montevideo.
Mesto Mercedes bolo založené v roku 1788 kňazom Manuelom Antoniom de Castro y Careagom. Pôvodný názov mesta bol "Capilla Nueva de las Mercedes". Za mesto bolo formálne vyhlásené v roku 1857.

</doc>
<doc id="614102" url="https://sk.wikipedia.org/wiki?curid=614102" title="Katolícky kňaz">
Katolícky kňaz



</doc>
<doc id="614103" url="https://sk.wikipedia.org/wiki?curid=614103" title="Artigas (mesto)">
Artigas (mesto)

Artigas je mesto v Uruguaji. Leží na severe štátu na hraniciach s Brazíliou. Mesto je sídlom departmentu Artigas. Pri sčítaní ľudu v roku 2011 malo mesto 40 657 obyvateľov. Je tak jedenástym najväčším mestom Uruguaja z hľadiska počtu obyvateľov. Mesto leží bezprostredne na hraniciach s Brazíliou od ktorej ho oddeľuje rieka Quaraí. Na druhej strane rieky leží brazílske mesto Quaraí. Od hlavného mesta Montevideo je Artigas vzdialené približne 600 km.
Mesto Artigas bolo založené v roku 1852 s cieľom posilniť hranice s Brazíliou. Pôvodný názov mesta bol "San Eugenio del Cuareim". Na druhej strane rieky (a teda aj hranice) bola brazílska vojenská osada, ktorá je v súčasnosti už mestom Quaraí. Svoj súčasný názov dostalo mesto v roku 1915 na počesť uruguajského národného hrdinu Josého Gervasia Artigasa. Mesto je v súčasnosti zamerané na obchod s obilninami. V okolí mesta sa ťažia nerastné suroviny, hlavne achát a ametyst. Tieto sú spracovávané práve v meste a následne vyvážané.

</doc>
<doc id="614105" url="https://sk.wikipedia.org/wiki?curid=614105" title="Minas (Uruguaj)">
Minas (Uruguaj)

Minas je mesto v Uruguaji. Leží na juhovýchode krajiny. Mesto je sídlom departmentu Lavalleja. Pri sčítaní ľudu v roku 2011 malo Minas 38 446 obyvateľov. Je tak dvanástym najväčším mestom Uruguaja z hľadiska počtu obyvateľov. Mesto sa nachádza na juhu departmentu Lavalleja medzi horami a potokmi San Francisco a Campanero. Je vzdialené približne 122 km severovýchodne od hlavného mesta Montevideo.
Mesto Minas bolo založené v roku 1783. Jeho pôvodný názov bol "Villa de la Concepcion de las Minas". Prvými osadníkmi boli španielske rodiny, ktorým sa nepodarilo úspešne usadiť v Patagónii. Už v roku 1753 mal guvernér Montevidea úmysel nechať osídliť túto oblasť. Mestom sa Minas formálne stal v roku 1888. 

</doc>
<doc id="614108" url="https://sk.wikipedia.org/wiki?curid=614108" title="San José de Mayo">
San José de Mayo

San José de Mayo je mesto v Uruguaji. Leží na juhu krajiny. Mesto je sídlom departmentu San José. Pri sčítaní ľudu v roku 2011 malo mesto 36 743 obyvateľov. Je tak trinástym najväčším mestom Uruguaja z hľadiska počtu obyvateľov. Mesto je vzdialené približne 90 km severozápadne od hlavného mesta Montevideo. Na východnej strane je mesto ohraničené riekou San José.
Mesto San José de Mayo bolo založené v roku 1783. V roku 1825 sa na krátko stalo dokonca hlavným mestom Uruguaja. Mestom sa formálne stalo v roku 1856. Postupne sa stalo správnym, hospodárskym a kultúrnym centrom regiónu. V súčasnosti je ekonomika mesta zameraná predovšetkým na chov hovädzieho dobytka. S tým súvisí aj prítomnosť mliekarenského priemyslu v meste. 

</doc>
<doc id="614113" url="https://sk.wikipedia.org/wiki?curid=614113" title="SEPS">
SEPS



</doc>
<doc id="614114" url="https://sk.wikipedia.org/wiki?curid=614114" title="Secret Service">
Secret Service

Secret Service bola švédska new wave/popová skupina populárna predovšetkým v prvej polovici 80. rokov. Jej pôvodnými členmi boli Ola Håkansson (spev), Tim Norell a Ulf Wahlberg (klávesy), Tony Lindberg (gitary), Leif Paulsen (basová gitara) a Leif Johansson (bicie). Medzi ich najväčšie hity patria skladby „Oh Susie“, „Ten O’Clock Postman“ či „Flash in the Night“.

</doc>
<doc id="614116" url="https://sk.wikipedia.org/wiki?curid=614116" title="Durazno">
Durazno

Durazno je mesto v Uruguaji. Leží v centrálnej časti krajiny. Mesto je sídlom departmentu Durazno. Pri sčítaní ľudu v roku 2011 malo mesto 34 368 obyvateľov. Je tak štrnástym najväčším mestom Uruguaja z hľadiska počtu obyvateľov. Mesto je vzdialené približne 183 km severne od hlavného mesta Montevideo. Mesto sa nachádza na južnom brehu rieky Yí. Nachádza sa na úplnom juhu svojho departmentu pri hraniciach s departmentmi Flores a Florida.
Mesto Durazno bolo založené v roku 1821 pod názvom "Villa San Pedro de Durazno". Oblasť pôvodne obývali indiáni. S rozširovaním chovu hovädzieho dobytka do miesta začali prichádzať noví osadníci z rôznych častí súčasnej Argentíny. Mesto bolo založené ako útočisko pre bojovníkov za nezávislosť na Španielsku. Po získaní nezávislosti Uruguaja došlo k rozvoju mesta. V roku 1906 získalo Durazno štatút mesta. V súčasnosti je ekonomika mesta zameraná na spracovanie mäsa, či výrobu múky. 

</doc>
<doc id="614119" url="https://sk.wikipedia.org/wiki?curid=614119" title="Florida (Uruguaj)">
Florida (Uruguaj)

Florida je mesto v Uruguaji. Leží v centrálnej časti krajiny. Mesto je sídlom departmentu Florida. Pri sčítaní ľudu v roku 2011 malo mesto 33 639 obyvateľov. Je tak pätnástym najväčším mestom Uruguaja z hľadiska počtu obyvateľov. Mesto je vzdialené približne 100 km severne od hlavného mesta Montevideo. Východnú a južnú hranicu mesta tvorí malá rieka Santa Lucía Chico.
Mesto Florida bolo založené v roku 1809. 25. augusta 1825 tu bola vyhlásená nezávislosť Banda Oriental (teda Uruguaja) na Španielsku. Štatút mesta získala Florida v roku 1894. 

</doc>
<doc id="614121" url="https://sk.wikipedia.org/wiki?curid=614121" title="Théo van Rysselberghe">
Théo van Rysselberghe

Théo van Rysselberghe (* 23. november 1862, Gent, Belgicko† 14. december 1926, Saint-Clair, Francúzsko) bol významný belgický maliar a grafik. Popri maľbách sa zaoberal aj rytinami Je považovaný za jedného z hlavných predstaviteľov pointilizmu, odvetvia impresionizmu.
Život a dielo.
Sprvu študoval umenie na Akadémii umení v Gente, pričom svoje práce prvýkrát predstavil verejnosti už v roku 1881 na bruselskom Salóne, ktorej sa zúčastnili aj francúzski impresionisti, ktorí boli práve v Belgicku veľmi populárni a mnohí umelci sa zaoberali spôsobom, akým používajú farby. Medzi nich patril aj Rysselberghe.
Jeho skoršia tvorba, ktorú možno zaradiť do neo-impresionizmu, je ovplyvnená práve riaditeľom gentskej akadémie Jean-François Portaelsom a následnými návštevami Maroka a Španielska, kde zaznamenal mnohé krajinné výjavy. Vyznačuje sa uvoľnenými ťahmi štetca, teplými farbami a exotickými výjavmi. Tieto obrazy predstavil v roku 1883 v salóne L'Essor v Bruseli a u kritikov zožal veľký úspech.
Inšpirovaný impresionistami v roku 1883 zakladá v Bruseli avantgardnú skupinu intelektuálov Les XX (Les Vingts), ktorá vystupovala proti akademizmu a tradičným naučeným postupom. Medzi jej členov a prívržencov patrili okrem iných aj Paul Signac, Auguste Rodin či John Singer Sargent.
V roku 1886 sa počas návštevy Francúzska stretáva s Georgeom Seuratom, otcom pointilizmu, a začína sa zaujímať o techniky, ktoré využíva. Prvý čisto pointilistický obraz namaľoval Rysselberghe v roku 1888, jednalo sa o portrét manželky sochára Paula Duboisa, neskôr takisto člena Les XX. V roku 1889 sa oženil s Marie Monnom, ktorá sa stala hlavnou múzou jeho nasledujúcich pointilistických aktov. Na ich svadobnej ceste sa Rysselberghe zoznámil s Vincentom van Goghom, ktorého následne pozval aj na ďalšiu výstavu umelcov z Les XX. Na tejto výstave predal Vincent van Gogh svoj jediný obraz – "Vigne Rouge in Montmajour". Po smrti Georgea Seurata sa jeho tvorba odklonila od pointilizmu.
Rysselberghe zomrel 14. decembra 1926 v Saint-Clair v južnom Francúzsku, kde je pochovaný pri svojom dobrom priateľovi, maliarovi Henri-
Edmond Crossovi.

</doc>
<doc id="614123" url="https://sk.wikipedia.org/wiki?curid=614123" title="Hans Asperger">
Hans Asperger

Johann "Hans" Friedrich Karl Asperger (* 18. február 1906, Viedeň, Rakúsko-Uhorsko† 21. október 1980, Viedeň) bol rakúsky pediater, medicínsky teoretik a profesor medicíny. Bol objaviteľom tzv. Aspergerovho syndrómu, ale význam tohto objavu bol uznaný až po jeho smrti.
Život.
V literatúre sa uvádza, že sa Hans Asperger narodil v roku 1906 v rakúskom Hausbrunne. Ale matrika narodených v Hausbrunne v roku 1906 dieťa zhodného priezviska a mena neuvádza. Niektoré zdroje uvádzajú, že sa narodil vo Viedni alebo „neďaleko Viedne“.
Bol najstarší z troch chlapcov a od detstva mal problémy nájsť si priateľov. Bol považovaný za osamelé, neprístupné dieťa. Bol jazykovo nadaný; obzvlášť sa zaujímal o rakúskeho básnika Franza Grillparzera, ktorého poéziu často recitoval svojim spolužiakom. Rád sa sám citoval a často sa odvolal na seba z perspektívy tretej osoby.
Štúdium medicíny ukončil vo Viedni v roku 1931 a od roku 1932 pracoval na univerzitnej detskej klinike vo Viedni. V roku 1934 prešiel na univerzitnú kliniku Lipskej univerzity, kde sa zaujímal predovšetkým o „psychicky abnormálne“ deti. Svoje prvé vedecké výsledky publikoval v roku 1943. V roku 1944 nastúpil na Viedenskú univerzitu ako šéf katedry pediatrie, o dva roky neskôr sa stal riaditeľom tamojšej detskej kliniky.
V roku 1935 sa oženil a mal päť detí.
Bol profesorom na detskej klinike univerzity v Innsbrucku (1957) a od roku 1964 viedol detskú dedinku SOS v Hinterbrühle.

</doc>
<doc id="614124" url="https://sk.wikipedia.org/wiki?curid=614124" title="Lyžičiar biely">
Lyžičiar biely

Lyžičiar biely ("Platalea leucorodia") je ibisovitý vták. Sú známe štyri poddruhy: "P. l. leucorodia", "P. l. major", "P. l. balsaci" a "P. l. archeri". Fragmentovane obýva vodné biotopy (rieky, močiare) od Európy po južnú a východnú Áziu a sever Afriky. Populácie z miernych oblastí migrujú. Podľa Medzinárodnej únie na ochranu prírody a prírodných zdrojov lyžičiar biely patrí medzi najmenej ohrozené druhy, trend celkovej populácie nie je známy, stavy v Európe stúpajú.
Opis.
Tento vták meria 8090 cm, perie má biele, lyžicový zobák tmavý so žltou špičkou. Počas doby rozmnožovania majú lyžičiare žlté znaky aj na krku a vyvinie sa výrazná „čuprina”. Potravu (napr. bezstavovce) vyberá z plytkej vody rýchlymi pohybmi lyžicovým zobákom.
Výskyt a stav na Slovensku.
Na Slovensku je možné nájsť aj väčšie skupiny (max 204 vtákov), hniezdi ich tu však do 32 párov.
Odhadovaný počet hniezdiacich párov je 0 - 35. Trendy neboli stanovené, nakoľko ide novohniezdiaci a fluktuujúci druh. Ekosozologický status v roku 1995 "E" - ohrozený druh. V roku 1998 "EN:B1" - ohrozený. V roku 2001 "EN" - ohrozený. V roku 2014 "EN D" - silne ohrozený. Európsky ochranársky status "SPEC2" - druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "E" - ohrozený druh.
Hniezdenie.
Lyžičiar biely hniezdi v kolóniách v nadmorskej výške do 450 m. Do hniezda na strome (napr. dub) samica nakladie zvyčajne 34 (najviac 7) vajec. O mláďatá sa rodičia starajú 68 týždňov, úspešnosť chovu znižuje vysoká hladina vody. 
Ochrana.
Lyžičiar biely je z globálneho pohľadu najmenej ohrozený druh. Je zákonom chránený, spoločenská hodnota je 5000 € (Vyhláška MŽP č. 170/2021).

</doc>
<doc id="614125" url="https://sk.wikipedia.org/wiki?curid=614125" title="Boocercus eurycerus">
Boocercus eurycerus



</doc>
<doc id="614128" url="https://sk.wikipedia.org/wiki?curid=614128" title="Barros Blancos">
Barros Blancos

Barros Blancos je mesto v Uruguaji. Leží v južnej časti krajiny. Mesto sa nachádza v departmente Canelones. Medzi rokmi 1976 až 2007 nieslo názov Capitán Juan Antonio Artigas. Pri sčítaní ľudu v roku 2011 malo mesto 31 650 obyvateľov. Je vzdialené približne 20 km severovýchodne od hlavného mesta Montevideo a tvorí tak súčasť metropolitnej oblasti hlavného mesta.
Mesto bolo formálne založené v roku 1951. Do tej doby sa na jeho mieste nachádzali jednoduché vidiecke usadlosti, často bez prístupu k pitnej vode, elektrickej energii, alebo telefónu. Miesto bolo zamerané na poľnohospodárstvo, chov a porážku hospodárskych zvierat. Bolo tu však aj niekoľko tovární. V roku 1925 tu bola otvorená škola. Verejné služby sa stali pre miestnych obyvateľov dostupnými až zhruba 20 rokov po otvorení školy. So začiatkom druhej polovice 20. storočia zažilo mesto veľký nárast obyvateľstva. V roku 1976 bolo mesto premenované na počesť Juana Antonia de Artigasa, vojenského dôstojníka a objaviteľa, ktorý bol zároveň starým otcom uruguajského národného hrdinu Josého Gervasia Artigasa. V roku 2006 bolo formálne vyhlásené za mesto. V roku 2007 bolo premenované na svoj pôvodný názov. 

</doc>
<doc id="614130" url="https://sk.wikipedia.org/wiki?curid=614130" title="Ciudad del Plata">
Ciudad del Plata

Ciudad del Plata je mesto v Uruguaji. Leží v južnej časti krajiny. Mesto sa nachádza v departmente San José. Pri sčítaní ľudu v roku 2011 malo mesto 31 145 obyvateľov. Je vzdialené približne 30 km západne od centra hlavného mesta Montevideo a tvorí tak súčasť metropolitnej oblasti hlavného mesta. Leží na pobreží Río de la Plata, od Montevidea ho oddeľuje rieka Santa Lucía, ktorá tvorí jeho východnú hranicu.
Mesto bolo formálne založené až v roku 2006. Pôvodný názov oblasti bol "Rincón de la Bolsa". Nejednalo sa však o obec s klasickou štruktúrou, ale o skupinu nezávislých usadlostí. K zjednoteniu týchto usadlostí do jednotnej obce došlo z dôvodu rozširovania sa hlavného mesta Montevideo, ktoré leží hneď vedľa. V roku 2006 bolo zákonom vyhlásené formálne za mesto pod svojim súčasným názvom. Bývalé usadlosti a menšie osady sa stali novými štvrťami mesta. 

</doc>
<doc id="614132" url="https://sk.wikipedia.org/wiki?curid=614132" title="Platalea leucorodia">
Platalea leucorodia



</doc>
<doc id="614133" url="https://sk.wikipedia.org/wiki?curid=614133" title="San Carlos (Uruguaj)">
San Carlos (Uruguaj)

San Carlos je mesto v Uruguaji. Leží v juhovýchodnej časti krajiny. Mesto sa nachádza v departmente Maldonado. Pri sčítaní ľudu v roku 2011 malo mesto 27 471 obyvateľov. Je vzdialené približne 15 km severne od sídla svojho deparmentu mesta Maldonado. Východnú hranicu mesta tvorí menšia rieka Arroyo San Carlos.
Mesto bolo založené v roku 1763 miestokráľom Río de la Plata Pedrom Antoniom de Cevallosom v snahe zabrániť Portugalcom zakladať v oblasti vlastné osady. Za mesto bolo formálne vyhlásené v roku 1929. Je poľnohospodárskym centrom regiónu. 

</doc>
<doc id="614137" url="https://sk.wikipedia.org/wiki?curid=614137" title="Pando (Uruguaj)">
Pando (Uruguaj)

Pando je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 25 947 obyvateľov. Je vzdialené približne 30 km severovýchodne od centra hlavného mesta Montevideo a tvorí tak súčasť metropolitnej oblasti hlavného mesta. Východnú hranicu mesta tvorí menšia rieka Arroyo Pando.
Mesto bolo založené v roku 1788. Založil ho Antonio de Pando y Patiño z Buenos Aires, ktorý chcel v oblasti začať podnikať. Po postavení kaplnky bola súčasne zriadená aj osada. Za mesto bolo formálne vyhlásené v roku 1920. Už v tomto období bolo Pando dôležitým priemyselným centrom. Aj v súčasnosti je Pando dôležitým priemyselným a obchodným centrom východnej časti metropolitnej oblasti Montevideo. Je taktiež významným dopravným uzlom oblasti.

</doc>
<doc id="614140" url="https://sk.wikipedia.org/wiki?curid=614140" title="Treinta y Tres">
Treinta y Tres

Treinta y Tres je mesto v Uruguaji. Leží vo východnej časti krajiny. Mesto je sídlom departmentu Treinta y Tres. Je pomenované po tzv. Tridsiatichtroch orientálcoch ("Treinta y Tres Orientales"), čo bola skupina uruguajských bojovníkov za nezávislosť. Pri sčítaní ľudu v roku 2011 malo mesto 25 476 obyvateľov. Leží na severnom brehu rieky Olimar. Od hlavného mesta Montevideo je vzdialené približne 300 km severovýchodne.
Mesto bolo založené v roku 1853. Svoje pomenovanie dostalo po skupine Tridsiatichtroch orientálcov, ktorým sa podarilo prispieť k získaniu nezávislosti Uruguaja. V roku 1884 sa stalo sídlom departmentu. Za mesto bolo vyhlásené v roku 1915. Okolie mesta je typickou poľnohospodárskou oblasťou. Hlavnou ekonomickou zložkou mesta i celej oblasti je chov hovädzieho dobytka. V súčasnosti je rozšírené pestovanie ryže.

</doc>
<doc id="614141" url="https://sk.wikipedia.org/wiki?curid=614141" title="Rocha (mesto)">
Rocha (mesto)

Rocha je mesto v Uruguaji. Leží v juhovýchodnej časti krajiny. Mesto je sídlom v departmentu Rocha. Pri sčítaní ľudu v roku 2011 malo mesto 25 420 obyvateľov. Je vzdialené približne 70 km severovýchodne od mesta San Carlos a skoro 200 km rovnakým smerom od hlavného mesta Montevideo. Západnú hranicu mesta tvorí menšia rieka Arroyo Rocha. Mesto je vzdialené necelých 30 km od pobrežia Atlantického oceánu.
Mesto bolo založené v roku 1793. Pôvodne však bola oblasť osídlená indiánmi. S príchodom Španielov prišli do oblasti chovatelia hovädzieho dobytka. Medzi nimi bol aj Luis de Rocha. Práve po ňom dostala osada svoje pomenovanie a to "Nuestra Señora de los Remedios de Rocha". Osada bola založená na pokyn miestokráľa Río de la Plata Nicolása Antonia de Arredonda. Samostatný department bol zriadený v roku 1880. Za mesto bola Rocha vyhlásená v roku 1894. Významným zdrojom príjmu obyvateľov mesta je turizmus, keďže Rocha sa nachádza v blízkosti viacerých prímorských rezortov.

</doc>
<doc id="614143" url="https://sk.wikipedia.org/wiki?curid=614143" title="Fray Bentos">
Fray Bentos

Fray Bentos je mesto v Uruguaji. Leží v západnej časti krajiny. Mesto je sídlom departmentu Río Negro. Pri sčítaní ľudu v roku 2011 malo mesto 24 406 obyvateľov. Mesto sa nachádza na brehu rieky Uruguaj, ktorá ho oddeľuje od Argentíny. Fray Bentos je vzdialené približne 300 km severozápadne od hlavného mesta Uruguaja Montevideo a 160 km severne od hlavného mesta Argentíny Buenos Aires. Miestny priemyselný komplex Frigorífico Anglo del Uruguay je zapísaný od roku 2015 v zozname svetového dedičstva UNESCO. V meste sa nachádza dôležitý riečny prístav.
Dejiny.
Mesto bolo založené v roku 1859. Pôvodný názov bol "Villa Independencia". Na konci 19. storočia začali do mesta prichádzať nemeckí a anglickí prisťahovalci, ktorí tu začali otvárať nové továrne. Tieto boli zamerané predovšetkým na potravinársky priemysel. Z nich najvýznamnejšou bola továreň "Liebig's Extract of Meat Company". Jej výrobky sa vyvážali do celého sveta. Exportu veľmi pomohol aj vhodný prírodný prístav, ktorý dokáže prijať aj veľké lode. Továreň Liebig's bola zameraná na priemyselné spracovanie hovädzieho mäsa. V továrni pracovalo až 10 000 ľudí. Títo boli ubytovaní najmä vo štvrti Barrio Anglo. Na začiatku 20. storočia bolo mesto premenované na svoj súčasný názov. Miestnej produkcii sa však postupne prestávalo dariť a továreň bola v roku 1979 definitívne zatvorená. V posledných rokoch sa mesto a jeho okolie stalo dôvodom sporov medzi Uruguajom a Argentínou. Argentínska strana obviňuje Uruguaj z ohrozenia rieky Uruguay znečistením z miestnej továrne na spracovanie buničiny. Výsledkom bolo niekoľko demonštrácii a blokád prístupu do Argentíny.

</doc>
<doc id="614144" url="https://sk.wikipedia.org/wiki?curid=614144" title="Trinidad (Uruguaj)">
Trinidad (Uruguaj)

Trinidad je mesto v Uruguaji. Leží v centrálnej časti krajiny. Mesto je sídlom v departmentu Flores. Pri sčítaní ľudu v roku 2011 malo mesto 21 429 obyvateľov. Približne 4 km západne od mesta preteká menšia rieka Arroyo Sarandí, asi 8 km východne od mesta zas preteká rieka Arroyo Porongos. Mesto Trinidad je vzdialené približne 200 km severne, resp. severozápadne od hlavného mesta krajiny Montevideo.
Mesto bolo založené v roku 1804. Oblasť bola osídlená už pred týmto dátumom, no neboli tu žiadne trvalé osídlenia. Až v apríli 1804 bolo vydané povolenie na osídlenie tohto územia. Miesto bolo spočiatku pomenované ako "Porongos". Už v polovici 19. storočia tu žilo stabilne okolo 500 obyvateľov. V roku 1885 bolo mesto vyhlásené za sídlo departmentu Flores a súčasne bolo premenované na "Villa de la Santísima Trinidad". V roku 1903 získalo štatút mesta a bolo premenované na svoj súčasný názov. Významnou ekonomickou zložkou mesta je poľnohospodárstvo. Významným je tiež spracovanie a export vlny. V okolí mesta má dôležité miesto aj chov hovädzieho dobytka a oviec.

</doc>
<doc id="614145" url="https://sk.wikipedia.org/wiki?curid=614145" title="La Paz (Uruguaj)">
La Paz (Uruguaj)

La Paz je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 20 524 obyvateľov. Je vzdialené približne 20 km severne od centra hlavného mesta Montevideo a tvorí tak súčasť metropolitnej oblasti hlavného mesta. Východnú a južnú hranicu mesta tvorí menšia rieka Arroyo Las Piedras.
Mesto bolo založené v roku 1872. Pôvodne sa jednalo o miesto pre rekreačné účely bohatých obyvateľov Montevidea. Keďže sa však v oblasti nachádzajú náleziská mramoru a granitu, začali tieto suroviny lákať nových prisťahovalcov, predovšetkým z Európy. Okrem ťažby nerastov vznikli v meste tiež podniky na spracovanie mäsa. Významnými sa stali tiež miestne vinohrady. V roku 1917 tu vznikol jediný židovský cintorín v krajine. V roku 1957 získalo La Paz štatút mesta.

</doc>
<doc id="614147" url="https://sk.wikipedia.org/wiki?curid=614147" title="Canelones">
Canelones

Canelones je mesto v Uruguaji. Leží v južnej časti krajiny. Mesto je sídlom departmentu Canelones. Pri sčítaní ľudu v roku 2011 malo mesto 19 865 obyvateľov. Je vzdialené približne 50 km severne od centra hlavného mesta Montevideo a tvorí tak súčasť metropolitnej oblasti hlavného mesta. Východnú hranicu mesta tvorí potok Arroyo Canelón Chico.
Mesto bolo založené v roku 1782 pod názvom "Villa de Nuestra Señora de Guadalupe". V roku 1874 bola otvorená železničná trať, ktorá mesto spájala s Montevideom. Na začiatku 20. storočia tu boli otvorené mraziarne, mlyn a potravinárske podniky. V roku 1916 bolo premenované na svoj súčasný názov a formálne vyhlásené za mesto. V súčasnosti sa v okolí mesta nachádzajú vinohrady, ktoré tvoria významnú časť miestnej ekonomiky. Z priemyslu si významné miesto do súčasnosti udržali mraziarne.

</doc>
<doc id="614149" url="https://sk.wikipedia.org/wiki?curid=614149" title="Kallikles (syn Theokosma)">
Kallikles (syn Theokosma)

Kallikles () bol grécky sochár v 5. storočí pred Kr.
Sochár Kallikles, syn Theokosma z Megary, tvoril pravdepodobne v 2. polovici 5. storočia pred Kr. O jeho sochárskych dielach máme správy len od gréckeho cestovateľa Pausania, ktorý vo svojej sprievodcovskej príručke po Grécku uvádza, že Kallikles, tvorca Diovej sochy v Megare, zhotovil sochy olympijských víťazov, slávneho boxera Diagora z Rodosu, víťaza hier v roku 464 pred Kr. a sochu juniorského boxera Gnathóna z Dipaie, korunovaného olivovým vencom v roku 440 pred Kr. Tieto sochy stáli na posvätnej pôde Olympie.
Z Diagorovej sochy sa v Olympii našiel podstavec i s nápisom. Podľa typu písma ho ale datujú na koniec 4. storočia pred Kr. Keďže sa Diagoras mohol pýšiť potomkami, ktorí tiež dosiahli olympijské víťazstvá, je možné, že tento podstavec a jeho nápis (možno aj sochu) v tom období obnovili (podstavce sa bežne po poškodení vymenili). V Olympii sa z podstavcov Diagorovcov zachovali početné trosky východne od Diovho chrámu, ale tiež v blízkosti "eretrijského býka". 

</doc>
<doc id="614152" url="https://sk.wikipedia.org/wiki?curid=614152" title="Didaktik Alfa">
Didaktik Alfa



</doc>
<doc id="614153" url="https://sk.wikipedia.org/wiki?curid=614153" title="Didaktik Beta">
Didaktik Beta



</doc>
<doc id="614154" url="https://sk.wikipedia.org/wiki?curid=614154" title="Didaktik Gama">
Didaktik Gama



</doc>
<doc id="614155" url="https://sk.wikipedia.org/wiki?curid=614155" title="Didaktik M">
Didaktik M



</doc>
<doc id="614156" url="https://sk.wikipedia.org/wiki?curid=614156" title="Didaktik Kompakt">
Didaktik Kompakt



</doc>
<doc id="614157" url="https://sk.wikipedia.org/wiki?curid=614157" title="Didaktik 40">
Didaktik 40



</doc>
<doc id="614158" url="https://sk.wikipedia.org/wiki?curid=614158" title="Didaktik 80">
Didaktik 80



</doc>
<doc id="614161" url="https://sk.wikipedia.org/wiki?curid=614161" title="Darja Vladimirovna Domračevová">
Darja Vladimirovna Domračevová

Darja Vladimirovna Domračevová (, ; * 3. august 1986, Minsk, Bieloruská SSR, Sovietsky zväz, dnes Bielorusko) je bieloruská biatlonistka, ktorá súťaži v Svetovom pohári v biatlone od roku 2006. Na zimných olympijských hrách v roku 2014 získala tri zlaté medaily (v stíhacích, individuálnych a pretekoch s hromadným štartom) a bronzovú medailu v individuálnych pretekoch na zimných olympijských hrách v roku 2010. Vyhrala Svetový pohár v biatlone pre sezónu 2014/15.

</doc>
<doc id="614162" url="https://sk.wikipedia.org/wiki?curid=614162" title="Daria Domračevová">
Daria Domračevová



</doc>
<doc id="614164" url="https://sk.wikipedia.org/wiki?curid=614164" title="Department (Uruguaj)">
Department (Uruguaj)

Department () je administratívna jednotka v Uruguaji. Uruguaj je rozdelený na 19 departmentov. Každý department má výbor, na čele departmentu stojí starosta hlavného mesta departmentu. Uruguaj je však unitárny štát, jeho územie je jednotné a nedeliteľné.
Dejiny.
K prvému administratívnemu rozdeleniu Uruguaja došlo v roku 1816, kedy bola krajina rozdelená na 6 departmentov. Ešte v tom istom roku boli vytvorené ďalšie dva departmenty. Ďalší department vznikol v roku 1828. K novému rozdeleniu došlo v roku 1837, kedy bol veľký department na severe rozdelený na tri menšie. Ďalší department bol vytvorený v roku 1856. V roku 1880 pribudli dva nové departmenty. Už v roku 1884 boli vytvorené ďalšie tri. V roku 1885 došlo k vytvoreniu posledného departmentu. Počas vývoja sa jednotlivé departmenty tvorili predovšetkým delením už existujúcich, ktoré zaberali veľké územie, ktoré mala vláda záujem zmenšiť. Konečný počet departmentov sa tak ustálil na počte 19.

</doc>
<doc id="614168" url="https://sk.wikipedia.org/wiki?curid=614168" title="Konvexný obal">
Konvexný obal

V matematike je konvexný obal množiny bodov X na Euklidovskej ploche alebo v Euklidovskom priestore definovaný, ako najmenšia konvexná množina obsahujúca množinu X.
Definícia.
Množina bodov je definovaná ako konvexná ak v sebe obsahuje všetky úsečky spájajúce každú dvojicu bodov danej množiny.
Formálne je konvexný obal definovaný ako prienik všetkých konvexných množín obsahujúcich X, alebo ako množina všetkých konvexných kombinácii bodov v X.
Ako konvexný obal vyzerá si môžeme predstaviť pomocou myšlienkového experimentu. Predstavme si, že X je ohraničená množina bodov na ploche. Ďalej si predstavme každý jej bod ako klinec trčiaci z podlahy. Zoberme elastickú gumičku a natiahnime ju tak aby vnútri nej boli všetky klince. Keď teraz pustíme gumičku, stiahne sa aby minimalizovala svoj obvod a natesno pritom obkolesí všetky klince. Plocha ohraničená touto gumičkou bude konvexný obal množiny bodov X. 
Výpočet konvexného obalu.
Algoritmický problém hľadania konvexného obalu konečnej množiny bodov v Euklidovských priestoroch je jedným z fundamentálnych problémov geometrie v informatike. 
Poznáme množstvo algoritmov na výpočet konvexného obalu konečného počtu bodov alebo rôznych iných geometrických tvarov. 
Výpočet konvexného obalu obnáša zostrojenie jednoznačnej a efektívnej reprezentácie požadovaného konvexného útvaru.
Zložitosť jednotlivých algoritmov je zvyčajne odhadovaná v závislosti od formula_1, čiže počtu vstupných bodov, a formula_2, čiže počtu výstupných bodov, tj. počet bodov tvoriacich konvexný obal.
Pre body v 2D a 3D existujú algoritmy pracujúce s časovou zložitosťou formula_3. Pre dimenzie formula_4 poznáme algoritmy, ktorých časová zložitosť je rovná formula_5, co je zároveň aj optimálne riešenie tohoto problému.
Využitie.
Problém nájdenia konvexných obalov má praktické využitie napríklad v rozpoznávaní vzorov, spracovaní obrazu, štatistikách, geografickom informačnom systéme, teórii hier, konštrukcii fázových diagramov a statickej analýze kódu pomocou abstraktnej interpretácie. Slúži tiež ako nástroj, stavebný blok, pre množstvo ďalších výpočtovo-geometrických algoritmov.
Konvexný obal je bežne známy ako Minimal Convex Polygon (MCP) v etiológii, kde je klasický, hoci možno zjednodušujúci, prístup pri odhadovaní rozsahu teritória zvieraťa na základe bodov, v ktorých bolo zviera pozorované. Extrémne hodnoty môžu spôsobiť, že MCP je nadbytočne veľký, a preto sa často používajú voľnejšie prístupy, ktoré obsahujú len podmnožinu pozorovaní (napr. nájsť MCP, ktorý obsahuje aspoň 95% bodov).

</doc>
<doc id="614169" url="https://sk.wikipedia.org/wiki?curid=614169" title="Architektúra 21. storočia">
Architektúra 21. storočia

Pojem Architektúra 21. storočia sa datuje od roku 2000. Tento štýl nemá presne udané formy, architekti ktorí tvoria v tomto štýle využívajú rôzne štýly, od postmodernizmu a high-tech architektúry až po koncepčné a výrazné štýly, miestami pripomínajúce sochárstvo. Všetky tieto štýly spolu zdieľajú postup práce stavby, kde sa používa moderná technológia a moderné stavebné materiály, ako napr. „Trubicová štruktúra“ (ang. "Tube structure"), ktorá umožňuje budovám aby boli silnejšie, vyššie a ľahšie ako tie, ktoré boli postavené v 20. storočí. Používa sa taktiež aj technika spracovávania a vytvárania stavby v 3-dimenzionálnom počítačovom programe, ktorá urýchľuje a spresňuje náčrt stavby a následný presun k jej realizácii.
Väčšina týchto stavieb má za účel byť čo najviac zaregistrovateľná pre ľudské oko a čo najviac ohromiť. Najviac preferované materiály sú: sklo, mramor, drevo, tehla, kov a hliník. Charakteristické pre tieto budovy sú okrúhle alebo aj štvorcové tvary, výsledkom je zväčšenie priestoru a zaujať dizajnom. Niektoré z nich majú svoju betónovú konštrukciu plne zahalenú pod vrstvou skla alebo hliníka. Okná tvoria veľkú rolu v tomto štýle, nezvyčajné zasadenie, panoramatické okná, presklené steny zaručujú výrazné vniknutie prirodzeného svetla do interiéru a preto sú často využívané v novostavbách. Tieto stavby majú plne symetrické alebo práve naopak, úplne asymetrické tvary, ktoré často prečnievajú nad ulicami. Mrakodrapy sa krútia alebo sú rozdelené na viacero krištáľovité fazety. Fasády sú navrhnuté tak, aby odrážali svetlo alebo menili farbu počas dňa.
Pokiaľ väčšina stavieb modernej architektúry z 20. storočia boli situované v Spojených štátoch amerických, tieto druhy stavieb sa vyskytujú celosvetovo, napr. v Rusku, Ázii, Západnej Európe alebo aj na Strednom východe.
Mrakodrapy.
Pod pojmom mrakodrap označujeme minimálne 100 alebo 150 metrové budovy, ktorých väčšina váhy stojí na kovovej konštrukcii a nie na nosných stenách, čo zlepšuje ich stabilitu a odolnosť voči silným vetrom. Prvýkrát sa takýto typ budovy objavil v Spojených štátoch amerických v meste Chicago v roku 1885 pod záštitou Williama Le Baron Jenneyho.
1 World Trade Center je mrakodrap nachádzajúci sa v New Yorkskej štvrti zvanej Lower Manhattan. Je to najvyššou budovou New Yorku a celej západnej pologule. Meria 541,3 metra a stojí na troskách bývalého Svetového obchodného centra, ktoré sa stalo obeťou teroristického útoku 11. septembra 2001.
Jedna z najikonickejších stavieb v Londýne, legendárna 30 St Mary Axe známa aj pod názvom „Uhorka“ (z ang. „The Gherkin“), je dizajnérskym skvostom od architekta Normana Fostera. Jej oceľová kostra je doplnená sklenenou fasádou, ktorá vytvára farebný vzhľad a pripomína veľkonočné vajíčko.
Najvyššou budovou Moskvy je Mercury City Tower, ktorá je počinom amerického architekta Franka Williamsa. Dokončená bola v roku 2012 a s jej výškou, 338 metrov predbehla Shard London Bridge v Londýne a tak získala titul najvyššej budovy v Európe.
Burdž chalífa v Dubaji je najvyššou stavbou na svete. Začala sa stavať v roku 2004 (ukončená v septembri 2008) a jej výška je 828 metrov. Autorom je Adrian Smith.
Múzeá.
Americký architekt Daniel Libeskind narodený v Poľsku, je jedným z najplodnejších súčasných múzejných architektov. Predtým, než začal navrhovať budovy, bol jedným z prvých zástancov architektonickej teórie dekonštruktivizmu. Exteriér jeho Cisárskeho vojnového múzea v Manchesteri, Anglicko má vonkajší tvar, ktorý v závislosti od svetla a denného času pripomína obrovské a zlomené kúsky zeme a symbolizuje zničenie vojny. V roku 2006 Libeskind dokončil Denverské múzeum umenia v Denveri. Táto stavba sa skladala z dvadsiatich svahovitých lietadiel, žiadna z nich paralelná alebo kolmá a pokrytá titánovými panelmi. Vnútri sú steny galérií rôzne, šikmé a asymetrické. Libeskind dokončil ďalšie, takzvané štrajkujúce múzeum, Kráľovské múzeum Ontário v Ontáriu, Toronto, Kanada, tiež známe ako „Crystal“, budova, ktorej forma sa podobá rozbitému kryštálu. Obe Libeskindove múzeá boli obdivované a zároveň aj terčmi kritiky.
Nové Whitney Museum of Art v New Yorku od architekta Renza Pianu z roku 2015, má industriálne vyzerajúcu fasádu a zapadá medzi okolité budovy. Michael Kimmelman, architektonický kritik z New York Times nazval túto stavbu ako „mix štýlov“.
Štadióny.
Švajčiarsky architekti Jacques Herzog a Pierre de Meuron navrhli Allianz Arenu v nemeckom Mníchove, dokončená bola v roku 2005. Má kapacitu až sedemdesiattisíc návštevníkov. Jej konštrukcia je zabalená vo vzduchových paneloch a každý panel má vlastnosť byť nezávisle osvetlený červenou, bielou alebo modrou farbou. Pri osvetlení je štadión viditeľný z rakúskych Álp, vzdialených 80 kilometrov.
V súťaži o najprestížnejšie projekty v súčasnej architektúre patria nekompromisne olympijské štadióny. Pekinský národný štadión bol postavený pre Olympijské hry, ktoré sa konali v roku 2008 a je populárne známy ako „vtáčie hniezdo“ kvôli jeho zložitému vonkajšiemu rámcu. Návrhu ďakujeme švajčiarskej firme Herzog &amp; de Meuron v spolupráci s čínskym architektom Li Xinggangom. Navrhnutý bol tak, aby usadil 91 000 divákov. Rovnako ako mnohé súčasné budovy sú to dve štruktúry; betónovú misku, v ktorej diváci sedia, obklopení vo vzdialenosti 50 metrov sklenenou a oceľovou kostrou. Vonkajší dizajn „vtáčieho hniezda“ bol inšpirovaný vzorom čínskej keramiky. Po dokončení štadióna bol najväčší uzavretý priestor na svete a bol tiež najväčšou oceľovou konštrukciou s 26 kilometrami nezabalenej ocele.
Koncertné haly.
Koncertná sieň Walt Disney v Los Angeles je jednou z hlavných diel kalifornského architekta Franka Gehryho. Exteriér je z nehrdzavejúcej ocele, myšlienka, ktorá ho inšpirovala bola pohľad na plachty plachetnice. Interiér je v štýle Vineyard, s publikom okolo pódia. Gehry navrhol dramatické pole potrubia orgánu, aby dopĺňal exteriérový štýl budovy.
Interiér Kodaňskej opery od Henninga Larsena má dubovú podlahu z dubového dreva a steny z javorového dreva na zvýšenie akustiky v budove. Kráľovský výklenok kráľovnej, zvyčajne umiestnený v zadnej časti, sa v tejto opere nachádza priamo vedľa javiska.
Nákupné centrá.
Nákupné strediská sú klenoty komerčnej architektúry, masívne štruktúry, ktoré spájajú maloobchodné predajne, predajne potravín a zábavu pod jednou strechou. Najväčší a najviac extravagantný je práve Dubai Mall, ktorý sa nachádza v Spojených arabských emirátoch, navrhnutý bol DP Architects Singapur a po prvýkrát doň návštevníci vstúpili v roku 2008. Okrem množstva luxusných obchodov a reštaurácií ponúka Dubai Mall gigantické prechádzkové akvárium a podmorskú zoologickú záhradu. Neďaleko sa nachádza aj najvyššia budova na svete Burdž chalífa.

</doc>
<doc id="614170" url="https://sk.wikipedia.org/wiki?curid=614170" title="Majstrovstvá Ázie vo futsale 2018">
Majstrovstvá Ázie vo futsale 2018

Majstrovstvá Ázie vo futsale 2018 bol v poradí 15. turnaj majstrovstiev Ázie vo futsale, ktoré organizuje Ázijská futbalová konfederácia (AFC). Konal sa v dňoch od 1.11. februára 2018 v Novom Tchaj-peji a Tchaj-peji, na Taiwane, za účasti 16 tímov. Nováčikom turnaja bolo družstvo Mjanmarska. Titul obhájil , ktorý vo finálovom stretnutí zvíťazil nad . 
Organizátor.
Taiwan získal právo organizovať kontinentálny turnaj po rozhodnutí Komisie futsalu a plážového futbalu AFC a ratifikácii Výkonneho výboru AFC v júli 2017. Taiwan mal pôvodne organizovať turnaj už v roku 2016. Dejiskami turnaja boli 2 arény: Xinzhuang Gymnasium a University of Taipei Gymnasium.
Nasadenie do výkonnostných skupín.
Žrebovanie skupín, ktoré prebehlo 12. decembra 2017, bolo rozlosované z nasledovných výkonnostných košov:
Pozn.: Číslo v zátvorke udáva umiestnenie vo svetovom futsalovom rebríčku vo februári 2018. 

</doc>
<doc id="614172" url="https://sk.wikipedia.org/wiki?curid=614172" title="Reprezentatívny zoznam nehmotného kultúrneho dedičstva Slovenska">
Reprezentatívny zoznam nehmotného kultúrneho dedičstva Slovenska

Reprezentatívny zoznam nehmotného kultúrneho dedičstva Slovenska je súpisom významných prvkov a praktík nehmotného kultúrneho dedičstva Slovenska. 
Zápis do reprezentatívneho zoznamu predstavuje ocenenie týchto mimoriadnych prvkov a praktík, ktoré sú uznávané spoločnosťami, komunitami a jednotlivcami a existujú v súlade s univerzálne prijatými princípmi ľudských práv, rovnosti, podpory a vzájomnej úcty medzi kultúrnymi spoločenstvami. Prvky jestvujú v súlade s prostredím a historickým ukotvením spoločenstiev a poskytujú im pocit kontinuity a identity. Zároveň podporujú kultúrnu rozmanitosť a tvorivosť. 
Vytváranie Reprezentatívneho zoznamu nehmotného kultúrneho dedičstva Slovenska predstavuje základný stupeň tvorby Reprezentatívneho zoznamu nehmotného kultúrneho dedičstva ľudstva. (Iba tie prvky, ktoré sú v ňom zapísané, sa môžu uchádzať o zápis do Zoznamu nehmotného svetového dedičstva ľudstva UNESCO) 
Zoznam.
V súčasnosti obsahuje tieto prvky: 

</doc>
<doc id="614175" url="https://sk.wikipedia.org/wiki?curid=614175" title="The Music of Erich Zann">
The Music of Erich Zann

The Music of Erich Zann (doslova "Hudba Ericha Zanna") je poviedka amerického spisovateľa Howarda Phillipsa Lovecrafta, ktorú napísal v decembri 1921. Prvýkrát bola publikovaná v marci 1921. V slovenčine poviedka zatiaľ nevyšla (január 2012), v češtine je pravdepodobne prvé vydanie z roku 1990.
Dej.
Poviedka je písaná v prvej osobe. Protagonistom je bezmenný študent metafyziky, dotlačený zlou finančnou situáciou k ubytovaniu v skoro ľudoprázdnom dome, na ulici Rue ďAusei. Tých pár obyvateľov sú prevažne starci. Jedného večera začuje s podkrovného bytu Hudbu ktorá ho spočiatku vydesí, ale nakoniec si ho ako spev sirén získa a začne ho priam priťahovať. Vyhľadá preto muzikanta ktorý tak zručne nôti na violu, volá sa Erich Zann. Pôvodom nemec, povahou introvert a k tomu neprispieva ani jeho nemota, ktorá ho od ľudí ešte viac izoluje. Zann na protagonistu pôsobí ako čudák, avšak jeho priateľskosť ho obmäkčí a on zvolí k tomu aby ho bol prítomný v jeho byte pri ďalšom nácviku hry. Zann je skutočne nadaný hudobník, ale nezahrá tú osudovú skladbu, ktorá protagonistovi tak učarovala. Žiada ho aby mu ju zahral, dokonca ju skúša hvizdom napodobniť avšak Zann ho zarazí a zo strachom hladí na zastreté okno, to okno ktoré je podľa domovníka jediné z výhľadom na strechy budov. Pri pokuse ho otvoriť, bol Zannom rázne zastavený. Práve vtedy si všimol že na okno muzikant hladí, akoby s tade mala prísť nejaká hrozba. Po menšom dohovore, Zann zistí že jeho hra je počuť do spodného bytu a ponúkne sa že prispeje na nájom bytu v spodnejších poschodiach. Čas plynie, Zann je čím ďalej tým viac odťažitý. Až sa jedného večera za ním protagonista vypraví, nájde ho v zlom stave a dokonca to vyzerá že Zann je rád že sa ukázal. Pozve ho dnu a opäť zanôti svoju Hudbu. Je to tá osudová skladba, ktorá to celé začala. Protagonista vidí že v okne je miesto panoramatického pohľadu na mesto akýsi výr, ktorý vtiahne papiere s textom v ktorom sa Zann snažil všetko vysvetliť. Dá sa na útek chce aby šiel muzikant s ním avšak je mŕtvy. Utečie preč z domu aj ulice, kým mŕtve telo muzikanta stále nôti na viole. Napriek snahe už nikdy nenájde cestu do domu a dokonca nedokáže nájsť ani ulicu na ktorej ležal.
Dejisko.
Lovecraft to priamo nenapíše ale môžeme sa podľa názvu ulice Rue ďAusei domnievať že sa jedná o Paríž.

</doc>
<doc id="614184" url="https://sk.wikipedia.org/wiki?curid=614184" title="Kupónová privatizácia">
Kupónová privatizácia

Kupónová privatizácia (iné názvy: kupónová metóda privatizácie, kupónová metóda, hovorovo: kupónka) je metóda privatizácie štátneho majetku spočívajúca v tom, že sa veľkej časti obyvateľstva za symbolickú alebo nízku cenu rozdajú kupóny, ktoré potom obyvateľstvo môže vymeniť za podiely v podnikoch dovtedy vlastnených štátom. Táto metóda masovej privatizácie sa použila v 90. rokoch v niektorých krajinách bývalého východného bloku, napr. v Česko-Slovensku, Rusku, Litve a Mongolsku. V podrobnostiach realizácie boli medzi jednotlivými krajinami značné rozdiely - napríklad kupón môže znieť na menu štátu alebo na účelovo vytvorenú „menu“ (body), a môže byť obchodovateľný alebo neobchodovateľný.
Svetová banka, Medzinárodný menový fond a rôzni svetoví akademici dnes považujú túto metódu privatizácie za nevhodnú a neodporúčajú ju.
Kupónová privatizácia v Česko-Slovensku.
Priebeh.
V Česko-Slovensku mala kupónová privatizácia konkrétne podobu privatizácie pomocou kupónov oficiálne nazývaných investičné kupóny a definovaných ako neprevoditeľné cenné papiere na meno, ktoré oprávňujú na kúpu akcií podnikov vlastnených štátom, ktoré boli špeciálne určené na predaj za tieto investičné kupóny. Fyzicky mali investičné kupóny formu tzv. kupónovej knižky (predávanej za 35 korún) s vlepenou kupónovou známkou (predávanou za 1000 korún); vlepenie kupónovej známky slúžilo ako doklad registrácie kupónovej knižky. Kupónová privatizácia mala prebiehať vo viacerých tzv. (privatizačných) vlnách, trvajúcich vždy niekoľko mesiacov. Jedna privatizačná vlna sa skladala z viacerých tzv. (privatizačných) kôl, t.j. za sebou nasledujúcich fáz samotného ponúkania investičných kupónov obyvateľmi. Z očakávaných viacerých privatizačných vĺn sa do zániku Česko-Slovenska realizovala len jedna (t. j. prvá) vlna kupónovej privatizácie, ktorá sa začala v novembri 1991 a ktorej jednotlivé kolá prebehli od februára do decembra 1992. Druhá vlna prebehla len v Česku (v roku 1994). Na Slovensku bola druhá vlna síce spustená v roku 1994 (ľudia si už kúpili a zaregistrovali kupónové knižky), ale následne bola koncom roka novou vládou zrušená a v roku 1995 pretransformovaná na tzv. dlhopisovú privatizáciu.
Prvá vlna kupónovej privatizácie prebiehala nasledovne: Pre určité podniky vlastnené štátom alebo pre ich časti vypracovali samotné tieto podniky alebo niekto iný privatizačné projekty. Tieto projekty muselo potom schváliť Ministerstvo privatizácie a následne boli zaradené do kupónovej privatizácie. Týchto schválených podnikov nakoniec bolo 988 v Česku a 503 na Slovensku. Príslušný podnik, ktorý sa mal privatizovať, následne musel najprv (ak už tak neurobil predtým) zmeniť svoju právnu formu na akciovú spoločnosť vlastnenú Fondom národného majetku, teda štátom. Ktorýkoľvek dospelý občan Česko-Slovenska si mohol zakúpiť kupónovú knižku s kupónovou známkou (za 1035 korún - pozri vyššie), ktorá obsahovala 1000 tzv. investičných bodov (teda „meny“ utvorenej špeciálne len na účely kupónovej privatizácie). Majiteľ kupónovej knižky sa (v prvej vlne) bežne nazýval „držiteľ investičného kupónu“ (DIK), hoci príslušný právny predpis (383/1991 Zb.) používal termín „majiteľ investičného kupónu“ (MIK). Po nákupe a registrácii kupónových knižiek občanmi nasledovalo najprv tzv. predkolo, v ktorom mali občania možnosť vymeniť svoje investičné body (investičné kupóny) za účasti (akcie) v investičných privatizačných fondoch (IPF; boli to špeciálne súkromné akciové spoločnosti založené špecificky na tento účel), ktoré potom nakupovali akcie v privatizovaných podnikoch namiesto občanov. V celom Česko-Slovensku až vyše 70 % DIK-ov využilo toto predkolo, čiže použili IPF namiesto toho, aby obchodovali sami; na Slovensku však bol tento podiel výrazne nižší než v Česku. Po predkole nasledovala séria vlastných privatizačných kôl. V prvej vlne kupónovej privatizácie bolo týchto vlastných kôl konkrétne 5, pričom ale ich počet nebol vopred oznámený, čiže bol celý čas neistý. V každom kole mohol občan (a od druhého kola aj IPF) ponúknuť, že kúpi akcie konkrétnych privatizovaných podnikov za cenu (vyjadrenú v investičných bodoch), ktorá bola pre tieto akcie stanovená pre dané kolo a v každom kole sa menila. Na konci kola sa postupovalo takto:
Pokiaľ ide o cenu akcií, v prvom kole bola cena akcií (keďže nejako bolo treba začať) stanovená paušálne vo výške 33,333 investičných bodov za akciu. Jedna akcia mala pritom nominálnu hodnotu 1000 korún, z čoho vyplýva, že jedna kupónová knižka - t.j. 1000 investičných bodov - v prvom kole zodpovedala nominálnej hodnote 30 000 korún (hoci bola kúpená len za 1035 korún).
Autori.
Za autorov česko-slovenskej kupónovej privatizácie sa obyčajne považuje skupina osôb z vtedajšieho pražského ministerstva financií, najmä Václav Klaus, Dušan Tříska a Tomáš Ježek, ale aj ďalší z ministerstva a sám seba za významného prispievateľa k myšlienke uvádza napr. Jan Švejnar.
Problémy.
Kupónovej privatizácii v Česko-Slovensku sa zvyknú vyčítať najmä tieto skutočnosti:

</doc>
<doc id="614185" url="https://sk.wikipedia.org/wiki?curid=614185" title="Dolina Pańszczyca">
Dolina Pańszczyca

Dolina Pańszczyca je dolina na poľskej strane Vysokých Tatier s rozlohou približne , dĺžka asi . Je bočnou vetvou doliny Sucha Woda Gąsienicowa (dolina sa rozvetvuje pod poľanou Psia Trawka).
Popis.
Od východu hraničí s Dolinou Waksmundzkou (delí ju chrbát Koszystej) a na západe s Dolinou Czarnou Gąsienicowou. Na juhu dolina Pańszczyca spadá pod dlhý bočný hrebeň Tatier, cez ktorý vedie turistický chodník Orla Perć zo Skrajnego Granatu cez Buczynowe Turnie až do sedla Krzyżne. Dnom doliny preteká Pańszczycki Potok prameniaci vo výške asi . Viac ako po povrchu tečie pod zemou.
Dolná časť doliny je lesnatá (borovica limbová), v hornej časti je kosodrevina rastúca uprostred skalných polí. V hornej časti doliny sú ľadovcové kary a morény. Túto časť doliny odvodňujú podzemné vody, ktoré pramenia vo Wywierzysku Olczyskom – toto podzemné odvodnenie nesúvisí s podzemným tokom potokov. V doline, v jednom z mnohých ľadovcových karov, je pleso Czerwony Staw Pańszczycki. Vyššie pri chodníku na Krzyżne, spod skál vyráža na povrch neveľký, časom zanikajúci prameň Ciekawa flora. Okrem iných možno tu nájsť v Poľsku zriedkavo sa vyskytujúcu kľukvu drobnoplodú ("Vaccinium microcarpum").
Pomenovanie Pańszczyca je spojené s menom majiteľov doliny – goralskou rodinou Pańszczykovou () z Białego Dunajca.
Turistika.
Pre turistov je najnižšia časť doliny (pod poľanou Psia Trawka) neprístupná. Cez jej prostrednú a vyššiu časť vedie niekoľko turistických trás: 

</doc>
<doc id="614186" url="https://sk.wikipedia.org/wiki?curid=614186" title="Carmelo">
Carmelo

Carmelo je mesto v juhozápadnom Uruguaji v v departmente Colonia. Je vzdialené približne 235 km severozápadne od hlavného mesta Montevideo a 75 km rovnakým smerom od sídla departmentu mesta Colonia del Sacramento. Leží v blízkosti ústia Río de la Plata, ktorá mesto oddeľuje od Argentíny. Južnú hranicu mesta tvorí rieka Arroyo de las Vacas.
Pri sčítaní ľudu v roku 2011 malo 18 041 obyvateľov. 
Dejiny.
Dejiny miesta siahajú do roku 1527, kedy tu taliansky objaviteľ Sebastiano Caboto založil pevnosť "San Lázaro". Táto však bola o krátky čas opustená a v súčasnosti ani nie je presne známa jej poloha. V roku 1611 tu guvernér Río de la Plata a Paraguaja Hernando Arias de Saavedra dal vypustiť veľké stáda hovädzieho dobytka. V roku 1758 sa miesto nazývalo "Las Víboras", žilo tu zhruba 200 ľudí a okrem domov bola v osade postavená aj kaplnka. Súčasné mesto založil v roku 1816 uruguajský národný hrdina José Gervasio Artigas. a jedná sa o jediné doposiaľ existujúce mesto, ktoré Artigas založil. Toto nieslo názov "Pueblo Carmelo". Mesto však bolo dlhý čas známe pod názvom "El Carmelo". V priebehu druhej polovice 19. storočia došlo k čiastočnému dobudovaniu mesta, boli vystavané nové domy, otvorila sa škola a nový kostol.
Vývoj demografie.
S počtom obyvateľov 18 041 (v roku 2011), z toho 9 496 žien a 8 545 mužov, je druhým najväčším mestom departmentu.
Zdroj:

</doc>
<doc id="614187" url="https://sk.wikipedia.org/wiki?curid=614187" title="Dolores (Uruguaj)">
Dolores (Uruguaj)

Dolores je mesto v Uruguaji. Leží v juhozápadnej časti krajiny, v departmente Soriano, približne 270 km severozápadne od hlavného mesta Montevideo. Severnú hranicu mesta tvorí rieka San Salvador, ktorá približne 20 km západne ústí do toku Uruguaj. Pri sčítaní ľudu v roku 2011 malo 17 174 obyvateľov. 
Dejiny.
Mesto bolo založené v roku 1801. Územie, na ktorom súčasné mesto leží však prvýkrát preskúmal už taliansky objaviteľ Sebastiano Caboto v roku 1527. Už on v tej dobe popísal aj rieku San Salvador, ktorá preteká okolo mesta. V tejto oblasti založil aj pevnosť "San Salvador", ktorá predstavuje prvé európske osídlenie v oblasti. V roku 1574 tu nechal postaviť osadu Juan Ortiz de Zárate. Táto osada bola známa ako "Ciudad Zaratina" a slúžila hlavne ako podpora pre ďalšie výpravy za drahými kovmi, ktoré sa podľa vtedajších predstáv mali v oblasti nachádzať. Osada však po niekoľkých rokoch zanikla v dôsledku útokov indiánov. Neďaleko od mesta pri povodí potoka Arroyo Espinillo vznikla v polovici 18. storočia nová osada s názvom "Espinillo". Z dôvodu nedostatku zdrojov však obyvatelia túto osadu premiestnili k rieke Uruguaj. Keďže na tento presun nemali obyvatelia osady príslušné úradné povolenia, boli nútení sa vrátiť v roku 1784 späť do starej osady. Na spiatočnú cestu sa osadníci vydali v roku 1801, no posunuli sa ďalej, až k rieke San Salvador. Nové mesto pomenovali jeho obyvatelia po patrónke Panne z Dolores (Virgen de los Dolores). Osadníci sa zaoberali predovšetkým poľnohospodárstvom. Mesto sa rozvíjalo a jeho obyvatelia sa začali usilovať o oddelenie od departmentu Soriano, no neúspešne. Za mesto bolo Dolores formálne vyhlásené v roku 1923.

</doc>
<doc id="614189" url="https://sk.wikipedia.org/wiki?curid=614189" title="Young (Uruguaj)">
Young (Uruguaj)

Young je mesto v Uruguaji. Leží v západnej časti krajiny. Mesto sa nachádza v departmente Río Negro. Pri sčítaní ľudu v roku 2011 malo mesto 16 756 obyvateľov. Je vzdialené približne 100 km severovýchodne od sídla departmentu mesta Fray Bentos. Od hlavného mesta Montevideo je vzdialené približne 300 km severozápadne. Od rieky Uruguaj je mesto vzdialené asi 50 km východne. Young sa nachádza na križovatke ciest č. 3 a 25.
Mesto bolo založené v roku 1910. Oblasť bola osídlená už v roku 1837. V tej dobe bola známa pod menom "Los Cuatro Vientos". V roku 1910 tu bola otvorená železničná stanica, ktorá dostala meno po Carlosovi Youngovi, ktorý sa podieľal na projektovaní trate. Okolo železničnej stanice sa postupne začali vytvárať obytné domy a postupne vznikla osada. V roku 1914 sa osada definitívne zmenila na mesto. Formálne sa však stala v roku 1920 obcou. V tomto roku malo mesto už 1 200 obyvateľov. To tvorili hlavne Taliani, Angličania, Nemci a Rusi. Mestom sa Young formálne stal v roku 1963. Obyvatelia mesta sa venujú predovšetkým poľnohospodárstvu a chovu hovädzieho dobytka. S poľnohospodárstvom je spojená väčšina ekonomiky mesta.

</doc>
<doc id="614190" url="https://sk.wikipedia.org/wiki?curid=614190" title="Santa Lucía (Uruguaj)">
Santa Lucía (Uruguaj)

Santa Lucía je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 16 742 obyvateľov. Je vzdialené približne 60 km severozápadne od centra hlavného mesta Montevideo. Mesto Canelones leží približne 15 km juhovýchodne. Západnú hranicu mesta Santa Lucía tvorí tok rieky Santa Lucía.
Dejiny.
Mesto bolo založené v roku 1782. Počiatky osídlenia však siahajú do roku 1764, kedy bola na mieste vybudovaná pevnosť "Guardia de los Paraguayos". Prví osadníci prišli na miesto na konci roku 1781. Následne začala vláda rozdeľovať pôdu až k neďalekému potoku Arroyo Canelón Grande. V roku 1782 tak vznikla osada s názvom "Villa San Juan Bautista". V roku 1783 tu bola postavená prvá kaplnka. V roku 1830 sa začalo so stavbou väčšieho kostola, no pre nedostatok peňazí musela byť stavba odložená o niekoľko desiatok rokov. S väčším rozvojom mesta sa začalo v roku 1862. V tomto období si tu bohatšie vrstvy začali stavať svoje letné rezidencie a Santa Lucía je tak považovaná za prvé turistické stredisko v krajine. V roku 1872 tu bola otvorená železničná stanica a prvý hotel. V roku 1925 bola Santa Lucía formálne vyhlásená za mesto a súčasne dostala svoj aktuálny názov. V polovici 20. storočia prestal byť turizmus dôležitou zložkou miestnej ekonomiky. Pozíciu turizmu prevzal priemysel. Neskôr sa stalo najvýznamnejším poľnohospodárstvo. V súčasnosti je mesto zamerané predovšetkým na spracovanie mliečnych a poľnohospodárskych výrobkov.

</doc>
<doc id="614191" url="https://sk.wikipedia.org/wiki?curid=614191" title="Progreso (Uruguaj)">
Progreso (Uruguaj)

Progreso je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 16 244 obyvateľov. Je vzdialené približne 30 km severne od centra hlavného mesta Montevideo a tvorí tak súčasť metropolitnej oblasti hlavného mesta. Západnú hranicu mesta tvorí cesta č. 5.
Dejiny.
Mesto bolo založené v roku 1871. Pôvodný názov oblasti, kde sa v súčasnosti mesto nachádza bol "Puntas del Canelón Chico" alebo "Puntas del Gigante" (ktorý z týchto názvov je správny nie je v súčasnosti známe). V roku 1871 tu bola otvorená železničná stanica, ktorá dostala názov "Progreso". Hlavnú časť prvých prisťahovalcov tvorili Angličania, ktorí prišli pracovať na železnicu. Až do roku 1935 sa mesto rozrastalo iba pomaly. Počet obyvateľov mesta začal rásť až s rastom Montevidea v polovici 20. storočia. Progreso sa postupne stalo poľnohospodárskym centrom krajiny. V minulosti sa tu konali aj poľnohospodárske festivaly. Štatút obce získalo Progreso v roku 1953, za mesto bolo vyhlásené v roku 1981. V posledných desaťročiach sa však už mestu nedarilo tak, ako v minulosti. V posledných rokoch sa však podarilo znížiť nezamestnanosť a stabilizovať ekonomiku mesta.

</doc>
<doc id="614193" url="https://sk.wikipedia.org/wiki?curid=614193" title="Elektrický rušeň 383">
Elektrický rušeň 383

Elektrický rušeň 383 je viacsystémový elektrický rušeň Siemens Vectron registrovaný na Slovensku. 
ZSSK prevádzkuje 10 kusov týchto rušňov formou dlhodobého prenájmu od firmy S Rail Lease s.r.o. od 10. decembra 2017, kedy bola ich prevádzka slávnostne otvorená odvezením rýchlika 603 PSS Lišiak. Ďalších 10 kusov, tiež prenajatých od firmy S Rail Lease s.r.o. prevádzkuje vo vozbe nákladných vlakov spoločnosť ZSSK Cargo.
História.
Hlavný železničný ťah Bratislava - Košice sa na premávkovú rýchlosť 160 km/h začal modernizovať už v roku 2000, no štátny železničný dopravca, Železničná spoločnosť Slovensko, nemala dostatok vozidiel, aby pokryla vozbu rýchlikov na tejto trati rýchlosťou 160 km/h. Tento problém sa naplno ukázal až okolo roku 2017, kedy bola zrekonštruovaná dostatočná časť trate, aby jazda rýchlosťou 160 km/h priniesla citeľnú časovú úsporu. 
Okrem toho bola dlhodobo plánovaná rekonštrukcia úseku Devínske Jazero – Kúty (súčasť IV. medzinárodného železničného koridoru Berlín – Praha – Bratislava – Budapešť – Istanbul) na rýchlosť 200 km/h, ktorú dovtedy nemohol dosahovať žiadny zo slovenských rušňov.
ZSSK potrebovala rozšíriť vozový park viacsystémových rušňov s maximálnou rýchlosťou 160 km/h zatiaľ pozostávajúci z deviatich rušňov radu 350 (na rýchlosť 160 km/h a viac je požadovaný zabezpečovací systém ETCS) a jedenástich rekonštruovaných lokomotív radu 361.1 a preto vypísala verejnú súťaž na desaťročný prenájom takýchto lokomotív zahŕňajúci údržbu a prípadnú náhradu týchto lokomotív v prípade údržby dlhšej ako 25 dní. Túto súťaž vyhrala spoločnosť S Rail Lease s.r.o. v celkovej sume 58,7 milióna eur.
Verejnej súťaži predchádzalo testovanie lokomotívy Siemens Vectron zapožičanej od spoločnosti ODOS - Cargo spojené so zácvikom rušňovodičov ešte v apríli 2017. Lokomotívy Vectron rôznych dopravcov sa na slovenskom území využívajú najmä v nákladnej doprave už od roku 2015 a v osobnej doprave u dopravcu RegioJet od roku 2014, najčastejšie zapožičané od spoločnosti European Locomotive Leasing pod číselným označením 193.
Prvé tri lokomotívy prišli do Bratislavy pred zahájením prevádzky v grafikone 2017/2018, 4. decembra 2017, ďalšie štyri potom 26. februára 2018.
Počiatky prevádzky u ZSSK.
Prvým grafikonom, v ktorom premávali rušne Vectron dopravcu ZSSK bol grafikon 2017/2018. V čase začiatku platnosti tohto grafikonu mala Železničná spoločnosť Slovensko dodané už tri rušne označené číslom podľa UIC 91 56 6383 1xx-x. V rušňovom depe Bratislava boli zaradené do turnusovej skupiny 310, v ktorej vozili prevažne rýchliky a jeden vlak EuroNight na trati Bratislava – Košice s priemerným denným kilometrickým priebehom 1 188 kilometrov. 
Hoci rušne umožňovali prevádzku vlakov rýchlosťou 160 km/h, často sa dialo, že v súprave vlaku bol zaradený vozeň s maximálnou prevádzkovou rýchlosťou 120 km/h (typu napríklad Bdteer 20-00 alebo Bee 20-48). Pre priblíženie, v mesiaci január 2018 mali rušne radu 383 viezť 186 rýchlikov medzi Bratislavou a Košicami. Z nich však rýchlosťou 160 km/h išlo len 66, čo predstavuje iba o málo viac ako štvrtinu. Napriek tomu, že tieto vlaky jazdili často rýchlosťou o 40 km/h nižšou ako bola ich maximálna rýchlosť, meškanie nebolo nijak výrazné (do 10 minút) a často sa vyrovnalo len krátením pobytov v staniciach. 
Nové rušne 383 sa okrem iného preukázali i mimoriadnou spoľahlivosťou - k prvej neschopnosti došlo (od spustenia prevádzky dňa 10. decembra 2017) až 18. februára 2018, teda po vyše dvoch mesiacoch prevádzky.
V začiatku grafikonu 2017/2018 sa pristupovalo i k tomu, že rušeň Vectron viezol mimo svojej turnusovej skupiny obrat vlakov InterCity 523/524 (Bratislava – Košice a späť), čo zvýšilo potrebu rušňov o dva kusy, nakoľko dva rušne (najčastejšie radu 350) stáli vyše 12 hodín v Bratislave a v Košiciach.
Prevádzka.
V grafikone vlakovej dopravy 2020/2021 vozia rušne radu 383 už štvrtý rok takmer všetky denné rýchliky Bratislava - Košice a vybrané regionálne rýchliky Bratislava - Žilina. Novinkou grafikonu 2020/2021 je jeden obrat Bratislava - Trnava a dva obraty Praha - Nové Zámky, resp. Budapešť. 
V roku 2020 tiež zachádzali do Rakúska s vlakmi InterCity 44 a 45 Košice - Viedeň, ktoré vozili v úseku Bratislava hlavná stanica - Wien Hbf, tento vlak však počas pandémie nepremával. 
Rušne u nákladného dopravcu ZSSK Cargo vozia najmä nákladné vlaky na vozebných ramenách Bratislava - Čierna nad Tisou či Lisková - Bad Schandau. 

</doc>
<doc id="614195" url="https://sk.wikipedia.org/wiki?curid=614195" title="Artigas (department)">
Artigas (department)

Artigas () je department nachádzajúci sa na severozápade Uruguaja. Jedná sa súčasne o najsevernejší uruguajský department. Na jeho západnej strane leží Argentína (hranicu tvorí rieka Uruguaj), na severnej, resp. východnej strane sa nachádza Brazília (hranicu tvorí rieka Quaraí) a na juhu leží uruguajský department Salto. Artigas je tak jediným uruguajským departmentom, ktorý má hranicu s dvoma štátmi. Hlavným mestom departmentu je rovnomenné mesto Artigas, ktoré leží na hraniciach s Brazíliou. V departmente Artigas žije podľa sčítania ľudu z roku 2011 73 378 ľudí, zaberá plochu 11 928 km2, čo ho radí medzi územne väčšie departmenty.
Department dostal svoje meno po uruguajskom národnom hrdinovi Josém Gervasiovi Artigasovi. Samotný department bol vytvorený 1. októbra 1884, keď bol vyčlenený z už existujúceho departmentu Salto.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614196" url="https://sk.wikipedia.org/wiki?curid=614196" title="Mary Celeste">
Mary Celeste

Mary Celeste (často mylne nazývaná "Marie Celeste") bola americká obchodná brigantína objavená 5. decembra 1872 nezakotvená a opustená v Atlantickom oceáne, blízko pobrežia Azorských ostrovov. 
Kanadská brigantína "Dei Gratia" našla na lodi neporiadok, avšak žiadne stopy násilia, a loď bola spôsobilá na plavbu. Na palube chýbal jediný záchranný čln a posledný zápis v kapitánovom denníiu bol datovaný 10 dní pred jej nájdením. Loď opustila New York 7. novembra smerujúc do Janova a pri nájdení mala stále dostatok zásob na dokončenie plavby. Jej náklad denaturovaného etanolu bol nepoškodený a všetky osobné veci posádky a kapitána boli nedotknuté, na svojich miestach. O nikom z posádky už nie sú žiadne zmienky, neboli nájdení a ich osud je neznámy. 
Osudová výprava.
20. októbra 1872 kapitán Briggs dorazil na 50. mólo na East River v New Yorku, aby dozrel na nakladanie nákladu na plavbu do Janova. Nákladom bolo 1 701 sudov jedovatého denaturovaného etanolu. O týždeň neskôr sa k nemu pridala jeho manželka s novorodenou dcérou. V nedeľu 3. novembra napísal list svojej matke, píšuc jej, že plánuje odísť v utorok.
V utorok ráno 5. novembra, v deň plánovaného odchodu, odložil kapitán Briggs odchod o dva dni kvôli nepriaznivým poveternostným podmienkam. 
"Dei Gratia" sa doplavila na 38°20' s. š. a 17°15' z. d.na pol ceste medzi Azorami a pobrežím Portugálska o zhruba 13:00 v stredu 4. decembra 1872. Keď kapitán Morehouse vyšiel na palubu, bolo mu oznámené, že asi 6 míľ od lode sa nachádza iné plavidlo. Čudný pohyb lode a zvláštne usporiadanie plachiet viedli Morehousea k predpokladu, že niečo nie je v poriadku.&lt;br&gt;
Keď sa lode priblížili nevidel nikoho na palube a na signalizáciu nebola žiadna odozva, tak vyslal Deveaua a Johna Wrighta v člne k lodi, aby ju prezreli. Na zadnej časti lode spozorovali názov "Mary Celeste" a keď vyšli na palubu, našli loď opustenú. 

</doc>
<doc id="614198" url="https://sk.wikipedia.org/wiki?curid=614198" title="Kallikles (syn Eunika)">
Kallikles (syn Eunika)

Kallikles () bol grécky sochár z prelomu 4. 3. storočia pred Kr.
Sochár Kallikles, syn Eunika z Megary, bol činný okolo roku 300 pred Kr. Od starovekých autorov o ňom nemáme správy. Meno tohto umelca sa stalo známe až po náleze jeho signatúry ("Καλλικλῆς Εὑνίκου""Kallikles syn Eunika") na podstavci zo sochy z Megary. Na základe výskumu (hlavne epigrafického) sa zistilo, že tento podstavec bol zrejme základňou bronzovej sochy, ktorú venovali ako votívny dar bohu Dionýzovi. Nápis na podstavci je podľa typu písma datovaný približne na koniec 4. storočia pred Kr.
Podľa znalcov nie je isté, či bol Kallikles príbuzným svojho rodáka Kallikla, syna Theokosmovho, a tiež či tu ide o sochára, ktorého rímsky spisovateľ Plínius uvádza ako autora niekoľkých sôch filozofov. 

</doc>
<doc id="614215" url="https://sk.wikipedia.org/wiki?curid=614215" title="Erik Ondrejička">
Erik Ondrejička

Erik Ondrejička (* 1. máj 1964, Bratislava) je slovenský básnik, epigramatik a geodet.
Životopis.
Narodil sa 1. mája 1964 v bratislavskom Starom Meste, kde dodnes žije a pracuje. Vyštudoval Stavebnú fakultu SVŠT v Bratislave, odbor geodézia a kartografia. Od roku 1986 pracuje v oblasti katastra nehnuteľností a tvorby technických predpisov, v rokoch 20122016 viedol katastrálny odbor ÚGKK SR. Je ženatý, má dve deti.
Je členom SC PEN a Klubu nezávislých spisovateľov. Od roku 2008 pracuje vo Výbore Sekcie pre pôvodnú tvorbu Literárneho fondu.
V rokoch 20102015 pracoval v grantovej komisii Ministerstva kultúry SR – Aktivity z oblasti literatúry a knižnej kultúry. V rokoch 2016 až 2020 pôsobil ako člen expertnej komisie Fondu na podporu umenia.
Je členom správnej rady VŠMU od roku 2016.
Neštandardné projekty.
V spolupráci s renomovanými výtvarníkmi pripravil projekty:
Iné projekty:
Ocenenia.
Diela Erika Ondrejičku získali nasledovné ocenenia:
Medzinárodné podujatia.
Erik Ondrejička napísal poéziu pre mnohé medzinárodné projekty:

</doc>
<doc id="614216" url="https://sk.wikipedia.org/wiki?curid=614216" title="Africa (skladba)">
Africa (skladba)

„Africa“ je skladba americkej rockovej skupiny Toto. Objavila sa na albume "Toto IV", pričom vydaná bola ako singel dňa 30. septembra 1982. V americkom rebríčku Billboard Hot 100 dosiahla dňa 5. februára 1983 1. miesto a v britskom rebríčku UK Singles Chart dosiahla 3. miesto. Skladbu napísali klávesista skupiny David Paich a bubeník Jeff Porcaro.
Pozadie.
Počiatočná myšlienka a text pre skladbu porišli od Davida Paicha. Jeff Porcaro vysvetlil myšlienku, ktorá bola za zrodením tejto skladby: "biely chlapec skúša napísať skladbu o Afrike, a keďže tam dlho nebol, môže o nej povedať len to, čo videl v televízií alebo čo si pamätá z minulosti."
Textár David Paich povedal:
Začiatkom 80. rokov som pozeral neskorý nočný dokument v televízii o všetkých hrozných úmrtiach a utrpení ľudí v Afrike. Pohlo to so mnou a bol som vydesený, a tieto obrázky nemohli opustiť moju myseľ. Skúšal som si predstaviť ten pocit, keby som bol tam, čo by som urobil.

</doc>
<doc id="614217" url="https://sk.wikipedia.org/wiki?curid=614217" title="Artigas">
Artigas

Artigas môže byť:

</doc>
<doc id="614218" url="https://sk.wikipedia.org/wiki?curid=614218" title="Mnasitimos">
Mnasitimos

Mnasitimos () môže byť:

</doc>
<doc id="614220" url="https://sk.wikipedia.org/wiki?curid=614220" title="Paso Carrasco">
Paso Carrasco

Paso Carrasco alebo tiež nazývané aj Paso de Carrasco, je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 15 908 obyvateľov. Je vzdialené približne východne, resp. severovýchodne od centra hlavného mesta Montevideo a tvorí tak súčasť metropolitnej oblasti hlavného mesta. Západnú hranicu mesta tvorí menšia rieka nazývaná Arroyo Carrasco. Medzinárodné letisko Carrasco je pomenované práve po tomto sídle, pričom letisko sa nachádza hneď pri severovýchodných hraniciach mesta.
Mesto bolo založené v roku 1963. Ešte v polovici 20. storočia vlastnili miestne pozemky rôzni vlastníci, predovšetkým z Talianska. Keď však väčšina z nich zomrela a zvyšná časť sa vrátila do Európy, pristúpili zostávajúci vlastníci k predaju pozemkov, čo umožnilo v roku 1955 rozparcelovanie oblasti. Miesto sa však osídľovalo iba pomaly, keďže v oblasti sa nachádzalo viacero vodných plôch, menších vrchov a dún. V roku 1959 bola na miesto privedená železnica, čo malo pozitívny vplyv na budúce osídľovanie. V roku 1963 už mohlo byť Paso Carrasco formálne uznané za obec. Blízkosť medzinárodného letiska a priemyslu mali taktiež pozitívny vplyv na rast populácie. V roku 1994 bolo Paso Carrasco vyhlásené za mesto. Pôvodný názov sídla bol "Paso de Carrasco", časom sa však názov deformoval, až sa zmenil na súčasné "Paso Carrasco". 

</doc>
<doc id="614226" url="https://sk.wikipedia.org/wiki?curid=614226" title="Kristína Bartošová">
Kristína Bartošová

PaedDr. Kristína Bartošová, rod. Prekopová (* 1. február 1980, Trenčín) je slovenská speváčka, klaviristka, hudobná skladateľka, textárka, herečka a umelkyňa tvoriaca pre deti. Pôsobí pod umeleckými pseudonymami Kristína Prekopová (v tvorbe pre dospelých) a "Tinka Bublinka" (v tvorbe pre deti).
Moderuje charitatívne aj rôzne komerčné akcie. Svoj hlas prepožičala na reklamu: brandingy rádiových hitov, reklamné jingle, komentáre, dabing. Načítava knihy pre nevidiacich a slabozrakých. Spolupracovala s rádiami: RTVS, Rádio Europa 2, Rádio Expres, Rádio Beta a s televíziami: TV LUX, TV Pezinok. Venuje sa najmä spevu, skladaniu piesní, umeleckým terapiám, moderovaniu a pedagogickej činnosti (pedagóg literárno-dramatického odboru, hry na klavíri a spevu). Je zakladateľkou OZ METANOIA – umením k zdraviu. K jej aktivitám patrí aj porotcovská činnosť v rôznych umeleckých súťažiach pre deti a mládež.
Biografia.
Narodila sa v Trenčíne, keď mala jeden rok rodina sa presťahovala do Bratislavy, kde išli rodičia za prácou. Počas základnej školy chodila do ĽŠU na Hálkovej ulicu v Bratislave. Na Pedagogickej fakulte Univerzity Komenského v Bratislave absolvovala štúdium slovenského jazyka, literatúry a hudobného umenia. Muzikálové herectvo vyštudovala na Vysokej škole múzických umení v Bratislave v grantovom štúdiu.
V roku 2002 naspievala reklamu firmy K Cero. Naspievala brandingy rádiových hitov pre Rádio Expres. So Slovenským rozhlasom začala spolupracovať v roku 2006 najskôr ako asistentka neskôr v roku 2007 už moderátorka hudobných relácií v Rádiu Slovensko, Rádiu Devín, Rádiu Regina, Rádiu Junior v reláciach "Nevydané neslýchané, Dnes večer pop rock, Musica camera, Poludňajší koncert, Hudobné mosty, Zvonkohra". V roku 2009 tiež nadabovala vo filme postavu supa. V divadle A.ha hrala v roku 2009 postavu Príroda v hre Nepriatelia od Květy Legátovej spolu s Vladom Jedľovským a Danom Fischerom, hru režíroval Jozef Pražmári. V roku 2011 bola finalistkou súťaže skladateľov "Fattkools" v Rádiu FM.
V roku 2011 sa stala členkou divadla "Zrakáč" - divadlo v ktorom tvoria a účinkujú nevidiaci, slabozrakí a vidiaci. Do divadla ju priviedol režisér Jozef Pražmári. V divadelnej komédii "Študentove šibalstvá", ktorá je spracovaná podľa Hansa Sachsa vytvorila postavu Sedliačky. Do tohoto predstavenia vytvorila aj scénickú hudbu. V predstavení Rómeo a Júlia od Shakespeara vytvorila postavu Dojky.
Začala spolupracovať s filmovým skladateľom a šansoniérom s Patrikom Ulrichom. Pravidelne koncertuje v Česku - "Festival šansonu", porotkyňa v súťaži "Hudební liga", finalistka európskej súťaže skladateľov Gramodeska s piesňou Nahé telá stromov – Český rozhlas.
V roku 2013 si zahrala postavu Bibiany v českej hudobnej komédii "Obchodníci" (Magnusfilm, v réžii Petra Šíchu). V spolupráci so spevákom a hudobníkom Eugenom Švábom vydala album "Buď chvíľu môj" so swingovou hudbou, šansónmi a baladami.
V roku 2014 v Rádiu Devín moderovala Jazz START UP - súťaž mladých talentov, ktorú organizuje portál jazz.sk. Na festivale "Noc hudby 2014" vystúpila s projektom Voice&amp;Guitar. V gypsy zoskupení "Swing that String" pôsobí ako hosťujúca speváčka. V televíznom seriáli "Rodinné prípady", 59. dieli s názvom "Kukučka" si zahrala postavu genetičky Reginy Perecovej. V TV LUX nadabovala dokumentárne seriály: "Bez hraníc, Domus Patris – Otec a syn, Valentina Puzikova, Haas, Olegij Sennin, Peter Čaadajev, Viera Kornejova, Rauschenbach Butovo, Biskup Maletský, Exarcha Fedorov, Otec Alexander, Návrat, Môj Ararat, Ostrov Sachalin, Osudy Anny Abrikosovej". V rádiu Europa 2 nahrala reklamné spoty. V tom istom roku hosťovala na albume "Theatrum Mundi – Lucas Perný &amp; Miroslav Kollár". Na festivale "Verím Pane"v roku 2015 vystúpila s projektom "Na Dotyk".
V Rádiu Regina v roku 2015 moderuje autorské relácie "Opereta a muzikál" a "Jazzofón". Moderuje aj reláciu Zvonkohra v Rádiu Regina zameranú na detského poslucháča. Podieľala sa na prvej sérii rozhlasového fíčra "Príbeh jazzu – z plantáže do virtuálnej realiy". Na dokumente spolupracovala hereckými kolegami s Marekom Kolenom a Ondrejom Kaprálikom, režíroval ho Vladimír Juhanesovič. Na festivale "Verím Pane 2015" vystúpila v projekte "Na dotyk". Načítala knižné tituly pre Slovenskú knižnicu nevidiacich Mateja Hrebendu Genová, Lisa: "Ľavá strana sveta"; Mikolášová, Darina: "Teraz alebo nikdy!"; Kateová, Lauren: "Padlí anjeli 1-4", Bartková, Alica: "Kniha nepokoja", Flynnová, Gillian: "Stratené dievča", David Bunn a Okeová, Janette: "Abigail – Skrytá vášeň" a ďalšie.
V roku 2016 začala spolupracovať s TV LUX, kde redaktorsky a moderátorsky pôsobí v reláciách "Krátke správy" a "Spravodajský súhrn". V TV Pezinok začala moderovať diskusnú reláciu "Téma". Jej autorský album Úsvit získal nomináciu na ocenenie Esprit - najlepší jazzový album roka 2016. V projekte "Odomknutý žiaľ", ktorý sa zaoberá problematikou popotratového syndrómu sa angažuje nielen ako organizátorka ale aj pro-life umelkyňa a organizátorka - v roku 2017. Ako výrobca CD a autorka hudby a textov vydala v roku 2019 v spolupráci so SOZA dva single - Vianočný jas a pieseň o Petržalke - Džungľoraj, pri príležitosti 100. výročia pripojenia Petržalky k ČSR. Od júla 2020 ako scenáristka, dramaturgička a moderátorka pripravuje reláciu pre deti - LUNAPARK, vysielanú v Bojnickom Rádiu Beta. V roku 2021 zorganizovala 1.ročník multimediálne zameraného letného tábora "Arty Párty" pre deti intaktné i so zdravotným znevýhodnením. Vystupuje tiež ako speváčka – sólistka s kapelou "The Jazz Hostages" v projekte "Jazz za železnou oponou", v projekte "Slovenské tango", tiež účinkovala na "XXVIII. Trenčianskom jazzovom festivale". V roku 2023 vydala pesničkový CD album - "Tinka Bublinka: Hravé bublinky". Piesne z tohto albumu „Virtuóz“, „Maškrtka“, „Hravé Bublinky“, „Heja, heja, hej“, "Výlet do Číny", "Uspávanka" pre detských poslucháčov vysielajú rádio Lumen, rádio Junior, rádio Beta, či rádio Regina. Pesničkové videoklipy Tinky Bublinky, „Maškrtka“, „Hravé Bublinky“, „Heja, heja, hej“, "Rozhýb pery, jazýček", - od februára 2024 vysiela detská pesničková TV LALA a od marca 2025 aj rodinná TURBO TV. V septembri 2025 uviedla do života USB album s maľovankami a nálepkami pre deti Tinka Bublinka - Fantázia, na podujatí RECfest, v Bratislavskom Edison parku. Album spolu s Tinkou Bublinkou pokrstil Sajfa.

</doc>
<doc id="614228" url="https://sk.wikipedia.org/wiki?curid=614228" title="Canelones (department)">
Canelones (department)

Canelones () je department nachádzajúci sa na juhu Uruguaja. Na južnej strane hraničí s ústím Río de la Plata a departmentom Montevideo, na západnej strane hraničí s departmentom San José, na severe s Floridou a na východe s departmentmi Lavalleja a Maldonado. Hlavným mestom departmentu je rovnomenné mesto Canelones, najviac obyvateľov žije v meste Ciudad de la Costa. V departmente Canelones žije podľa sčítania ľudu z roku 2011 520 187 ľudí, zaberá plochu 4 536 km2. Z hľadiska počtu obyvateľov je tak druhým najväčším a z hľadiska rozlohy druhým najmenším uruguajským departmentom.
Department bol vytvorený 27. januára 1816 ako jeden zo šiestich pôvodných departmentov Uruguaja. Počas ďalšieho obdobia sa hranice tohto departmentu menili iba veľmi symbolicky.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614229" url="https://sk.wikipedia.org/wiki?curid=614229" title="Kupónová metóda privatizácie">
Kupónová metóda privatizácie



</doc>
<doc id="614230" url="https://sk.wikipedia.org/wiki?curid=614230" title="Kupónová metóda">
Kupónová metóda



</doc>
<doc id="614231" url="https://sk.wikipedia.org/wiki?curid=614231" title="Kupónka">
Kupónka



</doc>
<doc id="614232" url="https://sk.wikipedia.org/wiki?curid=614232" title="Telesón">
Telesón

Telesón () môže byť:

</doc>
<doc id="614234" url="https://sk.wikipedia.org/wiki?curid=614234" title="Alotau-Sideiská diecéza">
Alotau-Sideiská diecéza

Alotau–Sideiská diecéza () je rímskokatolícka diecéza na Papue-Novej Guinei. Ako sufragánna diecéza spadá pod Port Moresbskú arcidiecézu, avšak priamo podlieha pod Kongregáciu pre evanjelizáciu národov (lat. "Congregatio pro Gentium Evangelizatione"). Biskupstvo má katedrálu Božského Srdca Ježišovho v meste Alotau v Provincii Milne Bay.
História.
Bola erigovaná 13. júna 1946 ako Apoštolská prefektúra Samarai, na území oddeleného od vtedajšieho Apoštolského vikariátu Papuy. Povýšená bola 11. novembra 1956 na Apoštolský vikariát z Samarai, čím vznikol nárok na titulárneho biskupa. Dňa 15. novembra 1966 bola povýšená na diecézu (Alotauská diecéza) a 28. apríla 1975 bola premenovaná na Alotau–Sideiskú diecézu.
Erb.
Ako všetky diecézy na Papue-Novej Guinei, ani táto diecéza nemala vlastný erb. Diecézny biskup Mons. Rolando Santos začal rokovania so slovenským heraldikom Marekom Sobolom o podobe diecézneho erbu. Nový erb bol prijatý v roku 2016. Sobola vytvoril tiež erb Mons. Santosa.

</doc>
<doc id="614237" url="https://sk.wikipedia.org/wiki?curid=614237" title="Biela samota">
Biela samota

Biela samota je rad 24 dvestoročných líp malolistých pozdĺž cesty na Bielu samotu pri obci Trávnica.
Fauna.
Od roku 2009 prebieha každoročne pri obci Trávnica monitoring bežných druhov vtákov metódou bodového transektu, pričom stromoradie Biela samota je jedným z bodov, kde sa v jarných mesiacoch každý rok zaznamenávajú vtáčie druhy. Už v 60. rokoch 20. storočia tu chodili deti zbierať lipový kvet a vyberať mladé dudky z dutín líp. (Ľubomír Polák, občan obce Trávnica in verb.)
V stromoradí líp a v krovinatom podraste v okolí hniezdia i nachádzajú potravu či úkryt rôzne druhy vtákov. 
Na jar spievajú v korunách líp rôzne spevavce ako drozd čierny "(Turdus merula)", drozd plavý "(Turdus philomelos)", pinka obyčajná "(Fringilla coelebs)", stehlík obyčajný "(Carduelis carduelis)", strnádka obyčajná "(Emberiza citrinella)", glezg obyčajný "(Coccothraustes coccothraustes)", vlha obyčajná "(Oriolus oriolus)" a sedmohlások obyčajný "(Hippolais icterina)".
Kroviny a spodné konáre stromov obývajú a oživujú svojim vytrvalým spevom rôzne druhy peníc, ako penica čiernohlavá "(Sylvia atricapilla)" a penica obyčajná "(Sylvia communis)" tiež slávik obyčajný "(Luscinia megarhynchos)" a strakoš obyčajný "(Lanius collurio)".
Na kmeňoch si hľadá potravu i stavia hniezdne dutiny ďateľ veľký "(Dendrocopos major)". Dutiny ďatľov alebo prirodzené bútľaviny vyhľadáva škorec obyčajný "(Sturnus vulgaris)", sýkorka veľká "(Parus major)", brhlík obyčajný "(Sitta europaea)" a v minulosti i vyššie spomínaný dudok chochlatý "(Upupa epops)".
Veľmi nápadné sú svojim hlasom a nápadným správaním nasledujúce druhy: kukučky obyčajné "(Cuculus canorus)", hrdlička poľná "(Streptopelia turtur)", sojka obyčajná "(Garrulus glandarius)", bažant obyčajný "(Phasianus colchicus)" a myšiak hôrny "(Buteo buteo)".
V zime to možno stretnúť králika zlatohlavého "(Regulus regulus)", drozda čvíkotu "(Turdus pilaris)" i drozda čierneho "(Turdus merula)", pinku severskú "(Fringilla montifringilla)", hýľa obyčajného "(Pyrrhula pyrrhula)", sýkorku hôrnu "(Parus palustris)" i jastraba krahulca "(Accipiter nisus)".
Počas migrácie bol začiatkom novembra 2011 v blízkych krovinách odchytený drozd červenkavý "(Turdus iliacus)" a bol videný ďateľ malý "(Dendrocopos minor)".
O 122 vtáčich druhoch katastra obce Trávnica pojednáva slovom i obrazom publikácia z roku 2015.

</doc>
<doc id="614238" url="https://sk.wikipedia.org/wiki?curid=614238" title="Rolando Santos">
Rolando Santos

Rolando Crisostomo Santos CM (* 21. marec 1949, Malabone, Filipíny) je súčasný alotau-sideiský diecézny biskup.
Životopis.
Do rehole Lazaristov vstúpil 17. júna 1971 a 1. júna 1974 bol vysvätený za kňaza. Po dlhých rokoch pastorácie ho pápež Benedikt XVI. 6. apríla 2011 vymenoval za alotau-sdeiského biskupa. Biskupský erb podľa pôvodného návrhu Mons. Santosa navrhol slovenský heraldik Marek Sobola.

</doc>
<doc id="614240" url="https://sk.wikipedia.org/wiki?curid=614240" title="Majstrovstvá sveta v halovom pozemnom hokeji 2018">
Majstrovstvá sveta v halovom pozemnom hokeji 2018

Majstrovstvá sveta v halovom pozemnom hokeji 2018 bol v poradí 5. turnaj majstrovstiev sveta v halovom pozemnom hokeji, ktoré organizuje Medzinárodná federácia pozemného hokeja (FIH). Konal sa v dňoch od 7.11. februára 2018 v Berlíne, v Nemecku, za účasti 12 mužských a 12 ženských tímov. Nováčikmi turnaja boli družstvá mužov Belgicka a Kazachstanu a družstvá žien Švajčiarska a USA. V mužskej kategórii zvíťazilo , ktoré vo finálovom stretnutí vyhralo nad obhajcom titulu z . V ženskej kategórii získalo tretí titul domáce , keď vo finále zvíťazilo nad obhajcom titulu z .
Nemecký Berlín bol zvolený za organizátora MS kongresom FIH v januári 2017. Pôvodne mala turnaj organizovať Argentína. Nemecko bolo organizátorom svetového šampionátu tretíkrát, predtým hostilo toto podujatie v rokoch 2003 a 2015, vždy v Lipsku. Všetky zápasy sa odohrali v aréne Max-Schmeling-Halle s kapacitou 8 500 divákov a jej 3 bočných halách.
Kvalifikácia.
Družstvá sa na MS kvalifikovali podľa nasledovného kvalifikačného kľúča:
Pozn.: V zátvorke je uvedené umiestnenie vo svetovom rebríčku FIH k októbru 2017.

</doc>
<doc id="614243" url="https://sk.wikipedia.org/wiki?curid=614243" title="Jackson County">
Jackson County

Jackson County je názov 23 okresov v Spojených štátoch amerických:

</doc>
<doc id="614250" url="https://sk.wikipedia.org/wiki?curid=614250" title="Mnasitimos (syn Aristónida)">
Mnasitimos (syn Aristónida)

Mnasitimos () bol grécky sochár z 3. storočia pred Kr.
Mnasitimos, syn Aristónida z Rodosu, bol činný zrejme v 1. polovici 3. storočia pred Kr. Bol otec sochárov Aristónida, Telesóna a Timagora. Od starovekých autorov o ňom nemáme správy, je ale známa jeho signatúra, datovaná do tohto obdobia, uvedená na mramorovom podstavci (z nezachovanej sochy), objavenom na ostrove Rodos:
- text v starogréčtine
Je možné, že tu ide o sochu Timothea, syna Eufanea z Rodosu, ktorý neskôr (okolo roku 270 pred Kr.), už ako kňaz bohyne Atény "Lindskej", venoval sochu (ako votívny dar) Diovi zv. "Polieus" a "pýthijskemu" Apolónovi.

</doc>
<doc id="614252" url="https://sk.wikipedia.org/wiki?curid=614252" title="Aristónidas">
Aristónidas

Aristónidas () môže byť:

</doc>
<doc id="614254" url="https://sk.wikipedia.org/wiki?curid=614254" title="Timagoras">
Timagoras

Timagoras () môže byť:

</doc>
<doc id="614259" url="https://sk.wikipedia.org/wiki?curid=614259" title="Han van Meegeren">
Han van Meegeren

Han van Meegeren, vlastným menom Henricus Antonius van Meegeren (* 10. október 1889, Deventer, Holandsko – † 30. december 1947, Amsterdam) bol holandský maliar, známy ako jeden z najlepších falšovateľov umenia 20. storočia.
Vo svojej tvorbe používal techniku starých majstrov, vďaka čomu bola často označovaná ako neoriginálna. Považovali ho za druhoradého až treťoradého umelca, preto začal falšovať obrazy slávnych maliarov, pričom sa sústredil hlavne na Johanna Vermeera. Na rozdiel od väčšiny falšovateľov nekopíroval už existujúce diela, ale vytváral nové, ktoré neskôr vydával za diela slávnych umelcov. V Holandsku ho po druhej svetovej vojne začali považovať za národného hrdinu.
Životopis.
Narodil sa 10. októbra 1889 v holandskom meste Deventer. Už ako chlapec obdivoval výtvarné umenie, ale pod vplyvom otca začal študovať architektúru v Delfte, v meste, kde Vermeer žil a pôsobil. Neskôr prešiel na akadémiu do Haagu, kde sa venoval maľbe a kresbe. Tu zožal za svoju tvorbu veľa úspechov a stal sa pomerne slávnym. Kritici sa o ňom vyjadrovali ako o technicky zdatnom, ale konzervatívnom tvorcovi. Táto kritika ho viedla k začiatku jeho kriminálnej kariéry. Spolu so svojou manželkou sa v roku 1932 presťahoval na juh Francúzska, kde falšoval diela holandských majstrov. Pripravoval sa na svoje veľdielo, pre ktoré si zvolil práve maľbu od Vermeera.
Falzifikáty.
Vo svojej práci bol dôsledný. Používal obrazy zo 17. storočia, z ktorých odstránil pôvodnú maľbu. Sám si vyrábal prírodné farby, do ktorých primiešaval bakelit. Toto považoval za svoj najväčší objav. Hotovú maľbu prudko zahrial a vďaka bakelitu sa na nej po vychladnutí vytvorili praskliny, teda maľba budila starožitný dojem. V roku 1936 dokončil svoje dielo "Kristus v Emauzách," o ktorom sa vtedy uznávaný kritik umenia, Dr. Abraham Bredius, vyjadril: „"Je to nádherný moment v živote milovníka umenia, keď je zrazu konfrontovaný s doteraz neobjavenou maľbou veľkého majstra... To, čo tu vidíme, je majstrovský kúsok Johanna Vermeera"“. Dielo neskôr predal "Rembrantovej spoločnosti" za pol milióna guldenov, čo dnes predstavuje asi 4 000 000 dolárov.
Ako falšovateľ zbohatol a v roku 1939 sa vrátil naspäť do Amsterdamu. Počas nacistickej okupácie Holandska, jeden z jeho agentov predal falzifikát "Kristus a cudzoložnica" nacistickému obchodníkovi s umením, Aloisovi Miedlovi. Dielo sa dostalo až do zbierky Hermanna Göringa. Ten, vraj, odkúpil obraz za 1,65 milióna guldenov (dnes asi 7 miliónov dolárov), čo je najvyššia cena, aká kedy bola zaplatená za falzifikát.
29. mája 1945 ho zatkli za predaj holandského kultúrneho dedičstva nacistom. Keďže mu za kolaboráciu s nacistami hrozilo doživotie, priznal sa k falšovaniu. Počas procesu ho sudca vyzval k namaľovaniu ďalšieho obrazu. Namaľoval svoj posledný falzifikát "Ježiš medzi doktormi", po čom ho následne zbavili obvinenia z kolaborácie a odsúdili za falšovanie na jeden rok väzenia. Tento trest si však neodpykal. Zomrel deň pred jeho začiatkom.
Osud jeho diel.
Cena jeho obrazov po smrti rapídne stúpla. V Rotterdamskom múzeu visí obraz "Kristus v Emauzách". Stále prebiehajú debaty o jeho pravosti.

</doc>
<doc id="614262" url="https://sk.wikipedia.org/wiki?curid=614262" title="Cerro Largo (department)">
Cerro Largo (department)

Cerro Largo () je department nachádzajúci sa na severovýchode Uruguaja. Jeho severnú, resp. severovýchodnú stranu tvorí hranica s Brazíliou, ktorú spolovice tvorí rieka Yaguarón. Na severozápadnej strane hraničí s departmentmi Rivera a Tacuarembó, na západnej strane s departmentom Durazno a na južnej strane s departmentom Treinta y Tres. Na východnej strane čiastočne zasahuje pobrežie lagúny Mirim. Hlavným mestom departmentu je Melo, ktoré leží uprostred departmentu. V departmente Cerro Largo žije podľa sčítania ľudu z roku 2011 84 698 ľudí, zaberá plochu 13 648 km2, čo ho radí medzi územne väčšie departmenty.
Department bol vytvorený v roku 1821. Z tohto dôvodu nepatrí medzi prvých šesť pôvodných departmentov, no už v roku 1930 patril medzi prvých deväť, z ktorých sa neskôr formovali ďalšie. Zmena územia zasiahla department až v roku 1884, keď bol z jeho územia odčlenený department Treinta y Tres.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614265" url="https://sk.wikipedia.org/wiki?curid=614265" title="Cerro Largo">
Cerro Largo

Cerro Largo môže byť:

</doc>
<doc id="614266" url="https://sk.wikipedia.org/wiki?curid=614266" title="Zoznam častí seriálu Susedia (5. séria)">
Zoznam častí seriálu Susedia (5. séria)

Nasledujúci zoznam je zoznam častí 5. série seriálu Susedia.

</doc>
<doc id="614268" url="https://sk.wikipedia.org/wiki?curid=614268" title="Lena Headeyová">
Lena Headeyová

Lena Kathren Headeyová (* 3. október 1973, Hamilton, Bermudy) je anglická herečka a filmová producentka. 
Detstvo.
Odmalička žila a bola vychovávaná v Yorkshire, v Anglicku, odkiaľ pochádzali jej rodičia John a Sue. Počas dospievania sa presťahovala do Londýna. Tu sa začala rozbiehať jej herecká kariéra, keď na seba počas predstavovania divadelnej hry pritiahla pozornosť kastingového agenta. Svoju prvú rolu si zahrala vo filme "Waterland" (1992). 
Kariéra.
Počas jej hereckej kariéry, trvajúcej vyše 15 rokov, ukázala Lena svoj talent v rôznych roliach a žánroch. Isté obdobie bola v Indii, kde v roku 1994 hrala v Disney filme "The Jungle Book" a neskôr v Nórsku, kde natáčala film "Aberdeen" (2000). Za túto rolu dostala ocenenie Silver Iris Award za najlepší herecký výkon na filmovom festivale v Bruseli v roku 2001. Hrala aj vo filme "Kliatba bratov Grimmovcov" (2005) a v roku 2006 dostala úlohu vo veľkofilme "300". Avšak jej najväčšia a najznámejšia rola je postava kráľovnej Cersei Lannisterovej, ktorú stvárňuje v seriáli stanice HBO, "Game of Thrones".
Osobný život.
V máji 2007 sa vydala za hudobníka Petra Loughrana, s ktorým má syna Wylieho (* 31. marec 2010). Priznala, že po pôrode trpela popôrodnou depresiou. V júli 2012 podala žiadosť o rozvod. Rozviedli sa 26. decembra 2013. 
10. júla 2015 porodila svoje druhé dieťa, dcéru Teddy, ktorú má s režisérom Danom Cadanom (jej kamarát z detstva, s ktorým pracovala na filme "The Devil's Wedding"). Pár sa údajne zasnúbil a plánujú sa vziať v lete 2018.

</doc>
<doc id="614269" url="https://sk.wikipedia.org/wiki?curid=614269" title="Lena Headey">
Lena Headey



</doc>
<doc id="614271" url="https://sk.wikipedia.org/wiki?curid=614271" title="Ľudmila Swanová">
Ľudmila Swanová

Ľudmila Swanová (rod. Želenská; * 15. november 1950, Bratislava) je slovenská herečka, rozhlasová hlásateľka a pedagogička. 
Zo života.
V roku 1974 absolvovala štúdium herectva na VŠMU v Bratislave. Dve sezóny mala angažmán v DPDM v Trnave. Od roku 1981 do 2002 pracovala ako hlásateľka Slovenského rozhlasu. Od roku 2003 je slobodná umelkyňa, čo jej umožnilo vrátiť sa k hereckej práci. Objavila sa vo filme "Nedodržaný sľub" (2009), v seriáloch "Búrlivé víno", "Vlci", "Hotel" a ďalších televíznych i študentských filmoch. Od roku 2006 vyučovala na hudobno-dramatickom odbore Cirkevného konzervatória v Bratislave herectvo, umelecký prednes a javiskovú reč. V roku 2017 ju režisér Juraj Jakubisko obsadil do pokračovania svojho úspešného filmu "Perinbaba", kde stvárnila postavu Zubatej.
S manželom Alfrédom Swanom ma synov Mareka a Martina. Je neterou Dariny Bancíkovej.

</doc>
<doc id="614272" url="https://sk.wikipedia.org/wiki?curid=614272" title="Mária Jozefa Saská (1867 – 1944)">
Mária Jozefa Saská (1867 – 1944)

Mária Jozefa (; * 31. máj 1867, Drážďany, Nemecko† 28. máj 1944, Frasdorf) bola saská princezná, rakúska arcivojvodkyňa a matka posledného rakúskeho cisára Karola I.
Životopis.
Narodila sa v Drážďanoch ako dcéra neskoršieho saského kráľa Juraja I. (* 1832† 1904) a Márie Anny (* 1843† 1884), dcéry portugalskej kráľovnej Márie II.
2. októbra 1886 sa vydala za arcivojvodu Otta Františka, synovca rakúskeho cisára Františka Jozefa I. Manželstvo nebolo šťastné, lebo svetáckemu a pôžitkárskemu Otovi sa jeho veľmi zbožná manželka nijako nepozdávala - posmešne ju nazýval „mníškou“ ​​a ponižoval ju svojimi škandálmi a milostnými aférami. Napriek tomu sa im narodili dvaja synovia. O oboch synov sa starala predovšetkým Mária Jozefa, lebo arcivojvoda Otto sa u svojej rodiny príliš nezdržiaval a roku 1906 zomrel v náručí svojej milenky na syfilis.
Za prvej svetovej vojny zriadila vo svojom viedenskom paláci "Augarten" lazaret, kde pomáhala ošetrovať ranených vojakov. V roku 1919 opustila spolu so svojím synom Karolom I. a jeho rodinou Rakúsko.
Zomrela na zámku "Wildenwart" v Bavorsku. Je pochovaná v kapucínskej krypte vo Viedni, po boku svojho manžela.
Potomkovia.
V manželstve s Otom Františkom sa narodili dvaja synovia:

</doc>
<doc id="614274" url="https://sk.wikipedia.org/wiki?curid=614274" title="Kaštieľ Bošániovcov">
Kaštieľ Bošániovcov

Kaštieľ Bošániovcov je renesančný kaštieľ nachádzajúci sa na západnom Slovensku v centre obce Bošany.
Exteriér a interiér.
Kaštieľ je dvojpodlažná stavba s nárožnými polygonálnymi vežami. Pôvodne mal byť štvorkrídlový, ale vybudované sú len dve krídla. Vonkajší obvod tvoria vysoké štítové steny s vysokými štítovými atikami.
Hlavné jednotraktové krídlo s dodatočne vstavanou dvorovou chodbou má zachovalé renesančné valené klenby s lunetami a barokové štukové klenby, ktoré sa nachádzajú v nárožných vežiach. V miestnostiach poschodia sú rovné zrkadlové stropy z 19. storočia.
Po rekonštrukcii je fasáda kaštieľa namaľovaná nabielo s červenými ornamentmi.
Dejiny.
Pred príchodom rodiny Bošániovcov stál na mieste dnešného kaštieľa hrádok. Prestavba bola vykonaná v roku 1550 na opevnený ranorenesančný kaštieľ. Cieľom prestavby bol úmysel vytvoriť silnú protitureckú pevnosť. V roku 1776 bol kaštieľ znovu prestavaný, ale tentokrát do barokového štýlu. Ďalšie opravy boli v roku 1903 a 1946.
Súčasnosť.
V súčasnosti patrí kaštieľ súkromnému vlastníkovi a po dlhom období chátrania je konečne zrekonštruovaný. Avšak zatiaľ nie je sprístupnený verejnosti a plány ohľadom jeho budúceho využitia sú neznáme.

</doc>
<doc id="614280" url="https://sk.wikipedia.org/wiki?curid=614280" title="Vladimír Puchala">
Vladimír Puchala

PhDr. Vladimír Puchala (* 26. november 1967, Krompachy) je slovenský spisovateľ, básnik, publicista, textár, manažér, v súčasnosti je generálnym riaditeľom Tlačovej agentúry Slovenskej republiky. Jeho brat Jozef je takisto básnik, dramatik, scenárista, režisér a vysokoškolský pedagóg. 
Zo života.
Absolvoval Filozofickú fakultu Univerzity Pavla Jozefa Šafárika v Prešove. Neskôr absolvoval študijný pobyt na University of East Anglia v Norwichy. Mediálny program absolvoval na University of Tennessee v USA.
Medzi rokmi rokoch 1994 - 1998 na Filozofickej fakulte Univerzity Pavla Jozefa Šafárika v Košiciach a na Fakulte humanitných a prírodných vied Prešovskej univerzity v Prešove pôsobil ako vysokoškolský pedagóg, vyučoval tu súčasnú a svetovú literatúru, teóriu literatúry a literárnej kritike.
V roku 1998 sa stal riaditeľom regionálneho štúdia Slovenského rozhlasu v Košiciach. V 2003 sa stal programovým riaditeľom a štatutárom Slovenského rozhlasu v Bratislave. V roku 2003 inicioval vznik hudobnej skupiny Ľudová hudba Ondreja Kandráča.
V roku 2007 išiel pracovať do Slovenskej elektrizačnej prenosovej sústave, a. s., kde pôsobil na poste vedúceho komunikácie. V roku 2007 sa stal riaditeľom stratégie v TASR a tiež zástupcom generálneho riaditeľa. Od augusta 2013 do júla 2017 pôsobil ako predseda v predstavenstve Teraz Media, a. s. Od 5. septembra 2017 sa stal novým generálnym riaditeľom TASR. 
Básne okrem knižných zbierok publikoval v americkom literárnom časopise "Prairie Schooner". Výber jeho tvorby vyšiel v roku 1993 antológii slovenskej poézie 20. storočia - "Not Waiting for Miracles", "Seventeen Contemporary Slovak Poets" v angličtine. V poľštine výber poézie vyšiel v "Antológii súčasnej slovenskej literatúry" a v slovenčine v roku 2012 v "Antológii súčasnej slovenskej poézie 5x5". Autorsky vytvoril scenáre televíznych dokumentov, literárne a umelecké rozhlasové pásma. Napísal reportáže, eseje a literárnokritické texty.

</doc>
<doc id="614281" url="https://sk.wikipedia.org/wiki?curid=614281" title="Rezistívna dotyková obrazovka">
Rezistívna dotyková obrazovka

Rezistívna dotyková obrazovka (angl. "resistive touchscreen") je typ dotykovej obrazovky. Pozostáva z dvoch pružných vrstiev pokrytých rezistívnym materiálom, ktoré sú oddelené vzduchovou medzerou alebo mikrobodmi.
Princíp fungovania a súčasti.
Rezistívna dotyková obrazovka reaguje na tlak, ktorý spojí dve elektricky vodivé vrstvy dohromady, čím vznikne elektricky vodivý kontakt. Pre zistenie polohy tohto kontaktu, je v pravidelných intervaloch (mnohokrát za sekundu) privedené napätie medzi elektródy umiestnené na jednej z vrstiev. Obe vrstvy sú pokryté rovnomernou vrstvou materiálu, ktorého elektrická rezistivita sa mení v závislosti od vzdialenosti lineárne. To umožňuje pri kontakte po zmeraní napätia na druhej vrstve vypočítať, ako ďaleko od zdrojových elektród ku kontaktu došlo. Takto sa spravidla určí jedna zo súradníc dotyku a vzápätí je vykonané meranie podobného princípu na určenie druhej súradnice.
Konštrukcia.
Jednotlivé typy rezistívnych obrazoviek sa líšia najmä umiestnením elektród. Každá však spravila pozostáva z týchto súčastí:
5-drôtový typ.
5-drôtový typ (angl. "Five-Wire") je typ rezistívnej dotykovej obrazovky, ktorý používa štyri vodiče pripojené na rohoch zadnej vrstvy (obyčajne vyrobenej zo skla). Piaty vodič je pripojený na flexibilnú kryciu vrstvu (obyčajne z polyesteru pokrytého na vnútornej strane vodivou vrstvou) a využíva sa na zistenie napätia pri každom meraní polohy. Najprv je napätie privedené na dva susedné rohy zadnej vrstvy a opozitné dva rohy sú uzemnené. Pri kontakte s flexibilnou vrstvou je odmerané napätie na nej, ktoré lineárne závisí od vzdialenosti od zdrojov napätia, čiže je analógovou interpretáciou polohy dotyku. Čip obrazovky potom z tejto hodnoty vypočíta jednu súradnicu dotyku. Pre zistenie druhej súradnice je vzápätí napätie privedené na jeden z pôvodne napájaných rohov a jeho druhý susedný roh, pričom opozitné rohy sú uzemnené. Obdobným spôsobom merania a výpočtu je takto získaná aj druhá súradnica.

</doc>
<doc id="614283" url="https://sk.wikipedia.org/wiki?curid=614283" title="Sarah Jessica Parkerová">
Sarah Jessica Parkerová

Sarah Jessica Parkerová (neprechýlene Sarah Jessica Parker; * 25. marec 1965, Nelsonville, Ohio, Spojené štáty) je americká herečka, producentka a návrhárka. Preslávila ju rola Carrie Bradshawovej v seriáli stanice HBO, "Sex v meste" (1998 – 2004), za ktorú získala štyri Zlaté glóbusy a dve Ceny Emmy.
Kariéru začala v televíznom seriáli už ako osemročná a v jedenástich rokoch debutovala na Broadwayi. Od začiatku 90. rokov sa začala presadzovať vo filme ("Medové týždne vo Vegas", "Ed Wood", "Rapsódia v Miami").
V rokoch 1984 - 1991 bol jej partnerom herec Robert Downey Jr. V roku 1997 si po päťročnom vzťahu vzala herca Matthewa Brodericka, majú tri deti.

</doc>
<doc id="614284" url="https://sk.wikipedia.org/wiki?curid=614284" title="Petra Fornayová">
Petra Fornayová

Petra Fornayová (* 1972, Bratislava) je slovenská režisérka, choreografka, interpretka, herečka a publicistka. Venuje sa súčasnému tancu a tvorbe na pomedzí divadelných žánrov. Od roku 1988 je súčasťou slovenskej a medzinárodnej tanečnej a divadelnej scény, má za sebou desiatky autorských projektov, zahraničné rezidencie a hosťovanie na etablovaných festivaloch.
Kariéra.
V rámci profesionálnej slovenskej tanečnej scény sa začína angažovať už počas štúdia práva na Univerzite Komenského, kedy zároveň kontinuálne študuje na Vysokej škole múzických umení v Bratislave, je členkou baletného súboru Štátnej opery v Banskej Bystrici a viacerých súborov pre moderný tanec. Po skončení štúdia v roku 1997 stojí pri zrode Asociácie súčasného tanca (AST) v Bratislave a Štúdia tanca v Banskej Bystrici. Po úvodných skúsenostiach s účinkovaním v tanečných predstaveniach Štúdia tanca a Štátnej opery začína postupne pôsobiť ako freelance tanečníčka a rozbieha prvé vlastné projekty. Okrem trvalého pôsobenia v AST a v Štúdiu tanca je od roku 2000 kmeňovou herečkou bratislavského divadla SkRAT, dlhodobo spolupracuje s bratislavskou scénou Štúdio 12, organizuje tanečný festival "Nu Dance fest" a zlepšuje podmienky pre podporu a propagáciu súčasnej slovenskej tanečnej scény prostredníctvom projektov ako "Dans Theatrium" a "Dance Arena". V rokoch 2003-2007 je tanečnou dramaturgičkou v centre pre súčasnú kultúru A4, v roku 2006 zakladá medzinárodný tanečný festival "Nu Dance Fest". Rovnako hosťuje v zahraničných súboroch a absolvuje rezidencie v "European Dance Development Centre" v Düsseldorfe, v pražskej SE.S.TA, či hosťuje v parížskom "Théatre du Mouvement".
Domáce scény.
Ako jedna zo zakladateliek a členka "Asociácie súčasného tanca" (AST) začína od roku 1996 pravidelne účinkovať v tanečných inscenáciách z ich produkcie. Už v roku 1995 účinkuje v baletnom predstavení "Okno dotykov" Zuzany Hájkovej, zakladateľky banskobystrického Štúdia tanca. Stojí tak v centre prvých náznakov snahy inštitucionálne ukotviť tvorivé výsledky v oblasti moderného a súčasného tanca na Slovensku. Fornayovej spolupráca s dvoma organizáciami, ktoré po dlhú dobu ako jediné propagovali súčasný tanec na Slovensku pretrváva do súčasnosti. V rámci produkcie AST uviedla v roku 2015 aj svoj úspešný hudobno-tanečný projekt "Dance with changing parts" v spolupráci so slovenským hudobným zoskupením Cluster Ensemble s živou hudbou ikonického skladateľa Philipa Glassa. Ako kmeňová herečka súboru autorského divadla SkRAT sa autorsky a herecky zúčastnila na desiatke predstavení, ktoré súbor dlhodobo uvádza na domovskej scéne v bratislavskom centre súčasnej kultúry A4. Súbor SkRAT v dobe vzniku koncepčne nadviazal na autorskú filozofiu realizovať súčasné hudobno-divadelné a operné tvary „bez kompromisov“. Medzi hudobno-tanečné predstavenia, kde sa Fornayová predstavuje ako interpretka patrí napríklad na festivale "Nová dráma" ocenená hra Ľuba Burgra "Morča" (2003), ktorá v repertoári súboru ostáva vyše 15 rokov. Fornayová aj spoluprácou so SkRAT-om potvrdzuje svoj dlhodobý záujem o prepájanie rôznych javiskových žánrov. V činoherne zameraných kusoch účinkovala na scéne Štúdia 12, kde herecky spolupracovala napr. so slovenským režisérom Robom Šimkom v inscenáciách "Petržalské príbehy" a NOVINKACHUDOBA™. Tu si v roku 2010 zahrala aj vo Vyrypajevovej hre "Júl" ktorú režisérka Lelková koncipovala ako hru jedného herca. Vyrypajevov text tak interpretuje Fornayová ako jediná postava. O pár mesiacov nato režíruje Fornayová opäť v Štúdiu 12 hru súčasnej autorky Aleny Bodnárovej s názvom "Dievča z morského dna". Fornayová v hre aj účinkuje a to spolu s hercom Ľubomírom Bukovým, s ktorým si v roku 2008 zahrala v Šimkovych "Petržalských príbehoch".
Interpretka.
Ako interpretka popri činoherných predstaveniach divadla SkRAT a Štúdio 12 účinkuje aj v pohybových performance a divadelných produkciách na pomedzí žánrov. Pod početnú kategóriu spoluprác so skladateľmi a hudobníkmi spadá aj jej účinkovanie v súčasnej opere slovenského skladateľa Martina Burlasa "Kóma", v premiére uvedenej v roku 2007 na scéne SND. V rokoch 2013-15 spolupracuje na viacerých projektoch s experimentálnym hudobným telesom Cluster Ensemble, ktorí uvádzajú svoje koncerty a hudobné performancie v nekonvečných aranžmá často v spolupráci s tanečníkmi. Fornayová účinkovala ako performer v projektoch "CE performs" Milana Adamčiaka a "CE performs TD Monogramista" na základe ktorých už zohratá spolupráca dala vzniknúť jej autorskému hudobno-tanečnému projektu "Dance with changing parts" (2016).
Režisérka a autorka.
Ako autorka konceptu hudobno-tanečnej performance "Dance with changing parts" sa zhostila aj réžie. Performance je zároveň jedným z viacerých projektov kde spolupracuje s hudobníkmi, ktorí interpretujú hudobnú skladbu naživo na scéne. V tomto prípade slovenskí Cluster Ensemble naviazali na svoj projekt "Cluster ensemble plays Philip Glass", kde za spolupráce so skladateľom Philipom Glassom uvádzajú a interpretujú kľúčové skladby jeho hudobnej kariéry. Výsledný troj-album vychádza na Glassovom vlastnom labeli. Jedinečnosť Fornayovej projektu potvrdzuje aj odobrenie názvu a použitia skladieb samotným skladateľom, ktorý tak nadviazal na ranú „divadelnú“ kapitolu svojej kariéry, kedy spolupracoval napríklad so Samuelom Beckettom. S performance v roku 2016 Fornayová hosťovala na viacerých festivaloch, bratislavskom "Nu Dance fest", či "Hybaj ho!" v Prahe. Vo svojom konceptuálnom autorskom projekte "Opernball" z roku 2016 problematizovala okrem iného možnosti a potrebu odbornej kritiky tanečných divadelných žánrov, zvlášť súčasného tanca. Tanečnú inscenáciu vytvorila so skupinou nezávislých tvorcov a interpretov, s ktorými projekt predstavili na viacerých scénach a festivaloch v Česku aj na Slovensku, od bratislavskej "A4", festivalu "Divadelná Nitra", či "Nu Dance fest", "KioSK", "Vlna naživo" a i. Ako interpretka a zároveň autorka konceptu a choreografie sa predstavila vo svojej solo performance "Deep Infraction of Epidermis", ktorý uviedla v premiére na festivale "Divadelná Nitra" v roku 2006. Svoju schopnosť komplexnej tvorby a zároveň |interpretácie predviedla aj v ďalších sólových pohybových performance "Half-Moon Bear" (2000) a "Angel2" z roku 2007.

</doc>
<doc id="614285" url="https://sk.wikipedia.org/wiki?curid=614285" title="Sarah Jessica Parker">
Sarah Jessica Parker



</doc>
<doc id="614286" url="https://sk.wikipedia.org/wiki?curid=614286" title="Mária Sziglová-Winklerová">
Mária Sziglová-Winklerová

Mária Sziglová-Winklerová (* 10. január 1930) bola česko-slovenská politička maďarskej národnosti v Komunistickej strane Slovenska a pofebruárová členka Národného zhromaždenia Československej republiky.
Životopis.
Vo voľbách v roku 1954 bola zvolená za Komunistickú stranu Slovenska do Národného zhromaždenia vo volebnom obvode Šamorín-Dunajská Streda. Spolu s ňou zastupovalo maďarskú menšinu na Slovensku osem ďalších reprezentantov. V marci v roku 1957 na Národnom zhromaždení rezignovala z funkcie a nahradila ju Zdenka Fehérová.
Hoci pôvodne pracovala ako slúžka, neskôr získala prácu v poľnohospodárskom priemysle a v roku 1953 bola za svoju prácu ocenená Vyznamenaním za zásluhy o výstavbu. V roku 1954 jej ako agronómke v štátnom majetku v obci Štvrtok bolo udelené ďalšie štátne vyznamenanie. Následne v rokoch 1955-1957 pôsobila ako člen Ústredného výboru slovenského zväzu mládeže. Z tejto funkcie bola odvolaná pre „nesplnenie povinnosti“ v decembri v roku 1957.

</doc>
<doc id="614287" url="https://sk.wikipedia.org/wiki?curid=614287" title="Silné reči">
Silné reči

Silné reči stand-up comedy show je zoskupenie komikov a komičiek, pravidelne vystupujúcich na Slovensku, v Česku aj v iných krajinách. Silné reči boli jednou z prvých stand-up comedy show na Slovenskuv roku 2009 ju založil scenárista, moderátor a kreatívec Ján Gordulič v bratislavskom Nu Spirit Clube.
Domovskou scénou pre Silné reči v Bratislave bol Nu Spirit Club, LBar, V-klub a Malá scéna. V súčasnosti vystupujú Silné reči pravidelne opäť v Luna Bare, pravidelne organizujú vystúpenia aj v bratislavskej Starej Tržnici pre cca 800 ľudí. Niekoľkokrát za mesiac vystupujú Silné reči aj v slovenských a českých mestách.
V septembri 2017 vysielala stand-up vystúpenia Silných rečí ako samostatnú reláciu slovenská komerčná televízia TV JOJ.
Zostava.
Pôvodná zostava Silných rečí sa vytvorila okolo Jána Gorduliča a postupne sa rozširovala. Z mediálne známych osobností vystupovali v Silných rečiach Juraj „Šoko“ Tabaček, Lujza Garajová Schrameková, Michael Szatmary či Kristína Tormová. V roku 2022 tvorilo stand-upové zoskupenie 22 komikov a komičiek:
Ján Gordulič, Gabo Žifčák, Milan „Docent“ Sedliak, Jakub Gulík, Jakub Lužina, Martin Hattala, Jakub „Zitron“ Ťapák, Jaro Abaffy, Joe Trendy, Juraj „Šoko“ Tabaček, Lujza Garaiová Schrameková, Marián Psár, Dano Čistý, Matej Adámy, Matej „Mako“ Makovický, Michael Szatmary, Simona Salátová, Stano Staško, Tomáš Hudák, Samo Trnka, Juraj „Yuri“ Mrišo, Ivan Kostra a Šimon Ferstl.
Živé vystúpenia.
Počas bežných stand-up vystúpení Silných rečí sa na pódiu striedajú komici / komičky so svojimi autorskými vtipmi, väčšinou v 10-15 minútových segmentoch. V Bratislave sa každý mesiac konajú tematické vystúpenia, kde sa všetci vystupujúci venujú jednej téme (napr. rozprávky, konšpirácie, Slovensko a pod.). 
Okrem týchto vystúpení vystupujú Silné reči aj s inými formátmi, pričom jediným menovateľom ostáva originálny autorský humor vystupujúcich. Tieto formáty zahŕňajú:
Online relácie.
Silné reči produkujú aj online videá na svojom Youtube kanáli. Okrem častí stand-upových vystúpení pravidelne zverejňujú aj svoje relácie:
Debilné VtipyV súboji tzv. „dad jokes“ sa komici striedajú v hovorení slovných hračiek a absurdných vtipov. Víťazom je ten, kto súpera rozosmeje viackrát.
GrilovačkaZostava komikov glosuje internetové či iné videá, väčšinou virálne videá, správy alebo kuriozity.
Obidve relácie sa príležitostne nahrávajú aj so živým publikom.
"Počas pandémie koronavírusu v rokoch 2020 a 2021, keď nebolo možné organizovať živé podujatia vysielalo zoskupenie pravidelné online podcasty. V tomto čase sa uskutočnil aj projekt Silné reči TV, ktorý zastrešoval niekoľko pravidelných relácií z vlastnej produkcie".
Stand-up špeciály.
Stand-up špeciál je hodinové alebo dlhšie vystúpenie venované originálnemu autorskému humoru jedného komika alebo komičky. Svoj hodinový špeciál predstavilo pod značkou Silné reči v slovenských a českých mestách niekoľko členov zoskupenia.

</doc>
<doc id="614289" url="https://sk.wikipedia.org/wiki?curid=614289" title="Aristónidas (syn Mnasitima)">
Aristónidas (syn Mnasitima)

Aristónidas () bol grécky sochár v 3. storočí pred Kr.
Aristónidas, syn Mnasitima (najstaršieho člena (primogenitusa) veľkej sochárskej rodiny z Rodosu), bol otec sochárov Timagora a Mnasitima. Tvoril približne v 1. polovici 3. storočia pred Kr. Od starovekých autorov o ňom nemáme správy, svedectvom tvorby tohto umelca sú ale jeho menom signované mramorové podstavce (z nezachovaných sôch), objavené na ostrove Rodos.
Je možné, že tu ide o sochára, ktorého rímsky spisovateľ Plínius uvádza ako autora sochy Athamasa, zhotovenej zo zliatiny bronzu a železa (oxidáciou sa socha sfarbila do červena).

</doc>
<doc id="614292" url="https://sk.wikipedia.org/wiki?curid=614292" title="Primer">
Primer



</doc>
<doc id="614293" url="https://sk.wikipedia.org/wiki?curid=614293" title="Kaštieľ Bossányiovcov">
Kaštieľ Bossányiovcov



</doc>
<doc id="614294" url="https://sk.wikipedia.org/wiki?curid=614294" title="Štartér">
Štartér

Štartér môže byť:

</doc>
<doc id="614299" url="https://sk.wikipedia.org/wiki?curid=614299" title="Zoznam parkov v Košiciach">
Zoznam parkov v Košiciach

Táto stránka obsahuje zoznam mestských a lesných parkov na území Košíc, ako aj chránené územia.

</doc>
<doc id="614300" url="https://sk.wikipedia.org/wiki?curid=614300" title="Ján Benko">
Ján Benko

JUDr. Ján Benko (* 2. marec 1908, Veľké Zalužice, dnes Zalužice† 20. február 1957, Bratislava) bol slovenský politik, účastník protifašistického odboja, verejný činiteľ a úradník.
Životopis.
Narodil sa vo Veľkých Zalužiciach v rodine roľníka (otec Ján Benko, matka Mária Benková rodená Gajdošová). Ľudovú - základnú školu navštevoval v rodnej obci, bol talentovaným žiakom. Následne pokračoval v štúdiu na gymnáziu v Michalovciach, kde aj maturoval. Právo študoval na Karlovej univerzite v Prahe a Univerzite Komenského v Bratislave, titul JUDr. získal v roku 1935. Počas študentských rokov bol funkcionárom mládežníckych agrárnych organizácií, predsedom Ústredného zväzu agrárnych akademikov, ovplyvňovali ho myšlienky a ideológie Milana Hodžu a Vavra Šrobára.
Obdobie medzi vojnami.
V prvej Československej republike, zastával najprv post referenta "Poľnohospodárskej rady" pre Slovensko, neskôr v roku 1938 bol vládnym komisárom. V tridsiatych rokoch 20. storočia prispieval svojimi článkami do časopisu "Slovenský hospodár", ktorý bol odborným časopisom slovenských poľnohospodárov a úradným tlačovým orgánom "Poľnohospodárskej rady" pre Slovensko.
Odboj a Slovenské národné povstanie.
Počas existencie Slovenského štátu, bol v rokoch 1939 až 1944 riaditeľom Uhoľnej spoločnosti "Karbonia", udržiava však kontakty s domácimi odbojovými skupinami, ktoré sa postarali o to, aby ho ako rezervného nadporučíka povolali do Trnavskej vojenskej posádky, kde prevzal funkciu veliteľa 5. roty 23. "práporu Dunaj". Po vypuknutí SNP, sa podieľal na prevrate v Trnave a trnavských v kasárňach.
K nastúpeným vojakom v kasárňach prehovoril takto:
„"Slovenskí vojaci, Nemci obsadili Slovensko, prestala existovať Slovenská republika, slovenská vláda a prezident sú pod kontrolou Nemcov. Máte na výber - dáte sa odzbrojiť Nemcom a poputujete do koncentračných táborov, kde na konci vojny pohyniete alebo sa pripojíte do povstania proti Nemcom a spolu s víťaznou sovietskou armádou sa vrátite zakrátko domov, slávne ako víťazi."“
S Trnavskou posádkou následne odchádza na povstalecké územie ako veliteľ roty práporu "Dunaj". Zúčastňuje sa viacerých bojových akcií napr. pri Osľanoch. Za bojovú činnosť počas Slovenského národného povstania je mimoriadne povýšený 1. októbra 1944 z nadporučíka, na kapitána pechoty. Koncom októbra 1944 sa účastní obranných bojov v priestore horského masívu Poľana. Po potlačení povstania bojuje už ako príslušník v 2. česko-slovenskej paradesantnej brigáde v ZSSR. Od októbra 1944, do konca januára 1945, pôsobí v partizánskom zväzku Lichner - Sadilenko. Počas bojov roku 1944, utrpí črepinové zranenie hlavy so stratou chrupu a priestrel oboch predkolení. Od 12. februára 1945, sa stáva príslušníkom Prvého česko-slovenského armádneho zboru v ZSSR. Ako veliteľ bojovej skupiny sa v januári 1945 zúčastňuje obranných bojov pri obci Čierny Balog, proti 309. streleckému pluku 208. pešej divízie Wehrmachtu. Od 1. augusta 1945 povýšený na štábneho kapitána pechoty v zálohe. Demobilizovaný 11. augusta 1945 v Prahe.
Obdobie po 2. svetovej vojne.
Po roku 1945 bol riaditeľom predajne uhlia pri "Oblastnom riaditeľstve baní a hutí" na Slovensku, od roku 1948 do roku 1950 na "Banskej predajni".
V povojnovom období od roku 1947 bol funkcionárom Demokratickej strany. Po voľbách do slovenskej národnej rady, v júni 1948, bol zvolený za poslanca. V rokoch 19481951 bol poslancom SNR za SSO (Strana slovenskej obrody). Člen "Sväzu vojakov Slovenského národného povstania" (SVOJPOV), "Zväzu slovenských partizánov" (SSP). Autor viacerých článkov o politických a hospodárskych problémoch Slovenska.

</doc>
<doc id="614303" url="https://sk.wikipedia.org/wiki?curid=614303" title="Dolný tok Hrona">
Dolný tok Hrona

Dolný tok Hrona je územie európskeho významu v správe štátnej ochrany prírody Správa CHKO Dunajské luhy.
Nachádza sa v katastrálnom území obcí Kamenica nad Hronom, Nána, Malá nad Hronom, Kamenný Most, Kamenín a Bíňa v okrese Nové Zámky v Nitrianskom kraji s rozlohou 587,324 ha s nadmorskou výškou od 110 do . Územie bolo vyhlásené opatrením zo 7. decembra 2017, uverejneným v čiastke 6/2017 Vestníka MŽP SR, ktorým sa mení a dopĺňa národný zoznam území európskeho významu vydaný výnosom MŽP SR č.3/2004-5.1 z roku 2004 na základe uznesenia vlády Slovenskej republiky č. 495/2017 z 25. októbra 2017.
Predmet ochrany.
Predmetom ochrany sú biotopy:
Predmetom ochrany sú tieto druhy:
Fauna.
Na rieke Hron pravidelne zimujú v tejto oblasti viaceré druhy vtákov: volavka popolavá "(Ardea cinerea)", beluša veľká "(Egretta alba)", rybárik riečny "(Alcedo atthis)", kormorán veľký "(Phalacrocorax carbo)", kačica divá "(Anas platyrhynchos)" a čajka smejivá "(Larus ridibundus)". Zimujúce boli zistené aj potápač veľký "(Mergus merganser)" a labuť veľká "(Cygnus olor)"
V kolmých sprašových stenách brehov hniezdia brehuľa hnedá "(Riparia riparia)", včelárik zlatý "(Merops apiaster)" a rybárik riečny"(Alcedo atthis)".(Jozef Lengyel, 2018, in verb.).

</doc>
<doc id="614304" url="https://sk.wikipedia.org/wiki?curid=614304" title="The Serenity of Suffering">
The Serenity of Suffering

The Serenity of Suffering je dvanásty štúdiový album nu metalovej skupiny Korn vydaný 21. októbra 2016. Podľa gitaristu Briana Welcha, je to „po dlhšej dobe tvrdšie, než nás niektorí počuli“.
Artwork zahŕňa plyšovú hračku zo štvrtého albumu Korn, "Issues" a vytvoril ho Ron English.
The Serenity of Suffering debutoval na 4 mieste na US "Billboard" 200. Od decembra 2017 sa predalo 133 000 kópií v Spojených štátoch.
12. „Baby“ - 4:55
13. „Calling Me Too Soon“ - 3:23
14. „Out of You“ - 3:29

</doc>
<doc id="614305" url="https://sk.wikipedia.org/wiki?curid=614305" title="Howard Florey">
Howard Florey

Sir Howard Walter Florey (* 24. september 1898, Adelaide, Austrália† 21. február 1968, Oxford, Spojené kráľovstvo) bol austrálsky patológ a farmakológ.
V roku 1945 spolu s A. Flemingom a E. B. Chainom získal Nobelovu cenu za fyziológiu alebo medicínu za objav penicilínu.
Ocenenia.
V roku 1941 bol zvolený za člena („fellow“) Kráľovskej spoločnosti, ktorá mu v roku 1951 udelila Kráľovskú medailu, a v roku 1957 Copleyovu medailu. V roku 1958 bol ako vôbec prvý Austrálčan zvolený za jej prezidenta. V roku 1945 získal Listerovu medailu. V roku 1964 bol zvolený za člena American Academy of Arts and Sciences. Od roku 1964 do roku 1966 bol kancelárom Australian National University, žil ale v Anglicku.
V roku 1944 bol povýšený do rytierskeho stavu, v roku 1965 mu bol udelený titul "Baron Florey, of Adelaide im Commonwealth of Australia und of Marston im County of Oxfordshire" a stal sa doživotným peerom. V rovnakom roku mu bol udelený "Order of Merit".
22. januára 2009 po ňom pomenovala Medzinárodná astronomická únia mesačný kráter ležiaci juhozápadne od krátera "Peary" a severozápadne od krátera "Byrd".

</doc>
<doc id="614306" url="https://sk.wikipedia.org/wiki?curid=614306" title="Laura Bassiová">
Laura Bassiová

Laura Bassiová, celým menom Laura Maria Catarina Bassi (* 31. október 1711, Bologna, Taliansko† 20. február 1778, Bologna), bola talianska fyzička a filozofka. Bola prvou ženou na svete, ktorá získala univerzitný post v oblasti prírodných vied. Bola tiež prvou ženou, ktorá sa v Európe stala profesorkou fyziky a druhou ženou na svete, ktorá získala doktorát z filozofie.Venovala sa, z newtonovských pozícií, problému gravitácie, optiky, svetla, elektriny, alebo vody.
Životopis.
Narodila sa v rodine prosperujúceho právnika. Jej učiteľom v detstve bol fyzik Gaetano Tacconi. Jedným z jej hlavných patrónov bol samotný pápež Benedikt XIV.
Jej manželom sa v roku 1738 stal fyzik, filozof a lekár Giovanni Giuseppe Veratti s ktorým úzko spolupracovala, a ktorý bol jej asistentom na univerzite v Bologni. Mali dvanásť detí, avšak len päť týchto detí sa dožilo dospelosti.

</doc>
<doc id="614307" url="https://sk.wikipedia.org/wiki?curid=614307" title="Blake Clark">
Blake Clark

Blake Clark (* 2. február 1946, Macon, Georgia, USA) je americký herec. Často hráva vo filmoch Adama Sandlera.
Je veteránom vojny vo Vietname, kde slúžil ako prvý poručík v 5. pechotnej divízii armády Spojených štátov.
Objavil sa aj v poslednom dieli seriálu "M*A*S*H."

</doc>
<doc id="614308" url="https://sk.wikipedia.org/wiki?curid=614308" title="Barry Bostwick">
Barry Bostwick

Barry Knapp Bostwick (* 24. február 1945, San Mateo, Kalifornia, USA) je americký herec.
Od pätnástich rokov vystupoval po Kalifornii ako stand-up komik. V roku 2003 daboval postavu menom Thunderbolt v animovanom filme "101 dalmatíncov 2".

</doc>
<doc id="614310" url="https://sk.wikipedia.org/wiki?curid=614310" title="Telesón (syn Mnasitima)">
Telesón (syn Mnasitima)

Telesón () bol grécky sochár v 3. storočí pred Kr.
Telesón, grécky sochár z Rodosu, bol syn a žiak Mnasitima a otec sochára Mnasitima. Tvoril zrejme v polovici 3. storočia pred Kr. Od starovekých autorov o ňom nemáme správy, svedectvom tvorby tohto umelca je ale jeho menom signovaný mramorový podstavec zo sochy, objavený na akropole mesta Lindos.
Na tomto podstavci sa podľa nápisu, datovaného približne do roku 236 pred Kr., nachádzala dvojica sôch kňazov bohyne Atény "Lindskej" (možno otca a syna), a to socha Kallikrata, syna Eufrantida, ktorú Telesón zhotovil so svojim otcom a socha Eufrantida, syna Charidama, zhotovená sochárskym majstrom Fylom z Halikarnasu.

</doc>
<doc id="614313" url="https://sk.wikipedia.org/wiki?curid=614313" title="Colonia (department)">
Colonia (department)

Colonia () je department nachádzajúci sa na juhozápade Uruguaja. Jeho južnú a západnú stranu tvorí ústie Río de la Plata a rieka Uruguaj, ktoré ho oddeľujú od Argentíny. Na severnej strane leží uruguajský department Soriano, na severovýchode Flores a na východe San José. Hlavným mestom departmentu je Colonia del Sacramento, ktoré leží na juhu centrálnej časti departmentu na pobreží Río de la Plata. V departmente Colonia žije podľa sčítania ľudu z roku 2011 123 203 ľudí, zaberá plochu 6 106 km2, čo ho radí medzi územne menšie departmenty, no z hľadiska počtu obyvateľov patrí naopak medzi väčšie departmenty.
Department bol vytvorený už v roku 1816 a zaraďuje sa tak medzi šesť pôvodných uruguajských departmentov. Jeho územie sa počas vývoja a tvorby nových departmentov prakticky nezmenilo.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614314" url="https://sk.wikipedia.org/wiki?curid=614314" title="Durazno (department)">
Durazno (department)

Durazno () je department nachádzajúci sa v centrálnej časti Uruguaja. Susedí iba s uruguajskými departmentmi. Na severozápade s Río Negro, na severe s Tacuarembó, na východe s Cerro Largo a Treinta y Tres, na juhu s Florida a Flores. Hlavným mestom departmentu je rovnomenné mesto Durazno, ktoré leží na juhu centrálnej časti departmentu. V departmente Durazno žije podľa sčítania ľudu z roku 2011 57 088 ľudí, zaberá plochu 11 643 km2, čo ho radí medzi územne väčšie departmenty, no z hľadiska počtu obyvateľov patrí naopak medzi menšie departmenty.
Department bol vytvorený v roku 1822 a teda nepatrí medzi pôvodných šesť departmentov, no bol vytvorený v období tesne po nich a radí sa tak medzi deväť departmentov, ktoré existovali v čase prijatia prvej ústavy v roku 1830.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614319" url="https://sk.wikipedia.org/wiki?curid=614319" title="Howard Walter Florey">
Howard Walter Florey



</doc>
<doc id="614320" url="https://sk.wikipedia.org/wiki?curid=614320" title="Laura Bassi">
Laura Bassi



</doc>
<doc id="614323" url="https://sk.wikipedia.org/wiki?curid=614323" title="Planetárne medze">
Planetárne medze

Planetárne medze () sú koncept, ktorý predstavil v roku 2009 Johan Rockström so svojimi spolupracovníkmi zo Štokholmského centra pre výskum odolnosti ("Stockholm Resilience Centre"). Základný článok v časopise Nature má titul „Bezpečný priestor pre ľudské aktivity“ ("A Safe Operating space for Humanity"). Tento „bezpečný priestor“ je vymedzený práve planetárnymi limitmi. Ľudská činnosť pritom začala v antropocéne prudko kulminovať a niektoré medze už prekročila. Autori tejto koncepcie identifikovali deväť medzí, v rámci ktorých by sa mali antropogénne aktivity držať, aby sa predišlo devastáciám ekosystémov, obmedzovaní ekosystémových služieb a závažným ekologickým katastrofám. Pre sedem z týchto medzí boli stanovené indikátory a navrhnuté prípustné hranice, pre 2 z nich (atmosferický aerosól a chemická kontaminácia) navrhnuté nie sú, vzhľadom k diskutabilnosti ich vymedzenia. Autori usudzujú, že tri z medzí už boli prekročené: zmena klímy, biogeochemický tok dusíka a strata biodiverzity. Vo všetkých týchto prípadoch sa ľudstvo už nepohybuje v bezpečnom operačnom priestore.
Teória planetárnych medzí prináša nový prvok do diskusie o udržateľnom rozvoji, v jej perspektíve je: udržateľný rozvoj taký spôsob rozvoja, ktorý využíva environmentálne bezpečný operačný priestor vymedzený planetárnymi limitmi. Okrem iného by to mohlo znamenať prekročenie dlhých a neuzavretých debát o tom, či je možné dosiahnuť udržateľnosť rozvoja za podmienok hospodárskeho rastu. Ekonomický rast kritizujú aj predstavitelia Rímskeho klubu, ktorí v roku 1972 predstavili publikáciu „"Medze rastu"“, kde určovali politickú agendu v globálnom aj lokálnom merítku. V knihe predpovedali kolaps v dôsledku vyčerpania prírodných zdrojov, ktorý možno očakávať, ak sa nezmení fungovanie ekonomiky založenej na fosílnych palivách. Scenáre business as usual sa pomaly naplňujú a len k malým zmenám narúšajúcim súčasný status quo dochádza napríklad vďaka rozvoju obnoviteľnej energie. V jubilejnej správe Rímsky klub napríklad okrem kritiky kapitalizmu, odmietaniu materializmu, vyzýva k ekonomickej alternatíve.
Dôležité je nielen udržať sa vo vnútri planetárnych medzí, ale už žiadnu z nich neprekročiť. Prekročenie jednej alebo viacerých medzí planéty môže byť veľmi škodlivé, dokonca katastrofické, kvôli riziku prekročenia prahových hodnôt, ktoré spôsobujú nelineárne, náhle zmeny prostredia v rámci systémov kontinentálneho až planetárneho rozsahu. Táto koncepcia je zatiaľ ešte len na začiatku vážnej a širokej diskusie, sú len naznačené základné princípy. Kľúčové je určite stanovenie potrebných indikátorov a od nich odvodených cieľov vrátane časového určenia; pretože ide o globálnu záležitosť, predpokladalo by to globálny konsenzus potvrdený medzinárodnými dohodami. To už nie je záležitosť len vedeckej komunity, ale širokého medzinárodného procesu. Povzbudivé je, že v jednom prípade sa tento proces už podarilo úspešne dokončiť (ochrana ozónovej vrstvy Zeme) a v niekoľkých ďalších prípadoch prebieha, hoci zatiaľ len čiastkovým spôsobom a s nie príliš viditeľnými výsledkami (zmena klímy, strata biodiverzity, chemická kontaminácia).
Existujú aj návrhy, aby sa súbor medzí ešte rozšíril. Bola navrhnutá 10. hranica, ktorá by zahŕňala celkovú biologickú produkciu pevninských ekosystémov. Prekročenie hraníc nie je okamžitá záležitosť, jedná sa o dlhé časové procesy, ale vo chvíli keď sa dosiahne bod zvratu (tipping point) dejú sa zrazu rýchle zmeny. Väčšina medzí sa vyznačuje pomalým vývojom, ale niektoré z nich obsahujú tipping points (sú to procesy zmeny klímy, cykly fosforu a dusíka, stratosférický ozón, okysľovanie oceánu, nie je vylúčené, že sa to týka aj využitia sladkej vody).
9 planetárnych medzí.
Existuje diskusia o tom, ktoré hranice sú najdôležitejšie a ako, alebo či je možné ich kvantifikovať.
Klimatická zmena.
Za hlavnú príčinu globálnych klimatických zmien boli označené emisie skleníkových plynov, koncentrácia jedného z hlavných skleníkových plynov, oxidu uhličitého sa meria s vysokou spoľahlivosťou už od 50. rokov 20. storočia.
Radiačné nútenie je mierou rozdielu medzi prichádzajúcou energiou žiarenia a odchádzajúcou energiou žiarenia pôsobiacou cez hranicu zeme. Pozitívne pôsobenie žiarenia má za následok otepľovanie. Od začiatku priemyselnej revolúcie v rokoch 1750 až 2005 viedlo zvýšenie atmosférického oxidu uhličitého k pozitívnemu pôsobeniu žiarenia s priemerom okolo 1,66 W / m².
Dnes je v atmosfére o 145 percent viac oxidu uhličitého než pred rokom 1750, v dobe pred priemyselnou revolúciou, okolo 403 ppm (diely na milión). Vychádzajú z podrobných meraní, ktoré sa pravidelne uvádzajú v správach Medzivládneho panelu pre zmeny klímy (IPCC). Oxid uhličitý je pridaný ako ekvivalent, ku ktorému sa pripočítajú všetky ďalšie skleníkové plyny podľa ich globálneho ohrevného potenciálu. Stanovená planetárna hranica je navrhnutá na 350 ppm. Podľa Svetovej meteorologickej organizácie, ktorá spadá pod OSN, koncentrácia oxidu uhličitého v atmosfére v roku 2016 rástla o 50 percent rýchlejšie, než aký bol priemer v posledných desaťročiach.
Strata biologickej rozmanitosti.
Vymieranie organizmov je prírodný jav. Odhaduje sa, že postihlo 96 až 98 percent druhov, ktoré kedy na Zemi žili. Podľa IUCN je ale súčasné tempo vymierania 1000-krát až 10.000-krát vyššie. Vďaka aktuálnej ľudskej činnosti označujeme súčasné vymieranie druhov ako šieste. Navrhovaným ukazovateľom biodiverzity je počet druhov, ktoré vylučujú za rok na milión druhov (navrhovaná hranica 10, realita je 100, predindustriálna hodnota bola 0,11). V poslednom období sa najväčšia pozornosť venuje morskej biodiverzite, ukazuje sa, že značne trpí, najmä nadmerným rybolovom, mení sa systém potravinového reťazca a vzťahy v rámci celého ekosystému, nie je presne jasné, aké zmeny nastane, ale to bude mať za následok výrazné ochudobnenie celej biodiverzity.
Biologicky bohatšie sa stávajú v mestách (viac ako v poľnohospodárskej krajine). Na konferencii o biologickej diverzite (Dohovor o biologickej diverzite - CBD) v Nagoji v roku 2010 sa ustanovilo celkovo 20 cieľov. Jeden z nich je, že 17% celosvetového územia by malo byť prírodnými rezerváciami, zavadzajú sa morské rezervácie (cieľ 10%), dnes je celých 50% morských koralov do určitej miery poškodených antropogénnou činnosťou (acidifikácia, vplyv turistiky atď.), ale podľa predpokladov sa dokáže obnoviť. OSN za účelom ochrany biologickej rozmanitosti zriadila Medzivládnu platformu pre biologickú rozmanitosť a ekosystémové služby (IPBES).
Biogeochemické toky fosforu a dusíku.
Od priemyselnej revolúcie bol cyklus dusíka Zeme narušený ešte viac ako uhlíkový cyklus. Indikátory dusíka, znamená počet, ktorý by mal byť z atmosféry odoberaný za rok (v miliónoch ton) a jeho navrhovaná hranica je 35 miliónov ton ročne. V súčasnosti je miera dusíka prekročená o 121 miliónov ton ročne.
U fosforu je potrebné zhodnotiť koľko sa ho dostáva do oceánu.
Acidifikácia oceánu.
Povrchová acidita oceánov sa od priemyselnej revolúcie zvýšila o tridsať percent. Asi jedna štvrtina dodatočného oxidu uhličitého vytvoreného ľuďmi sa rozpustí v oceánoch, kde tvorí kyselinu uhličitú. Táto kyslosť zabraňuje schopnosti koralov, mäkkýšov a planktónu vytvárať škrupiny a kostry. Následné účinky by mohli mať vážne dôsledky na zásoby rýb. Táto hranica je jasne prepojená s hranicami klimatických zmien, pretože koncentrácia oxidu uhličitého v atmosfére je tiež základnou kontrolnou premennou pre hranicu okysľovania oceánov.
Súčasné pH je 8,1, predindustriálna hodnota bola 8,2. Hranica by mala byť stanovená na 2,75; ak by bolo menej ako 1, aragonit by sa v morskej vode rozpustil. Morské koraly sa rozpúšťajú už pri hodnote menej ako 3. V dnešnej dobe je to 2,9.
Oceánsky chemik Peter Brewer si myslí, že „okyslenie oceánu má iné než jednoduché zmeny v pH a tie môžu vyžadovať aj hranice“.
Využívanie pôdy.
Na celej planéte sa lesy, mokrade a iné druhy vegetácie menia na poľnohospodárske a iné využitie pôdy, ktoré ovplyvňujú sladkovodné, uhlíkové a iné cykly a znižujú biodiverzitu. Ako indikátor sa navrhuje percento globálneho územia, ktoré je premenené na kultivovanú krajinu, pričom maximum tejto plochy sa navrhuje na 15 percent (v súčasnosti je to 11,7 percent).
Podľa FAO (Organizácia pre výživu a poľnohospodárstvo pri OSN) intenzívne chovy hospodárskych zvierat predstavujú „jednu z hlavných príčin tých najvážnejších problémov životného prostredia“. Pôda potrebná pre dobytok a na produkciu krmiva preň, zaberá jednu tretinu zemského bezľadovitého povrchu.
Zdroje sladkej vody.
Ľudská aktivita vyvíja tlak na globálne sladkovodné systémy, ktoré majú za následok dramatické účinky. Sladkovodný cyklus je ďalšou hranicou, ktorá je výrazne ovplyvnená zmenou klímy. Nemala by byť väčšia spotreba ako 4 000 kubických km za rok, v súčasnej dobe je 2 600 kubických km za rok, v dobe predindustriálnej bola hodnota 415 kubických km za rok.
Hydrológ David Molden hovorí, že „globálny limit na spotrebu vody je potrebný, ale navrhovaná hranica planéty 4 000 kubických kilometrov za rok je príliš veľkorysá“.
Poškodenie stratosférickej ozónovej vrstvy.
Od roku 1970 pozorujeme stenčovanie ozónovej vrstvy v oblasti celej zemegule, ktoré je spôsobené ľudskou aktivitou.
Navrhuje se hranica 276 Dobsonových jednotiek, v súčasnosti je to 283 oproti dobe predindustriálnej to bolo 290 (tu platí čím viac, tým lepšie). Dobsonova jednotka meria hrúbku ozónovej vrstvy, nie je tu prekročený limit, zníženie zatiaľ není tak dramatické.
Atmosférický aerosóly.
Častice aerosólu v atmosfére ovplyvňujú zdravie ľudí a ovplyvňujú monzúnové a globálne systémy atmosférického obehu. Niektoré aerosóly vytvárajú oblaky, ktoré chladia Zem tým, že odrážajú slnečné svetlo späť do vesmíru, zatiaľ čo iné, ako sadze, produkujú tenké mraky v hornej stratosfére, ktoré sa správajú ako skleník a otepľujú Zem. Tento jav nazývame skleníkový efekt. V rovnováhe, antropogénne aerosóly pravdepodobne vytvárajú čisté negatívne vynútené pôsobenie žiarenia (vplyv chladenia). Celosvetovo každý rok aerosólové častice vedú k asi 800 000 predčasným úmrtiam. Zaťaženie aerosólom je dostatočne dôležité na zaradenie do planetárnych medzí, ale ešte nie je jasné, či je možné určiť vhodné bezpečnostné prahové opatrenie. Je totiž ťažké definovať jeho index, pretože je veľmi obtiažne stanoviť i samotný pôvod častíc.
Chemické znečistenie.
Niektoré chemikálie, ako sú perzistentné organické znečisťujúce látky, ťažké kovy a rádionuklidy, majú potenciálne ireverzibilné aditívne a synergické účinky na biologické organizmy, znižujú plodnosť a vedú k trvalému genetickému poškodeniu. Subletálne záchvaty výrazne znižujú populáciu morských vtákov a cicavcov. Táto hranica sa zdá byť dôležitá, hoci je ťažké ju kvantifikovať.
Bol vyvinutý bayesovský emulátor pre perzistentné organické znečisťujúce látky, ktorý sa môže potenciálne použiť na kvantifikáciu hraníc chemického znečistenia. K dnešnému dňu sa navrhli kritické úrovne vystavenia polychlórovaných bifenylov (PCB), nad ktorými sa pravdepodobne vyskytnú udalosti z hromadnej úmrtnosti morských cicavcov, ako hraničná hranica chemického znečistenia.
Chemickú kontamináciou sa zaoberá napr. REACH - politika EÚ, ktorá podchytáva výrobu chemikálií. Sú problémy s preukazovaním dopadov zapríčinených chemickou kontamináciou, pretože toxicita látok sa ťažko dokazuje.

</doc>
<doc id="614325" url="https://sk.wikipedia.org/wiki?curid=614325" title="Laura Maria Catarina Bassi">
Laura Maria Catarina Bassi



</doc>
<doc id="614326" url="https://sk.wikipedia.org/wiki?curid=614326" title="Laura Maria Catarina Bassiová">
Laura Maria Catarina Bassiová



</doc>
<doc id="614329" url="https://sk.wikipedia.org/wiki?curid=614329" title="Flores (department)">
Flores (department)

Flores () je department nachádzajúci sa v centrálnej časti Uruguaja. Susedí iba s uruguajskými departmentmi. Na severe s depatmentom Durazno, na východe s Florida, na juhu so San José a na západe so Soriano. Hlavným mestom departmentu je mesto Trinidad, ktoré leží uprostred departmentu. V departmente Flores žije podľa sčítania ľudu z roku 2011 25 050 ľudí, zaberá plochu 5 144 km2, čo ho radí medzi územne menšie departmenty, pričom z hľadiska počtu obyvateľov je úplne najmenším departmentom.
Department bol vytvorený v roku 1885 a teda je najmladším uruguajským departmentom, ktorý bol vytvorený ako úplne posledný. Pri svojom vytvorení bol vyčlenený z departmentu San José.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011. Celkovo sa však v tomto departmente nachádza iba šesť sídel. Zhruba 2 000 ľudí žije na rôznych vidieckych samotách, ktoré nie sú súčasťou žiadneho sídla.

</doc>
<doc id="614330" url="https://sk.wikipedia.org/wiki?curid=614330" title="Zoznam vodných plôch v Košiciach a okolí">
Zoznam vodných plôch v Košiciach a okolí

Toto je zoznam vodných plôch v Košiciach a okolí.
V okolí Košíc sa nachádza zhruba 20 vodných plôch, medzi ktoré patria jazerá = rybníky, ramená a kúpaliská.

</doc>
<doc id="614331" url="https://sk.wikipedia.org/wiki?curid=614331" title="Timagoras (syn Mnasitima)">
Timagoras (syn Mnasitima)

Timagoras () bol grécky sochár v 3. storočí pred Kr.
Timagoras z Rodosu, syn sochárskeho majstra Mnasitima a brat sochárov Aristónida a Telesóna, tvoril v 3. storočí pred Kr. Od starovekých autorov o ňom nemáme správy, je ale známa jeho fragmentárna signatúra, uvedená na mramorovom podstavci (z nezachovanej sochy) z mesta Lindos:
- text v starogréčtine
Znalci sa na základe skúmania poškodeného nápisu (podľa typu písma datovaného približne do roku 275 pred Kr.) domnievajú, že na tomto podstavci kedysi stála socha Nikomacha, kňaza bohyne Atény "Lindskej".

</doc>
<doc id="614334" url="https://sk.wikipedia.org/wiki?curid=614334" title="Poľsko na Zimných olympijských hrách 2018">
Poľsko na Zimných olympijských hrách 2018

Poľsko na Zimných olympijských hrách 2018 v kórejskom Pchjongčchangu reprezentuje 62 športovcov. Hry sa konajú od 9. do 25. februára 2018.

</doc>
<doc id="614335" url="https://sk.wikipedia.org/wiki?curid=614335" title="Zoznam hotelov v Košiciach">
Zoznam hotelov v Košiciach

Toto je zoznam hotelov v Košiciach, zoradených od najluxusnejších po najmenej luxusné k februáru 2018.

</doc>
<doc id="614337" url="https://sk.wikipedia.org/wiki?curid=614337" title="Vedecká práca (publikácia)">
Vedecká práca (publikácia)

Vedecká práca je z hľadiska originality a druhovo-funkčnej charakteristiky výstupu písomná práca zverejňujúca pôvodné výsledky vlastnej vedeckej práce autora alebo autorského kolektívu a má vedecko-objaviteľský charakter.
Vedecké práce sa z hľadiska originality možno rozdeliť nasledovne: 
Sú spravidla vydávané špecializovanými vydavateľstvami (napr. Elsevier, Springer Nature, Thomson Reuters, John Wiley &amp; Sons a pod.) alebo alebo vydavateľstvami rôznych odborných inštitúcií (napr. VEDA, vydavateľstvo Slovenskej akadémie vied). Bývajú súčasťou špecializovaných publikácií ako sú vedecké monografie, zborníky a hlavne (vedecké) články v špecializovaných vedeckých časopisoch. Tieto pred publikáciou prechádzajú prísnou kontrolou a posudzovaním (peer review a pod.).

</doc>
<doc id="614339" url="https://sk.wikipedia.org/wiki?curid=614339" title="Penica obyčajná">
Penica obyčajná

Penica obyčajná alebo penica hnedokrídla (lat. "Sylvia communis") je druh vtáka z čeľade penicovité ("Sylviidae"). Hniezdi v západnej Palearktíde. Zimuje v Afrike, južne od Sahary. Podľa Medzinárodnej únie na ochranu prírody a prírodných zdrojov penica obyčajná patrí medzi najmenej ohrozené druhy, trend celkovej populácie je stúpajúci, stavy v Európe v rokoch 19802013 mierne stúpali.
Opis.
Penica obyčajná meria a váži 13 – 15 g. Samec i samička majú hrdzavohnedé krovky na krídlach, dlhý chvost s bielymi krajnými chvostovými letkami, majú svetlé dúhovky a biely krúžok okolo očí. Svetlé majú aj nohy. Samec má na jar zreteľne viditeľný rozdiel medzi bielym hrvoľom a hruďou s ružovým nádychom.
Výskyt a stav na Slovensku.
Na Slovensku bolo hniezdenie dokázané alebo pravdepodobné na 97 % mapovacích kvadrátov od nížiny do Zo zimovísk prilieta uprostred apríla, odlieta na začiatku septembra.
Odhadovaný počet hniezdiacich párov je 60 000 - 120 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bonnského dohovoru (Príloha II) a Bernského dohovoru (Príloha II).
Hlas.
&lt;br clear="left"&gt;

</doc>
<doc id="614340" url="https://sk.wikipedia.org/wiki?curid=614340" title="Penica hnedokrídla">
Penica hnedokrídla



</doc>
<doc id="614341" url="https://sk.wikipedia.org/wiki?curid=614341" title="Sylvia communis">
Sylvia communis



</doc>
<doc id="614345" url="https://sk.wikipedia.org/wiki?curid=614345" title="Aristónidas z Rodosu">
Aristónidas z Rodosu

Aristónidas () bol grécky sochár v 3. storočí pred Kr.
Sochár Aristónidas, syn Mnasitima z Rodosu, bol činný v 2. polovici 3. storočia pred Kr. Podľa genealogického stromu jeho rozvetvenej sochárskej rodiny, zhotoveného dánskym archeológom Blinkenbergom, bol bratom sochárov Telesóna a Timagora. Od starovekých autorov sa o ňom nezachovali správy, ale svedectvom tvorby tohto umelca sú jeho menom signované podstavce zo sôch, objavené na ostrove Rodos.
Je možné, že tu ide o sochára (alebo o jeho starého otca), ktorého rímsky spisovateľ Plínius uvádza ako autora sochy Athamasa, zhotovenej zo zliatiny bronzu a železa (socha sa oxidáciou sfarbila do červena).

</doc>
<doc id="614350" url="https://sk.wikipedia.org/wiki?curid=614350" title="Florida (department)">
Florida (department)

Florida () je department nachádzajúci sa v centrálnej časti Uruguaja. Susedí iba s uruguajskými departmentmi. Na severe s departmentom Durazno, na severovýchode s Treinta y Tres, na východe s Lavalleja, na juhu s Canelones a na západe so San José a Flores. Hlavným mestom departmentu je rovnomenné mesto Florida, ktoré leží v juhozápadnej časti departmentu. V departmente Florida žije podľa sčítania ľudu z roku 2011 67 048 ľudí, zaberá plochu 10 417 km2, čo ho radí medzi územne stredne veľké departmenty, pričom z hľadiska počtu obyvateľov patrí medzi menšie departmenty.
Department bol vytvorený v roku 1856, kedy bol vyčlenený z departmentu San José.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614353" url="https://sk.wikipedia.org/wiki?curid=614353" title="Mnasitimos z Rodosu">
Mnasitimos z Rodosu

Mnasitimos () bol grécky sochár v 3. storočí pred Kr.
Mnasitimos, syn Telesóna z Rodosu, bol činný v 2. polovici 3. storočia pred Kr. Bol otec sochára Telesóna. Od tohto umelca, člena rozvetvenej rodoskej sochárskej rodiny, je známych niekoľko jeho menom signovaných podstavcov zo sôch, datovaných do rokov 244 až 215 pred Kr., nájdených na ostrove Rodos (v mestách Lindos a Kameiros).

</doc>
<doc id="614354" url="https://sk.wikipedia.org/wiki?curid=614354" title="Zoznam fontán v Košiciach">
Zoznam fontán v Košiciach

Toto je zoznam funkčných fontán v Košiciach.

</doc>
<doc id="614355" url="https://sk.wikipedia.org/wiki?curid=614355" title="Pyrgoteles">
Pyrgoteles

Pyrgoteles alebo Pyrgotelés ("Pyrgoteles", iný prepis: "Pyrgotelés") môže byť:

</doc>
<doc id="614357" url="https://sk.wikipedia.org/wiki?curid=614357" title="Zoznam základných škôl v Košiciach">
Zoznam základných škôl v Košiciach

Toto je zoznam základných škôl, ktoré sa nachádzajú na území mesta Košice. V Košiciach sa nachádza 57 základných škôl, z ktorých je 12 súkromných, 5 umeleckých a 2 cirkevné.

</doc>
<doc id="614361" url="https://sk.wikipedia.org/wiki?curid=614361" title="Orech čierny pri Mudroňove">
Orech čierny pri Mudroňove

Orech čierny pri Mudroňove je stopäťdesiatročný orech čierny, ktorý sa nachádza na okraji lesného porastu pri poľnej ceste od obce Mudroňovo. Je chránený podľa "Všeobecne záväznej vyhlášky KÚ v Nitre, 2/1996" z hľadiska vedeckého, ekologického, krajinárskeho a estetického.

</doc>
<doc id="614368" url="https://sk.wikipedia.org/wiki?curid=614368" title="Macúch">
Macúch

Macúch môže byť:

</doc>
<doc id="614370" url="https://sk.wikipedia.org/wiki?curid=614370" title="Lavalleja">
Lavalleja

Lavalleja () je department nachádzajúci sa v juhovýchodnej časti Uruguaja. Susedí iba s uruguajskými departmentmi. Na severe s departmentom Treinta y Tres, na severovýchode s Rocha, na východe až juhovýchode s Maldonado, na juhozápade s Canelones a na západnej strane s Florida. Hlavným mestom departmentu je mesto Minas, ktoré leží v južnej časti departmentu. V departmente Lavalleja žije podľa sčítania ľudu z roku 2011 58 815 ľudí, zaberá plochu 10 016 km2, čo ho radí medzi územne stredne veľké departmenty, pričom z hľadiska počtu obyvateľov patrí medzi menšie departmenty.
Department bol vytvorený v roku 1837 pod názvom Minas, pričom k jeho vytvoreniu došlo jeho vyčlenením z departmentu Maldonado. Svoj názov dostal department po uruguajskom hrdinovi boja za nezávislosť Juanovi Antoniovi Lavallejovi.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614371" url="https://sk.wikipedia.org/wiki?curid=614371" title="Benguelský prúd">
Benguelský prúd

Benguelský prúd je studený morský prúd v južnej časti Atlantického oceána pri západnom pobreží Afriky. Je to severná vetva Západného príhonu.
Rýchlosť prúdu je 1-2 km/h, tečie smerom na sever. Teplota v lete na juhu 19 °C, severe 26 °C v zime na juhu 16 °C, severe 22 °C (všetky údaje sú pri hladine).
Benguelský prúd vplýva na suchosť podnebia severne od 30° j. z. š - púšť Kalahari.

</doc>
<doc id="614372" url="https://sk.wikipedia.org/wiki?curid=614372" title="Maldonado (department)">
Maldonado (department)

Maldonado () je department nachádzajúci sa v juhovýchodnej časti Uruguaja. Na západnej strane susedí s departmentom Canelones, na severozápadnej s Lavalleja, na východe s Rocha. Juhozápadná časť departmentu leží na pobreží ústia Río de la Plata a juhovýchodná časť na pobreží Atlantického oceána. Hlavným mestom departmentu je rovnomenné mesto Maldonado, ktoré leží v južnej časti departmentu. V departmente Maldonado žije podľa sčítania ľudu z roku 2011 164 300 ľudí, zaberá plochu 4 793 km2, čo ho radí medzi územne menšie departmenty, pričom z hľadiska počtu obyvateľov je tretím najväčším departmentom.
Department bol vytvorený v roku 1816 pod názvom "San Fernando de Maldonado". Patrí tak k prvým šiestim uruguajským departmentom. Postupne boli z jeho územia vyčlenené departmenty Lavalleja a Rocha, tým sa jeho územie výrazne zredukovalo.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614374" url="https://sk.wikipedia.org/wiki?curid=614374" title="Dominikánske námestie">
Dominikánske námestie

Dominikánske námestie je námestie v Košiciach, v mestskej časti Staré Mesto. Nachádza sa tu dominikánsky Kostol nanebovzatia Panny Márie, Trojičný stĺp (1929), trh, fotnána a množstvo reštaurácií. Západná strana námestia začína na Moyzesovej ulici a východná končí na Mäsiarskej ulici kde sa napája na Zámočnícku smerom na Hlavnú ulicu. Námestie križujú ulice – Hradbová a Vrátna. 
Dve tretiny námestia sú pešou zónou a zvyšná časť je dostupná aj autom. V tejto časti mesta sa trhy nachádzali od 30. rokov 19. storočia na tzv. "Vonkajšej strednej promenáde". Po roku 1870 sa definitívne presunuli na toto námestie.
Názov námestia.
Dominikánske námestie vďačí za svoje pomenovanie dominikánskemu kláštoru, ktorý tu bol založený už začiatkom 13. storočia. Dominikánsky kostol zo stredoveku je najstarším chrámom v Košiciach.
Miesta južne a západne od kostola a kláštora dominikánov sa v historických záznamoch spomínajú ako "„hintter der Kloster“" (za kláštorom). Na plánoch z konca 18. storočia je názov tohto miesta "„Dominicaner Platz“" (Námestie dominikánov). Od roku 1867 je známy aj maďarský názov "„Domonkos tér“". Názov námestia bol aj "Cyrilometodejská ulica". V roku 1951 bolo námestie premenované na "Dimitrovo námestie" podľa bulharského komunistického vodcu Georgi Dimitrova. V roku 1990 sa námestiu vrátil názov Dominikánske námestie.

</doc>
<doc id="614376" url="https://sk.wikipedia.org/wiki?curid=614376" title="Festivalové námestie">
Festivalové námestie

Festivalové námestie je námestie v Košiciach, v mestskej časti Sever. Nachádza sa tu košický Amfiteáter (hovorovo „"amfík"“), obratisko električiek a sociálna poisťovňa.
Festivalové námestie v mestskej časti Sever dostalo meno kvôli organizovaniu kultúrnych podujatí a najmä letných filmových festivalov.

</doc>
<doc id="614378" url="https://sk.wikipedia.org/wiki?curid=614378" title="Hlavné námestie (Košice)">
Hlavné námestie (Košice)

Hlavné námestie je námestie v Košiciach, v mestskej časti Staré Mesto. Nachádza medzi Dómom sv. Alžbety, Urbanovou vežou a Štátnym divadlom. V okolí Spievajúcej fontány je park, ktorý je súčasťou tohto námestia.
Názov námestia.
Námestie vzniklo v roku 1899, keď bola dokončená nová divadelná budova dnes budova Štátneho divadla Košice. Pred tým tu bola plocha, ktorá slúžila ako trhovisko s kupeckými krámami i obchodná hala v 18. storočí nazývaná Propyleum. Počas svojej existencie malo rôzne mená ako "Szabadság tér", Námestie slobody, "Szent Erzsébet tér" (Námestie svätej Alžbety), Leninovo námestie a Hlavné námestie.
Časom po zriadení parku sa na námestí nachádzal trh aj začiatkom 20. storočia, ale už len pred Urbanovou vežou. V roku 1986 bola v parkovej časti námestia postavená spievajúca fontána, ktorá je najstaršou spievajúcou fontánou v bývalom Československu.

</doc>
<doc id="614380" url="https://sk.wikipedia.org/wiki?curid=614380" title="Námestie Jána Mathého">
Námestie Jána Mathého

Námestie Jána Mathého (predtým Námestie nádeje), je námestie v Košiciach, v mestskej časti Sever vo štvrti Mier.
Názov námestia.
Do 19. januára 2013 sa nazývalo "Námestie nádeje", v tento deň sa uskutočnil slávnostné premenovanie "Námestia nádeje" na Námestie Jána Mathého za účasti manželky Jána Mathého Evy, bývalého primátora mesta Košice Richarda Rašiho, starostu MČ Košice - Sever Vladimíra Beskida ako súčasť programu Otváracieho ceremoniálu Košice 2013.
Námestie dostalo meno po jednom z najvýraznejších slovenských sochárov – Jána Mathého, ktorý žil v mestskej časti Sever. Pre jeho rodné mesto Košice vytvoril množstvo monumentálnych realizácií, ktoré dodnes dotvárajú ulice mesta. Okrem iných je známa jeho plastika "Sám v košickom krematóriu" či "Češúca" sa pred Poliklinikou Sever alebo "Odpočívajúca rodina" vo fontáne priamo na tomto námestí.

</doc>
<doc id="614381" url="https://sk.wikipedia.org/wiki?curid=614381" title="Námestie sv. Cyrila a Metoda (Košice)">
Námestie sv. Cyrila a Metoda (Košice)

Námestie sv. Cyrila a Metoda je námestie v Košiciach, v mestskej časti Krásna. 
Nachádza sa tu rímskokatolícky Kostol sv. Cyrila a Metoda, Kaštieľ Krásna, park a zastávka autobusovej linky 52 (Žiacka ulica).
Doprava.
Zo zastávky Žiacka, jazdia tieto linky:
Pošta.
V blízkosi sa nachádza pošta Košice 18
PSČ: 040 18

</doc>
<doc id="614382" url="https://sk.wikipedia.org/wiki?curid=614382" title="Zoznam olympijských športov">
Zoznam olympijských športov

Toto je zoznam športov na letných a zimných olympijských hrách.

</doc>
<doc id="614384" url="https://sk.wikipedia.org/wiki?curid=614384" title="PMI-80">
PMI-80

PMI-80 bol jednoduchý 8-bitový jednodoskový výukový mikropočítač, vyrábaný v ČSSR v podniku Tesla Piešťany od roku 1982. Vybavený bol 9-miestnym sedemsegmentovým kalkulačkovým LED displejom a modifikovanou kalkulačkovou klávesnicou s 25 klávesami. Využíval procesor Tesla MHB8080A, česko-slovenský klon rozšíreného mikroprocesoru Intel 8080 z roku 1974, taktovaný na frekvencii 1,111 MHz a disponoval 1 KiB pamäte RAM a rovnakým množstvom pamäte ROM.
Počítač bol primárne určený na výuku programovania na stredných elektrotechnických školách a technických univerzitách. Okrem výuky bol využiteľný aj na jednoduchšiu priemyselnú a experimentálnu automatizáciu a pre nedostupnosť iných alternatív bol v 80. rokoch 20. storočia v Česko-Slovensku obľúbený aj medzi počítačovými nadšencami.
Vznik.
Prototyp počítača vyvinul na prelome rokov 19801981 Ing. Roman Kišš, v tom čase 32-ročný testovací technik integrovaných obvodov v národnom podniku Tesla Piešťany. Inšpiráciou mu bol článok v nemeckom odbornom časopise a práci na prototype sa venoval mimo svojej oficiálnej pracovnej náplne, pričom materiál na stavbu získal využitím nevyhovujúcich súčiastok z výroby a výmenou s kolegami (napr. nepotrebná kalkulačka, ktorá poslúžila ako jednoduché vstupno-výstupné zariadenie).
Neskôr v priebehu roku 1981 založil v Tesle Piešťany školiace stredisko, prvé svojho druhu vo vtedajšom Česko-Slovensku, kde si účastníci týždenného školenia mohli postaviť vlastný exemplár PMI-80 z pripravených súčiastok a naučiť sa základy jeho programovania v strojovom kóde. Svoje znalosti mohli absolventi následne odovzdať ďalej v mieste svojho pôsobenia, takže školenia svojou mierou prispeli k naštartovaniu vlny záujmu o mikropočítačovú techniku v 80. rokoch v ČSSR.
Po odovzdaní PMI-80 do výroby pracoval Roman Kišš aj na vývoji počítačov PMD 85, Didaktik Alfa a PC 88, ktoré už mali charakter štandardných osobných počítačov s plnohodnotnými alfanumerickými klávesnicami a grafickým výstupom na televízor alebo obrazovkový monitor.
Hardvér.
Po hardvérovej stránke predstavoval počítač minimálny funkčný 8080 systém, obsahujúci len nevyhnutné podporné obvody. Operačná pamäť bola použitá statická, nevyžadujúca obvody, zabezpečujúce periodickú obnovu (refresh), ako v prípade DRAM. Zobrazovanie na displeji a skenovanie klávesnice bolo softvérovo multiplexované, pričom pre obnovu displeja a prípadné nasnímanie kódu stlačenej klávesy bolo potrebné volať príslušné systémové rutiny z monitoru (počítač neobsahoval časovač). Bez ich pravidelného volania z používateľského programu bolo možné na displeji ponechať staticky zobrazený len jeden znak.
Osadenie mikropočítača tvorilo desať integrovaných obvodov:
Okrem toho počítač z aktívnych súčiastok obsahoval už len 7 tranzistorov PNP (budenie segmentov displeja), 3 tranzistory NPN (tvarovač magnetofónového vstupu, invertor) a 6 kremíkových diód. Klávesnica 5×5, červený sedemsegmentový displej VQD30 a dekodér/budič MH1082 boli prevzaté z vreckovej kalkulačky Tesla OKU 205.
Časovanie.
Počítač bol osadený 10 MHz kryštálom, pričom takt pre samotný procesor je interne v obvode MH8224 delený deviatimi, tzn. výsledný takt CPU bol 10 / 9 ≈ 1,111 MHz. Doba vykonávania jednej inštrukcie bola pri 8080 411 taktov, tzn. výpočtový výkon PMI-80 bol približne v rádoch stoviek tisíc inštrukcií za sekundu (0,10,28 MIPS).
Pre porovnanie, súčasný (2014) jednodoskový počítač Raspberry Pi 2 so štvorjadrovým 32-bitovým procesorom s jadrom ARM Cortex-A7, dosahuje výkon približne 1 000 MIPS na jedno jadro, je teda približne 20 000-násobne výkonnejší, už pokiaľ ide čisto o počet inštrukcií, vykonateľných za jednotku času (a teda odhliadnuc od ďalších benefitov, súvisiacich so 4-násobnou šírkou slova, integrovanou hw. násobičkou/deličkou priamo v ALU, integrovaným numerickým a grafickým koprocesorom a pod.).
Vstupno-výstupné rozhrania a rozšíriteľnosť.
Dve z troch 8-bitových brán obvodu MHB8255A boli využité interne pre multiplexované budenie displeja, klávesnice a vstup/výstup na magnetofón. Zvyšná brána bola vyvedená na FRB konektor (K2) a využiteľná používateľsky ako 8 paralelných vstupno-výstupných liniek s TTL úrovňami. Na doske je ďalej pripravené miesto pre osadenie druhého obvodu MHB8255A so všetkými troma bránami vyvedenými na konektor.
Voľné miesto bolo tiež ponechané pre prípadnú druhú používateľskú pamäť EPROM 8708 a na konektore systémovej zbernice (K1) bolo vyvedených 5 z 8 vybavovacích signálov z adresového dekodéru MH3205, ktoré sa dali využiť na jednoduché externé rozšírenia RAM alebo ROM o jednu až päť 1 KiB stránok bez potreby ďalších adresových dekodérov.
V spodnej časti dosky bolo k dispozícii pole 31×8 predvŕtaných kontaktných plôšok (padov) v rastri 2,54 mm, ktoré bolo použiteľné ako univerzálna DPS pre realizáciu prípadných vlastných obvodov, prepojených s počítačom.
Softvér.
Počítač bol z výroby osádzaný 1 KiB pamäťou PROM resp. EPROM, obsahujúcou základný obslužný program – monitor strojového kódu (ďalej len „monitor“) s nasledovnými funkciami:
Programovanie.
Programovanie počítača bolo, najmä z dnešného pohľadu, pomerne namáhavé. Program si bolo treba najprv premyslieť a manuálne zapísať v jazyku symbolických inštrukcií (JSI) procesoru 8080. Pri školskom využití v 80. rokoch sa koncept programu v JSI pripravoval spravidla na papieri, v pracovnom zošite. Počítače s obrazovkovým výstupom a textovým editorom, prípadne asemblerom pre automatizovaný preklad programu z JSI do strojového kódu 8080, ktoré by túto prácu dokázali výrazne uľahčiť, ešte neboli bežne dostupné, okrem toho PMI-80 bol cielený primárne práve na výuku nízkoúrovňového programovania.
Program, vopred pripravený v JSI sa potom na PMI-80 zapisoval do pamäte formou zadávania inštrukčných kódov na klávesnici v šestnástkovej sústave. Ako pomôcka slúžil okrem príručky aj papierový „ťahák“ s blokovou schémou počítača a prehľadom inštrukčného súboru 8080 v štruktúrovanej podobe s názvami inštrukcií a ich hexadecimálnymi kódmi, umiestnený na vnútornej strane transportného kufríka počítača.
Zmeny v už zapísanom programe boli možné znova len prepisom inštrukčných kódov na zadaných adresách v pamäti. Prípadné nadbytočné inštrukcie bolo možné prepísať kódom „prázdnej“ inštrukcie NOP (z ), avšak vsúvanie nových inštrukcií medzi existujúce nebolo možné – zostávalo jedine zapísať ich na iné voľné miesto v pamäti ako podprogram a na pôvodné miesto vložiť jeho volanie (pokiaľ sa zmestilo), alebo celý program prípadne jeho časť prepísať nanovo, vrátane prepočítania adries všetkých volaných návestí a podprogramov.
Príklad programu.
Príklad jednoduchého programu, realizujúceho 8-bitové počítadlo stlačení klávesy s priebežným zobrazovaním počtu (0 až 28−1 = 255, tzn. 00 až FF v šestnástkovej sústave) na displeji. Program využíva ako podprogramy zdokumentované rutiny monitoru PMI-80 pre vymazanie displeja, zobrazenie číselnej hodnoty a vstup z klávesnice. Do pamäte PMI-80 sa program zadá zapísaním postupnosti inštrukčných kódov zo stredného stĺpca a spustí skokom na adresu codice_1. Zaberá 21 bajtov, tzn. približne 2 % z 1 KiB operačnej pamäte PMI-80.

</doc>
<doc id="614385" url="https://sk.wikipedia.org/wiki?curid=614385" title="Letné olympijské hry 1904">
Letné olympijské hry 1904

III. letné olympijské hry sa uskutočnili v čase od 1. júla do 23. novembra 1904 v St. Louis v americkom štáte Missouri. Aj tu sa hry stali súčasťou výstavy, tentoraz spojené s historickým výročím mesta. Hier sa zúčastnili predovšetkým domáci športovci, Kanaďania a Kubánci, a to hlavne kvôli problémom s dopravou z Európy.
Kandidátske mestá.
Ďalším kandidátskym mestom na usporiadanie III. olympijských hier bolo americké Chicago.

</doc>
<doc id="614386" url="https://sk.wikipedia.org/wiki?curid=614386" title="PMI 80">
PMI 80



</doc>
<doc id="614387" url="https://sk.wikipedia.org/wiki?curid=614387" title="Clarissa Pinkolová Estésová">
Clarissa Pinkolová Estésová

Clarissa Pinkolová Estésová, , PhD. (* 27. január 1945) je americká poetka, jungiánska psychoanalytička, post-traumatická špecialistka, spisovateľka a rozprávačka. Je autorkou mnohých kníh zameriavajúcich sa na duševný pokrok.
Životopis.
Clarissa sa narodila v rodine Cepción Ixtizovej a Emilia Mariu Reyesa, španielsko-indiánskych mesticov v severnej Indiane. Ako malú ju však rodičia poskytli na adopciu a vo veku štyroch rokov sa dostala do rodiny maďarských prisťahovalcov preživších holokaust - Marusky Hornyakovej a Jószefa Pinkolu a vyrastala v Michigane. Malú Clarissu veľmi ovplyvnilo prostredie divokej prírody a príbehy, ktoré jej rozprávali príbuzní jej adoptívnych rodičov. Vyrastala v prostredí imigrantov - poľnohospodárov a remeselníkov, z ktorých mnohí nevedeli čítať ani písať, ale svoje nesmierne bohaté tradície, príbehy, mýty, skúsenosti a poznatky o prírode a živote si odovzdávali výlučne ústnym podaním. Táto skúsenosť poznačila aj celú jej tvorbu a už ako dvadsaťpäťročná začala zaznamenávať príbehy vypočuté v detstve, zaujímala sa o prírodné národy a ich príbehy, mýty, rozprávania Židov, Írov, Grékov, Talianov, Nemcov a mnohých iných. V roku 1967 sa Pinkolová vydala, porodila tri dcéry, ale manželstvo sa v roku 1974 rozpadlo. 
V roku 1976 ukončila vysokoškolské vzdelanie ako psychoterapeut na "Loretto Heights College" v Denveri v Colorade. Doktorát z multikultúrnych štúdií a klinickej psychológie získala na "Union Institute &amp; University" v roku 1981. Postgraduálne štúdium jungiánskej analytickej psychológie absolvovala v "Medzinárodnej spoločnosti pre analytickú psychológiu" ("ISAP") v Zürichu v roku 1984. V roku 1989, krátko po svojom druhom sobáši s dôstojníkom amerického letectva, prvýkrát vystúpila pred publikom v rozhlasovom vysielaní. Vďaka svojím pútavým rozprávaniam, v ktorých Jungovou analytickou psychológiou rozoberala tradičné príbehy a legendy, si získala popularitu a mohla tak v roku 1992 vydať svoju prvú knihu „"Ženy, ktoré behali s vlkmi: Mýty a príbehy o archetype Divokej ženy"“ (). Táto jej prvotina sa čoskoro stala svetovým bestsellerom. V zozname New York Times bola zaradená medzi bestsellermi 144 týždňov od jej vydania. 
Často je pozývaná na rôzne univerzity ako hosť, kde prednáša o svojich knihách a témach, ktorým sa v rámci kariéry venuje. Od roku 1992 sa začala venovať písaniu kníh, ktoré sú zamerané najmä na motiváciu človeka v duševnom pokroku a sprevádzaniu pri tomto duševnom pokroku. Jej diela boli doposiaľ publikované v 37 jazykoch. 
Post-traumatická špecialistka.
Po vyštudovaní začala v 60-tych rokoch pracovať vo Veteránskej nemocnici Edwarda Hinesa mladšieho v meste Hines, štát Illinois. Pracovala tu s vojakmi z prvej svetovej vojny, druhej svetovej vojny, Kórejskej a Vietnamskej vojny, ktorí boli ochrnutí alebo prišli o nejakú končatinu. Popri tom pracovala aj v iných zariadeniach, kde sa starala o vážne zranené deti, ako aj o vojnových veteránov a ich rodiny. Už vtedy sa venovala ľuďom, ktorí boli v šoku (dnes nazývané post-traumatická stresová porucha).
Dr. Estésová taktiež pracovala s osobami, ktoré stratili dieťa a s rodinami, v ktorých došlo k zavraždeniu nejakého člena. Slúžila na miestach zasiahnutých prírodnými katastrofami, kde pri práci s postihnutými osobami napísala "Protokol o zotavení po traume" (v orig. "Post-trauma Recovery Protocol"). Tento protokol bol prvýkrát preložený v roku 1988 pre ľudí, ktorí prežili zemetrasenie v Arménsku. V rokoch 1999-2002 pracovala na Strednej škole Columbine (v angl. Columbine High School) v štáte Colorado (USA), po masakri, ktorý sa tu odohral.
Ocenenia.
Estésová je držiteľkou Ceny Lore za jej prácu ako "La cantadora" - rozprávačka príbehov a za písanie jej kníh. Najmä za tie získala mnoho ocenení:
Okrem toho získala ešte ďalšie ocenenia, akými sú napríklad ocenenie Las Primeras Award od Národnej latinskoamerickej nadácie MANA.
Dielo.
Ženy, ktoré behali s vlkmi: Mýty a príbehy o archetype Divokej ženy.
Kniha je tvorená mýtmi, rozprávkami a príbehmi, v ktorých zohráva významnú rolu archetyp „Divokej ženy“. Autorka v knihe podáva návod pre všetky ženy, kde jednotlivými kapitolami opisuje ako tento archetyp v sebe nájsť, rozpoznať, ako s ním dokázať pracovať a ako sa s ním spojiť a prijať ho. Divoká žena v tomto prípade zohráva úlohu vizionárskej, inštinktívnej, múdrej, divokej a zdravej časti našej povahy, ktorá bola rokmi potlačovaná. Prvýkrát bolo dielo publikované v roku 1992 v Ballantine, USA.

</doc>
<doc id="614388" url="https://sk.wikipedia.org/wiki?curid=614388" title="Námestie slobody (Košice)">
Námestie slobody (Košice)

Námestie slobody je námestie v Košiciach, v mestskej časti Staré Mesto. Je to priestor južne od Dómu svätej Alžbety, ktorý bol pôvodne mestským cintorínom. Po roku 1867 je tento priestor nazývaný Námestie slobody na pamiatku revolúcie z rokov 1848 – 1849. V južnom cípe nájdeme plastiku košického erbu, kedysi tam stáli sochy Štefánika i Gottwalda. Nachádza sa tu Kaplnka sv. Michala a park s fontánou, nižšie nájdeme podzemné múzeum Dolná brána.

</doc>
<doc id="614389" url="https://sk.wikipedia.org/wiki?curid=614389" title="Letisko Alexandra Veľkého Skopje">
Letisko Alexandra Veľkého Skopje



</doc>
<doc id="614391" url="https://sk.wikipedia.org/wiki?curid=614391" title="Národné námestie">
Národné námestie

Národné námestie je námestie v Košiciach, v mestskej časti Staré Mesto. 
Nachádza sa tu budova Národnej banky Slovenska, Boutique Hotel Rokoko a zastávky mestskej hromadnej dopravy.
Pošta.
V blízkosti sa nachádza pošta Košice 4
PSČ: 040 04

</doc>
<doc id="614392" url="https://sk.wikipedia.org/wiki?curid=614392" title="Montevideo (department)">
Montevideo (department)

Montevideo () je department nachádzajúci sa na juhu centrálnej časti Uruguaja. Na západnej, resp. severozápadnej strane hraničí s departmentom San José, na severe a východe s departmentom Canelones a na juhu tvorí jeho hranicu pobrežie Río de la Plata. Sídlom departmentu je hlavné mesto Uruguaja Montevideo. V departmente žije podľa sčítania ľudu z roku 2011 1 319 108 ľudí, zaberá plochu 530 km2 , čo z neho robí územne najmenší, no z hľadiska počtu obyvateľov najväčší uruguajský department. Samotný department je tvorený predovšetkým samotným mestom Montevideo, zvyšnú časť tvoria dve menšie mestá, ktoré sú fakticky predmestiami hlavného mesta a rôzne vidiecke usadlosti (približne 50 000 ľudí).
Department bol vytvorený v roku 1816, vďaka čomu patrí k prvým šiestim uruguajským departmentom. Jeho územie sa v priebehu tvorby iných departmentov nemenilo.

</doc>
<doc id="614393" url="https://sk.wikipedia.org/wiki?curid=614393" title="Staničné námestie">
Staničné námestie

Staničné námestie je námestie v Košiciach, v mestskej časti Staré Mesto. 
Rozprestiera sa medzi Mestským parkom, železničnou stanicou a autobusovou stanicou. Na tomto priestore sa nachádza obratisko električiek, zastávky mestskej hromadnej dopravy, parkoviská a samotná železničná stanica. Staničným námestím prejdú denne tisíce ľudí, smerujúcich do centra mesta alebo cestujúcich vlakom či autobusom.
Názov námestia.
V minulosti niesla severnejšia časť námestia názvy ako: "Via regia versus Eperjessin" (Kráľovská cesta do Prešova), "Baross Gábor körút" (Okružná Gabriela Barossa), "Wilsonova okružná", "Engelsova okružná". Južná časť názvy mala názvy ako: "Vám utca" (Mýtna ulica), "Bocskai körút" (Bočkajova okružná), "Sázavského okružná", "Kirovova ulica".

</doc>
<doc id="614394" url="https://sk.wikipedia.org/wiki?curid=614394" title="Scott McKenzie">
Scott McKenzie

Scott McKenzie (* Philip Wallach Blondheim III; 10. január 1939 - † 18. august 2012) bol americký spevák a skladateľ. Známy sa stal vďaka svojmu hitu z roku 1967 a zároveň generačnú hymnu „San Francisco (Be Sure to Wear Flowers in Your Hair)“.
Živor a kariéra.
Philip Wallach Blondheim III sa narodil v meste Jacksonville na Floride v roku 1939. Bol synom Philipa Wallacha Blondheima, Jr. a Dorothy Winifred Hudsonovej. Rodina sa však presťahovala do mesta Asheville v Severnej Karolíne, keď mal Philip len šesť mesiacov. Tam sa neskôr zoznámil s Johnom Phillipsom. V roku 1961 s ním a Dickom Weissmanom založili folkovú skupinu s názvom The Journeymen. Potom, ako sa stala v roku 1964 skupina The Beatles populárna, skupina The Journeymen zanikla. McKenzie a Weissman začali sólovú kariéru, kým Phillips založil skupinu The Mamas &amp; the Papas spolu s Dennym Dohertym, Cassom Elliotom a Michelle Phillipsovou, pričom sa presťahoval do Kalifornie.
Phillips napísal a koprodukoval skladbu „San Francisco (Be Sure to Wear Flowers in Your Hair)“ pre Scotta McKenzieho. John Phillips hral v nahrávke na gitaru a štúdiový hudobník Gary L Coleman hral na orchestrálne zvony a zvonkohru. Basová linka v skladbe bola vytvorená hudobníkom Joem Osbornom, pričom na bicie hral Hal Blaine.
Skladba bola vydaná v USA ako singel dňa 13. mája 1967, násldne sa stala hitom, a dosiahla 4. miesto v americkom rebríčku Billboard Hot 100 a 2. miesto v kanadskom rebríčku časopisu "RPM". V Spojenom kráľovstve sa singel umiestnil na 1. mieste. Celkovo sa predalo viac ako sedem miliónov kópií tohoto singlu.
Scott McKenzie zomrel dňa 18. augusta 2012 v Los Angeles. Od roku 2010 trpel Guillain–Barre syndrómom.

</doc>
<doc id="614395" url="https://sk.wikipedia.org/wiki?curid=614395" title="Paysandú (department)">
Paysandú (department)

Paysandú () je department nachádzajúci sa v západnej časti Uruguaja. Jeho západnú hranicu tvorí rieka Uruguaj, ktorá ho oddeľuje od Argentíny. Na severe leží department Salto, na východe Tacuarembó a na juhu Río Negro. Hlavným mestom departmentu je rovnomenné mesto Paysandú, ktoré leží na juhozápade departmentu pri rieke Uruguaj. V departmente Paysandú žije podľa sčítania ľudu z roku 2011 113 124 ľudí, zaberá plochu 13 922 km2, čo z neho robí tretí najväčší department z hľadiska veľkosti územia a súčasne jeden z najväčších uruguajských departmentov aj z hľadiska počtu obyvateľov.
Department bol vytvorený v roku 1820 a patrí tak medzi najstaršie departmenty. Jeho územie zaberalo pôvodne celú severozápadnú časť krajiny, postupne sa však v dôsledku tvorby nových departmentov zmenšoval.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614396" url="https://sk.wikipedia.org/wiki?curid=614396" title="Tematický park">
Tematický park



</doc>
<doc id="614397" url="https://sk.wikipedia.org/wiki?curid=614397" title="Šuba">
Šuba

Šuba môže byť:

</doc>
<doc id="614398" url="https://sk.wikipedia.org/wiki?curid=614398" title="Fox the Fox">
Fox the Fox

Fox the Fox bola holandská funková skupina, ktorú v roku 1981 založili Berth Tamaela a Silhouette Musmin. Takisto boli členmi basgitarista Gino Jansen, gitarista Kier Van De Werf, klávesista Roy Kuschel a bubeník Tjalling Bos. Skupina je známa vďaka hitu „Precious Little Diamond“ z roku 1984, ktorý obsadil 5. miesto v Nemecku a USA, 11. miesto v Holandsku, 15. miesto vo Francúzsku, 38. miesto v Belgicku a 86. miesto v britskom rebríčku UK Singles Chart. Ich nasledujúce single a albumy už nedosiahli taký úspech.
Skupina sa po odchode Berth Tamaely v roku 1990 rozpadla.

</doc>
<doc id="614399" url="https://sk.wikipedia.org/wiki?curid=614399" title="Río Negro (department)">
Río Negro (department)

Río Negro () je department nachádzajúci sa v západnej časti Uruguaja. Jeho západnú hranicu tvorí rieka Uruguaj, ktorá ho oddeľuje od Argentíny. Na severe leží department Paysandú, na východe Tacuarembó, na juhovýchode Durazno a na juhu Soriano. Hlavným mestom departmentu je mesto Fray Bentos, ktoré leží na juhozápade departmentu pri rieke Uruguaj. V departmente Río Negro žije podľa sčítania ľudu z roku 2011 54 765 ľudí, zaberá plochu 9 282 km2, čo z neho robí stredne veľký department z hľadiska územia a jeden z najmenších departmentov z hľadiska počtu obyvateľstva.
Department bol vytvorený v roku 1880, keď bol vyčlenený z departmentu Paysandú.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614401" url="https://sk.wikipedia.org/wiki?curid=614401" title="Lipy pri Radave">
Lipy pri Radave

Lipy pri Radave tvorí skupina 9 dvestopäťdesiatročných líp malolistých, ktoré sa nachádzajú na cintoríne obce Radava. Sú chránené podľa "Všeobecne záväznej vyhlášky KÚ v Nitre, 2/1996" z hľadiska vedecko-výskumného, náučného a kultúrno-výchovného.
Fauna.
Z cicavcov boli zistené netopiere, podľa popisu miestnych občanov pravdepodobne zástupcovia rodu "Pipistrellus". Priamo na lipách sú hniezda veveríc.
O vtákoch sú len skromné poznatky zo zimy 2018. Boli tu zistené zimujúce strnádky "(Emberiza citrinella)", drozd čierny "(Turdus merula)", sýkorka veľká "(Parus major)" a straky "(Pica pica)".

</doc>
<doc id="614402" url="https://sk.wikipedia.org/wiki?curid=614402" title="Korešpondenčný seminár z programovania">
Korešpondenčný seminár z programovania

Korešpondenčný seminár z programovania (KSP) je korešpondenčná súťaž v informatike organizovaná neziskovým združením Trojsten. 
História KSP.
KSP je tretí najstarší korešpondenčný seminár v Česko-Slovensku. Založil ho RNDr. Ondrej Demáček spolu s vtedajšími študentmi FMFI UK. Niektorí bývalí riešitelia po ukončení strednej školy pomáhajú s organizovaním súťaže a sústredení.
V roku 2018 prebiehol už 35. ročník súťaže.
Priebeh súťaže.
Každý rok sa pravidelne konajú dve od seba nezávislé časti: zimná časť a letná časť. Časť pozostáva z dvoch kôl. Každé kolo trvá mesiac až dva.
V každom kole je na stránke KSP uverejnených niekoľko úloh zoradených podľa obtiažnosti. Riešitelia KSP sa snažia čo najviac z úloh vyriešiť. Riešenie úlohy zvyčajne pozostáva z dvoch častí; popisu, ktorý obsahuje myšlienku riešenia (väčšinou ide o algoritmus), dôkaz správnosti a odhady časovej a pamäťovej zložitosti algoritmu a zo samotného programu, ktorý je ohodnotený testovačom na stránke.
Výsledky sú zverejňované na výsledkovej listine KSP. Prvých 32 riešiteľov korešpondenčnej časti je pozvaných na sústredenie.
Sústredenia.
Sústredenie KSP je týždeň dlhé podujatie, na ktorom sa účastníci môžu naučiť viac o programovaní a informatike. Okrem odborného programu sústredenie zahŕňa aj rôzne športy a iné hry, v ktorých účastníci súťažia v družinách (tímoch), do ktorých boli rozdelení na začiatku sústredenia.
Letná škola KSP.
Letná škola KSP sa koná počas letných prázdnin na FMFI UK. Je to bezplatná akcia určená pre študentov stredných škôl. Trvá 2 týždne, počas ktorých sa účastníci učia programovaniu a algoritmom.

</doc>
<doc id="614404" url="https://sk.wikipedia.org/wiki?curid=614404" title="Prenosová sústava">
Prenosová sústava

Prenosová sústava slúži na prenos elektrickej energie z elektrární do veľkých elektrických staníc alebo uzlov spravidla vyššieho napätia. Je to jedna z dvoch častí elektrizačnej sústavy, druhou je distribučná sústava. Úlohou prenosovej sústavy je „poskytovanie prenosových a systémových služieb, vrátane zabezpečenia prenosu elektrickej energie do podriadených distribučných sústav a oprávneným odberateľom“. Na Slovensku sa pre prenosovú sústavu používa aj termín nadradená sústava.
V Česko-Slovensku.
Za začiatok vzniku jednotnej elektrizačnej sústavy v Česko-Slovensku sa považuje prepojenie českej a moravskej elektrizačnej sústavy v roku 1950. Tiež sa pokračovalo v zámere výstavby siete 220 kV, ktorá mala prepojovať prebytkovú oblasť Mostu cez nedostatkovú oblasť východných Čiech a južnej Moravy s prebytkovou oblasťou Ostravy. Neskôr bola táto sieť napojená na Ostravsku aj na stredné Slovensko. Slovenské a české prenosové sústavy (vtedy v Československu) boli prepojené v roku 1953 220kV vedením Bystričany - Lískovec. Od roku 1952 fungovala v hladine 220 kV a zároveň umožňovala aj cezhraničnú spoluprácu.
V Česko-Slovensku bola v roku 1989 tvorená vedeniami 220 kV a 400 kV a k roku 1988 tvorila 3778 km nerozvinutých vedení.
Po samostatnosti.
Prenosovú sústavu na Slovensku prevádzkuje Slovenská elektrizačná prenosová sústava (SEPS), energetická spoločnosť v plnom vlastníctve štátu, ktorá „vykonáva činnosť prevádzkovateľa prenosovej sústavy SR tak ako to požaduje Smernica 2003/54/ES“. Medzi hlavné úlohy teda patrí prevádzka Prenosovej sústavy SR vrátane dispečingu. Spoločnosť tiež sprostredkuje nákup a predaj elektrickej energie z a do zahraničia a vykonáva ďalšie podporné služby. SEPS vlastní 3 043,879 vedení v rozvinutej dĺžke z toho 2 138,197 v 400 kV, 825,886 km v 220 kV a 79,796 v hladine 100 kV.
V Česku prenosovú sústavu zaisťuje spoločnosť ČEPS, a. s. so 42 rozvodňami, 75 transformátormi a 3724 km vedení 400 kV a 1909 km vedení 220 kV.

</doc>
<doc id="614405" url="https://sk.wikipedia.org/wiki?curid=614405" title="Clarissa Pinkola Estés">
Clarissa Pinkola Estés



</doc>
<doc id="614407" url="https://sk.wikipedia.org/wiki?curid=614407" title="Prímer">
Prímer



</doc>
<doc id="614414" url="https://sk.wikipedia.org/wiki?curid=614414" title="Kúpalisko Žižkova">
Kúpalisko Žižkova

Kúpalisko Žižkova (taktiež známe ako Bacílkov bazén alebo bazén pre neplavcov) sa nachádza v Starom meste na Žižkovej ulici priamo oproti multifunkčnému centru River Park.
História.
Výstavba začala v roku 1941 a kvôli niekoľkým prerušeniam výstavby bolo dostavané až v roku 1968. Skúšobne napustili hlavný bazén v roku 1968 a kvôli trhline behom troch dní vytiekol. Po napustení sa vo výstavbe nepokračovalo.
Mala to byť moderná a ekologická stavba pre 2 500 návštevníkov. Okrem troch bazénov, skokanskej veže, šatní a plochy na slnenie, tu chceli postaviť aj malú rehabilitačnú kliniku a výletnú reštauráciu. Voda sa mala čerpať z Dunaja, do bazénov mala stekať umelým vodopádom po skale blízkeho bývalého kameňolomu, na ktorej by sa ohrievala slnečnou energiou. Pôvodne mal mať bazén hĺbku 5 m, ale kvôli podzemným priestorom, ktoré to neumožňovali, zmenili hĺbku na 2,5 m.
Po roku 1989 boli snahy priestor oživiť, aktivisti tam zorganizovali aj niekoľko kultúrnych podujatí.
Súčasnosť.
Pozemok v roku 2002 predalo mesto firme MT Real. Keďže firma čiastku v stanovenej lehote nezaplatila, mesto od zmluvy odstúpilo. V novembri 2014 však krajský súd na základe odvolania rozhodol v prospech developerskej firmy a nariadil okresnému súdu vo veci konať odznova. V marci roku 2016 podľa listu vlastníctva je majiteľom MT Real.
Po roku 1995 bazén chátra a zarastá vegetáciou. V priestoroch malého vnútorného bazéna teraz bývajú bezdomovci. Vnútorné steny bazénu sú posprejované a všade po pozemku sú rozhádzané odpadky.

</doc>
