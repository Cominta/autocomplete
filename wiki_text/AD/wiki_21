<doc id="719244" url="https://sk.wikipedia.org/wiki?curid=719244" title="TOPAZ (jadrový reaktor)">
TOPAZ (jadrový reaktor)

TOPAZ je ľahký jadrový reaktor pre dlhodobú prevádzku vo vesmíre. Bol vyvinutý v Sovietskom zväze. Reaktor je chladený tekutým kovom, využíva vysokoteplotný moderátor obsahujúci vodík a vysoko obohatené palivo. Elektrinu vyrába pomocou termoemisného konvertora. 
Nomenklatúra.
Z počiatku nebolo v USA jasné, že TOPAZ a trochu podobné reaktory JENISEJ sú odlišné systémy. Keď sa existencia dvoch ruských termoemisných reaktorov stala všeobecne známou, americký personál začal označovať TOPAZ ako TOPAZ-I a JENISEJ ako TOPAZ-II. (Nezamieňať s rádioizotopovým termoelektrickým generátorom, s prirodzeným rozpadom izotopov.)
TOPAZ-I.
O prvých termoemisných konvertorových reaktoroch diskutovali vedci vo vedeckom Národnom laboratóriu Los Alamos (LASL) už v roku 1957. Po návšteve sovietskych vedcov v LASL v roku 1958, vykonali v roku 1961 testy, pričom vyvinuli jednočlánkový reaktor. Kurčatovov inštitút atómovej energie a Centrálny úrad pre strojárstvo vykonali prácu na vývoji viacčlánkového TOPAZu (tiež známeho ako TOPAZ-I), čo je ruská skratka pre „Termoemisný experiment s konverziou v aktívnej zóne“. Reaktor bol prvýkrát laboratórne testovaný v roku 1971, kedy bola potvrdená jeho existencia.
Prvý TOPAZ pracoval 1300 hodín (~54 dní) a potom bol odstavený na podrobné preskúmanie. S hmotnosťou paliva 12 kg (26 lb), bol schopný dodávať výkon 5 kW po dobu 3 až 5 rokov. Hmotnosť reaktora bola ~ 320 kg (710 lb), čo však predstavuje len 16W/kg.
Obohatenie uránového paliva bolo na 90%.
TOPAZ II.
Topaz II mal výkon 5,5kWe, priemer aktívnej zóny bol 0,260 m a výška bola 0,375m. Náplň tvorilo 27kg UO2 obohateného na 96%. Celková výška reaktora bola 920mm a priemer 408mm, pri celkovej hmotnosti 1061kg. Celková dĺžka systému bola 3,9m a vyžarovací povrch radiačného chladenia 7,2 m2, s tepelným spádom od 843/743 K až po 873/773 K..

</doc>
<doc id="719245" url="https://sk.wikipedia.org/wiki?curid=719245" title="Topaz">
Topaz

Topaz môže byť:

</doc>
<doc id="719250" url="https://sk.wikipedia.org/wiki?curid=719250" title="Psiax">
Psiax

Psiax () bol grécky maliar váz, činný približne v rokoch 530 až 515 pred Kr.
Psiax, neskoroarchaický vázový maliar, pôsobiaci v Aténach, zohral dôležitú úlohu pri prechode od atickej čiernofigúrovej maliarskej techniky k červenofigúrovej. Psiax bol v minulosti známy pod menom "Menonov maliar", podľa hrnčiara Menóna podpísaného ("ΜΕΝΟΝ ΕΠΟΙΕΣΕΝ – Menon zhotovil") na amforu z Philadelphie (Philadelphia, University Museum 5399), ktorú ozdobil. Zmenilo sa to po náleze jeho signatúr (Psiax egrafsen (tiež egrafe) – Psiax „namaľoval“) na dvoch červenofigúrových alabastrónoch z Karlsruhe (Badisches Landesmuseum: 242, B 120) a Odesy (Одеський музей західного і східного мистецтва: 26602 – Odeské múzeum západného a východného umenia), zhotovených hrnčiarom Hilinom.
Psiax bol všestranný maliar (veľa experimentoval), ktorý ovládal všetky vtedajšie techniky maľovania váz, a to techniku čiernofigúrovú, červenofigúrovú, techniku zdobenia váz s bielym a koralovočerveným podkladom a zdobenie váz Sixovou technikou. Pripisuje sa mu okolo 60 diel, ktoré zdobia veľké vázy (napr. amfory, hydriai a kalichové kratéry) a malé vázy (kylikes, aryballoi, alabastra, lékythoi, kyathoi, mastoi a pinakes – "okrúhle taniere"). Niektoré jeho maľby (najmä na menších vázach) pripomínajú čiernofigurovú tvorbu Amasidovho maliara, ktorý mohol byť jeho učiteľom. Podpisy hrnčiara Andokida na dvoch jeho amforách z Londýna (British Museum, B.M. 1980.11-29.1.) a Madridu (Museo Arqueologico Nacional: 1100.), svedčia o jeho spojení s dielňou, ktorá vyrábala najstaršie červenofigúrové vázy a vázy s dvojitým dekorom (z jednej strany zhotovené čiernofigúrou a z druhej strany červenofigúrovou technikou), kde Psiax pracoval po boku Andokidovho maliara. Psiax mal vo svojej čiernofigurálnej tvorbe štýlovo tiež veľmi blízko k Maliarovi Antimena, ktorý pracoval len s touto staršou maliarskou technikou. Archeologička Gisela Richterová uviedla, že jeho práca sa vyznačuje jemnou eleganciou, precíznym prevedením, jemnou, mierne váhavou líniou a bohatstvom detailov, jeho štýl je výrazný a ľahko rozpoznateľný.
Psiax na svoju amforu s dvojitým dekorom, vystavenú v Mníchove (Staatliche Antikensammlungen 2302) namaľoval červenofigúrové aj čiernofigurové kompozície (unikátne bolo jeho dokonalé zvládnutie týchto dvoch techník a ľahkosť, s akou ich kombinoval). Scéna s červenofigúrovou maľbou zobrazuje Dionýza ležiaceho medzi tancujúcou menádou a satyrom, čiernofigúrová scéna zobrazuje Iolaa ako poháňa majestátne záprahové kone, zatiaľ čo Herakles kráča vedľa so zdvihnutou ľavou rukou. Napravo stojí Hermes. Nápisy uvádzajú ich mená, nad koňmi je nápis "IPOKRATES KALOS – Hipokrates je krásny", nápis chváliaci Hippokrata (nápisy sú vyrývané). Psiax uprednostňoval dionýzovské námety, ako na jeho milánskom čiernofigúrovom kyathose (Museo Poldi - Pezzoli, AJA 45) a diela so zobrazením Herakla, napríklad čiernofigúrová amfora z Brescie so zobrazením Herakla a nemejského leva (Museo Civico Romano) červenofigúrový arybalos z Bologne, zobrazujúci Herakla s Amazonkami (Museo Civico Archeologico PU322) alebo Herakles s koňom Diomedom zobrazený na čaši z petrohradskej Ermitáže (kylix s čiernofigúrovou maľbou na koralovočervenom podklade, Saint Petersburg, State Hermitage Museum, ГР - 28190).
 
Iné projekty.
 

</doc>
<doc id="719257" url="https://sk.wikipedia.org/wiki?curid=719257" title="Teplice (sedlo)">
Teplice (sedlo)

 
Teplice () je horské sedlo v Nízkych Tatrách. Nachádza sa na severozápadnom okraji pohoria, nad mestskou časťou Biely Potok, južne od Ružomberka.
Polohopis.
Leží v západnej časti pohoria, v geomorfologickom podcelku Ďumbierske Tatry a jeho časti Salatíny. Je súčasťou hrebeňa, ktorý vedie od Červenej Magury () severným smerom na Ostré () a lemuje východný okraj Revúckej doliny. Oddeľuje severne situované Ostré () a vrch Priehyba () na juhu. Prepája zároveň Ludrovskú dolinu na východe a západne situovanú Revúcku dolinu, ktorými voda odteká Ludrovčankou a Revúcou do rieky Váh. Oblasť patrí do ochranného pásma Národného parku Nízke Tatry a v sedle sa križujú značené turistické chodníky.
Sedlo leží v Žilinskom kraji, v okrese Ružomberok a na katastrálnom území mesta Ružomberok.

</doc>
<doc id="719259" url="https://sk.wikipedia.org/wiki?curid=719259" title="Colin Brittain">
Colin Brittain

Colin „Doc“ Brittain (* 29. december 1986, Nashville, Tennessee, USA) je americký skladateľ, producent a hudobník pracujúci pre nahrávaciu spoločnosť Warner Chappell Music. Je bubeníkom skupiny Linkin Park od ich opätovného návratu v septembri 2024. Pred nástupom do kapely písal a produkoval pre skupiny Papa Roach, Hands Like Houses, Basement, Dashboard Confessional, 5 Seconds of Summer, Miyavi, Foundry a One Ok Rock.
Kariéra.
Svoju kariéru začal hraním na bicie v skupine Oh No Fiasco. Následne vydali svoje debutové EP "No One's Gotta Know".
V roku 2024 sa pripojil k americkej rockovej skupine Linkin Park ako jej nový bubeník po tom, čo pôvodný bubeník Rob Bourdon odmietol opätovne sa pripojiť k obnovenej skupine s novou speváčkou Emily Armstrong.

</doc>
<doc id="719260" url="https://sk.wikipedia.org/wiki?curid=719260" title="Directory of Open Access Journals">
Directory of Open Access Journals

Directory of Open Access Journals skr. DOAJ je webová stránka, na ktorej sa nachádza komunitou zostavený zoznam vedeckých časopisov s otvoreným prístupom, ktorý spravuje spoločnosť Infrastructure Services for Open Access (IS4OA). Bola spustená v roku 2003. V súčasnosti indexuje obsah okolo 20 000 vedeckých časopisov s otvoreným prístupom. DOAJ spravuje viac ako sto vybraných dobrovoľníkov z komunity knihovníkov a iných akademických disciplín, ktorí pomáhajú pri spravovaní zoznamov a indexov časopisov s otvoreným prístupom. DOAJ poskytuje svoje služby bezplatne.
Poslaním DOAJ je „"zvyšovať viditeľnosť, dostupnosť, reputáciu, využívanie a vplyv kvalitných, recenzovaných, otvorených vedeckých časopisov na celom svete, bez ohľadu na disciplínu, geografiu alebo jazyk".“
Dejiny.
Open Society Foundations financovala po Budapeštianskej iniciatíve pre otvorený prístup rôzne projekty súvisiace s otvoreným prístupom. Vznik katalógu bol jedným z týchto projektov. Myšlienka DOAJ vznikla na základe diskusií na prvej Nordic Conference on Scholarly Communication v roku 2002. Organizáciou, ktorá zriadila a spravovala DOAJ, sa stala Lundská univerzita, ktorá v tom pokračovala až do januára 2013, keď ju prevzala spoločnosť Infrastructure Services for Open Access (IS4OA).
Spoločnosť Infrastructure Services for Open Access (IS4OA) C.I.C. založili v roku 2012 v Spojenom kráľovstve ako komunitnú záujmovú spoločnosť zástancovia otvoreného prístupu Caroline Sutton a Alma Swan. Spoločnosť okrem prevádzkovania databázy DOAJ do roku 2017 spravovala aj Open Citations Corpus. 
V roku 2015 DOAJ spustil proces opätovného prihlasovania na základe aktualizovaných a rozšírených kritérií. Na konci tohto procesu (december 2017) bolo z databázy vyradených takmer 5 000 časopisov z celkového počtu 11 600 indexovaných v máji 2016. Väčšinou z dôvodu nepodania opätovnej žiadosti.
Od októbra 2022 začala spolupráca DOAJ a OpenAIRE.

</doc>
<doc id="719261" url="https://sk.wikipedia.org/wiki?curid=719261" title="DOAJ">
DOAJ



</doc>
<doc id="719263" url="https://sk.wikipedia.org/wiki?curid=719263" title="Eva Orvošová">
Eva Orvošová

Eva Loweová-Orvošová (* 18. január 1971, Liptovský Mikuláš) je bývalá česko-slovenská a slovenská cyklistka. Pretekala v horskej i v cestnej cyklistike a Slovensko reprezentovala na Letných olympijských hrách v roku 1996.
Od roku 1994 študovala v USA, kde aj trénovala. Po olympijských hrách 1996 v Atlante ukončila športovú kariéru. V USA ostala žiť, vydala sa a má 3 synov.

</doc>
<doc id="719265" url="https://sk.wikipedia.org/wiki?curid=719265" title="Ján Fedák (jazykovedec)">
Ján Fedák (jazykovedec)

Ján Fedák (* 17. júl 1902, Ľubotín – † 30. január 1948, Prešov) bol slovenský jazykovedec, pedagóg a člen jazykovedného odboru Matice slovenskej.
Životopis.
Narodil sa v rodine mlynára Štefana Fedáka a jeho manželky Anny rod. Sokoľskej. Stredné školy navštevoval v Sabinove (nižšie gymnázium) a Prešove. Od roku 1921 študoval slovenský, poľský a ruský jazyk na Filozofickej fakulte Karlovej univerzity. Vysokoškolské štúdia ukončil roku 1925. V rokoch 1925 až 1928 pôsobil ako profesor na gymnáziách v Michalovciach a Prešove, následne v rokoch 19281933 v Berehove, 19331938 vo Zvolene, v roku 1938 ako dočasný správca v Zlatých Moravciach, v rokoch 19391945 ako riaditeľ gymnázia v Novom Meste nad Váhom a po roku 1945 na učiteľskej akadémii v Prešove najskôr ako riaditeľ, potom ako profesor.
Popri svojej pedagogickej činnosti sa venoval aj dialektologickému výskumu Šariša, predovšetkým svojho rodiska Ľubotína. Výsledky svojho výskumu uverejňoval hlavne v časopise Slovenská reč a v Sborníku Matice slovenskej. Za svoju činnosť v jazykovede sa roku 1932 stal riadnym členom Jazykovedného odboru Matice slovenskej.

</doc>
<doc id="719269" url="https://sk.wikipedia.org/wiki?curid=719269" title="Mastix">
Mastix



</doc>
<doc id="719271" url="https://sk.wikipedia.org/wiki?curid=719271" title="Jaromír Hanzlík">
Jaromír Hanzlík

Jaromír Hanzlík (* 16. február 1948, Český Těšín) je český herec.
Biografia.
V rokoch 1966 až 1993 bol členom súboru Vinohradského divadla, kam ho angažoval riaditeľ František Pavlíček rok po svojom nástupe do funkcie spolu s ďalšími mladými hercami. Čoskoro sa stal oporou súboru. Partnerkou v uvádzaných inscenáciách mu v tom čase bola najčastejšie Daniela Kolářová (napr. ako Shakespearova Ofélia).
V roku 1988 získal titul zaslúžilý umelec a v roku 2018 na festivale v Zlíne cenu "Zlatý střevíček za mimořádný přínos kinematografii pro děti a mládež". Po odchode z divadla sa príležitostne venoval vystupovaniu v televízii a vo filme.

</doc>
<doc id="719272" url="https://sk.wikipedia.org/wiki?curid=719272" title="Eastbourne Pier">
Eastbourne Pier

Eastbourne Pier je prímorské rekreačné mólo v Eastbourne na južnom pobreží Anglicka. Mólo je 1000 stôp (300 m) dlhé a 52 stôp (15 m) široké.
História.
Prvé základy o Eastbourne Pier boli začaté na morskom dne 18. apríla 1866. Oficiálne otvorenie sa konalo 13. júna 1870 lordom Edwardom Cavendishom. Eastbourne Pier je dlhé 1000 stôp (303 m) a bolo postavené čisto ako promenáda, so šiestimi malými obchodíkmi pozdĺž svojej dĺžky a párom mýtnych búdok pri vchode. Po značných škodách bol v roku 1877 koniec móla značne prestavaný. Bol vybudovaný klenutý pavilón pre 400 miest, ktorý bol postavený za cenu 250 libier v roku 1888. V rokoch 1899 až 1901 ho nahradilo divadlo s 1000 miestami. V rovnakom čase boli postavené dva salóny uprostred móla.
Počas druhej svetovej vojny bola drevená paluba odstránená a v divadle boli nainštalované guľometné plošiny. V roku 1951, v čase mieru, bola prevádzka opäť funkčná. Divadlo bolo zničené požiarom v januári 1970, na jeho mieste bol postavený nový nočný klub Atlantis s barom. V roku 2003 bola pre verejnosť otvorená Camera Obscura, ktorá sa nachádza v kupole nad nočným klubom „Atlantis“. Obnova tohto viktoriánskeho projektora poskytla Eastbourne Pier jedinečnú atrakciu pre návštevníkov.
Toto pôvabné mólo, ktoré si napriek modernizácii zachovalo veľkú časť svojej podoby, utrpelo vážne škody 30. júla 2014, keď vypukol požiar. Požiar vypukol v kupolovom pavilóne na konci brehu, rýchlo sa prehnal cez štruktúru a poškodil niekoľko kioskov za nimi.
Využitie v kinematografii.
Stavba sa objavila v niekoľkých filmoch, medzi ktoré patria napr.:

</doc>
<doc id="719275" url="https://sk.wikipedia.org/wiki?curid=719275" title="Conor Geekie">
Conor Geekie

Conor Geekie (* 5. máj 2004, Strathclair, Manitoba, Kanada) je kanadský hokejista, hráč tímu NHL Tampa Bay Lightning. V roku 2022 bol draftovaný v prvom kole tímom Arizona Coyotes. Jeho bratom je hráč NHL Morgan Geekie.
Hokejová kariéra.
WHL.
V roku 2019 bol draftovaný do juniorskej ligy WHL z druhého miesta tímom Winnipeg Ice. V lige pôsobil do roku 2024 a vypracoval sa na veľmi produktívneho hráča. Dokopy odohral v súťaži 215 zápasov, v ktorých nazbieral 269 bodov za 111 gólov a 158 asistencií. Výborné výkony mu vyniesli nomináciu do All-star tímu ligy. Na drafte 2022 sa dočkal výberu v prvom kole z 11. miesta. Vybral si ho klub Arizona Coyotes (dnes Utah HC).
NHL.
Počas draftu NHL 2024 bol vymenený do tímu Tampa Bay Lightning. Stal sa súčasťou veľkej výmeny, spoločne s Geekiem získala Tampa aj obrancu J. J. Mosera a výbery v druhom a siedmom kole na drafte. Utah HC naopak získal hviezdneho obrancu Michaila Sergačeva.
Geekie sa okamžite po výmene zaradil medzi najväčšie mladé nádeje Lightning a v sezóne 2024/25 by sa mal pripojiť k tímu.
Reprezentácia.
Geekie reprezentoval Kanadu na MS hráčov do 20 rokov v roku 2024. Bol suverénne najtrestanejším hráčom tímu, v piatich zápasoch mu bolo udelených 27 trestných minút. Okrem tvrdosti prispel aj dvoma gólmi a asistenciou, ale Kanada vypadla už vo štvrťfinále.
Osobný život.
Je mladším bratom hokejistu NHL Morgana Geekieho, ktorý v súčasnosti nastupuje za Boston Bruins.

</doc>
<doc id="719278" url="https://sk.wikipedia.org/wiki?curid=719278" title="Jama (sedlo)">
Jama (sedlo)

 
Jama () je horské sedlo v Nízkych Tatrách. Nachádza sa na západnom okraji pohoria, nad osadou Podsuchá, južne od Ružomberka.
Polohopis.
Leží v západnej časti pohoria, v geomorfologickom podcelku Ďumbierske Tatry a jeho časti Salatíny. Je súčasťou hrebeňa, ktorý vedie severným smerom z Červenej Magury () na Ostré (). Oddeľuje severne situovaný masív Brankova () a južne ležiaceho Vyšného Brankova () a prepája západne situovanú Revúcku a východne ležiacu Ludrovskú dolinu. Nimi odteká prebytočná voda, ktorú odvádza potok Ludrovčanka a Revúca do rieky Váh. Oblasť patrí do Národného parku Nízke Tatry a sedlom prechádza značená turistická trasa. Stojí tu Brankovský salaš.
Sedlo leží v Žilinskom kraji, v okrese Ružomberok a na katastrálnom území mesta Ružomberok.

</doc>
<doc id="719281" url="https://sk.wikipedia.org/wiki?curid=719281" title="Liam Lawson">
Liam Lawson

Liam Lawson (* 11. február 2002, Hastings, Nový Zéland) je novozélandský automobilový pretekár, ktorý v súčasnosti jazdí za tím Racing bulls vo Formule 1.
Skorý život a začiatky v motoršporte.
Liam Lawson vyrastal v meste Pukekohe, kde už ako dieťa prejavil silný záujem o rýchlosť a pretekanie. Svoju kariéru začal v kartingu, v ktorom rýchlo dosahoval úspechy na miestnej aj národnej úrovni. Jeho rodičia výrazne podporovali jeho pretekárske ambíciedokonca predali rodinný dom, aby mohli financovať jeho kariéru v motoršporte.
Juniorská kariéra.
Lawsonov talent sa naplno prejavil po prechode do jednomiestnych monopostoch. V sezóne 20162017 získal titul v New Zealand Formula Ford, čím na seba upozornil širšiu verejnosť.
V nasledujúcich rokoch sa presadil aj na medzinárodnej scéne:
V rovnakom roku súťažil aj v Euroformula Open, kde získal ďalšie cenné skúsenosti a potvrdil, že patrí medzi najrýchlejších mladých jazdcov.
Kariéra vo Formule 2 a DTM.
V roku 2021 sa Lawson presunul do Formula 2, kde jazdil za tím Hitech Grand Prix. V nasledujúcej sezóne prestúpil do tímu Carlin, s ktorým sa umiestnil na 3. mieste celkovo.
Popri F2 sa zúčastnil aj nemeckého šampionátu Deutsche Tourenwagen Masters (DTM), kde reprezentoval tím Red Bull AF Corse. V tejto sérii bojoval o titul až do posledných pretekov a skončil na druhom miestečo bol výnimočný výkon vzhľadom na to, že šlo o jeho prvú sezónu v cestných vozidlách.
Formula 1.
Liam Lawson je členom Red Bull Junior Teamu od roku 2019. V sezóne 2023 debutoval vo Formule 1 ako náhradník keď zastúpil Daniela Ricciarda, ktorý si počas prvého voľného tréningu zlomil ruku.. Svoje prvé preteky dokončil na 13. mieste. Pred Ricciardovým uzdravením absolvoval ďalšie štyri preteky a na Veľkej cene Singapuru získal 9. miestom svoje prvé body do svetového šampionátu. Na konci sezóny skončil s 2 bodmi na celkovom 20. mieste.
O rok neskôr, pred Veľkou cenou USA, bolo oznámené, že Lawson nahradí Ricciarda na posledných šiestich pretekoch sezóny 2024, aby zabojoval o pravidelné miesto vo Formule 1 pre rok 2025. Svoje prvé preteky po návrate dokončil na deviatom mieste, pričom kvôli trestu štartoval z 19. miesta na štartovom rošte. Pred VC Japonska Red Bull oznámil že Lawsona vymenia za Tsunodu kvôli nedostatočným výsledkom.
O rok neskôr, pred Veľkou cenou USA, bolo oznámené, že Lawson nahradí Ricciarda na posledných šiestich pretekoch sezóny 2024, aby zabojoval o pravidelné miesto vo Formule 1 pre rok 2025. Svoje prvé preteky po návrate dokončil na deviatom mieste, pričom kvôli trestu štartoval z 19. miesta na štartovom rošte. Pred VC Japonska Red bull oznámil že Lawsona vymenia za Cunodu kvôli nedostatočným výsledkom. V sezóne pokračuje v tíme Racing Bulls, kde dosiahol svoje najlepšie umiestnenie, 5. miesto v Azerbajdžane. Sezónu ukončil na 14. mieste s 38 bodmi. 

</doc>
<doc id="719282" url="https://sk.wikipedia.org/wiki?curid=719282" title="Thalelaios">
Thalelaios

Thalelaios () môže byť:

</doc>
<doc id="719283" url="https://sk.wikipedia.org/wiki?curid=719283" title="Damián">
Damián

Damián (tiež Damian alebo Damien) je mužské krstné meno gréckeho pôvodu. Pochádza z gréckeho mena "Damianos", ktoré znamená "krotiteľ" či "pokoriteľ". Sviatok oslavuje 27. septembra, spoločne s menom Cyprián.
Najznámejším nositeľom je pravdepodobne svätý Damián, ktorý bol spolu so svojim bratom Kozmom kresťanským mučeníkom popraveným za vlády cisára Diokleciána.

</doc>
<doc id="719285" url="https://sk.wikipedia.org/wiki?curid=719285" title="Theophilus">
Theophilus



</doc>
<doc id="719286" url="https://sk.wikipedia.org/wiki?curid=719286" title="Lady Loves to Dance (He Was a Friend of Mine)">
Lady Loves to Dance (He Was a Friend of Mine)

„Lady Loves to Dance (He Was a Friend of Mine)“ alebo „The Lady Loves to Dance“ je demonahrávka írskeho rockového hudobníka a speváka Phila Lynotta a anglického R&amp;B pesničkára Juniora Giscomba z roku 1983. Bola masterovaná v Good Earth Studios londýnskej štvrti Soho a takmer vydaná hudobným vydavateľstvom Phonogram.
V roku 2009 sa nahrávka stala súčasťou neoficiálnej limitovanej CD-R kompilácie Phila Lynotta s názvom "The Final Sessions" od japonského bootleg vydavateľstva Lost and Found.

</doc>
<doc id="719287" url="https://sk.wikipedia.org/wiki?curid=719287" title="Aznavour">
Aznavour

Aznavour () je francúzsky životopisný film, ktorý mal premiéru v októbri 2024. Film režisérov Mehdi Idir a Grand Corps Malade sa zameriava na biografiu francúzskeho speváka Charlesa Aznavoura. Do hlavnej úlohy bol vybratý Tahar Rahim.
Film zaznamenáva a poskytuje komplexný pohľad na to, ako Aznavour zvládal výzvy spojené so slávou a ako zostal verný svojmu umeniu napriek tlaku priemyslu. Dielo preskúmava aj jeho prínos k francúzskej kultúre, jeho vplyv na globálnu hudobnú scénu a trvalé dedičstvo, ktoré po sebe zanechal ako spevák, skladateľ a herec.
Dej.
Syn utečencov, malý, chudobný, s chrapľavým hlasom, ktorý nemal šancu na úspech v šoubiznise. No vďaka tvrdej práci, vytrvalosti a mimoriadnej vôli sa Charles Aznavour stal pamätníkom piesne a symbolom francúzskej kultúry. S viac ako 180 mil. predanými nahrávkami po celom svete sa stal Aznavour jedinečným a bol inšpiráciou pre celé generácie. Životopisný film zobrazuje najdôležitejšie momenty z života francúzskeho speváka.

</doc>
<doc id="719292" url="https://sk.wikipedia.org/wiki?curid=719292" title="Ján Juraj Harruckern">
Ján Juraj Harruckern

Barón Ján Juraj Harruckern (maď. "György János Harruckern", nem. "Johann Georg Freiherr von Harruckern"; * 25. marec 1664, Schenkenfelden† 28. apríl 1742, Viedeň) bol uhorský statkár rakúskeho pôvodu.
Životopis.
Jeho otec Juraj Harruckern (16321692) bol tkáčsky majster, matka sa volala Alžbeta Schlöger. Vzdelanie absolvoval v Steyri a Linzi. Prvýkrát sa v roku 1689 ujal funkcie účtovníka Dvorskej komory v Dolnom Rakúsku. V roku 1695 bol preložený do generálnej vojnovej komisie, kde sa stal potravinovým komisárom armády. V roku 1710 mu uhorský kráľ Karol III. udelil najskôr titul dvorného komorského radcu, neskôr titul rytiera (1718, Reichsritter) a baróna (1729, barón). Tak tomu bolo aj v prípade rozdeľovania majetku, ktorý sa vracal späť do štátnej pokladnice a stal sa nespravovaným v oblastiach Békešskej župy, Čongrádskej župy a Zarándskej župy. Jeho majetkom sa stal okrem iného aj zámok v Gyule. Od roku 1729 až do svojej smrti (1742) bol županom v Békešskej župe.
S pomocou svojho organizačného talentu a vedomostí z oblasti financií a hospodárskej politiky zakladal nové dediny a oživil priemysel a obchod. Jeho prvou a najdôležitejšou prácou bolo zakladanie osád na územiach oslobodených spod osmanskej nadvlády. Organizoval osídľovanie tohoto územia slovenskými poddanými, ako aj osadníkmi z Nemecka. Motiváciu pre nich bolo zrušenie cirkevného desiatku. Správa o jeho humánnom zaobchádzaní sa rýchlo rozšírila, a tak sa osadníci hrnuli na jeho panstvá. Obrábali pôdu, založil vinice a začal s chovom zvierat.
Rodina.
Barón Harruckern bol dvakrát ženatý. Jeho prvou manželkou bola Anna Fellner a druhou manželkou Anna Mária Vorstern. S druhou manželkou mal 5 detí.

</doc>
<doc id="719297" url="https://sk.wikipedia.org/wiki?curid=719297" title="Ondrej Áchim">
Ondrej Áchim

Ondrej Áchim (, * 15. marec 1871, Békešská Čaba, Uhorsko† 15. máj 1911, Békešská Čaba) bol slovenský politik v Békešskej župe.
Životopis.
Ondrej Áchim bol uhorský roľnícky politik. Narodil sa v rodine roľníkov Dolnozemských Slovákov, v Békešskej Čabe. Prezývali ho „Sedliacky kráľ“.
Vo veku 23 rokov sa oženil s Čabiankou Helenou Rajtárovou, čím prišiel k značným majetkom vo forme pôdy, na ktorej mohol hospodáriť. Od roku 1903 viedol Ľudový spolok Dolnozemských Slovákov. V rokoch 1905 až 1906 bol poslancom Uhorského snemu za Reorganizovanú sociálnodemokratickú stranu Uhorska. V roku 1906 založil vlastnú Roľnícku stranu prepojenú s týždenníkom Paraszt Újság (Sedliacke noviny) za ktorú pôsobil ako poslanec v rokoch 1910 až 1911. Zastával záujmy slovenských roľníkov v Bekešskej oblasti.
V roku 1908 založil odborovú organizáciu maloroľníkov, poľnohospodárskych robotníkov a nádenníkov. Poukazoval na nemravné postupy veľkostatkárov, čím si narobil nepriateľov. Osudným sa mu stal článok v novinách, kde zverejnil podrobnosti o podvodoch rodiny Zsilinských. Bratia Ondrej a Gábor Zsilinskí vtrhli do jeho domu, kde ho 14. mája ráno postrelili. Áchim neskôr (15. mája) zraneniam podľahol. Jeho pohreb sa stal demonštráciou obyvateľov Čabianskej oblasti.

</doc>
<doc id="719299" url="https://sk.wikipedia.org/wiki?curid=719299" title="Dvadsaťštvorka (STVR)">
Dvadsaťštvorka (STVR)



</doc>
<doc id="719301" url="https://sk.wikipedia.org/wiki?curid=719301" title="MTV 00s">
MTV 00s

MTV 00s je platený hudobný televízny kanál z portfólia MTV, ktorý vysiela výhradne hudobné klipy z 2000 rokov. Bol spustený 1. augusta 2021 a nahradil stanicu VH1 Europe. Stanica nevysiela reklamu.
Dostupnosť.
Stanica je na Slovensku dostupná na satelite (Skylink, Slovak Telekom, DIGI Slovakia), u káblových operátorov (UPC Broadband Slovakia, v IPTV a vo 4. multiplexe DVB-T v platenej službe Plustelka.

</doc>
<doc id="719302" url="https://sk.wikipedia.org/wiki?curid=719302" title="Tomáš Gajlík">
Tomáš Gajlík

Tomáš Galík, známy aj pod pseudonymom Gajlo (* 18. september 1979), je slovenský hudobný dramaturg, džezový klavirista, hudobný skladateľ a hudobný producent. Je uznávaný klavírista na slovenskej, ale aj medzinárodnej džezovej scéne. Okrem džezu je aktívny aj v oblasti pop music, rnb a hip-hopu.
Spolupracoval s mnohými hudobníkmi ako sú Red Holloway, Harry Sokal, John Purcell, Laurie Antonioli, Marek Balata, Matthew Mitchell, Steve Wood, Howard Curtis, Michal Bugala, Miro Suchomel, Dodo Šošoka, Robo Opatovský, Lucia Lužinská, Sima a iní. Produkoval viaceré úspešné skladby speváka Roba Opatovského („Prší“, „Niečo máš“ a iné). Je dvorným producentom a manažérom speváčky Simy. 
Tomáš sa po smrti piešťanského džezmena Jozefa „Doda“ Šošoku ujal spolu s Viktorom Nižňanským organizovania Piešťanského džezového festivalu. Bol spoluorganizátorom Festivalu Doda Šošoku v Piešťanoch, kde pôsobil ako hudobný dramaturg. 
Kariéra.
Tomáš Gajlík pochádza z Piešťan z muzikantskej rodiny, kde jeho otec, basgitarista Ján „Cuco“ Gajlík, ho viedol odmalička k hudbe. Nie len džezovej, ale aj ostatným hudobným štýlom, čo sa odrazilo aj neskôr na jeho hre a kompozíciách. Po ukončení základnej umeleckej školy a absolvovaní strednej školy v odbore hotelová akadémia, vyštudoval odbor džezový klavír na prestížnej Universität für Kunst und Musik v Grazi.
Koncom roka 2008 absolvoval turné ako člen živej sprievodnej kapely hip-hopovej formácie Kontrafakt.
V roku 2010, po niekoľkých rokoch príprav a skladania jazzových kompozícií, vydal svoj debutový album s názvom "More Than One Way". Krstnými rodičmi albumu sa stali speváčky Lucia Lužinská a Tina.
Za realizáciu kultúrnych podujatí v oblasti džezovej hudby a šírene dobrého mena mesta Piešťany doma i v zahraničí mu bola udelená Cena primátora mesta Piešťany - Kultúrna osobnosť roka (2011).
Spoločne s bubeníkom Dávidom Hodekom vytvorili hudobnú formáciu H&amp;G Factory (Hodek &amp; Gajlík Factory). V Amerike finalizovali svoj debutový album s názvom "Puttin' Together", ktorý vyšiel na jar 2013. Skladby z neho otestovali v renomovaných hudobných kluboch New Yorku. Prizvali si ako hostí projektu maďarského basgitaristu Tomiho Heiliga a DJa RAHATMAHATIXa. Krstnými rodičmi albumu boli Anita Soul, Michal "Ego" Straka a Igor Kmeťo ml.. Kapela v zložení Dávid Hodek (bicie), Tomáš Gajlík (klavír), Tomi Heilig (basgitara) a DJ Rahatmahatix vyrazili v máji 2013 na koncertné turné v slovenských i českých kluboch.
Osobný život.
Od roku 2014 tvorí pár so speváčkou Simonou Hégerovou, známou pod pseudonymom Sima, ktorej je zároveň dvorným producentom a manažérom.

</doc>
<doc id="719304" url="https://sk.wikipedia.org/wiki?curid=719304" title="Stredná odborná škola dopravná">
Stredná odborná škola dopravná

Stredná odborná škola dopravná môže byť:

</doc>
<doc id="719306" url="https://sk.wikipedia.org/wiki?curid=719306" title="Koncentračný tábor Nováky">
Koncentračný tábor Nováky

Koncentračný tábor Nováky alebo tábor nútených prác Nováky bol koncentračný a pracovný tábor v Novákoch (časť Laskár). 
Tábor zriadilo slovenské ministerstvo vnútra pod vedením Alexandra Macha. Výstavba začala 2. októbra 1941 na mieste bývalých vojenských skladov.
Ako pracovný a koncentračný tábor pre židov fungoval od roku 1941 do vyhlásenia SNP v roku 1944. V tomto období slúžil na nútené práce, hlavne šitie uniforiem a iných odevov ale v prevádzke boli aj iné dielne. V tábore bola vlastná poľnohospodárska výroba, nemocnica, jasle a škola. Deportácie Židov začali v marci 1942. Odhadom bolo deportovaných 4 až 5-tisíc osôb.
Kapacita tábora bola 4 000 osôb a počas najvyššej produkcie v lete roku 1944 tu pracovalo asi 1 600 osôb. 
Po druhej svetovej vojne slúžil tábor ako sústreďovací tábor pre príslušníkov nemeckej menšiny pred ich odsunom. Od 1. decembra 1945 do 1. apríla 1946 ako pracovný tábor zriadený na základe nariadenia č. 105/1945 Zb. n. SNR, kde boli sústreďované nielen osoby odsúdené súdom na trest na slobode v osobitných pracovných útvaroch, ale aj bez rozhodnutia súdu osoby, "„ktoré svojou činnosťou ohrozujú výstavbu štátu v duchu ľudovodemokratickom, verejnú bezpečnosť, verejný pokoj a verejný poriadok, verejné zásobovanie ... ako aj osoby, ktoré prejavujú zmýšľanie štátu nepriateľské alebo na také zmýšľanie iné osoby povzbudzujú, prípadne osoby, ktoré sa vyhýbajú práci.“"
Od roku 1948 až do svojho zániku 1953 politických väzňov komunistického režimu. Bol to najväčší tábor na Slovensku. Dnes je na jeho mieste pamätník a torzo z niekoľkých stĺpov.
Literatúra.
O tábore vyšlo niekoľko literárnych svedectiev:

</doc>
<doc id="719307" url="https://sk.wikipedia.org/wiki?curid=719307" title="Sedlo pod Kohútom">
Sedlo pod Kohútom

 
Sedlo pod Kohútom () je horské sedlo v Nízkych Tatrách. Nachádza sa v západnej časti pohoria, nad obcou Ludrová, juhovýchodne od Ružomberka.
Polohopis.
Leží v severozápadnej časti pohoria, v geomorfologickom podcelku Ďumbierske Tatry a jeho časti Salatíny. Je súčasťou hrebeňa, ktorý vedie severným smerom zo Salatína () cez Bohúňovo () a oddeľuje severne situovaný vrch Kohút () a južne ležiaci Kriváň (). Prepája zároveň západne situovanú Ludrovskú a východne ležiacu Komornickú dolinu. Nimi odteká prebytočná voda do Váhu, kam smeruje potok Ludrovčanka a Komornícky potok. Oblasť je súčasťou ochranného pásma Národného parku Nízke Tatry a sedlom prechádza značená turistická trasa.
Sedlo leží v Žilinskom kraji, v okrese Ružomberok a na katastrálnom území obce Liptovská Štiavnica.

</doc>
<doc id="719318" url="https://sk.wikipedia.org/wiki?curid=719318" title="Láska a pomsta">
Láska a pomsta

Láska a pomsta ( "Valientes") je argentínska telenovela z produkcie spoločnosti Pol-ka Producciones pre televíziu El Trece v rokoch 2009 – 2010. Hlavné postavy stvárnili herci Luciano Castro a Julieta Díaz.
Vysielanie na Slovensku.
Na Slovensku sa táto telenovela v premiére začala vysielať dňa 16. apríla 2010 na JOJ Plus v slote o 17. hod. Pre nízku sledovanosť bola telenovela po 48 epizódach stiahnutá z vysielania. Zvyšné epizódy sa potom vysielali na JOJ Plus od 6. marca 2012 v slote o 04. hod. Záverečná epizóda bola odvysielaná dňa 20. januára 2013.
Druhýkrát sa táto telenovela vysielala na TV WAU od 3. júna 2013 do 23. septembra 2013 v ranných hodinách.

</doc>
<doc id="719321" url="https://sk.wikipedia.org/wiki?curid=719321" title="Emmy Köhler-Richter">
Emmy Köhler-Richter



</doc>
<doc id="719326" url="https://sk.wikipedia.org/wiki?curid=719326" title="TEAM X Tour">
TEAM X Tour



</doc>
<doc id="719327" url="https://sk.wikipedia.org/wiki?curid=719327" title="Atómové bombardovanie Hirošimy a Nagasaki">
Atómové bombardovanie Hirošimy a Nagasaki

Atómové bombardovanie Hirošimy a Nagasaki uskutočnili Spojené štáty v dňoch 6. a 9. augusta 1945. Podľa odhadov tieto letecké nálety zabili od 150 000 do 246 000 ľudí, z ktorých väčšinu tvorili civilisti, a zostávajú jediným použitím jadrových zbraní v ozbrojenom konflikte. Japonsko sa vzdalo Spojencom 15. augusta, šesť dní po bombardovaní Nagasaki a vyhlásení vojny Japonsku Sovietskym zväzom a invázii do Japonskom okupovaného Mandžuska. Japonská vláda podpísala listinu o kapitulácii 2. septembra, čím sa oficiálne skončila druhá svetová vojna aj na poslednom bojisku.
V poslednom roku druhej svetovej vojny sa Spojenci pripravovali na rozsiahlu inváziu na japonskú pevninu. Tejto akcii predchádzala konvenčná bombardovacia kampaň, ktorá zničila 64 japonských miest vrátane hlavného mesta Tokia. USA viedli leteckú kampaň ničivým spôsobom a japonské mestá, vrátane ich obytných štvrtí, postavených prevažne z dreva, bombardovali zápalnými bombami. Vojna na európskom bojisku sa skončila 8. mája 1945, kedy Nemecko kapitulovalo, a Spojenci sa mohli plne sústrediť na vojnu v Tichomorí. Do júla 1945 USA vyrobili v rámci projektu Manhattan dva typy atómových bômb: „Little Boy“, štiepnu zbraň na báze obohateného uránu, a „Fat Man“, implóznu jadrovú zbraň na báze plutónia. 509. zmiešaná skupina Armádnych vzdušných síl Spojených štátov bola vycvičená a vybavená špecializovanou verziou strategického bombardéra Boeing B-29 Superfortress, označovanou kódovým názvom Silverplate, a nasadená na ostrove Tinian v súostroví Mariány. Spojenci v Postupimskej deklarácii z 26. júla 1945 vyzvali Japonské cisárske ozbrojené sily na bezpodmienečnú kapituláciu, pričom alternatívou bolo „rýchle a úplné zničenie“. Japonská vláda ultimátum ignorovala.
Na bombardovanie bol získaný súhlas Spojeného kráľovstva, ako to vyžadovala Quebecká dohoda, a 25. júla vydal generál Thomas Handy, zastupujúci náčelník Štábu Armády Spojených štátov, rozkaz na použitie atómových bômb proti Hirošime, Kokure, Niigate a Nagasaki. Tieto ciele boli vybrané, pretože išlo o veľké mestské oblasti, v ktorých sa nachádzali aj vojensky významné zariadenia. Dňa 6. augusta bola na Hirošimu zhodená bomba Little Boy a o tri dni neskôr bol na Nagasaki zvrhnutý Fat Man. V priebehu nasledujúcich dvoch až štyroch mesiacov zahynulo v dôsledku atómového bombardovania 90 000 až 166 000 ľudí v Hirošime a 60 000 až 80 000 ľudí v Nagasaki – približne polovica z nich v prvý deň. Mnoho ľudí ešte niekoľko mesiacov potom zomieralo na následky popálenín, choroby z ožiarenia a iných zranení, ku ktorým sa pridali iné ochorenia a podvýživa. Hoci v Hirošime bola početná vojenská posádka, väčšinu mŕtvych tvorili civilisti.
Vedci podrobne skúmali vplyv bombardovania na sociálny a politický charakter nasledujúcich svetových dejín a populárnej kultúry a stále sa vedú diskusie o etickom a právnom odôvodnení bombardovania. Podľa zástancov bolo atómové bombardovanie nevyhnutné na ukončenie vojny s minimálnymi obeťami a v konečnom dôsledku zabránilo väčším stratám na životoch. Podľa kritikov bolo bombardovanie pre ukončenie vojny zbytočné a bolo vojnovým zločinom, čo vyvoláva morálne a etické dôsledky. Málokto pritom poukazuje na fakt, že podobne krvavá, ak nie oveľa krvavejšia, bola kampaň konvenčného bombardovania japonských miest, ktorú viedli USA predtým.

</doc>
<doc id="719328" url="https://sk.wikipedia.org/wiki?curid=719328" title="Marcelo Mazzarello">
Marcelo Mazzarello

Marcelo Rodolfo Mazzarello (* 13. február 1965, Buenos Aires, Argentína) je argentínsky televízny, divadelný a filmový herec.
Kariéra.
Od začiatku 90. rokov 20. storočia pôsobí v divadle, za svoj výkon v inscenáciách "El H. de P. del Sombrero" a "Mamá decía" získal v rokoch 2013 a 2016 ocenenie Estrella de Mar.
V televízii sa prvýkrát predstavil v drobnej úlohe v roku 1993, pravidelne tam pôsobí od roku 1997, kedy stvárnil jednu z hlavných úloh v seriálu "Naranja y media", za ktorú získal cenu Martína Fierra. Neskôr hral napr. v seriáloch "Divoký anjel", "Buenos vecinos", "Rany z lásky", "Los Únicos" a "Simona".
Príležitostne sa objavuje aj vo filmoch, napr. v snímkach "La herencia del tío Pepe", "Felicidades", "La fuga" a "La leyenda".

</doc>
<doc id="719330" url="https://sk.wikipedia.org/wiki?curid=719330" title="Emmanuelle (film z roku 2024)">
Emmanuelle (film z roku 2024)

Emmanuelle je francúzska erotická dráma, ktorú režírovala francúzska režisérka Audrey Diwan. Film mal oficiálnu premiéru 25. septembra 2024 vo Francúzsku a 20. septembra bol uvedený na 72. ročníku San Sebastián International Film Festival vo Španielsku.
Film vychádza z rovnomenného románu od Emmanuelle Arsan z roku 1959, ktorý ťažil z úspešnej filmovej adaptácie Justa Jaeckina z roku 1974 so Sylviou Kristel v hlavnej úlohe. Ide o ôsmy hraný celovečerný film zo série Emmanuelle.

</doc>
<doc id="719332" url="https://sk.wikipedia.org/wiki?curid=719332" title="Sassafras Mountain">
Sassafras Mountain

Sassafras Mountain () je najvyšší vrch štátu Južná Karolína v Spojených štátoch. v pohorí Blue Ridge Mountains, ktoré je súčasťou Apalačských vrchov. Relatívna výška vrcholu je .
Názov.
Názov vrchu pochádza z rodu stromov v angličtine zvanom "sassafras".
Poloha.
Nachádza sa v okrese Pickens County (Južná Karolína). Vrcholom prechádza hranica medzi Južnou a Severnou Karolínou. Vrch tiež leží v Headwaters State Forest. Na svahoch vrchu pramení South Branch Saluda River, jeden z prítokov Saluda River. Na vrchol vedie F. Van Clayton Memorial Highway s dĺžkou 4,7 míle (7,56 km). Rozhľadňa na vrchole sa nachádza vo výške 11 stôp nad terénom a umožňuje výhľad do Južnej a Severnej Karolíny a Georgie.

</doc>
<doc id="719334" url="https://sk.wikipedia.org/wiki?curid=719334" title="Norberto Díaz">
Norberto Díaz

Norberto Osvaldo Díaz (* 1. marec 1952, Buenos Aires, Argentína† 18. december 2010, Buenos Aires) bol argentínsky televízny, divadelný a filmový herec.
Na Slovensku je známy svojím účinkovaním v telenovelách "Čierna perla", "Divoký anjel", "Sladká Lucia" a "Yago".
Životopis.
Do svojich 18 rokov nemal v úmysle stať sa hercom. Pokúšal sa začať študovať psychológiu, keď pôsobil v mládežníckej organizácii Justicialistickej strany Perónistická mládež. Ale po stopách svojej priateľky začal chodiť na divadelné kurzy a objavil v sebe nadanie na herectvo.
V rokoch 1976 až 1980 bol súčasťou repertoárovej skupiny, ktorú režíroval Agustín Alezzo. Tu začal účinkovať vo svojich prvých dielach ako "Sólo 80", "Tiempo de vivir" a "Despertar de primavera". V tom čase sa zúčastňoval na kultúrnom hnutí Teatro Abierto.
Zatiaľ čo jeho práca v divadle pokračovala, zavolali ho aj do televízie. Debutoval v seriáli "Homicidios Division", neskôr si zahral v telenovele "Trampa para un soñador". Taktiež sa objavil aj v emblematických filmoch národnej kinematografie 80. rokov ako "No habrá más penas ni olvido", "Darse cuenta" a "Mirta, de Liniers a Estambul".
Jeho herecké povolanie mu dalo aj rodinu: z deväťročného manželstva s herečkou Alejandrou Abreu sa mu v roku 1986 narodila dcéra Manuela, ktorá sa tiež stala herečkou. V 90. rokoch si prešiel rôznymi pracovnými vzostupmi a pádmi, ale nikdy sa nevzdal a začal častejšie účinkovať v telenovelách. Najmä po významnej úlohe Daría Serventeho v telenovele "Ricos y famosos" opakovane stvárňoval záporné postavy v ďalších seriáloch, napr. "Divoký anjel", "Sladká Lucia", "Yago", "1000 millones" a "Collar de Esmeraldas". Mal veľkú radosť z účinkovania vo filme "El faro", ktorý režíroval jeho priateľ Eduardo Mignogna. Posledné dve diela, v ktorých hral, boli "Las chicas del calendario" a "El diario de Anna Frank".
Bol fanúšikom športového klubu Atlético Huracán.
Úmrtie.
Dňa 18. decembra 2010 bol vo vidieckom dome a trávil víkend so svojou dcérou Manuelou a skupinou priateľov. Po obede sa cítil trochu unavený a rozhodol sa krátko si zdriemnuť. O niekoľko hodín neskôr boli jeho priatelia znepokojení, pretože nevstal. Zomrel v ten istý deň na infarkt myokardu počas spánku, vo veku 58 rokov. Jeho zdravie bolo v posledných rokoch oslabené kvôli žalúdočným problémom. V roku 2008 podstúpil operáciu brušnej prietrže. Jeho telesné pozostatky boli uložené nasledujúci deň na cintoríne v Chacarite v Buenos Aires.

</doc>
<doc id="719335" url="https://sk.wikipedia.org/wiki?curid=719335" title="Rádio Blaník">
Rádio Blaník

Rádio Blaník je česká celoplošná rozhlasová stanica, vysiela zmes hudby stredného prúdu prevažne českej tvorby, ale aj zahraničnej. Každú hodinu vysiela krátke správy.
V mnohých krajoch Česka patrí medzi najpočúvanejšie stanice. Nižšia počúvanosť na Morave je spôsobená využitím frekvencií po iných staniciach.
Stanica sa zameriava na cieľovú skupinu vo veku 30+. Využíva slogany: „"Hrajeme hezky česky"“, „"Pohodové české rádio"“ a „"Pohodové rádio pro celou Moravu a Slezsko"“. Každý rok v máji organizuje narodeninový koncert pri zámku na Konopišti a od roku 2022 aj každú jeseň v Ostrave. Každý prvý pondelok v mesiaci stanica hrá iba české a slovenské pesničky.
História.
Vysielanie stanice začalo 5. júna 1999. Pôvodne išlo o lokálne rádio pre stredné Čechy. V éteri nahradila zaniknuté Rádio VOX. Vysielanie Blaníka sa počas krátkej doby začalo tešiť veľkej obľube a preto začalo byť rozširované pokrytie. V júni 2002 skončilo vysielanie Rádia Vranov a jeho frekvencie prevzal Blaník. V piatok 27. decembra 2002 začal Blaník využívať kmitočty Rádia TEP. 20. januára 2008 skončili dve stanice - Rádio Děčín a Eldorádio, 4. februára 2008 skončila ďalšia stanica - Plzenské Rádio Karolína. S Blaníkom vo východných Čechách spolupracovalo Rádio OK, ktoré 1. júna 2010 zaniklo a stalo sa súčasťou Rádia Blaník. 1. decembra 2013 sa Blaník rozšíril na Moravu vďaka frekvenciám po Rádiu Valašsko. V marci 2018 bolo rozhodnuté o zániku západočeského Rádia Egrensis, na ktorého frekvenciách sa ozýva Blaník. 1. mája roku 2020 Blaník prevzal celkom 10 frekvencií po brnenskom Rádiu Petrov. Od 7. novembra 2020 vysiela Blaník na ostravskej frekvencii 93,7 FM Rádia Helax, ktoré je teraz len online premenované na Fajn Helax bez moderovaného obsahu vysielane z Prahy, a na frekvenciách Radia Rubi. Od 6. septembra 2021 do 31. marca 2022 bola z vysielača Ještěd na frekvencii 101,4 FM po Radiu Contact Liberec šírená liberecká mutácia Blaníka, od 1. apríla 2022 je tu vysielaná verzia pre Čechy.
Od jesene roku 2021 pokrýva Rádio Blaník Čechy, Moravu aj Sliezsko a tým sa stalo konkurenčnou celoplošnou stanicou.
Ako jediná česká stanica vysielala každý deň odpájané vysielanie pre Čechy &amp; Moravu a Sliezsko. Stream Čechy je vysielaný z hlavného štúdia v Prahe, stream Morava a Sliezsko, ktorý bol vysielaný z Ostravy ale v máji 2025 skončil a vysielanie je teda spoločné pre oba okruhy. V odpájaných hodinách sa vysielal čisto regionálny servis s miestnymi moderátormi – na Morave a Sliezsku Honza Foltýn alebo Michal Krusberský. Odpájanie prebiehalo aj pri programe „"Písničky na přání"“, rádio teda bolo bližšie so svojimi poslucháčmi.
Špeciálna verzia Blaník CZ ktorá vysiela iba české a slovenské pesničky je dostupná na internete a od leta 2025 aj celoplošne v DAB+. V klasickom analógovom FM vysielaní nie je Blaník CZ dostupný.

</doc>
<doc id="719337" url="https://sk.wikipedia.org/wiki?curid=719337" title="Beggar’s Song">
Beggar’s Song

„Beggar’s Song“ je druhý singel írskej rockovej skupiny Thin Lizzy. Vyšiel 11. januára 1971 ako testovacia jednostranná 7-palcová acetátová platňa vydavateľstva Decca Records. Na svete sa údajne zachovala len jedna kópia tohto singla.

</doc>
<doc id="719338" url="https://sk.wikipedia.org/wiki?curid=719338" title="Acetátová platňa">
Acetátová platňa

Acetátová platňa (, tiež známa ako "lacquer", "test acetate", "dubplate" alebo "transcription disc") je typ gramofónovej platne všeobecne používaný od 30. do konca 50. rokov 20. storočia. Tieto platne boli vyrábané na testovacie účely, a to kopírovaním z hlavného záznamu (tzv. "master"), najčastejšie z magnetickej pásky. Napriek názvu neobsahujú žiadny acetát, sú vyrábané z hliníka, na ktorom je tenká vrstva nitrocelulózového laku. Vo väčšine prípadov vznikla len jedna acetátová platňa, čo z nich robí veľmi cennú zberateľskú záležitosť. Napríklad pôvodná acetátová platňa albumu "The Velvet Underground &amp; Nico" od skupiny The Velvet Underground, ktorú majiteľ zakúpil na pouličnom trhu za 75 centov, bola predaná za viac ako 25-tisíc dolárov. Nahrávka s coververziou piesne „That’s All Right“ v podaní Elvisa Presleyho bola roku 2013 predaná za 64-tisíc eur.

</doc>
<doc id="719344" url="https://sk.wikipedia.org/wiki?curid=719344" title="Eiffel (film z roku 2021)">
Eiffel (film z roku 2021)

Eiffel je francúzsko-nemecký film z roku 2021, ktorý režíroval Martin Bourboulon. Je to historicko-romantická dráma inšpirovaná skutočnou udalosťou životopisu architekta a konštruktéra Gustava Eiffela.
Film "Eiffel" mal premiéru 2. marca 2021 na francúzskom filmovom festivale Alliance Française v Austrálii a 13. októbra 2021 ho uviedla spoločnosť Pathé Distribution vo Francúzsku.
Dej.
Gustave Eiffel práve dokončil spoluprácu na Soche slobody a je na vrchole svojej kariéry. Francúzska vláda chcela, aby vytvoril niečo veľkolepé pre veľkolepú výstavu v Paríži v roku 1889, no Eiffel sa spočiatku o projekt nezaujímal. Všetko sa zmenilo, keď opäť stretol svoju detskú lásku. Ich zakázaný vzťah ho inšpiruje k tomu, aby navždy zmenil panorámu Paríža.

</doc>
<doc id="719345" url="https://sk.wikipedia.org/wiki?curid=719345" title="Sedlo pod Malým Salatínom">
Sedlo pod Malým Salatínom

 
Sedlo pod Malým Salatínom () je horské sedlo v Nízkych Tatrách. Nachádza sa v západnej časti pohoria, nad obcou Liptovská Štiavnica, juhovýchodne od Ružomberka.
Polohopis.
Leží v severozápadnej časti pohoria, v geomorfologickom podcelku Ďumbierske Tatry a jeho časti Salatíny. Je súčasťou mohutného hrebeňa, ktorý vedie zo Salatína () severným smerom a jeho masív oddeľuje od severne ležiaceho Malého Salatína (). V oblasti sedla sa hrebeň rozdeľuje, pričom severozápadne vedie vetva na Bohúňovo () a severovýchodne pokračuje druhé rameno cez Malý Salatín na Sliačsku Maguru (). Prepája západne situovanú Ludrovskú a východne ležiacu Ľupčiansku dolinu, ktorými prebytočnú vodu do Váhu odvádza potok Ludrovčanka a Ľupčianka. Oblasť je súčasťou Národného parku Nízke Tatry a národnej prírodnej rezervácie Salatín a v sedle sa križujú značené turistické trasy.
Sedlo leží v Žilinskom kraji, na hranici okresov Ružomberok a Liptovský Mikuláš a zasahuje na katastrálne územie obcí Liptovská Štiavnica a Partizánska Ľupča.

</doc>
<doc id="719350" url="https://sk.wikipedia.org/wiki?curid=719350" title="Gustavo Guillén">
Gustavo Guillén

Gustavo Guillén (vlastným menom "Gustavo Héctor Dasso"; * 30. jún 1962, Buenos Aires, Argentína† 28. máj 2020, La Plata, Argentína) bol argentínsky televízny a divadelný a herec.
Kariéra.
V roku 2007 sa zúčastnil reality šou "Bailando por un sueño".
V roku 2008 debutoval v divadle v hre "Asesíname dulcemente".
Bol bubeníkom rockovej skupiny Fuera de Peligro.
Osobný život.
V roku 2000 sa oženil s argentínskou modelkou Lorenou Bruno, s ktorou účinkoval v telenovele "Amor latino" a s ktorou mal syna Valentina.
Dňa 29. decembra 2013 sa oženil s Lucianou Abelenda, neskôr sa rozišli. Mali spolu syna Pedra.
Úmrtie.
Zomrel dňa 28. mája 2020 vo veku 57 rokov na zlyhanie srdca počas operácie rakoviny prostaty v meste La Plata.

</doc>
<doc id="719353" url="https://sk.wikipedia.org/wiki?curid=719353" title="Notre-Dame v plameňoch">
Notre-Dame v plameňoch

Notre-Dame v plameňoch () je francúzsko-talianky film z roku 2022, ktorý režíroval Jean-Jacques Annaud. Ide o drámu podľa skutočnej udalosti požiaru katedrály Notre-Dame v Paríži.
Film produkoval Jérôme Seydoux (Pathé) a Lorenzo Gangarossa. Dráma bola uvedená necelé tri roky po požiari a 191 rokov po vydaní románu "Notre-Dame de Paris" od Victora Huga z 16. marca 1831.

</doc>
<doc id="719355" url="https://sk.wikipedia.org/wiki?curid=719355" title="Aaron Arrowsmith">
Aaron Arrowsmith

Aaron Arrowsmith (* 14. júl 1750, Anglicko, Veľká Británia† 28. apríl 1823, Londýn, Spojené kráľovstvo Veľkej Británie a Írska) bol anglický geograf a kartograf.
Životopis.
Keď mu bolo zhruba dvadsať rokov, presťahoval sa na námestie Soho Square v Londýne, kde bol zamestnaný Johnom Carym a Williamom Fadenom. Najprv pracoval ako zememerač, neskôr sa presadil ako kartograf a vydavateľ máp a atlasov.
K roku 1804 publikoval Arrowsmith celkom 63 máp spoločne s vydavateľom Samuelom Lewisom z Philadelphie. Medzi jeho najslávnejšie diela patrí mapa Severnej Ameriky (1796) a Škótska (1807), ďalej mapa Tichého oceánu (1798) a atlas južnej Indie (1822).
Po jeho smrti pokračovali v práci jeho synovia Aaron a Samuel, ktorí vydali zemepisné príručky a niekoľko atlasov.

</doc>
<doc id="719357" url="https://sk.wikipedia.org/wiki?curid=719357" title="Vázová maľba na bielom podklade">
Vázová maľba na bielom podklade

Vázová maľba na bielom podklade je starogrécky typ keramickej výzdoby zrodený v poslednej tretine 6. storočia pred Kr. (okolo roku 530 pred Kr.) v Aténach, v gréckom svete používaný približne do polovice helenistického obdobia. Hoci sa biely náter, bez oxidov železa, používal aj v iných keramických výrobniach, ako grécko-orientálnych, kykladských alebo lakónskych, iba v Aténach táto technika dala možnosť na vznik autonómneho a úplného štýlu, ktorý sa používal popri súdobom hlavnejšom čiernofigúrovom a tiež červenofigúrovom maliarskom štýle.
Počas experimentovania, ktoré viedlo ku vzniku červenofigúrovej techniky, sa krátko skúšala technika s bielym podkladom. Boli to čiernofigurové maľby na bielom podklade, ktorými sa vázy začali zdobiť pravdepodobne v dielni hrnčiara Nikosthena. Ich povrch bol zriedka čisto biely, ale zvyčajne žltkastý alebo svetlo béžový (nie je rovnaká ako čistejšia biela používaná v čiernofigúrovej maľbe pre ženskú pleť a iné prvky).
Na začiatku 5. storočia pred Kr. sa technika na bielom podklade skúšala znovu, postavy sa kreslili v obrysoch (boli to monochromatické obrysové kresby). Táto technika sa používala na rôznych tvaroch nádob, ale pretože biely podkladový náter mal krehkú konzistenciu (nepriľnul tesne k povrchu hlineného tela nádoby pri vypaľovaní), bola bežná najmä u nádob, ktoré sa používali len málo, a to najčastejšie u lékythosov, ktoré sa ukladali na hroby alebo do hrobov. Táto technika bola príbuzná s nástenným alebo doskovým maliarstvom (maľbe na vybielenej doske), kde sa tiež používal svetlý podklad. V prvej štvrtine 5. storočia pred Kr. sa začal rozvíjať tretí štýl vázových malieb na bielom podklade, boli to štvorfarebné maľby s lesklými nátermi a minerálnymi farbami, ktorých priekopníkom bol maliar Eufronios. Ten sa vyznačoval tým, že obrysové kresby kombinoval s lesklými nátermi a farebnými plochami, pričom jeho farebný repertoár určovali červené a hnedé farby, ako aj žltá, biela a čierna.
V ranej klasike (približne v druhej štvrtine 5. storočia pred Kr.) sa na lékythoi využíva kombinácia lesklého náteru (engoby) a minerálnych farieb. Obrázky sú tu väčšinou tvorené farebnými plochami. Čisté obrysové kresby sú vo všeobecnosti obmedzené na mužské telá, zatiaľ čo ženské postavy sú namaľované nepriehľadnou bielou farbou. Dámske šaty sú často zdobené lesklou čiernou (náterom, engobou), minerálnymi farbami, ale aj nekeramickými farbami ako rumelkovou či egyptskou modrou. Mnohé vázy zobrazujú výjavy zo života žien. Pohrebné výjavy sú zriedkavé. Najvýznamnejším predstaviteľom tohto štýlu bol Maliar Achilla. Piaty štýl malieb na bielom podklade zahŕňa takzvanú polychrómovanú maľbu na lékythosoch (častý je aj kratér a tanier), v ktorej sa zo zobrazení vytráca čierny lesk aj nepriehľadná biela. V tejto fáze sú ženské telá opäť prezentované vo forme obrysových kresieb, pričom použitie nekeramických minerálnych farieb sa neustále zvyšuje. Jednotlivé povrchové prvky sú väčšinou po vypálení zafarbené, čo kladie limity na trvácnosť farebného konceptu.
Vázová maľba na bielom podklade zažila v helenistickom období na niektorých miestach skutočnú renesanciu, objavili sa monochrómne aj polychrómované maľby. V helénistickej Alexandrii v Egypte sa používal celý rad hydrií s bielym podkladom ako urny na popol, z ktorých sa väčšina našla na pohrebisku v lokalite Hadra (na východ od Alexandrie). Boli vyrobené na Kréte (niektoré vyrobili i miestni hrnčiari). Používali sa k pochovávaniu mŕtvych cudzincov. Majú prostú dekoráciu a sú na nich nápisy s menami a datovaniami. Na konci 3. stor. pred Kr. sa nový typ džbánu známy ako lagynos často zdobil hnedým náterom na bielom povlaku. K dekoračným prvkom sa radili predovšetkým vence a predmety spojené so slávnosťami.
Engoba (engobovanie – glazovacia keramická technológia), jemný (lesklý) náter, nevhodne nazývaný lak, bol prípravok na báze hliny používaný na zdobenie nádob v starovekom gréckom svete. Grécke nádoby v skutočnosti neboli zdobené jednoduchým náterom, ale veľmi tenkou vrstvou rafinovanej, prečistenej a dekantovanej hliny obsahujúcej železo; počas zložitého procesu vypaľovania nádoby v peci železo oxidovalo a náter nadobudol charakteristický lesklý vzhľad (jemný náter z bielej alebo farebnej hliny nanesený na výrobok pred vypálením, aby sa získal matný alebo lesklý povrch). Vďaka jemnému štýlu kresby a polychrómovanej výzdobe ponúkajú vázy s bielym podkladom pohľad na stratené majstrovské diela gréckeho maliarstva.
Iné projekty.
 

</doc>
<doc id="719359" url="https://sk.wikipedia.org/wiki?curid=719359" title="Silvia Baylé">
Silvia Baylé

Silvia Baylé (* 10. apríl 1949, Buenos Aires, Argentína) je argentínska herečka a filmová režisérka.
Na Slovensku je známa najmä z telenovely "Divoký anjel" ako kuchárka Socorro.

</doc>
<doc id="719362" url="https://sk.wikipedia.org/wiki?curid=719362" title="Bock’s Car">
Bock’s Car



</doc>
<doc id="719365" url="https://sk.wikipedia.org/wiki?curid=719365" title="Vláda Petra Fialu">
Vláda Petra Fialu

Vláda Petra Fialu bola v poradí šestnásta vláda Českej republiky. Túto vládu 17. decembra 2021 vymenoval prezident ČR Miloš Zeman na zámku v Lánoch. Jej zostavením bol na základe výsledkov volieb do PČR v roku 2021 poverený líder koalície SPOLU Petr Fiala. Túto vládnu koalíciu vytvorili volebné koalície SPOLU a PIRSTAN, čiže politické strany ODS, KDU-ČSL, TOP 09, Piráti a STAN.
Vláde bola 13. januára 2022 vyslovená dôvera Poslaneckou snemovňou. Vládnu koalíciu podporilo 106 poslancov zo 193 prítomných. Celkovo vláda disponovala väčšinou 108 poslancov, no po odchode Pirátov sa počet poslancov znížil na 104.
Legitimita vlády.
Vláda vo voľbách získala celkom 43,41 % hlasov.
Zloženie.
Členovia vlády a ich funkcie:

</doc>
<doc id="719369" url="https://sk.wikipedia.org/wiki?curid=719369" title="Ráztocké sedlo">
Ráztocké sedlo

 
Ráztocké sedlo () je horské sedlo v Nízkych Tatrách. Nachádza sa v západnej časti pohoria, nad obcou Liptovská Lúžna, juhovýchodne od Ružomberka.
Polohopis.
Leží v západnej časti pohoria, v geomorfologickom podcelku Ďumbierske Tatry a jeho časti Salatíny. Je súčasťou mohutného hrebeňa, ktorý vedie z masívu Latiborskej hole () v hlavnom hrebeni severným smerom na Salatín () a Malý Salatín (). Oddeľuje južne situovaný Klin () a severne ležiaci Salatín () a prepája Lúžňanskú dolinu na juhozápade a Ľupčiansku dolinu na východe. Oblasť patrí do povodia Váhu, kde voda z východných častí odteká potokom Malé Železné a Ľupčiankou, západne pod sedlom pramení Ráztočná, ktorou voda tečie do Lúžňanky a Revúcej. Sedlom prechádza hranica Národného parku Nízke Tatry a severozápadná časť patrí do národnej prírodnej rezervácie Salatín a v sedle sa križujú značené turistické trasy.
Sedlo leží v Žilinskom kraji, na hranici okresov Ružomberok a Liptovský Mikuláš a zasahuje na katastrálne územie obcí Liptovská Lúžna a Partizánska Ľupča.

</doc>
<doc id="719374" url="https://sk.wikipedia.org/wiki?curid=719374" title="Zoznam futbalových klubov v Anglicku podľa vyhraných trofejí">
Zoznam futbalových klubov v Anglicku podľa vyhraných trofejí

Tento článok obsahuje zoznam anglických futbalových klubov, zoradených podľa počtu získaných titulov z rôznych súťaží organizovanými anglickou futbalovou asociáciou, FIFA a UEFA. 
Prvá súťaž v Anglicku organizovaná národným orgánom, FA Cup, sa začala v sezóne 1871/72, čím sa stala jednou z najstarších futbalových súťaží na svete. Arsenal drží rekord v počte víťazstiev so 14 titulmi. Ligový futbal sa začal v nasledujúcom desaťročí založením Football League v sezóne 1888/89. Liga sa následne v roku 1892 premenovala na First Division, keď Football League založila Second Division. First Division zostala najvyššou divíziou anglického ligového systému až do roku 1992, kedy bola založená Premier League. Manchester United vyhral celkovo najviac ligových titulov s počtom 20. Anglická obdoba superpohára sa začala v roku 1898 inauguráciou Sheriff of London Charity Shield, kde sa proti sebe postavil najlepší profesionálny a amatérsky tím daného roka. Súťaž sa v roku 1908 premenovala na FA Charity Shield, ktorej názov bol neskôr v roku 2002 znovu premenovaný na FA Community Shield. Rekord drží Manchester United s 21 výhrami. Football League vytvorila v roku 1960 vlastnú vyraďovaciu súťaž, EFL Cup. Jeho aktuálny rekord je desať víťazstiev, ktorý drží Liverpool.
Európsky riadiaci orgán UEFA bol založený v roku 1954 a nasledujúci rok vytvoril svoju prvú a najprestížnejšiu súťaž, Európsky pohár. V roku 1992 bola súťaž rozšírená a premenovaná na Ligu majstrov UEFA. Liverpool drží anglický rekord v počte víťazstiev so šiestimi titulmi. Anglický rekord v počte víťazstiev v Pohári UEFA/Európskej lige sú tri, drží ho taktiež Liverpool. Ďalšou súťažou je Superpohár UEFA, ktorý sa začal v roku 1972, a v ktorom proti sebe hrajú víťazi Ligy majstrov a Európskej ligy. Liverpool drží anglický rekord v počte víťazstiev v Superpohári UEFA s počtom štyroch víťazstiev. V roku 2000 vytvoril medzinárodný riadiaci orgán FIFA Majstrovstvá klubov FIFA. Manchester United United, Liverpool, Chelsea a Manchester City sú jedinými anglickými tímami, ktoré vyhrali Majstrovstvá klubov. 
Tituly.
Čísla zvýraznené tučným písmom predstavujú rekord pre danú kategóriu. 
"Posledná aktualizácia 21. mája 2025 po víťazstve Tottenhamu Hotspur v Európskej lige UEFA 2024/2025" 

</doc>
<doc id="719375" url="https://sk.wikipedia.org/wiki?curid=719375" title="Jasenská dolina">
Jasenská dolina

Jasenská dolina môže byť:

</doc>
<doc id="719376" url="https://sk.wikipedia.org/wiki?curid=719376" title="Jasenianska dolina">
Jasenianska dolina



</doc>
<doc id="719377" url="https://sk.wikipedia.org/wiki?curid=719377" title="Swansea City">
Swansea City



</doc>
<doc id="719380" url="https://sk.wikipedia.org/wiki?curid=719380" title="SLC-40">
SLC-40



</doc>
<doc id="719382" url="https://sk.wikipedia.org/wiki?curid=719382" title="Hydrogénuhličitan sodný">
Hydrogénuhličitan sodný



</doc>
<doc id="719384" url="https://sk.wikipedia.org/wiki?curid=719384" title="Pavol Bartovic">
Pavol Bartovic

Pavol Bartovic je slovenský hudobník, hudobný aranžér, hráč na klávesové nástroje.
Pavol Bartovic je často pozývaný do mnohých hudobných projektov, spolupracuje s viacerým hudobnými umelcami. S Petrom Nagyom nahráva a koncertuje v skupine Indigo, je členom skupiny Modus a od roku 2024 nahradil ako hráč na klávesové nástroje Vaša Patejdla v kapele Elán.
Hudobná kariéra.
Pavol Bartovic pochádza z Piešťan, kde žije dodnes. Má dve sestry. Všetci traja súrodenci absolvovali v Ľudovej škole umenia (LŠU) osemročné štúdium hry na klavír. Po skončení prvého Pavol Bartovic absolvoval na LŠU aj druhý cyklus štúdia. Popritom má ukončené štúdium na Hotelovej škole v Piešťanoch. 
Začiatkom štúdia na druhom cykle v LŠU začal hrávať v rôznych kapelách, kde sa zaujímal okrem hry na klavír aj o hru na syntetizátory a aranžovanie hudobných skladieb. Už ako pätnásťročný hral v kapele Johnnie Walker, v ktorej s ním účinkoval aj Mišo Kovalčík (aktívne spolupracuje s Petrom Nagyom v aktuálnej zostave kapely Indigo), koncertoval aj s kapelou Metalinda, či s Jankom Ledeckým, 
Okrem rocku sa Pavol Bartovic zaujíma aj o iné žánre. Spolu so súrodencami (Michalom a Štefanom) Bugalovcami, hral v trnavskej funkovej kapele Supple People. S Bugalovcami vystupoval ako profesionálny hudobník aj v programoch k výročiu Bratislavskej lýry, jubilejných koncertoch Kamila Peteraja, sprevádzal aj Mariku Gombitovú, hral v programe "Legendy popu" a v mnohých ďalších žánrovo pestrých hudobných projektoch.
Za svoj hudobný vzor Pavol Bartovic považuje americkú superskupinu Dream Theater.
Diskografia.
Spolupráca na projektoch (výber):

</doc>
<doc id="719385" url="https://sk.wikipedia.org/wiki?curid=719385" title="Hydrogénuhličitan">
Hydrogénuhličitan



</doc>
<doc id="719392" url="https://sk.wikipedia.org/wiki?curid=719392" title="Casino Royale (kniha)">
Casino Royale (kniha)

Casino Royale je prvý román britského spisovateľa Iana Fleminga. Bol vydaný v roku 1953 a je prvou knihou o Jamesovi Bondovi, ktorá pripravila miesto pre ďalších jedenásť románov a dve zbierky poviedok od Fleminga, po ktorých nasledovali početné pokračovania bondovských románov od iných autorov.
Príbeh sa týka britského tajného agenta Jamesa Bonda, ktorý hrá hazardné hry v kasíne v Royale-les-Eaux, aby sa pokúsil zbankrotovať Le Chiffreho, pokladníka francúzskej únie a člena ruskej tajnej služby. Bonda v jeho úsilí podporuje Vesper Lynd, členka jeho vlastných služieb, ako aj Felix Leiter zo CIA a René Mathis z francúzskeho úradu Deuxième.
Fleming využil svoje vojnové skúsenosti ako člen námornej spravodajskej divízie a ľudí, ktorých stretol počas svojej práce, aby poskytol prvky zápletky; postava Bonda odrážala aj mnohé Flemingove osobné vkusy. Fleming napísal návrh začiatkom roku 1952 vo svojom sídle Goldeneye na Jamajke. Spočiatku si nebol Fleming istý, či je dielo vhodné na publikovanie, ale jeho priateľ, spisovateľ William Plomer, ho uistil, že román je sľubný.
V rámci špionážneho príbehu sa "Casino Royale" zaoberá témami postavenia Británie vo svete, najmä vzťahom s USA vo svetle úteku britských agentov Guya Burgessa a Donalda Macleana do Sovietskeho zväzu. Kniha mala v tom čase veľmi pozitívne recenzie od kritikov a vypredala sa za menej ako mesiac po vydaní v Spojenom kráľovstve 13. apríla 1953, hoci predaj v USA po vydaní o rok neskôr bol oveľa pomalší.
Od vydania "Casino Royale" sa objavilo dielo ako komiks v "The Daily Express" a bolo trikrát adaptované pre film: epizóda televízneho seriálu CBS Climax z roku 1954 s Barrym Nelsonom ako americkým Bondom, komická filmová verzia z roku 1967 s Davidom Nivenom v úlohe „Sir James Bond“ a film z roku 2006 zo série filmov Eon Productions s Danielom Craigom v hlavnej úlohe Jamesa Bonda.

</doc>
<doc id="719400" url="https://sk.wikipedia.org/wiki?curid=719400" title="Sedlo pod Skalkou">
Sedlo pod Skalkou

 
Sedlo pod Skalkou () je horské sedlo v hlavnom hrebeni Nízkych Tatier. Nachádza sa v západnej časti pohoria, nad obcou Liptovská Lúžna, juhovýchodne od Ružomberka.
Polohopis.
Leží v západnej časti pohoria, v geomorfologickom podcelku Ďumbierske Tatry a jeho časti Prašivá. Nachádza sa v hlavnom nízkotatranskom hrebeni medzi Veľkou Chochuľou () a Latiborskou hoľou () a oddeľuje Skalku () na juhozápade a Veľkú hoľu () na severovýchode. Prepája Lúžňanskú dolinu na severozápade a Jasenskú dolinu na juhovýchode. Voda zo severozápadných svahov odteká do Lúžňanky a Revúcej v povodí Váhu, juhovýchodné časti hrebeňa odvodňuje Jasenský potok do Hrona. Sedlo je súčasťou Národného parku Nízke Tatry a vedie ním turistická magistrála Cesta hrdinov SNP, na ktorú sa tu pripája chodník z Liptovskej Lúžnej.
Sedlo leží na pomedzí Žilinského a Banskobystrického kraja, na hranici okresov Ružomberok a Brezno a zasahuje na katastrálne územie obcí Liptovská Lúžna a Jasenie.

</doc>
<doc id="719401" url="https://sk.wikipedia.org/wiki?curid=719401" title="Basketbalová extraliga žien 2024/25">
Basketbalová extraliga žien 2024/25

Basketbalová extraliga žien v sezóne 2024/25, sponzorsky Tipos Basketbalová extraliga žien, je 33. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). V súťaži účinkuje 10 družstiev, o dve viac ako v predošlej sezóne, keď sa do extraligy vrátil BK Slovan Bratislava a prvý raz v histórii v nej štartuje BK Klokani Ivanka pri Dunaji. Titul obhajuje klub Piešťanské Čajky.
Účastníci.
Z extraligy po sezóne 2023/24 mal vypadnúť klub BK AS Trenčín, ktorý v baráži prehral s víťazom spojenej 1. ligy žien, U23 a U19, tímom Dubček Bratislava. Keďže sa súťaž rozšírila z ôsmich na desať účastníkov, prihlásili sa do extraligy aj Trenčín a BK Slovan Bratislava. Naopak, Dubček Bratislava do extraligy nevstúpil a jeho licenciu odkúpil klub BK Klokani Ivanka pri Dunaji.

</doc>
<doc id="719405" url="https://sk.wikipedia.org/wiki?curid=719405" title="Live and Let Die">
Live and Let Die

Live and Let Die môže byť:

</doc>
<doc id="719406" url="https://sk.wikipedia.org/wiki?curid=719406" title="Live and Let Die (kniha)">
Live and Let Die (kniha)

Live and Let Die (doslovne "Žiť a nechať zomrieť") je druhým románom zo série príbehov Jamesa Bonda od Iana Fleminga. Odohráva sa v Londýne, Spojených štátoch a na Jamajke a prvýkrát ho vo Veľkej Británii publikoval Jonathan Cape 5. apríla 1954. Fleming napísal román vo svojom sídle Goldeneye na Jamajke pred vydaním svojej prvej knihy "Casino Royale"; veľká časť pozadia pochádzala z Flemingových ciest po USA a poznania Jamajky.
Príbeh sa sústreďuje na Bondovo prenasledovanie „pána Biga“, zločinca, ktorý má spojenie s americkou zločineckou sieťou, svetom voodoo a SMERSHom (odnožou sovietskej tajnej služby), ktorá predstavuje hrozbu pre celý svet. Bond sa dostane do USA prostredníctvom pašovania zlatých mincí zo 17. storočia pánom Bigom z britských území v Karibiku. Román sa zaoberá témami prebiehajúceho zápasu medzi Východom a Západom studenej vojny, vrátane britských a amerických vzťahov, postavenia Británie vo svete, rasových vzťahov a boja medzi dobrom a zlom.
Rovnako ako "Casino Royale", "Live and Let Die" bol všeobecne dobre prijatý kritikmi. Počiatočný náklad 7 500 výtlačkov sa rýchlo vypredal a v priebehu roka bol objednaný druhý náklad. Predaje v USA, keď tam román vyšiel o rok neskôr, boli oveľa pomalšie. Po komiksovej adaptácii v rokoch 19581959 Johnom McLuskym v "Daily Express" bol román adaptovaný v roku 1973 ako ôsmy film zo série Eon Productions. Bonda prvýkrát, v ' stvárnil Roger Moore. Hlavné dejové prvky z románu boli zakomponované aj do bondoviek ' z roku 1981 a "" z roku 1989.

</doc>
<doc id="719407" url="https://sk.wikipedia.org/wiki?curid=719407" title="Peter Nagy a deti 2">
Peter Nagy a deti 2

Peter Nagy a deti 2 je druhý sólový album s detskými piesňami, ktorý s detskými interpretmi nahral Peter Nagy. Album v roku 1996 vydalo na CD a na MC hudobné vydavateľstvo BMG Ariola.
Na tomto albume sa nachádza originálna nahrávka detského hitu, piesne „Bobi“, ktorú v tom čase naspieval ešte ako detský spevák Martin Madej.

</doc>
<doc id="719409" url="https://sk.wikipedia.org/wiki?curid=719409" title="Viktória Chladoňová">
Viktória Chladoňová

Viktória Chladoňová (* 15. november 2006) je slovenská cyklistka. Na Majstrovstvách sveta juniorov na horských bicykloch UCI 2024 vyhrala preteky cross-country a bola na druhom mieste v časovke Majstrovstiev sveta juniorov 2024. V roku 2025 získala na majstrovstvách sveta v cestnej cyklistike dve strieborné medaily v kategórii do 23 rokov - v individuálnej časovke žien a v pretekoch s hromadným štartom. Od roku 2025 jazdí za tím WorldTeam Visma–Lease a Bike.
Životopis.
Viktória Chladoňová sa narodila 15. novembra 2006 v obci Soblahov v trenčianskom okrese. S cyklistikou začala ako desaťročná. Od roku 2024 študuje na strednej škole v Trenčíne.
Kariéra.
Vo februári 2023 bola bronzovou medailistkou v pretekoch junioriek na ME UEC v cyklokrose v Tábore. V tom roku skončila aj v prvej desiatke juniorských cyklokrosových pretekov na Majstrovstvách sveta UCI v cyklokrose 2023.
Bola víťazkou Svetového pohára junioriek v Novom Meste na Morave. Bola bronzovou medailistkou v pretekoch juniorov na majstrovstvách sveta UCI v cyklokrose 2024. Na podujatí Pohára národov, Tour du Gévaudan Occitanie 2024, sa umiestnila celkovo na druhom mieste.
V júni 2024 vyhrala majstrovstvá Slovenska juniorov v časovke a vyhrala juniorské majstrovstvá Slovenska a Česka v cestnej cyklistike. Na Majstrovstvách sveta horských bicyklov UCI 2024 v Andorre v auguste 2024 vyhrala juniorské preteky v cross-country.
V septembri 2024 skončila tretia v časovke juniorov na Majstrovstvách Európy v cestnej cyklistike 2024 v belgickom Limbursku a na Majstrovstvách sveta UCI v Zürichu 2024 bola na druhom mieste v časovke juniorov. V ten mesiac podpísala zmluvu s UCI Women's WorldTeam Visma-Lease a Bike do roku 2027.
Na Giro d’Italia 2025 skončila na celkovom 16. mieste.
 1.miesto Medzinárodné cyklistické preteky krajín V4
 Majsterka Slovenska časovka juniorky
 Majsterka Slovenska preteky junioriek
 Majstrovstvá sveta v cestnej cyklistike 2024
2. miesto časovka junioriek
3. miesto preteky junioriek 
2. miesto celkovo Tour du Gévaudan Occitanie
 vrchárska súťaž 
3.miesto časovka Majstrovstvá Európy junioriek 2024
Výsledky.
Cesta.
2025.
Majstrovstvá sveta v cestnej cyklistike 2025
2. miesto časovka žien do 23 rokov
2. miesto preteky s hromadným štartom žien do 23 rokov 

</doc>
<doc id="719410" url="https://sk.wikipedia.org/wiki?curid=719410" title="Martin Madej">
Martin Madej

Martin Madej (* 6. august 1987, Bratislava) je slovenský spevák, herec a moderátor.
Hudobná kariéra.
Matka Martina Madeja viedla folkórny súbor, otec bol tiež folklorista, preto bol od malička vedený k hudbe. Ako trojročný spieval vo folklórnom súbore Dovinka, keď bol päťročný nahral v štúdiu na albumy skladieb ľudovej hudby pre deti piesne „Kukulienka kde si bola“ a „Dýnom Dánom“.
Prvýkrát na seba Martin Madej výrazne upozornil po naspievaní piesne „Bobi“, ktorej nahrávka vyšla v roku 1996. Bolo to potom, ako našiel jeden inzerát v časopise "Avízo" a jeho babka poslala jeho nahrávky Petrovi Nagyovi, ktorý práve robil konkurz na jeho nový album s piesňami pre deti. Pieseň sa stala rádiovým hitom a album bol za predaj viac ako 45-tisíc nosičov dvakrát platinový. Prvý sólový štúdiový album Martinovi Madejovi vyšiel v roku 1998. Bol výsledkom pokračovania skladateľskej a aranžérskej spolupráce s dvojicou Petrom Nagyom a Petrom Farnabuerom, ktorí sa podieľali aj na výrobe predchádzajúceho úspešného albumu pre deti, ktorý vydal Peter Nagy pod názvom "Peter Nagy a deti 2". Sólový debut Martina Madeja dosiaho predaj viac ako 12-tisíc nosičov a dostal zlatú certifikáciu.
Martin Madej vyštudoval muzikálové herectvo u profesora Martina Hubu na VŠMU v Bratislave a spev študoval na stáži v New Yorku u uznávaného učiteľa spevu Justina Stoneyho.
Martin Madej účinkuje v divadlách Nová scéna, na Malej scéne, v SND, v Divadle Pavla Országha Hviezdoslava, či v Divadle Aréna. Bol sólistom tanečného štúdia Jumbo a spolupracuje aj s tanečnými skupinami ako sú The Pastels a Ladylicious. Martin Madej patrí medzi stálych členov vokálnej skupiny Fragile a venuje sa aj svojej sólovej tvorbe, v ktorej už samozrejme vychádza z iných žánrov, než z tých ktorou sa naštartovala jeho hudobná kariéra. Inklinuje skôr k funky a modernej hudbe napríklad v štýle Justina Timberlakea
Okrem spevu, tanca a herectva je Martin Madej aj moderátorom firemných podujatí.
Osobný život.
Martin Madej je ženatý. Jeho manželkou je bývalá Superstáristka, Paulína Ištvancová. Majú spolu syna, Marcusa.

</doc>
<doc id="719416" url="https://sk.wikipedia.org/wiki?curid=719416" title="Fakulta telesnej výchovy, športu a zdravia Univerzity Mateja Bela v Banskej Bystrici">
Fakulta telesnej výchovy, športu a zdravia Univerzity Mateja Bela v Banskej Bystrici

Fakulta telesnej výchovy, športu a zdravia Univerzity Mateja Bela v Banskej Bystrici (skr. FTVŠaZ UMB) je najmladšia fakulta miestnej Univerzity Mateja Bela v Banskej Bystrici. Zameriava sa dominantne na prípravu učiteľov telesnej výchovy a trénerov.
Dejiny.
Fakulta telesnej výchovy, športu a zdravia UMB vznikla 1. januára 2024 transformáciou Katedry telesnej výchovy a športu FF UMB. Vývoj inštitúcie začal 4. septembra 1954, keď bola zriadená prvá samostatná Vyššia pedagogická škola (VPŠ). V roku 1957 vznikla Katedra telesnej výchovy (KTV) a následne v akademickom roku 1959/60 začal svoju činnosť Pedagogický inštitút a po reorganizácii školského systému (fúziou PI v Banskej Bystrici a v Martine) začala od 1. septembra 1964 svoje pôsobenie Pedagogická fakulta (PF). V roku 1992 vznikla Univerzita Mateja Bela v Banskej Bystrici, ktorú tvorili Pedagogická fakulta, Ekonomická fakulta a Fakulta humanitných a prírodných vied.  KTV pokračovala v pôsobení na PF UMB a KTVŠ začala svoju činnosť na FHaPV UMB. Po reštrukturalizácii UMB v roku 2008 došlo k opätovnému zlúčeniu oboch katedier, čím vznikla KTVŠ pôsobiaca na FHV (od 1. 1. 2014 sa FHV UMB pretransformovala na Filozofickú fakultu UMB). Dňa 7. septembra 2023 Správna rada UMB na základe návrhu rektora UMB Vladimíra Hiadlovského so súhlasom Akademického senátu UMB schválila, s účinnosťou od 1. januára 2024, rozdelenie Filozofickej fakulty UMB na Filozofickú fakultu a Fakultu telesnej výchovy, športu a zdravia (FTVŠaZ UMB).
Študijné programy.
FTVŠaZ UMB aktuálne realizuje vzdelávanie:

</doc>
<doc id="719417" url="https://sk.wikipedia.org/wiki?curid=719417" title="FTVŠaZ UMB">
FTVŠaZ UMB



</doc>
<doc id="719420" url="https://sk.wikipedia.org/wiki?curid=719420" title="Sedlo Latiborskej hole">
Sedlo Latiborskej hole

 
Sedlo Latiborskej hole () je horské sedlo v hlavnom hrebeni Nízkych Tatier. Nachádza sa v západnej polovici pohoria, nad osadou Magurka, juhovýchodne od Ružomberka.
Polohopis.
Leží v západnej časti pohoria, v geomorfologickom podcelku Ďumbierske Tatry a jeho časti Prašivá. Nachádza sa v hlavnom nízkotatranskom hrebeni medzi Veľkou Chochuľou () a Ďurkovou () a oddeľuje západne situovanú Latiborskú () a východne ležiacu Zámostskú hoľu (). Vytvára zároveň prechod zo severne ležiacej Ľupčianskej do Jasenskej doliny na juhu. Severné svahy odvodňuje potok Ľupčianka do rieky Váh, voda z južných svahov hrebeňa odteká Jasenským potokom do Hrona. Sedlo je súčasťou Národného parku Nízke Tatry a vedie ním turistická magistrála Cesta hrdinov SNP, na ktorú sa tu pripája chodník z neďalekej Magurky.
Sedlo leží na hranici Žilinského a Banskobystrického kraja, zasahuje do okresov Liptovský Mikuláš a Brezno a na katastrálne územie obcí Partizánska Ľupča a Jasenie.

</doc>
<doc id="719426" url="https://sk.wikipedia.org/wiki?curid=719426" title="Peter Nagy a deti 3">
Peter Nagy a deti 3

Peter Nagy a deti 3 je tretí sólový album s detskými piesňami, ktorý s detskými interpretmi nahral Peter Nagy. Album v roku 1999 vydalo na CD a na MC hudobné vydavateľstvo BMG Ariola.

</doc>
<doc id="719427" url="https://sk.wikipedia.org/wiki?curid=719427" title="Kavinsky">
Kavinsky

Vincent Belorgey, profesionálne známy ako Kavinsky (niekedy štylizovaný KΔVINϟKY) (* 31. júl 1975, Seine-Saint-Denis, Francúzsko) je francúzsky hudobník, producent, DJ a herec. Jeho hudobný štýl pripomína soundtracky elektropopových filmov z 80. rokov. Kavinsky tvrdí, že jeho hudba je inšpirovaná tisíckami filmov, ktoré sledoval ako malý chlapec, a že z nich vybral tie najlepšie časti, čím ich spojil do jedného konceptu.
Kavinsky bol porovnávaný s mnohými podobnými francúzskymi domácimi umelcami, vrátane Danger a francúzskeho dua Daft Punk. Väčšie uznanie hlavného prúdu dosiahol po tom, čo sa jeho pieseň „Nightcall“ objavila vo filme "Drive" z roku 2011. Jeho debutový štúdiový album "OutRun" vyšiel v roku 2013.
Medzi jeho najznámejšie skladby patria Nightcall, Roadgame, Pacific Coast Highway či Odd Look.
Životopis.
Po rokoch hereckého pôsobenia sa Kavinského hudobná kariéra začala v roku 2005 po inšpirácii jeho blízkymi priateľmi Jacksonom Fourgeaudom a Quentinom Dupieuxom. Počas tohto obdobia Kavinsky produkoval svoj prvý singel „Testarossa Autodrive“. Kavinsky ukázal singel Quentinovi, ktorý ho následne predstavil nahrávaciemu vydavateľstvu, ku ktorému mal prístup kvôli svojej filmárskej kariére, a Kavinsky podpísal zmluvu s Record Makers.
Kavinsky vydal tri EP na labeli Record Makers: "Teddy Boy" (2006), "1986" (2007) a "Nightcall" (2010). Kavinsky koncertoval spolu s Daft Punk, The Rapture, Justice a SebastiAn v roku 2007. Kavinského singel „Nightcall“ bol uvedený v úvodných titulkoch filmu "Drive" (2011). V decembri 2012 vydal „ProtoVision“ a 25. februára 2013 debutový štúdiový album "OutRun".
V novembri 2021 sa vrátil zo sedemročnej pauzy s hlavným singlom „Renegade“ zo svojho druhého štúdiového albumu "Reborn".
V roku 2024 Kavinsky predviedol Nightcall spolu so skupinou Phoenix a speváčkou Angèle na záverečnom ceremoniáli letných olympijských hier v roku 2024 v Paríži. Taktiež vystúpil so songom Roadgame na záverečnom ceremoniály paraolympijských hier v Paríži 2024 na štadióne Stade de France.

</doc>
<doc id="719428" url="https://sk.wikipedia.org/wiki?curid=719428" title="Vincent Belorgey">
Vincent Belorgey



</doc>
<doc id="719433" url="https://sk.wikipedia.org/wiki?curid=719433" title="Cicutto">
Cicutto



</doc>
<doc id="719435" url="https://sk.wikipedia.org/wiki?curid=719435" title="Moonraker (kniha)">
Moonraker (kniha)

Moonraker je tretí román od britského autora Iana Fleminga, v ktorom vystupuje jeho fiktívny agent britskej tajnej služby James Bond. Knihu publikoval Jonathan Cape 5. apríla 1955 a obsahovala dizajn obálky, ktorý vytvoril Fleming. Dej je odvodený od Flemingovho scenára, ktorý bol na celý román príliš krátky, a tak pridal pár replík medzi Bondom a priemyselníkom Hugom Draxom. V druhej polovici románu je Bond pridelený k Draxovmu personálu, keď podnikateľ postaví Moonraker, prototyp rakety navrhnutej na obranu Anglicka. Drax je Nemec, bývalý nacista, ktorý teraz pracuje pre Sovietov; jeho plánom je postaviť raketu, vyzbrojiť ju jadrovou hlavicou a vystreliť ju na Londýn. Moonraker je ojedinelý bondovský román, ktorý sa odohráva celý iba v Británii, čo vyvolalo znepokojenie niektorých čitateľov, ktorí sa sťažovali na nedostatok exotických miest.
"Moonraker", podobne ako Flemingove predchádzajúce romány, bol kritikmi dobre prijatý. Poukazuje na niekoľko obáv z 50. rokov, vrátane útoku rakiet (po úderoch V-2 z druhej svetovej vojny), jadrovej likvidácie, sovietskeho komunizmu, opätovného objavenia sa nacizmu a „hrozby zvnútra“, ktorú predstavujú obe ideológie. Fleming skúma angličtinu a román ukazuje cnosti a silu Anglicka. Adaptácie zahŕňajú vysielanie v juhoafrickom rádiu v roku 1956 s Bobom Holnessom v hlavnej úlohe a komiks "Daily Express" z roku 1958. Názov románu bol použitý v roku 1979 pre jedenásty oficiálny film () zo série Eon Productions a štvrtý, v ktorom hral Roger Moore ako Bond; dej sa oproti románu výrazne zmenil, aby zahŕňal exotiku a aj lety do vesmíru. Vo filme má Drax francúzske občianstvo.

</doc>
<doc id="719437" url="https://sk.wikipedia.org/wiki?curid=719437" title="Turistická značkovaná trasa číslo 5581">
Turistická značkovaná trasa číslo 5581

 Turistická značkovaná trasa číslo 5581 je krátka zelená trasa v Bielych Karpatoch a Považskom podolí. Začína v Pruskom a končí v sedle Chotuč. Dĺžka trasy je 7,6 km.

</doc>
<doc id="719443" url="https://sk.wikipedia.org/wiki?curid=719443" title="Daniel Matej">
Daniel Matej

doc. Mgr. Daniel Matej, ArtD. (* 9. marec 1963, Bratislava) je slovenský hudobný skladateľ, interpret, dirigent, vysokoškolský pedagóg a organizátor hudobného života. 
Štúdium.
V rokoch 1983 až 1992 študoval hudobnú teóriu a kompozíciu na VŠMU v Bratislave. V rokoch 1988 až 1989 pokračoval štúdiom na Conservatoire national supérieur d'art dramatique v Paríži a v rokoch 1990 až 1992 na Koninklijk Conservatoriu v Haagu. Medzi jeho učiteľov skladby patria Louis Andriessen, Juraj Beneš, Betsy Jolas a Ivan Parík. V rokoch 1988 až 1994 sa Matej zúčastnil viacerých medzinárodných skladateľských kurzov, kde mal možnosť doplniť svoje vzdelanie u ďalších významných osobností súčasnej hudby (Luc Ferrari, Henryk Mikołaj Górecki, La Monte Young, Luigi Nono, Pawel Szymanski, James Tenney, Trevor Wishart, Iannis Xenakis a iní).
Kariéra.
V roku 1995 bol pozvaný do Berlína ako „composer-in-residence“ v rámci umeleckého programu DAAD. V rokoch 1996 až 2014 pedagogicky pôsobil na Hudobnej a tanečnej fakulte VŠMU, v rokoch 2011 až 2020 na Katedre hudobnej výchovy Pedagogickej fakulty Univerzity Komenského v Bratislave, okrem toho od roku 2013 vyučuje na Hudobnej fakulte JAMU v Brne a od roku 2018 externe aj na Katedre hudobnej vedy Filozofickej fakulty Univerzity Komenského v Bratislave. Od októbra 2021 pôsobí ako vysokoškolský učiteľ na pozícii docenta skladby na Katedre kompozície Fakulty múzických umení Akadémie umení v Banskej Bystrici. Ako pedagóg sa zameriava predovšetkým na problematiku hudby 20. a 21. storočia (so špeciálnym zreteľom na oblasť kompozície, teórie kompozície, dejín hudby, analýzy hudby a interpretačnej praxe). 
Okrem pedagogického pôsobenia v Bratislave, Brne a Banskej Bystrici príležitostne prednášal na viacerých umeleckých univerzitách a akadémiách v Európe, Severnej Amerike, Južnej Afrike a Austrálii a bol lektorom na mnohých skladateľských a interpretačných kurzoch, ako aj členom mnohých komisií skladateľských a interpretačných súťaží.  
Je autorom viacerých odborných textov, publikovaných v domácich aj zahraničných periodikách a spoluautorom kolektívnej monografie s Naďou Hrčkovou s názvom "Dejiny hudby VI – Hudba 20. storočia (1)".   
Daniel Matej je iniciátorom, zakladateľom a umeleckým vedúcim viacerých hudobných zoskupení (Veni ensemble, Vapori del Cuore, don@u.com, OVER4tea, studEND.doc, Veni Academy, Mi-65 a iných) a projektov. V roku 1989 inicioval vznik prvého medzinárodného festivalu súčasnej hudby na Slovensku s názvom Večery novej hudby, ktorého bol od roku 1990 hlavným dramaturgom a od roku 1997 do roku 2009 aj umeleckým riaditeľom. V roku 1990 stál pri zrode Československej sekcie Medzinárodnej spoločnosti pre súčasnú hudbu, v rokoch 1990 až 1992 bol jej tajomníkom, v roku 1994 stál pri zrode Slovenskej sekcie Medzinárodnej spoločnosti pre súčasnú hudbu, v rokoch 1998 až 2003 bol členom jej výboru a v rokoch 2003 až 2009 bol jej predsedom (od roku 2009 je opäť členom jej výboru). 
V roku 2003 inicioval vznik medzinárodného cyklu koncertov v šamorínskej synagóge s názvom (New) Music at Home, ktorého bol v rokoch 2003 až 2009 hlavným dramaturgom a umeleckým riaditeľom. V rokoch 2004 až 2005 bol členom výboru Medzinárodného festivalu súčasnej hudby Melos Étos a v rokoch 2008 – 2009 jeho predsedom a umeleckým riaditeľom. V roku 2011 bol spoluiniciátorom a tvorcom koncepcie koncertného cyklu Hudba dneška v SNG, ktorého je aj dramaturgom. Od roku 2019 je členom Umělecké rady Mezinárodního hudebního festivalu Brno a dramaturgom festivalu Expozice nové hudby. 
Ako aktívny hudobník Matej spolupracoval s hudobníkmi ako Robert Aitken, Noël Akchoté, Louis Andriessen, Gavin Bryars, Hugh Davies, David Dramm, Christian Fennesz, Beth Griffith, Anne La Berge, Jean-Marc Montera, Norbert Möslang, Günter Müller, Chris Newman, Otomo Yoshihide, Steve Reich, Jon Rose, Elliott Sharp, Eddie Stevens, James Tenney, Daan Vandewalle, Marián Varga, Christian Wolff a iní.  
K interpretom jeho hudby patria Arcana Ensemble, Stanislav Beňačka, Michael Blake, Cluster Ensemble, David Danel, don@u.com, Branislav Dugovič, Fama Q, Figura Ensemble, Hilliard Ensemble, Ives Ensemble, Zygmunt Krauze, Anne La Berge, Marián Lejava, Boris Lenko, Lotz Trio, Anton Lukoszevieze, DOLU ensemble, Dorota Matejová, Melos Ethos Ensemble, Musica aeterna, Milan Paľa, Opera aperta, Orchestr národního divadla Praha, Milan Osadský, Jon Rose, Nora Skuta, Slagwerkgroep Den Haag, Slovenský komorný orchester, Ronald Šebesta, Ivan Šiller, Eva Šušková, John Tilbury, Daan Vandewalle, Helga Varga Bach, Vapori del Cuore, Veni Academy, Veni ensemble, Mi-65 a iní.  
Jeho diela sú pravidelne uvádzané na domácich aj zahraničných pódiách. Je autorom viacerých zvukových inštalácií, ktoré vzišli zo spolupráce s domácimi aj zahraničnými výtvarnými umelcami. Hudba Daniela Mateja je zaznamenaná na viacerých CD z domácej aj zahraničnej produkcie.
Osobný život.
Je otcom dídžeja a producenta Adama Mateja, známeho pod pseudonymom Ink Midget.

</doc>
<doc id="719446" url="https://sk.wikipedia.org/wiki?curid=719446" title="Panské sedlo">
Panské sedlo

 
Panské sedlo () je horské sedlo v Nízkych Tatrách. Nachádza sa v juhozápadnej časti pohoria, nad obcou Ráztoka, západne od Brezna.
Polohopis.
Leží v západnej časti pohoria, v geomorfologickom podcelku Ďumbierske Tatry a jeho časti Prašivá. Nachádza sa v rázsoche, ktorá vedie juhovýchodným smerom z Ráztockej hole () na Matúšovú (). Oddeľuje západne situovanú Kopcovú () a východne ležiaci Čierny diel (). Vytvára zároveň prechod zo severne ležiacej Panskej do južne ležiacej Ráztockej doliny. Zo severných svahov voda odteká Suchým a Jasenským potokom, z južných ju odvádza Ráztocký potok do Hrona. Lokalita je súčasťou ochranného pásma Národného parku Nízke Tatry a vedie ním značený turistický chodník Partizánska cesta.
Sedlo zasahuje na katastrálne územie obcí Ráztoka a Jasenie v okrese Brezno, v Banskobystrickom kraji.

</doc>
<doc id="719452" url="https://sk.wikipedia.org/wiki?curid=719452" title="Čapajev">
Čapajev

Čapajev môže byť:
Toponymum.
Kazachstan
Rusko

</doc>
<doc id="719456" url="https://sk.wikipedia.org/wiki?curid=719456" title="Pavel Horňák">
Pavel Horňák

Prof. PhDr. Pavel Horňák, PhD. (pseudonym P. J. Fox; * 3. apríl 1953, Bratislava – † 7. jún 2023) bol slovenský marketingový expert so zameraním na reklamu a public relations, vysokoškolský pedagóg, člen Rady pre reklamu SR.
Pod pseudonymom P. J. Fox sa venoval aj beletristickej a fantasy tvorbe, v roku 1998 vydal prvé slovenské obludárium "Lexikón nadprirodzených bytostí: Dracula a tí druhí".
Životopis.
Pavel Horňák bol absolventom žurnalistiky na Filozofickej fakulte Univerzity Komenského v Bratislave, zakladateľom prvého vysokoškolského štúdia reklamy v Československu, autorom prvého kódexu reklamnej etiky v ČSFR i v postkomunistických krajinách.
Po absolvovaní žurnalistiky pôsobil na tejto katedre, kde sa v roku 1979 začala vyučovať propagácia (jedna z troch špecializácií pre žurnalistov). Samostatné štúdium tohto odboru vzniklo až v roku 1990 a bolo prvé a jediné svojho druhu v celom Česko-Slovensku. V roku 1996 založil katedru propagácie ktorá sa oddelila od katedry žurnalistiky a dlhoročne bol jej vedúcim. Súčasný názov katedra dostala až v roku 2002, kedy sa premenovala na katedru marketingovej komunikácie. Katedra ponúka štúdium zamerané na reklamu, public relations a marketingovú komunikáciu v médiách.
Bol autorom niekoľkých kníh ohľadom reklamy – "Kreativita a v reklamě" (2014), "Reklama : teoreticko-historické aspekty reklamy a marketingovej komunikácie" (2011), "Nová abeceda reklamy" (2003) a "Etika reklamy". "Etika žurnalistiky" (1999) so spoluautorom Šefčákom Lubošom.

</doc>
<doc id="719457" url="https://sk.wikipedia.org/wiki?curid=719457" title="Ivan Dmytrovyč Popovyč">
Ivan Dmytrovyč Popovyč

Ivan Dmytrovyč Popovyč (; * 22. apríl 1949, Osij, Zakarpatská oblasť) je ukrajinský popový spevák, hudobný skladateľ a vysokoškolský pedagóg. Spieva v barytóne. Národný umelec Ukrajinskej SSR (1990). Jeho piesne sa vyznačujú mladíckym nadšením a kombináciou folklórnej tradície a populárnej hudby, jeho repertoár obsahuje početné diela s tematikou Karpát.

</doc>
<doc id="719460" url="https://sk.wikipedia.org/wiki?curid=719460" title="Diamonds Are Forever">
Diamonds Are Forever

Diamonds Are Forever môže byť:

</doc>
<doc id="719462" url="https://sk.wikipedia.org/wiki?curid=719462" title="Diamonds Are Forever (kniha)">
Diamonds Are Forever (kniha)

Diamonds Are Forever (doslovne "Diamanty sú večné") je štvrtý román britského spisovateľa Iana Fleminga, v ktorom vystupuje jeho fiktívny agent britskej tajnej služby James Bond. Fleming napísal príbeh vo svojom sídle Goldeneye na Jamajke, inšpirovaný článkom Sunday Times o pašovaní diamantov. Knihu prvýkrát vydal Jonathan Cape v Spojenom kráľovstve 26. marca 1956.
Príbeh sa sústreďuje na Bondovo vyšetrovanie operácie pašovania diamantov, ktorá má pôvod v baniach Sierra Leone a vedie do Las Vegas. Cestou sa Bond stretne a zamiluje sa do jedného z členov pašeráckeho gangu, Tiffany Case. Veľká časť Flemingovho príbehu tvorila základ pre jeho literatúru faktu z roku 1957 "The Diamond Smugglers" (Pašeráci diamantov). "Diamonds Are Forever" sa zaoberá medzinárodným cestovaním, manželstvom a pominuteľnosťou života.
Rovnako ako v prípade predchádzajúcich Flemingových románov, aj "Diamanty sú večné" získali v čase vydania všeobecne pozitívne recenzie. Príbeh bol serializovaný v novinách "Daily Express", najprv v skrátenej, viacdielnej forme a potom ako komiks. V roku 1971 bol adaptovaný ako oficiálna bondovka v sérii a bol posledným filmom Eon Productions, v ktorom hral Sean Connery ako Bond.

</doc>
<doc id="719464" url="https://sk.wikipedia.org/wiki?curid=719464" title="Sprayer – Frayer">
Sprayer – Frayer

Sprayer – Frayer je názov debutového štúdiového albumu slovenskej detskej speváčky, Michaely Paštekovej, ktorý na CD a MC v roku 1994 vydalo hudobné vydavateľstvo Tommü Records.
Album vznikol ako reakcia na veľký úspech skladby „Mandarinka Darinka“, ktorú Michaela Pašteková naspievala na projekt s nahrávkami detských piesní, ktorý vyšiel v roku 1992 pod názvom "Peter Nagy &amp; deti". Texty a hudbu nahrávok albumu "Sprayer – Frayer" z väčšej časti zložil a produkoval Peter Nagy. Pri nahrávaní s ním spolupracoval Peter Farnbauer, ktorý je autorom hudby dvoch skladieb a aranžmánov celého albumu. Medzi najznámejšie hity albumu patria piesne „Sprayer Frayer“, „Mama je mama“ a „Nikdy nezober drogu“. Za svoj predaj získal album "Sprayer – Frayer" zlatú certifikáciu.

</doc>
<doc id="719467" url="https://sk.wikipedia.org/wiki?curid=719467" title="Hey Pepe!">
Hey Pepe!

Hey Pepe! je názov druhého štúdiového albumu slovenskej detskej speváčky, Michaely Paštekovej, ktorý na CD a MC v roku 1996 vydalo hudobné vydavateľstvo Ariola. Za svoj predaj získal album "Hey Pepe!" zlatú certifikáciu.

</doc>
<doc id="719469" url="https://sk.wikipedia.org/wiki?curid=719469" title="Performance Art">
Performance Art



</doc>
<doc id="719472" url="https://sk.wikipedia.org/wiki?curid=719472" title="Rezba motorovou pílou">
Rezba motorovou pílou

Rezba motorovou pílou je spôsob tvarového obrábania dreva alebo ľadu s použitím reťazovej píly. Výsledkom sú sochy z dreva (ľadu), v menšom meradle aj architektúra, konštrukcie, či úžitkové realizácie. V súčasnej dobe sa popularite teší súťažná forma exhibičnej rezby na verejnosti, tzv. "speedcarving". Používa sa aj slovenský výraz „rýchlorezba“. 
História.
Svetová scéna.
V prevahe zdrojov sa udáva ako kolíska motorového rezbárstva USA, alebo Kanada. Tu si mali lesní robotníci krátiť chvíle vyrezávaním sôch už v 50. rokoch 20. storočia. Žiaľ, sú tu oprávnené pochybnosti: Do roku 1951 neexistovali píly s priamym pohonom (bez ťažkej prevodovky) a do roku 1954 neboli vybavené píly karburátorom necitlivým na polohu. Treba rátať s istým časom, kedy boli používané píly nahradené pílami s oboma systémami v súčinnosti. Doba, kedy bolo použitie takýchto píl reálne sa tak posúva na koniec rokov päťdesiatich, pravdepodobnejšie na začiatok rokov šesťdesiatich, kedy sa píly uvedených parametrov stali dostupnými a rozšírenými. Tu treba uviesť, že rezba motorovou pílou vznikala spontánne a nebola spočiatku presvedčivo zdokumentovaná.
Slovenská a česká scéna.
1960 – 1970.
V polovici 60. rokov sa v Brne pýtal výtvarník súčasného emeritného profesora lesníckej fakulty Mendelovej univerzity v Brne Vladimíra Simanova na vhodné píly pre zhotovovanie sôch. Je to prvá zmienka o tom, že takáto potreba u nás v tomto období bola.
Už v roku 1967 sa v Moravanoch nad Váhom konalo prvé sochárske sympózium ako súčasť celé desaťročia trvajúceho  podujatia Socha piešťanských parkov (podujatie je aktívne aj v súčasnosti). Tu boli sochy z dreva zhotovované preukázateľne s použitím motorových píl. Skutočnosť potvrdzujú stopy na zachovalých dielach, fotografická dokumentácia v archíve Balneologického múzea Imricha Wintera v Piešťanoch, aj samotní autori. Autormi prvých sôch boli: Alexander Ilečko, Tibor Kavecký, Ján Koblasa, Vladimír Môťovský a Jaroslav Kočiš. Jednalo sa o organizovaných umelcov tzv. vysokého umenia (v neskorších ročníkoch aj so zahraničnou účasťou). Medzinárodné sympóziá v Moravanoch nad Váhom a Socha piešťanských parkov vzhľadom k medzinárodnému formátu aj situovaniu v kúpeľnom meste Piešťany patrili a patria od konca šesťdesiatich rokov k najreprezentatívnejším podujatiam tohto druhu.
1970 – 1980.
Od roku 1970 nastalo obdobie rozšírenej ponuky motorových píl, ktoré výrobcovia prispôsobili špecifickým požiadavkám trhu. Začali sa vyrábať veľmi ľahké motorové píly pre profesionálne použitie a vznikla kategória obľúbených hobby píl. Lídrami takto koncipovaných píl sú značky Stihl a Homelite, ktoré prišli aj s úspešným konceptom pozdĺžneho uloženia motora.
V období sedemdesiatich a osemdesiatich rokov už  celkom bežne zručnejší pilčíci zhotovujú sedadlá, lavice a dokonca sochy motorovou pílou. Táto činnosť nebola  výraznejšie evidovaná, pretože sa jednalo o činnosť popri práci bez zámeru či potreby dokumentácie. Pamätníkmi sú   však potvrdené realizácie pri poľovníckych a rekreačných chatách, pri  ohniskách, táboriskách, v osadách,  sedenia v záhradách, alebo u samotných realizátorov. Približne v tomto období vznikol aj fenomén rýchleho zhotovenia zámeru. Bola to vec (chlapskej) prestíže, pretože rýchlosť znamenala schopnosť kvalitnej údržby a nastavenia stroja v kombinácii s fyzickou kondíciou, presnosťou rezu, efektivitou obrábania a schopnosťou priestorového videnia. O pár desiatok rokov sa tomuto smeru bude hovoriť speedcarvig, alebo rýchlorezba. 
Amatérska scéna s oneskorením reflektovala trendy v oficiálnom umení, preto sa motorová píla  začala objavovať aj u ľudových a insitných tvorcov. V  roku 1975 sa na folklórnom festivale vo Východnej začala konať sprievodná akcia „Do dreva kresané“ a zväčšoval sa aj formát sôch.  Podujatie je významné tým, že je tu možné pozorovať postupné zavádzanie motorových píl do procesu tvorby. Spočiatku sa jednalo len o porezanie kmeňov na potrebné miery privolaným pilčíkom. Nasledovali požiadavky na úpravu a odstránenie hmoty dreva podľa pokynov rezbárov. Keďže motorová píla bola na hrubé opracovanie efektívnejšia a pomoc privolaných pilčíkov značne obmedzená, rezbári si s postupom času pílu zapožičiavali, alebo si zaobstarali vlastné motorové píly. Prerod nebol rýchly a trval vyše desaťročie. Píly aj naďalej vlastnili len niektorí a začalo sa dbať na to, aby minimálne jeden účastník podujatia motorovú pílu mal. Majitelia pomáhali s opracovaním svojim kolegom a podľa pamätníkov to bolo so značnou mierou neochoty. Nebolo to tým, že by vlastníci motorových píl nechceli pomôcť, ale predsa len takáto pomoc oberala majiteľov o čas a zvyšovalo sa aj riziko porúch v tom čase pomerne vzácnych píl.
1980 – 1990.
V roku 1983 sa v blízkosti priehrady „Prýgl“ v časti Bystrc (pôvodne samostatná obec, neskôr mestská časť Brna), konalo sympózium výnimočnej kvality, rozsahu s dostatočným fotografickým zachytením konkrétnych autorov pri práci s možnosťou identifikácie značiek a typov použitých motorových píl. Za toto môžeme byť vďační pracovníčke kultúry Jitke Kučerovej. Jedná sa  o podujatie, kde sú motorové píly plne priznané, rovnako ako ich rezy na prácach. Tu zhotovil Miroslav Vochta legendárnu „Sirku“, ktorá bola po dlhý čas orientačným bodom aj miestom stretania zaľúbencov. Ďalšími autormi boli Vladimír Matoušek „Vzpomínka na Lennona“, Štěpán Albert „Výrůstky“, Vladimír Matoušek „Mistr a Markétka“, Štěpán Albert „Ypsilon“, Radomír Vavruša „Potápěčka“, Pavel Luffer „Tři hlavy“, Laco Garaj „Hamlet“, Martin Šebek „Šiška“, Vladimír Kokolia  „Srážka“,  Vítězlavv Odstrčil „A co včíl“?, Jiří Sobotka  „Ležící a opalující se žena“,  Vítězslav Odstrčil „Letadlo“, Petr Veselý „Bouřka“, Roman Šupita „Jezevčík“, Stanislav Drexa „Květ“, Roman Wenzel „Kruhy“. Aj v tomto prípade sa jednalo o školených sochárov, nie ľudových rezbárov, ktorí preberajú novšie možnosti tvorby s istým odstupom.
Rozšíreniu motorových píl bránila paradoxne aj ich výhoda: Rezbári, vedomí si oveľa väčšej výkonnosti rezbárov s motorovou pílou jednak po takomto stroji túžili, ale zároveň ho podceňovali v porovnaní s ručnou prácou. Preto používatelia motorových píl pre ľudovejší výzor svoje diela bežne pokrývali v tomto období stopami dláta (tzv. peniažkovanie) a keďže neboli ešte výtvarnícke lišty pre detailnejšie opracovania, tak aj dláta sa podieľali významným spôsobom na detailoch. Napokon, aj dokumentácia  podujatí bola podriadená vkusu a  tak rezbári, ktorí pracovali s motorovou pílou boli požiadaní zapózovať pre médiá a dokumentáciu podujatia takmer vždy s dlátami, aj keď dielo vznikalo s použitím motorových píl. Takto bol cielene zakrývaný čoraz rozšírenejší pracovný postup a vzniká tým dojem, že sochy tej doby boli opracovávané len „ručne“.
1990 – 2000.
V roku 1989 prišlo k pádu tzv. železnej opony a následnému uvoľneniu politickej situácie. Českú a Slovenskú Federatívnu Republiku čaká v roku 1992 rozdelenie na dve samostatné republiky Slovensko a Česko. Zostalo však pomerne silné spojenie medzi Slovenskom a Českom s možnosťou cestovania nie len v rámci Európy, ale celého sveta. Zároveň sa zlepšili možnosti informačných technológií a tak nebol problém pozorovať cez satelitné vysielanie dianie aj v ďalekom zahraničí. Tu už by sme mohli zaregistrovať isté vplyvy zo zámoria, no rezba motorovou pílou sa stále vyvíjala v drvivej prevahe v intenciách odkazu predchádzajúcich generácií. Rezba motorovou pílou bola na vzostupe vďaka novodobého trendu: zmenou hospodárskych dvorov a záhrad na okrasné. Takto upravovaný priestor už žiadal viacero konceptov posedení, doplnenia drobnej architektúry a samozrejme  sôch. Pretože deväťdesiate roky boli obdobím výrazného rozvoja živností a súkromného podnikania, vznikol zdravý trh, schopný uživiť jednotlivcov, rodiny či tímy. Okrem realizátorov s výtvarným vzdelaním sa rozbiehali aj živnosti neprofesionálnych umelcov a remeselníkov. Vo veľkej miere sa využívali medzery v legislatíve, aby mohli vykonávať niektoré činnosti v danom smere nekvalifikovaní záujemcovia. Začínali sa tvorivejšie prejavovať  združenia poľovníkov, trampovia, záhradkári, rybári a pod. Dôvodom je do určitej miery aj porevolučný zánik štátnych organizácií ako Socialistický zväz mládeže (združujúci členov vo veku 15 – 35 rokov), Zväzarm (organizácia, ktorá zastrešovala branné športy a technickú záujmovú činnosť). 
2000 – 2010.
V roku 2000 sa v Záhradnej galérii Alojza Machaja v Plaveckom Štvrtku uskutočnilo podujatie, kde z 22 zúčastnených rezbárov zo štyroch krajín realizovalo svoje diela. 19 rezbárov svoje diela zhotovilo prevažne motorovou pílou. ZGAM vydávala rezbársky štvrťročník Dotyky &amp; Cesty a započala s realizáciou projektov, ktoré boli situované mimo Plavecký Štvrtok. Činnosť bola tak výrazná, že aktivity lákali pozornosť médií a veľa rezbárov pod dojmom zážitkov sa pokúšalo o podobné aktivity v iných regiónoch Slovenska aj v Česku. Redaktorkou  časopisu bola súčasná generálna riaditeľka Ústredia ľudovej umeleckej výroby (ÚĽUV) Eva Ševčíková, ďalej rezbár Jozef Barta a Ľubica Kainová. Jedným z redaktorov časopisu a účastníkov podstatnej časti projektov ZGAM bol Andrej Irša, ktorý presadil v  obci Kátov poriadanie  podujatia Kvetinové dni. To dokázalo do obce dostať nie len diela zo ZGAM, ale aj remeselníkov a umelcov. Akcia mala bohatý kultúrny program a špecializovaný záhradnícky jarmok, pričom podujatie trvá dodnes. To by samé o sebe pre rozvoj motorového rezbárstva nemalo výraznejší význam, ale súbežne s organizačnými aktivitami prišlo k založeniu portálu Rezbárstvo.sk a po úspechu Kvetinových dní ďalšie organizačné počiny, predovšetkým sympóziá. Portál zverejňoval články z rezbárskych akcií, o možnostiach obrábania, o materiáloch aj pracovných postupoch. Živá diskusia z desiatok návštev za celý mesiac narastala na desiatky až stovky účastníkov diskusií v jednej chvíli (maximum 350 naraz). Počet  návštev za mesiac bežne presahoval hodnotu 20 000. Diskusie umožnili jednotlivým členom zapojiť sa do diania, ľahšie sa organizovali podujatia, zrazy, výstavy a sympóziá.  Internet ukázal v plnej miere svoje možnosti a niet pochýb o tom, že portál Rezbárstvo.sk celkom zásadným spôsobom agregoval aktivity v oblasti „motorového rezbárstva“ na našom území.
V novom miléniu sa výrazne rozšírila činnosť Jiřího Halouzky z Jiříkova a jeho Pradedovej galérie s množstvom atrakcií. Rezbe motorovou pílou sa Halouzka venoval oveľa skôr a to od roku 1985. Jiří Halouzka je držiteľom štyroch svetových a dvadsiatich piatich českých rekordov v kategórii rezby motorovou pílou.
V roku 2002 sa konalo prvé medzinárodné sochárske sympózium Hany Wichterlovej (významná česká sochárka). Riaditeľom sympózia bol Miroslav Švancara. Akcia bola poriadaná v spolupráci s Mestom Prostějov. Podujatie malo trvanie desať rokov počas ktorých vzniklo  66 sôch. Výpočet diel a autorov by bol obsiahly, preto sú vybrané najlepšie hodnotené sochy jednotlivých ročníkov:
Prvá časovo vymedzená dokumentovaná rezbárska exhibícia v našich končinách (speedcarving) v podaní Andreja Iršu prebehla 10. septembra 2005 pred Slováckym múzeom na pokraji Smetanových sadov v Uherskom Hradišti pri príležitosti Dňa európskej kultúry. Socha "Dievča" vznikla v priebehu piatich hodín a postup prác bol zdokumentovaný fotografom Martinom Sekaninom počtom 514 snímkov.
V roku 2006 bola rezbárska exhibícia Andreja Iršu v parku mesta Piešťany, ku príležitosti otvorenia kúpeľnej sezóny. Vznikla tu lavička "Slimáci". Jednalo sa pravdepodobne o prvé zdokumentovanie prác s použitím novinky: výtvarníckej / carvingovej lišty (tento typ sa používa aj na stromovú chirurgiu). Prostredníctvom portálu Rezbárstvo.sk sa podnietil záujem u ostatných rezbárov o kúpu a tak už v nasledovnom roku pracovala podstatná časť rezbárov s pílami vybavenými carvingovými lištami.
V roku 2006 se dostaval zrubový hotel Grůň v Mostoch u Jablunkova. Majiteľ Pavel Taufr vyhlásil medzi tesármi súťaž v rezbe barovej stoličky. Dodatočne bol tento počin prehlásený za prvý ročník tesárskych zručností. Výraznú zásluhu na podujatí a jeho dokumentácii má český rezbár Čestmír Slíva z Havířova. Názov sa zachoval aj keď sa nejednalo o stavebné konštrukcie ale zhotovovanie sôch motorovou pílou. Toto podujatie bolo prvým v rámci Česka aj Slovenska, kde sa rezba motorovou pílou dostala do súťažnej polohy s realizáciou v stanovenom čase. V plnej miere sa tak jednalo o rýchlorezbu, speedcarving. Akcia mala medzinárodný formát a to účasťou rezbárov z Česka, Slovenska, Poľska a Nemecka. Medzi najúspešnejších účastníkov patrili Wladek Ligocki (Poľsko), Adam Bakoš (Slovensko) a Milan Lysek (Česko).
Významným bolo sympózium členov portálu Rezbárstvo.sk v roku 2009 na podujatí NEFSETŘEZ (neformální setkání řezbářů) v autokempe Lučina (Česko), kde sa stretla „naživo“ česká a slovenská rezbárska online scéna.
2010 – 2020.
V roku 2010 sa slovenský rezbár Martin Kalman zúčastnil svetovej výstavy EXPO v Šanghaji, kde reprezentoval Slovensko ako rezbár s motorovou pílou.
V roku 2012 sa český rezbár motorovou pílou Jaroslav Pěcháček zúčastnil súťaže Česko-Slovensko má talent. 
Portál Rezbársvo.sk dosiahol vrcholného obdobia, čo bolo predzväsťou postupného úpadku. V tomto období sa podarilo portálu zmapovať podstatnú časť rezbárskej scény. Štatistické údaje portálu sa stali cenným zdrojom informácií, ktoré sa neskôr stali základom pre metodické spracovanie, oficiálne štandardy a normatívy.
Po vzore portálu Rezbárstvo.sk začali vznikať nové internetové formáty. Jedným z nich sa stal portál Česká tvorba, ale pomerne rýchlo upadol záujem o diskusie vo fóre. Nedarilo sa napĺňať vzdelávací účel a tak zostala aktívna prakticky len najfunkčnejšia časť: Galéria tvorby súčasných českých majstrov rezbárov.
Dôvodom úpadku diskusných platforiem nebol nezáujem o remeslo, len sa zmenili možnosti šírenia informácií. Začali sa etablovať sociálne siete, predovšetkým Facebook. Nové možnosti v súčinnosti s funkciami mobilných telefónov spôsobili úplnú zmenu doterajšej komunikácie, kde sa fotografie s dátovým limitom problematicky nahrávali do diskusných príspevkov. Okrem zaujímavého a užitočného obsahu sa cez Facebook začal šíriť aj obsah závadný.

</doc>
<doc id="719478" url="https://sk.wikipedia.org/wiki?curid=719478" title="Kozmas">
Kozmas

Kozmas je mužské krstné meno. Pôvod má gréckom "Κοσμᾶς", čo spolu s podstatným menom "κόσμος" [kósmos] („vesmír“) a slovesom "κοσμέω" („poriadok“, „slušnosť“ alebo „zdobiť“) odkazuje na slušnosť. Ženská verzia mena znie "Cosima" (taliančina) alebo "Cósima" (španielčina).

</doc>
<doc id="719479" url="https://sk.wikipedia.org/wiki?curid=719479" title="Chatam Sofer">
Chatam Sofer



</doc>
<doc id="719482" url="https://sk.wikipedia.org/wiki?curid=719482" title="16 (album)">
16 (album)

16 je názov tretieho štúdiového albumu slovenskej detskej speváčky Michaely Paštekovej, ktorý na CD a MC v roku 1998, v roku jej šestnástich narodenín, vydalo hudobné vydavateľstvo Ariola.

</doc>
<doc id="719483" url="https://sk.wikipedia.org/wiki?curid=719483" title="Struhárske sedlo">
Struhárske sedlo

 
Struhárske sedlo () je horské sedlo v Nízkych Tatrách. Nachádza sa v juhozápadnej časti pohoria, nad obcou Jasenie, severozápadne od Brezna.
Polohopis.
Leží v západnej polovici pohoria, v geomorfologickom podcelku Ďumbierske Tatry a vedie ním hranica medzi časťami Prašivá a Ďumbier. Nachádza sa v rázsoche, ktorá vedie južným smerom z Ďurkovej () na Struhár (), pričom oddeľuje práce tieto dva masívy. Vytvára prechod z Jasenskej doliny na západe do Lomnistej doliny na východe, ktorými voda do rieky Hron odteká Jasenským potokom a jej prítokmi Prostredným potokom a Lomnistou. Lokalita je súčasťou Národného parku Nízke Tatry a križujú sa tu značené turistické chodníky.
Sedlo leží na katastrálnom území obce Jasenie v okrese Brezno, v Banskobystrickom kraji.

</doc>
<doc id="719484" url="https://sk.wikipedia.org/wiki?curid=719484" title="Michaela – hity">
Michaela – hity

Michaela – hity je názov kompilácie slovenskej detskej speváčky, Michaely Paštekovej, ktorú na CD a MC v roku 2000 vydalo hudobné vydavateľstvo BMG Ariola.

</doc>
<doc id="719485" url="https://sk.wikipedia.org/wiki?curid=719485" title="Martin Madej (album)">
Martin Madej (album)

Martin Madej je názov debutového štúdiového albumu slovenského muzikálového herca a speváka, Martina Madeja, ktorý na CD v roku 1998 vydalo hudobné vydavateľstvo Ariola.
Album vznikol ako reakcia na veľký úspech skladby „Bobi“, ktorú Martin Madej naspieval na projekt s nahrávkami detských piesní, ktorý vyšiel v roku 1996 pod názvom "Peter Nagy a deti 2". Texty a hudbu nahrávok albumu "Martin Madej" z väčšej časti zložil a produkoval Peter Nagy. Pri nahrávaní s ním spolupracoval Peter Farnbauer, ktorý je autorom hudby dvoch skladieb.

</doc>
<doc id="719490" url="https://sk.wikipedia.org/wiki?curid=719490" title="Ilona Németh">
Ilona Németh

Prof. Ilona Németh, DLA (* 28. január 1963, Dunajská Streda) je slovenská výtvarníčka, typografka, konceptuálna umelkyňa a vysokoškolská pedagogička maďarskej národnosti.
Životopis.
Pochádza z maďarskej rodiny z južného Slovenska, jej otec bol poľnohospodársky inžinier, matka učiteľka. Základnú a strednú školu absolvovala v Dunajskej Strede. V rokoch 19811986 absolvovala odbor typografia a knižné umenie na Maďarskej vysokej škole umeleckopriemyselnej v Budapešti (, dnes "Moholy-Nagy Művészeti Egyetem", MOME).
Počas štúdia spolupracovala s opozičnými skupinami a do Československa prevážala maďarskú samizdatovú literatúru. Po skončení štúdia v roku 1986 sa zúčastňovala protestných akcií; pre svoje kritické postoje bola v dlhoročnom konflikte aj s otcom, ktorý sa ju snažil presvedčiť, že komunistickú stranu je možné reformovať zvnútra. Pracovala vo vydavateľstve maďarskej literatúry Madách a spoluzakladala výtvarnú sekciu časopisu nezávislých maďarských spisovateľov "Iródia", kde dávali priestor aj umelcom, ktorí sa nemohli oficiálne realizovať, pretože nesúhlasili s politickým režimom. Spolu s performerom Józsefom R. Juhászom založili v roku 1987 pod hlavičkou Csemadoku v Nových Zámkoch nezávislé Studio erté, etablujúce a propagujúce dovtedy neoficiálne alternatívne a experimentálne umenie. V rokoch 19871997 sa tu konali festivaly multimediálneho umenia.
18. novembra 1989, teda v druhý deň začínajúcej sa Nežnej revolúcie, avšak ešte bez vedomia o udalostiach zo 17. novembra, spoluzaložila s ďalšími maďarskými disidentmi a mladými aktivistami Maďarskú nezávislú iniciatívu (MNI), v rámci ktorej chceli rozvinúť spoluprácu s ďalšími slovenskými a českými disidentskými kruhmi. V nasledujúcich týždňoch sa pridali k VPN a 15. decembra začali vydávať prvý nezávislý maďarský časopis "Nap", kde bola Ilona Németh dva roky grafickou redaktorkou. Zažila dezilúziu z nástupu maďarského aj slovenského nacionalizmu a v roku 1992 sa zo straníckej politiky stiahla: "„Ja mám menšinový názor a nie som ochotná podriadiť sa väčšinovému názoru. Samozrejme, chápem a akceptujem, že na tejto báze funguje demokracia.“" Veľmi negatívne vnímala aj vtedajší zánik Československa: "„Mám samozrejme viac identít, a jedna z nich je československá. Nikdy som nemala pocit, že sme rozdelenie potrebovali. Spoločný štát bol obohatením obidvoch národov.“"
Na slovenskú výtvarnú scénu vstúpila v roku 1990 svojou prvou samostatnou výstavou "Zápisky z labyrintu" v bratislavskej Galérii Cypriána Majerníka, pozostávajúcou z inštalácie, videa a maľby. Do priestoru umiestnila prírodný materiál, niekoľko balíkov slamy, videozáznam performancie a diela expresívnej gestickej maľby.
Ilustrovala učebnice slovenčiny pre osem ročníkov základných škôl s vyučovacím jazykom maďarským. Bola členkou viacerých výberových komisií, rozdeľujúcich prostriedky pre kultúrne organizácie a občianske združenia so zameraním na väčšinovú aj menšinovú kultúru. Kriticky vníma činnosť Csemadoku po roku 1989, ktorý podľa nej dodnes funguje ako za minulého režimu a snaží sa podporovať len ľudovú kultúru: "„Založiť identitu len na ľudovej kultúre je strašne málo a biedne. Okrem toho, že sme Maďari, mali by sme aj niečo iné vykonať a zaoberať sa inými vecami. Byť Maďarom nie je cieľom, ale danosťou.“"
V rokoch 20002003 absolvovala ďalšie, magisterské štúdium na Maďarskej akadémii výtvarných umení (, MKE), v roku 2006 tu získala titul „doktor slobodných umení“ (DLA) a v roku 2007 umelecko-pedagogickú hodnosť docent.
V rokoch 20042019 prednášala na Vysokej škole výtvarných umení v Bratislave (VŠVU), kde pôsobila aj ako garantka odboru intermédií. V rokoch 20082009 získala Fulbrightovo štipendium, v rámci ktorého absolvovala postdoktorandský pobyt na New York University. V roku 2014 ju prezident SR Andrej Kiska vymenoval za profesorku v odbore výtvarné umenie.
Od roku 2021 pôsobí ako profesorka a garantka študijného programu Dizajn na Fakulte architektúry a dizajnu Slovenskej technickej univerzity v Bratislave (FAD STU). Špecializuje sa na umenie vo verejnom priestore a umelecký výskum.
Od roku 2015 pôsobí ako kurátorka scény vizuálneho umenia festivalu Pohoda. a od roku 2022 je členkou redakčnej rady Denníka N.
Osobný život.
S manželom, architektom Mariánom Ravaszom, majú synov Ábela (* 1986; sociológ a politik) a Jonathana (odborník v oblasti interaktívneho dizajnu a virtuálnej reality).

</doc>
<doc id="719491" url="https://sk.wikipedia.org/wiki?curid=719491" title="Ilona Némethová">
Ilona Némethová



</doc>
<doc id="719492" url="https://sk.wikipedia.org/wiki?curid=719492" title="Mendelova univerzita v Brně">
Mendelova univerzita v Brně



</doc>
<doc id="719493" url="https://sk.wikipedia.org/wiki?curid=719493" title="Veronika Sramaty">
Veronika Sramaty



</doc>
<doc id="719494" url="https://sk.wikipedia.org/wiki?curid=719494" title="Veronika Šramaty">
Veronika Šramaty



</doc>
<doc id="719495" url="https://sk.wikipedia.org/wiki?curid=719495" title="Turistická značkovaná trasa číslo 2692">
Turistická značkovaná trasa číslo 2692

 Turistická značkovaná trasa číslo 2692 je modrá trasa v Bielych Karpatoch a Považskom podolí. Začína v Púchove a končí pri kaplnke v Brezovej. Dĺžka trasy je 21,3 km.

</doc>
<doc id="719503" url="https://sk.wikipedia.org/wiki?curid=719503" title="Chuck Yeager">
Chuck Yeager

Brigádny generál Charles Elwood Yeager (* 13. február 1923, Myra, Západná Virgínia, USA – † 7. december 2020, Los Angeles, Kalifornia) bol dôstojník Vojenského letectva Spojených štátov, letecké eso a skúšobný pilot, ktorý v októbri 1947 ako prvý pilot v dejinách prekonal rýchlosť zvuku pri vodorovnom lete. Mnohými je označovaný za jedného z najvýznamnejších pilotov všetkých čias.
Životopis.
Narodil sa 13. februára 1923 v Myre v Západnej Virgínii vo farmárskej rodine Alberta Hala Yeagera (18961963) a Susie Mae Yeagerovej (rodenej Sizemoreovej; 18981987). Keď mal päť rokov, rodina sa presťahovala do Hamlinu, tiež v Západnej Virgínii. Yeager mal dvoch bratov, Roya a Hala, Jr., a dve sestry, Doris Ann (ktorú vo veku jedného roka nešťastnou náhodou zabil štvorročný Roy pri hre so strelnou zbraňou) a Pansy Lee. Mladý Charles navštevoval strednú školu v Hamline, kde hrával basketbal a futbal, pričom najlepšie známky mal z geometrie a strojopisu. Strednú školu ukončil v júni 1941.
Svoju kariéru začal počas druhej svetovej vojny ako vojak Armády Spojených štátov, pričom v roku 1941 bol pridelený k armádnym vzdušným silám. Pred januárom 1942 nesedel v lietadle a keď ho jeho technický dôstojník pozval na skúšobný let po údržbe lietadla AT-11, rozprával, že mu počas letu prišlo veľmi zle: "„Po tom, ako som sa celý pozvracal, som si povedal: ‚Yeager, urobil si veľkú chybu‘“". Po službe leteckého mechanika nastúpil v septembri 1942 do poddôstojníckeho pilotného výcviku a po jeho absolvovaní bol povýšený do hodnosti flight officer, pričom väčšinu svojich vzdušných víťazstiev dosiahol ako pilot stíhačky P-51 Mustang na západnom fronte, kde si pripísal 11,5 zostrelených nepriateľských lietadiel (polovica zásluh je od druhého pilota, ktorý mu asistoval pri jednom zostrelení). Dňa 12. októbra 1944 dosiahol status leteckého „esa za jeden deň“, keď počas jednej misie zostrelil päť nepriateľských lietadiel.
Dňa 26. februára 1945 sa oženil s Glennis Dickhouseovou a mali spolu štyri deti (Susan, Dona, Mickeyho a Sharon). Yeager pomenoval po manželke viaceré svoje lietadlá ako talizman pre šťastie: "„Každé lietadlo, ktoré po tebe pomenujem, ma vždy privedie domov.“" Po vojne sa Yeager stal skúšobným pilotom a lietal na mnohých typoch strojov vrátane experimentálnych lietadiel na raketový pohon pre Národný poradný výbor pre letectvo (NACA). V rámci programu NACA sa 14. októbra 1947 stal prvým človekom, ktorý oficiálne prekonal zvukovú bariéru, keď na experimentálnom lietadle Bell X-1 "Glamorous Glennis" dosiahol vo výške 13 700 m rýchlosť Mach 1,05, za čo v roku 1948 získal Collierovu aj Mackayovu trofej. V nasledujúcich rokoch prekonal niekoľko ďalších rýchlostných a výškových rekordov. V roku 1962 sa stal prvým veliteľom USAF Aerospace Research Pilot School, ktorá školila a pripravovala astronautov pre NASA a vojenské letectvo.
Neskôr velil stíhacím letkám a krídlam v Západnom Nemecku, ako aj v juhovýchodnej Ázii počas vietnamskej vojny. Za svoje úspechy a vynikajúce hodnotenie výkonnosti týchto jednotiek bol v roku 1969 povýšený na brigádneho generála a v roku 1973 uvedený do Národnej leteckej siene slávy. Dňa 1. marca 1975 odišiel do dôchodku. Jeho aktívna letecká kariéra trvala viac ako 30 rokov a zaviedla ho do mnohých častí sveta vrátane kórejskej vojnovej zóny a Sovietskeho zväzu počas vrcholiacej studenej vojny.
S manželkou Glennis sa po Yeagerovom odchode z vojenského letectva v roku 1975 presťahovali do Grass Valley v Kalifornii. Manželia prosperovali vďaka Yeagerovej najpredávanejšej autobiografii, prednáškam a komerčným aktivitám. Glennis Yeagerová zomrela v roku 1990 na rakovinu vaječníkov. Yeagerov syn Mickey (Michael) nečakane zomrel 26. marca 2011 v Oregone. Chuck Yeager je mnohými označovaný za jedného z najvýznamnejších pilotov všetkých čias a v roku 2013 sa v rebríčku 51 hrdinov letectva časopisu "Flying" umiestnil na piatom mieste. Počas svojho života lietal na viac ako 360 rôznych typov lietadiel a ešte dve desaťročia po odchode do dôchodku pokračoval v lietaní ako pilot-konzultant pre Vojenské letectvo Spojených štátov. 
Zomrel 7. decembra 2020 popoludní vo veku 97 rokov v nemocnici v Los Angeles. Po jeho smrti vydal prezident Spojených štátov Donald Trump sústrastné vyhlásenie, v ktorom uviedol, že Yeager „bol jedným z najlepších pilotov v dejinách, hrdým Západovirgínčanom a americkým unikátom, ktorý neúnavne posúval hranice ľudských úspechov“.

</doc>
<doc id="719509" url="https://sk.wikipedia.org/wiki?curid=719509" title="Tehelko">
Tehelko

Tehelko alebo OC Tehelko je nákupné stredisko v Bratislave-Nové Mesto otvorené v roku 2023. Je súčasťou komplexu Národného futbalového štadióna v miestnej časti Tehelné pole.
Nákupné stredisko postavila spoločnosť Grafobal Group ako súčasť väčšieho developmentu na mieste bývalého futbalového štadióna Tehelné pole. Presné finančné náklady na vybudovanie nákupného strediska Tehelko v rámci nákladov na celý komplex nie sú známe. 
Už pôvodný projekt obsahoval nákupnú pasáž s rozlohou obchodných prevádzok 7 500 štvorcových metrov. V roku 2013 bol schválený upravený projekt, už s nákupným strediskom o rozlohe 16 960 štvorcových metrov.
Cieľovou skupinou nákupného strediska sú rezidenti a návštevníci lokality Tehelné pole. Podľa spoločnosti Grafobal Group nejde o klasické nákupné stredisko a nemá konkurovať neďalekým nákupným strediskám Centrál a Vivo!, ale bude sa čiastočne špecializovať na šport a športové predajne.
Neštandardne bolo nákupné stredisko v roku 2023 otvorené s minimálnou komunikáciou a poloprázdne, jeho jedinými nájomníkmi boli v čase otvorenia potraviny Coop Jednota, Trek, Najšport a fanshop futbalového klubu ŠK Slovan Bratislava. Spolu obsahuje Tehelko priestory pre 30 prevádzok. Návštevníci majú k dispozícií podzemné parkovisko s kapacitou 270 parkovacích miest, parkovanie je prvé dve hodiny zdarma. 
Zoznam obchodov a služieb.
"(Platné k októbru 2024)"

</doc>
<doc id="719511" url="https://sk.wikipedia.org/wiki?curid=719511" title="Ladislav Zibura">
Ladislav Zibura

Bc. et Bc. Ladislav Zibura (* 15. jún 1992, České Budějovice) je český cestovateľ a spisovateľ humornej cestopisnej literatúry, fotograf a rečník. Pravidelne organizuje cestovateľské prednášky v Česku, kde v štýle stand-upu opisuje svoje zážitky a stretnutia s ľuďmi. Cestuje hlavne peši, autostopom a keď osud inak nedá, aj v policajnom aute. Má slovenských predkov, jeho starý otec pochádzal z Popradu.
Púte.
Santiago de Compostela.
Po maturite na Gymnáziu Jírovcova v Českých Budějoviciach v roku 2011 sa ako osemnásťročný vydal osamote na pešiu púť z francúzskeho Saint Jean Pied de Port do španielskeho pútnického miesta Santiago de Compostela, odkiaľ pokračoval až k pobrežiu Atlantického oceánu s celkovou dĺžkou trasy 900 km. Druhú púť do Santiaga de Compostela zahájil na jeseň roku 2021, desať rokov po prvej púti. Obe púte zhrnul v knihe „Všechny cesty vedou do Santiaga“.
Rím.
Po prvom ročníku štúdia žurnalistiky a ekonómie na Masarykovej univerzite v Brne podnikol pešiu výpravu s kamarátom Michalom z Českých Budejovíc do Ríma. Od Innsbrucku pokračoval do Ríma sám. O tejto ceste nenapísal knihu.
Jeruzalem.
V lete 2014 ako dvadsaťdvaročný, po druhom ročníku štúdia na vysokej škole sa vydal na púť naprieč Tureckom a Izraelom do Jeruzalema s dĺžkou trasy 1400 km. O tejto ceste napísal knihu „40 dní pěšky do Jeruzaléma“.
Knihy.
Ladislav Zibura je autorom 6 cestopisných kníh, ktoré ilustruje Lukáš Tomek z Pelhřimova (Tomski&amp;Polanski) na motívy Ziburových fotografií. Knihy vydáva Albatros Media a BizBooks. Knihy vznikajú na základe denníkov ručne písaných počas cestovania, tieto manuskripty neboli doteraz publikované.
Osobný život.
Ladislav Zibura je ženatý, s manželkou Karolínou má jedného syna, Sebastiana. Svadbu mali na pláži na pobreží Atlantického oceána v Portugalsku. Svadobnú cestu realizovali v Indonézii. O cestách do Indonézie Zibura prednáša na jar 2025 prednášky „Dvě cesty do džungle“. Druhú výpravu do Indonézie absolvoval sám polroka po svadobnej ceste. O cestách do Indonézie neplánuje napísať cestopis.
Rodičia Ladislava Ziburu boli učitelia na stredných školách. Spolu s rodičmi a manželkou sa vydal na cesty po juhu Afriky, kde v terénnom aute vybavenom strešným stanom precestovali Namíbiu a Botswanu. O tejto ceste prednáša na jar 2025 prednášku s názvom „S mámou a tátou do Afriky“. O ceste do Afriky neplánuje napísať cestopis.
Ladislav Zibura trpí ochorením sluchu tinitus, ktoré je následkom hluku streľby na oslavách v Turecku. Nepretržite počuje frekvenciu 7 000 Hz, čo je výška tónu, ktorý nie je možné zahrať na klaviatúre klavíra. Ide o vysoký piskľavý zvuk.

</doc>
<doc id="719513" url="https://sk.wikipedia.org/wiki?curid=719513" title="From Russia with Love">
From Russia with Love

From Russia with Love môže byť:

</doc>
<doc id="719514" url="https://sk.wikipedia.org/wiki?curid=719514" title="From Russia, with Love (kniha)">
From Russia, with Love (kniha)

From Russia, with Love (doslovne "Srdečné pozdravy z Ruska") je piaty román anglického spisovateľa Iana Fleminga, v ktorom vystupuje jeho fiktívny agent britskej tajnej služby James Bond. Fleming napísal príbeh začiatkom roku 1956 vo svojom sídle Goldeneye na Jamajke; vtedy si myslel, že by to mohla byť jeho posledná Bondova kniha. Román prvýkrát publikoval v Spojenom kráľovstve Jonathan Cape 8. apríla 1957.
Príbeh sa sústreďuje na organizáciu SMERSH, sovietskej kontrarozviedky, s cieľom zavraždiť Bonda takým spôsobom, aby zdiskreditoval jeho aj jeho organizáciu MI6. Ako návnadu Rusi používajú krásnu šifrovaciu úradníčku Tatianu Romanovú a Lektor, sovietsky dekódovací stroj. Veľká časť deja sa odohráva v Istanbule a v Orient Expresse. Kniha bola inšpirovaná Flemingovou návštevou Turecka v mene "The Sunday Times", aby informoval o konferencii Interpolu. "From Russia, with Love" sa zaoberá napätím medzi Východom a Západom počas studenej vojny, úpadkom britskej moci a vplyvu v období po druhej svetovej vojne.
Román získal v čase vydania vo všeobecnosti pozitívne recenzie. Predajnosť knihy podporila reklamná kampaň, ktorá sa odohrala pri návšteve britského premiéra Anthonyho Edena na panstve Goldeneye a uverejnenie článku v "Life", ktorý uvádzal "From Russia, with Love" ako jednu z obľúbených kníh amerického prezidenta Johna F. Kennedyho. Príbeh bol serializovaný v novinách "Daily Express", najprv v skrátenej, viacdielnej forme a potom ako komiks. V roku 1963 bol adaptovaný do filmu zo série Bond, v hlavnej úlohe so Seanom Connerym.

</doc>
<doc id="719515" url="https://sk.wikipedia.org/wiki?curid=719515" title="From Russia with Love (kniha)">
From Russia with Love (kniha)



</doc>
<doc id="719516" url="https://sk.wikipedia.org/wiki?curid=719516" title="Bessie Colemanová">
Bessie Colemanová

Bessie Colemanová (; * 26. január 1892, Atlanta, Texas, USA – † 30. apríl 1926, Jacksonville, Florida) bola americká civilná letkyňa. Stala sa prvou Afroameričankou a prvou pôvodnou Američankou, ktorá získala pilotnú licenciu. Je tiež prvým známym človekom čiernej pleti, ktorý získal medzinárodnú pilotnú licenciu. Bola inšpiráciou pre prvých pilotov a pre afroamerické a indiánske komunity.
Životopis.
Narodila sa 26. januára 1892 v Atlante v Texase ako desiate z trinástich detí Georgea Colemana, Afroameričana, ktorý mal starých rodičov zrejme z indiánskeho kmeňa Cherokee alebo Choctaw, a Susan Colemanovej, ktorá tiež bola Afroameričanka. Rané detstvo strávila na malej farme svojich rodičov a nedele venovala návšteve kostola. Kým jej starší súrodenci postupne preberali úlohy na poli, Bessie pomáhala svojej matke Susan s domácimi prácami, záhradou a dohľadom nad mladšími súrodencami. Bessie vyrastala v čase rasovej segregácie a chodila do základnej školy pozostávajúcej len z jednej miestnosti a určenej výlučne pre černošské deti. Bola veľmi dobrou žiačkou, aj keď jej rodičia často nemohli kúpiť školské pomôcky, napríklad kriedu alebo ceruzky. Najradšej čítala a mala výnimočný talent na matematiku. Rutinu školy, domácich prác a nedeľnej návštevy kostola prerušoval len každoročný zber bavlny, na ktorom sa zúčastňovali všetci členovia rodiny. 
V roku 1901 otec rodinu opustil. Chcel uniknúť rasizmu v južných štátoch a vrátil sa do svojho rodného štátu Oklahoma, ktorý bol v tom čase ešte stále považovaný za indiánske územie a bieli ho ešte len začali kolonizovať. Dúfal tam v lepší život, ale jeho rodina ho nenasledovala. Vo veku 12 rokov bola Bessie prijatá do školy Misionárskej baptistickej cirkvi, pokračovala vo vzdelávaní a po svojich 18. narodeninách sa zapísala na Oklahoma Colored Agricultural and Normal University (dnešná Langston University), pričom použila všetky svoje úspory. Už po prvom semestri však boli jej finančné prostriedky vyčerpané. Štúdium musela zanechať a vrátiť sa domov. V roku 1915 nasledovala svojich dvoch bratov do Chicaga a žila s nimi. Spolu s nimi najprv pracovala v supermarkete a ako manikérka v kaderníctve. Tam si vypočula príbehy pilotov, ktorí sa vrátili z vojny, a predstavovala si, aké by to bolo, keby sa sama stala pilotkou. Jej brat si ju doberal, že Francúzky sú lepšie ako Afroameričanky, pretože Francúzky sa už stali aj pilotkami.
Bessie bola odhodlaná stať sa pilotkou, ale keďže bola žena a černoška, neprijali ju do žiadnej leteckej školy. Podporili ju však niektorí vplyvní členovia černošskej komunity, ktorých spoznala počas práce v holičstve. Robert S. Abbott, zakladateľ a vydavateľ novín "The Chicago Defender", najvýznamnejšieho týždenníka pre Afroameričanov v Chicagu, a bankár Jesse Binga. Finančne ju podporovali a ona na oplátku využívala svoju pútavú a živú osobnosť a svoju krásu ako reklamný prostriedok pre "Chicago Defender". Jej kariérnym ambíciám a odmietnutiu, ktoré zažila, sa Abbott opakovane venoval aj vo svojich novinách. Colemanová začala navštevovať kurzy francúzštiny v jazykovej škole Berlitz a 20. novembra 1920 nakoniec odcestovala do Francúzska, aby absolvovala pilotný výcvik. Bola jediným žiakom inej ako bielej pleti, ktorý sa tam v priebehu roka naučil lietať. Dňa 15. júna 1921 získala pilotnú licenciu od Medzinárodnej leteckej federácie (FAI). Stala sa prvou Afroameričankou a prvou pôvodnou Američankou, ktorá získala pilotnú licenciu, a tiež prvým známym človekom čiernej pleti, ktorý získal medzinárodnú pilotnú licenciu.
Keď sa v septembri 1921 vrátila do Spojených štátov, stal sa jej životný príbeh mediálnou senzáciou a mohla si užívať zaslúženú slávu. Pozývali ju na mnohé podujatia a dostalo sa jej uznania a obdivu od černochov i belochov. Éra komerčného lietania bola vtedy ešte niekoľko rokov v budúcnosti, a tak si Colemanová rýchlo uvedomila, že ak sa chce uživiť ako civilná letkyňa, musí sa stať kaskadérkou, ktorá bude predvádzať nebezpečné triky vo vzduchu s v tej dobe ešte novou technológiou lietadiel pre platiacich divákov. Aby však uspela v tejto vysoko konkurenčnej oblasti, potrebovala by pokročilé lekcie a rozsiahlejší repertoár. Po návrate do Chicaga nenašla nikoho, kto by ju chcel učiť, a tak vo februári 1922 opäť odplávala do Európy. Nasledujúce dva mesiace strávila vo Francúzsku, kde absolvovala pokročilý kurz lietania. Potom odišla do Holandska, aby sa stretla s Anthonym Fokkerom, jedným z najvýznamnejších konštruktérov lietadiel na svete. Odcestovala aj do Nemecka, kde navštívila firmu Fokker a absolvovala ďalší výcvik u jedného z hlavných pilotov spoločnosti. Potom sa vrátila do USA, aby začala svoju kariéru v exhibičnom lietaní.
Médiá ju označili za „Kráľovnú Bess“ a „Odvážnu Bessie“ a nasledujúcich päť rokov bola veľmi populárna. Lietala predovšetkým na lietadlách, ktoré boli armádnymi prebytkami z vojny. Dňa 3. septembra 1922 sa na Long Islande zúčastnila svojho prvého leteckého vystúpenia. Ako pilotka sa následne zúčastňovala na leteckých prehliadkach po celých USA. Tlač ju často kritizovala za jej oportunistickú povahu a okázalý štýl. Zároveň si rýchlo získala povesť zručnej a odvážnej pilotky, ktorá sa nezastaví pred ničím, aby dokončila náročný kaskadérsky kúsok. Dňa 22. februára 1923 si v Los Angeles zlomila nohu a tri rebrá, keď sa jej lietadlo dostalo do pádu a havarovalo. Absolútne odmietala účasť na leteckých podujatiach, ktoré zakazovali účasť Afroameričanov. Keď jej sláva rástla, pozvali ju do filmovej adaptácie jej života "Shadow and Sunshine". Súhlasila, ale natáčanie nakoniec zrušila, pretože sa jej zobrazenie černochov v scenári zdalo príliš klišéovité. Dúfala, že publicita jej pomôže v kariére a poskytne jej časť peňazí potrebných na založenie vlastnej leteckej školy. Jej cieľom bolo otvoriť prvú leteckú školu v USA, kde by sa Afroameričania mohli naučiť lietať, keďže stále nemohli vstúpiť do existujúcich škôl.
Na jar 1926 si Bessie kúpila v Dallase dvojplošník Curtiss JN-4 Jenny. Jej mechanik a PR agent William D. Wills s ním odletel do Jacksonville na Floride v rámci príprav na letecké vystúpenie, pričom musel trikrát pristáť, pretože lietadlo bolo veľmi zle udržiavané. Keď sa to dozvedeli Colemanovej priatelia a rodina, nepovažovali lietadlo za bezpečné a prosili ju, aby s ním nelietala, ale ona to odmietla. Dňa 30. apríla lietadlo riadil pri štarte Wills a na druhom sedadle sedela Colemanová. Na tento let sa nepripútala, pretože na ďalší deň plánovala zoskok padákom a chcela sa vykloniť z kokpitu, aby preskúmala terén. Asi po desiatich minútach letu lietadlo nečakane prešlo do strmhlavého letu a vo výške asi 900 m do rotácie. Približne vo výške 600 m Bessie vypadla z otvoreného kokpitu a zabila sa pri dopade na zem. Wills zahynul o chvíľu neskôr pri náraze lietadla, ktoré explodovalo a zhorelo. Napriek tomu, že trosky boli značne obhorené, sa neskôr zistilo, že haváriu spôsobil kľúč používaný na servis motora, ktorý zasekol ovládacie prvky. Bessie pochovali na Lincolnovom cintoríne blízko Chicaga a na jej pohrebe sa zúčastnilo približne 10 000 ľudí vrátane mnohých významných členov černošskej komunity, ako napríklad aktivistka za občianske práva Ida B. Wellsová. V roku 2006 bola Bessie Colemanová uvedená do Národnej leteckej siene slávy.

</doc>
<doc id="719517" url="https://sk.wikipedia.org/wiki?curid=719517" title="Bessie Coleman">
Bessie Coleman



</doc>
<doc id="719519" url="https://sk.wikipedia.org/wiki?curid=719519" title="Charles Elwood Yeager">
Charles Elwood Yeager



</doc>
<doc id="719520" url="https://sk.wikipedia.org/wiki?curid=719520" title="Brenda">
Brenda

Brenda je ženské krstné meno anglického pôvodu.
Pôvod a rozšírenie.
Všeobecne prijatým vznikom tohto mena je ženská forma odvodená od staroseverského mena "Brandr" (teda aj Brant), čo znamená „pochodeň“ alebo „meč“. ktorý bol dovezený do Spojeného kráľovstva počas stredoveku. Pred 20. storočím sa Brenda používala hlavne v Írsku a Škótsku; jeho popularita v gaelčine bola ovplyvnená jeho podobnosťou s menom Brendan, z ktorých sa príležitostne používa ako ženská forma, hoci etymológia sa líši.

</doc>
<doc id="719521" url="https://sk.wikipedia.org/wiki?curid=719521" title="Cosimo">
Cosimo



</doc>
<doc id="719522" url="https://sk.wikipedia.org/wiki?curid=719522" title="Chabenecké sedlo">
Chabenecké sedlo

 
Chabenecké sedlo () je horské sedlo v hlavnom hrebeni Nízkych Tatier. Nachádza sa v západnej časti pohoria, nad obcou Jasenie, severozápadne od Brezna.
Polohopis.
Leží v západnej polovici pohoria, v centre geomorfologického podcelku Ďumbierske Tatry a v ich časti Ďumbier. Nachádza sa v hlavnom nízkotatranskom hrebeni, medzi Chabencom () a Chopkom () a oddeľuje Chabenec na západe a Kotliská () na východe. Prepája severne ležiacu Križskú dolinu a južne situovanú Lomnistú dolinu. Nimi odteká voda zo severných svahov hrebeňa potokom Palúdžanka do rieky Váh a z južne sa zvažujúcich častí Lomnistou a Jasenským potokom do Hrona. Lokalita je súčasťou Národného parku Nízke Tatry a sedlom vedie severná hranica národnej prírodnej rezervácie Skalka. Prechádza ním turistická Cesta hrdinov SNP.
Sedlo zasahuje na katastrálne územie obcí Jasenie a Dúbrava, na hranici okresov Brezno a Liptovský Mikuláš a Banskobystrického a Žilinského kraja.

</doc>
<doc id="719523" url="https://sk.wikipedia.org/wiki?curid=719523" title="Dierna páska">
Dierna páska

Dierna páska je historické záznamové médium, na ktorom je informácia zakódovaná prítomnosťou alebo neprítomnosťou otvorov (dier), perforovaných na vopred definovaných pozíciách. V širšej miere sa používala od konca 19. storočia na riadenie činnosti automatizovaných tkáčskych, sádzacích, obrábacích, šifrovacích a počítacích strojov, na ukladanie a odosielanie obsahu správ v telegrafoch a ďalekopisoch a následne od prelomu 30. a 40. rokov 20. storočia aj v raných generáciách číslicových počítačov, kde doplnila a čiastočne nahradila dierne štítky. Sama bola neskôr v roli vymeniteľného média postupne nahradená magnetickými páskami a disketami a v roli pracovných pamätí programu a dát feritovými a neskôr polovodičovými pamäťami s priamym prístupom.
Materiál pásky bol vo väčšine prípadov papier, len pre exponovanejšie použitia, ako napr. nekonečné slučky pásky pre riadenie činnosti strojov, sa používala trvanlivejšia kovová alebo plastová páska.
5-stopová ďalekopisná páska.
Ďalekopisná páska bola päťstopová, keďže ďalekopisy využívali historicky 5-bitové telegrafné kódovania znakov, počnúc Baudotovým kódom z roku 1880. Obsahovala päť stôp pre záznam dát (veľké otvory) a jednu vodiacu stopu (malé otvory). Rozmery boli neskôr štandardizované, šírka pásky bola 11⁄16 palca (17 mm) a hrúbka 0,1 mm.
8-stopová počítačová páska.
Dátová páska pre počítače bola osemstopová, umožňujúca 8-bitový záznam (resp. 7-bitový s kontrolou formou paritného bitu). Údaje sa do pásky perforovali priečne po 8 bitových znakoch tak, že logická „1“ je reprezentovaná perforovanou dierou a logická „0“ neperforovaným miestom.
Šírka pásky bola štandardne 1 palec (2,54 cm) a hrúbka 0,1 mm. Rozstup otvorov bol 0,1 palca (2,54 mm) v oboch smeroch. Dátové otvory mali priemer 0,072 palca (1,8 mm), vodiace otvory 0,046 palca (1,2 mm). Dodávala sa zvyčajne v dĺžke 200 m stočená do kotúča o priemere približne 20 cm. Pamäťová kapacita diernej pásky bola 400 znakov na 1 meter dĺžky.
Kódovania znakov používané pre počítačové dierne pásky boli najprv proprietárne, neskôr sa začali postupne štandardizovať. Kód ASCII ("American Standard Code for Information Interchange") z roku 1963 pretrval v podobe zapracovania do medzinárodného štandardu Unicode až dodnes.
Ešte v 80. rokoch 20. storočia dierne pásky bežne slúžili ako prenosné médium pri diaľkovom prenose údajov pomocou ďalekopisov, na vkladanie dát do sálových počítačov a ako zdroj dát pre programovanie permanentných polovodičových pamätí (ROM, PROM, EPROM).
Čítanie pásky.
Čítanie diernej pásky prebiehalo buď mechanicky alebo opticky. Pri mechanickom princípe bola z jednej strany pásky umiestnená podkladová kovová plôška a z druhej sada pružných kontaktov vo forme kefiek, ktoré kĺzali po povrchu pásky. Pri pohybe pásky dochádzalo na miestach s perforáciou k vodivému prepojeniu kontaktov s podkladom, čo vyvolalo elektrický impulz. Pri optickom princípe bola páska presvetľovaná tenkým lúčom svetla, ktorý v miestach s perforovanou dierkou dopadal na snímač pod páskou, produkujúci elektrický impulz.
Oba spôsoby čítania trpeli určitou mierou chybovosti. Pri mechanickom princípe dochádzalo k postupnému opotrebúvaniu kontaktov a následnému vynechávaniu impulzov oznamujúcich prítomnosť dierky v páske. Pri optickom princípe sa zase stávalo, že menej kvalitný papier pásky prepúšťal svetlo aj v miestach, kde nebola perforovaná dierka, čo viedlo k falošným impulzom. Pre kritickejšie potreby sa preto používali schémy reprezentácie dát s kontrolou integrity na úrovni jednotlivých znakov (paritný bit) a/alebo dlhších blokov dát (kontrolné súčty), umožňujúce detekciu chýb, prípadne aj korekciu limitovaného množstva chýb určitého typu (samoopravný kód).
Rýchle optické čítačky dokázali čítať obsah pásky rýchlosťami až niekoľko tisíc znakov za sekundu, napr. britský počítač Colossus, slúžiaci počas druhej svetovej vojny v Bletchley Parku na kryptoanalýzu zachytených správ z nemeckých šifrovacích strojov Lorenz SZ 40/42, čítal obsah diernych pások rýchlosťou 5 000 znakov za sekundu, čomu zodpovedá pohyb pásky rýchlosťou 13 m/s resp. 46 km/h.

</doc>
<doc id="719524" url="https://sk.wikipedia.org/wiki?curid=719524" title="Brenda (rozlišovacia stránka)">
Brenda (rozlišovacia stránka)

Brenda môže byť:

</doc>
<doc id="719525" url="https://sk.wikipedia.org/wiki?curid=719525" title="From Russia, with Love">
From Russia, with Love



</doc>
<doc id="719526" url="https://sk.wikipedia.org/wiki?curid=719526" title="Melilla La Vieja">
Melilla La Vieja

Melilla la Vieja (doslova „Stará Melilla“) je názov veľkej pevnosti, ktorá stojí severne od prístavu v Melille, jednej zo španielskych enkláv na severoafrickom pobreží. Pevnosť bola postavená v 16. a 17. storočí a v posledných rokoch bola zrekonštruovaná.
Pevnosť obsahuje mnohé z najvýznamnejších historických miest Melilly, medzi nimi archeologické múzeum, vojenské múzeum, kostol počatia a sériu jaskýň a tunelov, ako sú jaskyne Conventico, ktoré sa používajú už od fénických čias.

</doc>
<doc id="719527" url="https://sk.wikipedia.org/wiki?curid=719527" title="Claude Gensac">
Claude Gensac



</doc>
<doc id="719528" url="https://sk.wikipedia.org/wiki?curid=719528" title="Melilla la Vieja">
Melilla la Vieja



</doc>
<doc id="719529" url="https://sk.wikipedia.org/wiki?curid=719529" title="Studio Harcourt">
Studio Harcourt

Studio Harcourt alebo Studio Harcourt Paris je fotografické štúdio založené v roku 1934 v Paríži fotografkou Cosette Harcourt. Štúdio je známe najmä svojimi čiernobielymi portrétmi filmových hviezd a osobností.
História.
Štúdio pomenované po zakladateľke Cosette Harcourt, sa zrodilo zo spolupráce s bratmi Lacroixovými, šéfmi tlače s misionárskymi víziami. Fotografický ateliér Harcourt vzniklo v roku 1934 v Paríži. Estetika štúdia Harcourt čerpá svoje dedičstvo z očarujúcich koreňov zlatého veku francúzskej čiernobielej kinematografie.
Štýl Harcourt, ktorý je často napodobňovaný, no nikdy sa mu nevyrovná, má svoj jedinečný charakter. Medzi známe osobnosti, ktoré boli fotografované v danom štúdiu patria napríklad Marlene Dietrich, Édith Piaf, Jean Dujardin či Marion Cotillard. Štúdiom prešli veľké umelecké, kultúrne a politické osobnosti 20. storočia.
Štýl.
Štýl fotografovania v Harcourt bol inšpirovaný prácou francúzskeho kameramana Henriho Alekana. V čase druhej svetovej vojny Cosette Harcourt a jej manžel vytvorili časopis Stars, ktorý slúžil ako médium pre fotografie. Počas nacistickej okupácie Francúzska navštevovali štúdiá nemeckí dôstojníci a mnohí členovia vtedajšieho režimu, rovnako ako Američania po oslobodení. Po vojne Harcourt opäť nadobudol svoju dynamiku fotografovaním filmových hviezd a pokračoval v tradícii, vďaka ktorej bol popredným ateliérom v Paríži.

</doc>
<doc id="719533" url="https://sk.wikipedia.org/wiki?curid=719533" title="Alexios III. (Byzantská ríša)">
Alexios III. (Byzantská ríša)

Alexios III. Angelos (, , vládol ako Alexios (III.) Komnénos; * okolo 1153† 1211/1212, Nikaia) bol byzantský cisár v rokoch 1195 až 1203. Na trón sa dostal po prevrate proti svojmu bratovi Izákovi II., ktorého nechal oslepiť a uväzniť. Počas štvrtej križiackej výpravy a obliehania Konštantínopola v roku 1203 ušiel z mesta aj so štátnym pokladom.
Alexios III. býva považovaný za slabého cisára. Jeho štátny prevrat mal pre Byzantskú ríšu katastrofálne následky. Byzantská prestíž na Balkáne výrazne klesla. Jeho neschopnosť pomôcť svojmu zaťovi Štefanovi Prvovenčanému spôsobila, že sa Srbi obrátili o pomoc k Bulharom. Alexiove ťaženia proti Bulharom sa skončili porážkami a jeho intrigy a diplomacia boli rovnako neúspešné, keďže nový bulharský vládca Kalojan uznal autoritu pápežstva namiesto Konštantínopola.
Životopis.
Alexios bol druhým synom Andronika Angela a pravnukom Alexia I. Komnéna. Za vlády cisára Andronika I. strávil po neúspešnej revolte istý čas v exile v Sýrii na dvore Saláha ad-Dína. 
Po nástupe svojho brata, Izáka II., na trón sa Alexios smel v roku 1191 vrátiť do Konštantínopola a bol mu udelený titul sebastokratora. V roku 1195 bol počas cisárovej neprítomnosti prehlásený byzantskými vojskami za cisára. Alexios nechal svojho brata, cisára Izáka II., následne pri Stagire v Macedónsku zajať oslepiť a uväzniť.
Alexios bol slabým a extravagantným cisárom. Jeho štátny prevrat, slabá vnútorná i zahraničná politika mali pre ríšu katastrofálne následky. Alexios sa nezaujímal o domácu politiku. Značnému vplyvu sa tešila jeho manželka Eufrousyna Dukaina Kamaterina (aj Kametéra). V roku 1201 sa Alexiovi podarilo potlačiť vzburu Jána Komnéna, prezývaného Tlstý, no jeho moc v odľahlých provinciách ríše sa stávala čoraz iluzórnejšou. Vojsko muselo viesť dlhé a vyčerpávajúce boje s kniežaťami Ivankom a Dobromirom Chrsom, ktorí kedysi slúžili cisárstvu, ako aj s rebelmi Ioannom Spiridonakom a Manuélom Kamitsom. Na Peloponéze sa vyvinula polosamostatné panstvo Leona Sgoura, ktorý na konci Alexiovej vlády úplne prestal rešpektovať centrálnu moc. Preferencia Janova a Pisy namiesto Benátok rozšírila nepriateľstvo tohto talianskeho mestského štátu, ktoré prispelo k tomu, že štvrtá križiacka výprava skončila namiesto bojov s moslimami plienením Konštantínopola.
V roku 1203 štvrtá križiacka výprava vrátila dočasne moc Izákovi II., ktorý začal vládnuť spolu so svojím synom Alexiom (IV.). Alexios III. utiekol z Konštantínopola a so sebou zobral aj štátny poklad. Po obsadení Konštantínopola križiakmi nechal Alexios podvodom oslepiť svojho zaťa, cisára Alexia V. Duka, no sám neuspel v presadení svojich záujmov. V roku 1204 sa vzdal Bonifácovi z Montferratu, ktorý sa po križiackej výprave stal vládcom veľkej časti južného Balkánu v okolí Solúna (Solúnske kráľovstvo). V roku 1209 alebo 1210 bol Alexios zo zajatia vykúpený epirským despotom Michalom I. Nakoniec odišiel do Malej Ázie, kde sa jeho zať Teodor I. Laskaris ujal ako cisár moci v tzv. Nicejskom cisárstve a držal grécke územia proti Latinom. Alexios podporovaný ikonijským sultánom Kaj Chusrauom I. požadoval cisársku korunu, no nebol úspešný. V roku 1211 ho Teodor I. zajal a poslal do kláštora v Nikáji, kde zomrel.

</doc>
<doc id="719534" url="https://sk.wikipedia.org/wiki?curid=719534" title="Alexios III. Angelos">
Alexios III. Angelos



</doc>
<doc id="719535" url="https://sk.wikipedia.org/wiki?curid=719535" title="Alexius III. Angelus">
Alexius III. Angelus



</doc>
<doc id="719537" url="https://sk.wikipedia.org/wiki?curid=719537" title="Vázová maľba na koralovočervenom podklade">
Vázová maľba na koralovočervenom podklade

Vázová maľba na koralovočervenom podklade je starogrécky typ keramickej výzdoby vynájdený v Aténach približne medzi rokmi 540 až 530 pred Kr. S touto vzácnou technológiou vázovej maľby sa pracovalo menej ako jedno storočie, a to len v niekoľkých hrnčiarskych dielňach.
Najstaršie známe použitie koralovočervenej je na tzv. "Dionýzovej čaši", považovanej za jedno z najvýznamnejších diel atického hrnčiara a maliara váz Exékia, uloženej v mníchovskom Múzeu antického umenia (Staatliche Antikensammlungen, inv. č. 8729). Tento kylix (typu A) zobrazuje plavbu boha Dionýza, technikou („glazúrovania“) známou ako „koralovočervená“ (použitej na zobrazenie „tmavého mora z vína“), po ktorej sa váza po vypálení sfarbila na koralovočervenú.
V pomere k vázovým maľbám na bielom podklade sú menej početné. Okrem toho je táto technika s niekoľkými výnimkami obmedzená hlavne na výzdobu čiaš (kylikes). Dôvod tohto obmedzeného používania je s najväčšou pravdepodobnosťou technický. Vypaľovanie týchto váz bolo náročnejšie a riziko zlyhania bolo príliš veľké na to, aby bolo používanie „koralovočervenej“ v atických dielňach na výrobu keramiky rozšírenejšie.
Zdá sa, že chemická analýza z rôznych miest povrchu koralovočervenej atickej keramiky naznačuje, že do glazúry bolo pridané dostatočné množstvo hlineného náteru (hliny s bohatým obsahom železa a bez vápenca, značnú skúsenosť si vyžadovalo správne zmiešanie s dažďovou vodou a popolom z dreveného uhlia ) aby sa v ňom zvýšil obsah železa na približne 11 %, čo je niekoľkonásobne viac ako napr. pri čiernofigúrovej keramike. Po trojstupňovom cykle vypaľovania, ktorý zahŕňal postupnosť oxidácie, redukcie a opäť oxidačných podmienok, sa farba glazúry zmenila na intenzívnu koralovočervenú. Americký vedec W. David Kingery naznačuje, že náter s požadovanými vlastnosťami mohol pochádzať z jedinečného zdroja hliny (strata tohto zdroja hliny mohlo tiež úplne zastaviť produkciu tejto koralovočervenej). Vyčerpanie tohto unikátneho hlineného materiálu mohlo potom viesť k vývoju metódy dvoch výpalov. Výzva spojená s týmto druhým vypaľovaním mohla dodať dostatočný impulz na vývoj koralovočervenej kompozície, ktorá umožnila výrobu čiernej a červenej pri jednom vypaľovaní. Ak je táto hypotéza správna, rané koralovočervené vázy by mali mať vyššie percento príkladov s čiernou a červenou identického zloženia (a vypaľovaných dvakrát).
Použitie výrazu „koralovočervená“ sa stáva trochu problémom, keď sa tento typ vázovej farby skúša vedecky identifikovať. Podobná, ak nie identická farba sa mohla objaviť aj pri náhodných chybách počas vypaľovania čiernofigúrových váz v oxidačnej peci (zvyčajne pri nižšej teplote ), pri chybných hlinených náteroch (iného zloženia). Vizuálne a kolorimetricky sa tieto vyrobené červené môžu javiť ako identické s koralovočervenou (s tzv. „zámernou koralovočervenou“). Mechanizmy produkcie koralovočervenej sa skúmajú už mnoho rokov a dodnes zostávajú predmetom výskumu. Niektoré z odpovedí na povahu koralovočervenej spočívajú v starostlivom sledovaní stavu jej konzervácie (nedostatočná priľnavosť k hlinenému substrátu - odlupuje sa - nedostatočné vypaľovanie tiež mohlo spôsobiť, že koralovočervená bola náchylnejšia aj na iné formy poškodenia), aplikácie a presahov s čiernou glazúrou. Farebné rozdiely medzi týmito dvomi glazúrami môžu pochádzať z techniky vypaľovania alebo z kompozičných variácií (chemických alebo morfologických).
 
Iné projekty.
 

</doc>
<doc id="719545" url="https://sk.wikipedia.org/wiki?curid=719545" title="Francisco Valles">
Francisco Valles

Francisco Valles de Covarrubias (* 4. október 1524, Covarrubias – † 20. september 1592, Burgos) bol španielsky lekár a filozof, ktorý pôsobil v období renesancie.
Životopis.
Narodil sa v meste Covarrubias a bol pokrstený 4. októbra 1524. Jeho rodičia boli lekár Francisco Valles a Brianda de Lemus. Mal troch bratov. Študoval medicínu v Padove. Bol 42 rokov ženatý s Juanou de Vera, s ktorou mal šesť detí: Luciu, Francisca, Juanu, Catalinu, Gabriela a Diega.
Pôsobil ako osobný lekár Filipa II. Jeho publikácie sa zaoberali vzťahom medzi filozofiou a medicínou. Okrem toho bol Vallés aj veľkým humanistom a spisovateľom a ovládal aj latinčinu a gréčtinu. Väčšinu svojho života vyučoval medicínu v Alcalá de Henares. Posledné roky strávil v kláštore El Escorial.
Zomrel 20. septembra 1592 v meste Burgos.

</doc>
<doc id="719546" url="https://sk.wikipedia.org/wiki?curid=719546" title="Francisco Valles de Covarrubias">
Francisco Valles de Covarrubias



</doc>
<doc id="719549" url="https://sk.wikipedia.org/wiki?curid=719549" title="Liktor">
Liktor

Liktor (pravdepodobne z latinského "ligare", čo znamená „zväzovať“) bol rímsky úradník, ktorý bol sprievodcom a telesným strážcom magistráta, ktorý mal "imperium". V rímskych záznamoch sa uvádza, že liktori existovali už od čias Rímskeho kráľovstva a možno pochádzali od Etruskov.
Pôvod.
Koncept liktorov ustanovil prvý rímsky kráľ Romulus, ktorý vymenoval dvanásť liktorov, aby ho sprevádzali. Titus Livius sa odvoláva na dve protichodné tradície, podľa ktorých si Romulus vybral takýto počet liktorov. Prvá verzia hovorí, že dvanásť bol počet vtákov, ktoré sa objavili v auspíciách, ktoré Romulovi zvestovali kráľovstvo. Podľa druhej verzie, ktorú uprednostňuje Livius, bol počet liktorov prevzatý od etruských kráľov, ktorí mali z každého zo svojich dvanástich štátov vymenovaného jedného liktora.
Spôsobilosť.
Pôvodne boli vyberaní z plebejcov, ale zdá sa, že počas väčšiny dejín Ríma ich predstavovali slobodní ľudia. Centurioni z légií mali tiež automaticky nárok stať sa liktormi po odchode z armády. Liktori však boli určite rímskymi občanmi, keďže v Ríme nosili tógy. Liktor musel byť silný muž, schopný fyzickej práce. Boli oslobodení od vojenskej služby, dostávali pevný plat (na začiatku cisárstva to bolo 600 sestercií) a boli organizovaní v korporácii. Zvyčajne ich osobne vyberal magistrát, ale bolo možné, že sa losovali.
Liktori boli spojení s kúrijným snemom, keďže v jeho neskoršej podobe bolo tridsať kúrií zastúpených vždy jedným liktorom.
Úlohy.
Hlavnou úlohou liktorov bola osobná stráž magistrátov, ktorí mali imperium. Nosili palice ozdobené s "fasces" a mimo "pomeria" aj sekery, ktoré symbolizovali právomoc vykonávať trest smrti. Diktátorskí liktori mali sekery aj v rámci "pomeria". Nasledovali magistráta všade, kam sa pohol, vrátane fóra, jeho domu, chrámov a kúpeľov. Liktori boli pred ním usporiadaní do radu, pričom "primus lictor" (doslova „hlavný liktor“) stál priamo pred ním a čakal na rozkazy. Ak bol v okolí dav, liktori otvárali cestu a udržiavali svojho pána v bezpečí, pričom všetkých odsúvali nabok s výnimkou rímskych matrón, ktorým sa dostávalo osobitnej pocty. Okrem toho museli stáť vedľa svojho magistráta, keď sa obracal k davu. Magistráti sa mohli pohybovať bez svojich liktorov len vtedy, ak navštívili slobodné mesto alebo išli za magistrátom vyššieho postavenia podľa "cursus honorum". Liktori mali aj právne a trestné povinnosti; na príkaz svojho pána mohli zatknúť rímskych občanov a potrestať ich. Vestálke sa udelil liktor, keď sa vyžadovala jej prítomnosť na verejnom obrade.
Stupeň "imperia" symbolizoval počet liktorov, ktorí ho sprevádzali:
Liktori pridelení magistrátom boli organizovaní v korporácii zloženej z niekoľkých dekúrií; počas neskorej Republiky dekúrie niekedy požičiavali liktorov aj súkromne občanom, ktorí držali "ludi publici" (doslova „verejné hry“), a cestujúcim senátorom, títo liktori však pravdepodobne nemali "fasces".
"Lictor curiatus".
"Lictor curiatus" bol osobitným druhom liktorov, ktorí nenosili prúty ani "fasces" a ktorých hlavné úlohy boli náboženské. Bolo ich približne tridsať a slúžili na príkaz "pontifexa maxima", rímskeho veľkňaza. Boli prítomní pri obetách, pri ktorých nosili alebo viedli obetné zvieratá k oltárom. Vestálky, "flamines" (doslova lat. „kňazi“) a iní vysokopostavení duchovní mali právo na sprievod a ochranu zo strany "lictores curiati". Počas cisárstva ženy z cisárskej rodiny zvyčajne sprevádzali dvaja liktori tohto druhu. "Lictores curiati" boli zodpovední aj za zvolávanie kúrijného snemu a za udržiavanie poriadku počas jeho konania.

</doc>
<doc id="719552" url="https://sk.wikipedia.org/wiki?curid=719552" title="Dr. No (kniha)">
Dr. No (kniha)

Dr. No je šiestym románom anglického spisovateľa Iana Fleminga, v ktorom vystupuje jeho tajný agent britskej tajnej služby MI6 James Bond. Fleming napísal román začiatkom roku 1957 vo svojom sídle Goldeneye na Jamajke. Prvýkrát ho publikoval v Spojenom kráľovstve Jonathan Cape 31. marca 1958.
Román sa sústreďuje na Bondovo vyšetrovanie zmiznutia dvoch kolegov z MI6 na Jamajke. Zisťuje, že vyšetrovali doktora No, čínskeho prevádzkovateľa guánovej bane na fiktívnom karibskom ostrove Crab Key. Bond cestuje na ostrov a stretáva Honey Ryder a neskôr doktora No.
Román začal ako scenár z roku 1956 pre producenta Henryho Morgenthaua III. pre navrhovanú televíznu show s názvom "Commander Jamaica". Keď tieto plány stroskotali, Fleming upravil tieto myšlienky ako základ pre román s predbežným názvom "The Wound Man". Rovnomenný darebák knihy bol ovplyvnený príbehmi Fu Manchu od Saxa Rohmera.
"Dr. No" bol prvým Flemingovým románom, ktorý čelil širokej negatívnej kritike v Británii; Paul Johnson z "New Statesman" odmietol knihu a povedal „Sex, snobizmus a sadizmus“. Po uvedení na americký trh bol prijatý priaznivejšie. "Dr. No" bol serializovaný v "Daily Express", najprv vo forme skráteného príbehu a neskôr ako komiks. Príbeh bol adaptovaný v roku 1962 ako zo série Bond so Seanom Connerym v hlavnej úlohe.

</doc>
<doc id="719553" url="https://sk.wikipedia.org/wiki?curid=719553" title="Fu Manchu">
Fu Manchu

Fu Manchu môže byť:

</doc>
<doc id="719557" url="https://sk.wikipedia.org/wiki?curid=719557" title="Mount&amp;Blade">
Mount&amp;Blade



</doc>
<doc id="719559" url="https://sk.wikipedia.org/wiki?curid=719559" title="Krížske sedlo">
Krížske sedlo

 
Krížske sedlo () je horské sedlo v hlavnom hrebeni Nízkych Tatier. Nachádza sa v strednej časti pohoria, nad obcou Dolná Lehota, severozápadne od Brezna.
Polohopis.
Leží v západnej polovici pohoria, v centre geomorfologického podcelku Ďumbierske Tatry a v ich časti Ďumbier. Nachádza sa v hlavnom nízkotatranskom hrebeni, medzi Chabencom () a Chopkom () a oddeľuje juhozápadne ležiace Kotliská () a severovýchode situovanú Poľanu (). Severným smerom sa hrebeň zvažuje do Križskej doliny, ktorou vodu z tejto časti odvádza potok Palúdžanka do rieky Váh, južná časť padá do Vajskovskej doliny, ktorou preteká Vajskovský potok ústiaci do Hrona. Lokalita je súčasťou Národného parku Nízke Tatry a sedlom vedie severná hranica národnej prírodnej rezervácie Skalka. Prechádza ním turistická Cesta hrdinov SNP.
Sedlo zasahuje na katastrálne územie obcí Dolná Lehota a Lazisko, na hranici okresov Brezno a Liptovský Mikuláš a Banskobystrického a Žilinského kraja.

</doc>
<doc id="719562" url="https://sk.wikipedia.org/wiki?curid=719562" title="Paneurópska vysoká škola v Bratislave">
Paneurópska vysoká škola v Bratislave



</doc>
<doc id="719563" url="https://sk.wikipedia.org/wiki?curid=719563" title="Večierok">
Večierok

Večierok môže byť:

</doc>
<doc id="719564" url="https://sk.wikipedia.org/wiki?curid=719564" title="Sofosbuvir">
Sofosbuvir

Sofosbuvir (pomenovaný na počesť chemika Michael J. Sofia) je antivirotikum účinné proti vírusu hepatitídy typu C (HCV). Sofosbuvir je liečivo prvej voľby u infekcie HCV, pričom bolo dosiahnuté úplné vyliečenie z hepatitídy typu C až u 95 % pacientov už v priebehu 12 týždňov, i.e. 3 mesiacov. Za dôkaz vyliečenia sa považuje prísne kritérium, ktorým je neprítomnosť vírusu v krvi 12 týždňov po skončení antivirotickej liečby. Sofosbuvir je prielomové liečivo, pretože je výrazne lepšie ako predošlá terapia interferónom (injekčne podávaného) v kombinácii s ribavirínom, pomocou ktorej došlo k vyliečeniu len 70 % pacientov infikovaných HCV a terapia trvala 6 až 12 mesiacov, ktorú sprevádzali nežiadúce účinky ako anémia, vyrážky, zvracanie, pocit na zvracanie, hnačky, depresie a únava.
Sofosbuvir je inhibítor RNA-dependentnej RNA-polymerázy (RdRp). V štruktúre proliečiva sofosbuviru sa nachádza uracilová báza, 2-fluorovaná a 2-metylovaná 2-deoxyribóza, chránený fosfát využívajúci technológiu ProTide (pronucleotide). Intracelulárne (v hepatocytoch) dôjde ku enzymaticky katalyzovanej hydrolýze esterovej funkcie (katalyzovanú ľudským katepsínom A (CatA) alebo karboxylesterázou 1 (CES1)), následne karboxylová funkcia atakuje atóm fosforu za nukleofilnej substitúcie fenolu, čím vznikne cyklický intermediát, ktorý sa po nekatalyzovanej hydrolýze otvorí na necyklický produkt, ktorý ďalej vplyvom fosforamidáz (proteínom 1 viažucim nukleotidy s histidínovou triádou ("Histidine Triad Nucleotide-binding Protein 1", HINT1)) odštiepi alanín za tvorby finálneho nechráneného nukleotidu.
Tento monofosfát následne podľahne intracelulárnej fosforylácii pôsobením kináz (fosforylácia prostredníctvom dráhy pyrimidínovej nukleotidovej biosyntézy): cez nukleotiddifosfát až na nukleotidtrifosfát (trifosfát uridínového analógu (GS-461203)), ktorý je pomocou RdRp inkorporovaný do virálnej RNA a následne blokuje ďalšie reťazenie dcérskej nukleovej kyseliny. Účinok sa dostaví u všetkých šiestich genotypov HCV. V biochemickej analýze inhiboval GS-461203 aktivitu rekombinantnej polymerázy NS5B u HCV genotypu 1b, 2a, 3a a 4a s hodnotami 50 % inhibičnej koncetrácie (IC50) v rozsahu od 0,7 do 2,6 μM. GS-461203 (aktívny metabolit sofosbuviru) nie je inhibítorom polymeráz ľudskej DNA a RNA ani inhibítorom polymerázy mitochondriálnej RNA.
Vývoj sofosbuviru.
Sofosbuvir bol objavený americkou firmou "Pharmasset", ktorá sídlila v New Jersey. Založil ju v roku 1998 profesor Dennis Liotto, narodený v roku 1949, a Raymond Schinazi, narodený v roku 1950. Obaja títo medicinálni chemici sa zaoberali vývojom nukleozidových analógov na terapiu HIV a HVB. Liotto a Schinazi sa preslávili prípravou úspešného liečiva proti HIV: emtricitabínu, ktorý bol v roku 2003 zavedený ako terapeutikum firmou Gilead.
V roku 2005 prišiel do firmy Pharmasset chemik Michael J. Sofia, ktorý prišiel s myšlienkou otestovať zlúčeniny tejto firmy aj proti vírusu hepatitídy typu C, nielen proti HIV a vírusu hepatitídy typu B. Zistil, že nukleozid PSI-6206 vykazuje aktivitu proti HCV. Keďže Sofiovi bolo jasné, že nukleozidy nie sú schopné prestupovať z krvi do vnútra hepatocytov, kde sa nachádza vírus HCV, navrhol stratégiu proliečiv: Sofia tiež vedel, že rýchlosť určujúcim krokom v syntéze trifosfátov je prvá fosforylácia - syntéza nukleotidu z nukleozidu: preto Sofia hľadal proliečivo, ktorého štruktúra by bola odvodená od nukleotidu (monofosfátu) látky PSI-6206. Sofia sa inšpiroval ProTide technológiou vyvinutou profesorom Christopherom McGuiganom (19582016): fosfát má tri hydroxylové skupiny, ktoré sú za fyziologických podmienok čiastočne hydrolyzované, čím získajú záporný náboj, čo vylučuje difúziu cez bunkové membrány kvôli elektrogénnym požiadavkám takéhoto transportu. Z toho dôvodu je nutné hydroxylové skupiny fosfátu chrániť. Prvá hydroxylová skupina sa chráni 5’-hydroxylom ribózy nukleozidu, druhá hydroxylová skupina sa chráni fenolom, ako kyslejšou hydroxyskupinou v porovnaní s alifatickou hydroxyskupinou ribózy (to má význam v kaskáde self-immolácie pri nukleofilnej substitúcii, keď od fosforu odstupuje najkyslejší substituent (fenol)). Tretia hydroxylová skupina sa transformuje na fosforamid, ktorý je intracelulárne štiepiteľný len enzymaticky. Fosforamid sa pripraví z biogénnej aminokyseliny, najčastejšie alanínu. Alanín sám však obsahuje karboxylovú skupinu, ktorú je potrebné ďalej chrániť: najčastejšie vo forme esteru izopropylalkoholu. Izopropylalkohol je neškodný, metabolizuje sa oxidáciou na acetón, ktorý je tiež biogénny, vzniká za hladovania a vylučuje sa dychom. Takto pripravené proliečivo (sofosbuvir) už preniká z krvi "venae portae" do hepatocytov.
V roku 2010 bola začatá prvá klinická štúdia sofosbuviru s prekvapivo dobrými výsledkami. Následne sa zistilo, že sofosbuvir je účinný voči všetkým šiestim genotypom HCV.
V roku 2011 firmu Pharmasset kúpila firma Gilead.
V roku 2013 bol sofosbuvir v kombinácii s ribavirínom schválený americkou FDA v zrýchlenom konaní pod názvom Sovaldi na liečbu chronickej vírusovej hepatitídy typu C. FDA označila sofosbuvir za prielomovú terapiu ("breakthrough therapy"), čo je označenie pre liečivá, ktoré predstavujú významné vylepšenie liečby nejakého ochorenia. V USA došlo po schválení ku veľmi rýchlemu nasadeniu sofosbuviru: v priebehu 30 týždňov od schválenia sa začal sofosbuvir podávať až 60 000 pacientov, čo predstavovalo až 5 % infikovaných ľudí.
Ukázalo sa, že terapia perorálnym sofosbuvirom nemusí byť doprevádzaná koterapiou interferónom, ktorého vedľajšie účinky (podobné ako pri infekcii chrípkou: bolesť kĺbov, svalov, zvracanie) a spôsob aplikácie (injekčne subkutánna) boli nevýhodné.
Bolo zistené, že terapia sofosbuvirom bude trvať len 12 týždňov (oproti mnohomesačnej terapii interferónom a ribavirínom).
V roku 2014 bola zavedená dvojkombinácia liečiv sofosbuviru s ledipasvirom, ktorý bol tiež vyvinutý firmou Gilead. Dvojkombinácia dostala názov Harvoni. Dvoj- a trojkombinácie sú u antivirotík bežnou praxou z dôvodu obáv z vývoja rezistencie proti jedinému liečivu. Štatisticky je veľmi nepravdepodobné, že by evolúcia vírusu viedla na rezistenciu ku obom/trom liečivám zároveň.
V roku 2016 bola zavedená podobná dvojkombinácia: sofosbuvir s velpatasvirom pod názvom Epclusa.
Sofosbuvir bol schválený aj v dvojkombinácii s simeprevirom pod komerčným názvom Olysio, pod komerčným názvom Daklinza ako dvojkombinácia s daclatasvirom, a v trojkombinácii sofosbuviru s velpatasvirom a voxilaprevirom pod komerčným názvom Vosevi.
Cena.
Cena jednej tablety sofosbuviru bola firmou Gilead stanovená na 1000 USD/tbl.

</doc>
<doc id="719565" url="https://sk.wikipedia.org/wiki?curid=719565" title="Ktésiás z Knidu">
Ktésiás z Knidu



</doc>
<doc id="719566" url="https://sk.wikipedia.org/wiki?curid=719566" title="Marian Jurečka">
Marian Jurečka

Ing. Marian Jurečka (* 15. marec 1981, Přerov) je český politik, od decembra 2021 podpredseda českej vlády a minister práce a sociálnych vecí ČR. V rokoch 2014 až 2017 pôsobil ako minister pôdohospodárstva ČR vo vláde Bohuslava Sobotku. Od decembra 2021 do januára 2022 bol zároveň povereným ministrom pôdohospodárstva ČR, od novembra 2022 do marca 2023 poverený minister životného prostredia ČR a v októbri 2024 bol poverený riadením ministerstva pre miestny rozvoj ČR.
Od januára 2020 do októbra 2024 bol predsedom politickej strany KDU-ČSL. Predtým v rokoch 2010 – 2019 bol podpredsedom tejto strany. V októbri sa stal poslancom Poslaneckej snemovne PČR. V rokoch 2012 až 2015 a opäť 2016 až 2022 bol zastupiteľom Olomouckého kraja.
Politická kariéra.
V roku 1999 vstúpil do KDU-ČSL. Niekoľkokrát neúspešne kandidoval v krajský voľbách (2008) a aj v komunálnych voľbách (2006 a 2010). V novembri 2010 bol zvolený za podpredsedu strany a po demisii Petra Šilara bol v decembri 2011 zvolený za 1. podpredsedu strany.
V októbri 2012 bol Marian Jurečka ako líder spoločnej kandidátky KDU-ČSL a Strany zelených v Olomouckom kraji zvolený za zastupiteľa Olomouckého kraja. Táto koalícia získala 11% a 8 mandátov. Zo svojho mandátu kvôli časovej vyťaženosti v marci 2015 odišiel.
Volebné obdobie 2013 – 2017.
Vo voľbách do Poslaneckej snemovne PČR v roku 2013 kandidoval za KDU-ČSL ako líder v Olomouckom kraji a bol zvolený za poslanca. Po zvolení Pavla Bělobrádka za podpredsedu Poslaneckej snemovne ho nahradil vo funkcii predsedu Poslaneckého klubu KDU-ČSL.
V januári 2014 sa stal kandidátom na post ministra pôdohospodárstva v Sobotkovej vláde. 29. januára 2014 bol do tejto funkcie menovaný. Vzhľadom na jeho pôsobenie vo vláde rezignoval na post predsedu Poslaneckého klubu.
V komunálnych voľbách 2014 ho zvolili za zastupiteľa obce Rokytnice. Hneď po zvolení sa však mandátu vzdal.
V krajských voľbách v roku 2016 bol opäť zvolený za zastupiteľa Olomouckého kraja. Na kandidátke bol pôvodne na poslednom mieste, no podarilo sa mu prekrúžkovať na 4. miesto.
Volebné obdobie 2017 – 2021.
Vo voľbách do Poslaneckej snemovne PČR v roku 2017 úspešne obhájil mandát poslanca. Zvolený bol ako líder kandidátky v Olomouckom kraji. Vo funkcii ministra pôdohospodárstva zotrval do 13. decembra 2017, kedy ho nahradil nestraník za ANO Jiří Milek.
Na konci novembra 2018 oznámil, že na sneme KDU-ČSL na jar v roku 2019 bude kandidovať na post predsedu strany. V druhom kole voľby bol však porazený Marekom Výborným. Následne oznámil, že do predsedníctva strany už kandidovať nebude.
V januári 2020 však svoj postoj zmenil a oznámil, že sa opäť pokúsi stať predsedom KDU-ČSL. Vtedajší predseda Marek Výborný z postu odišiel. Jeho protikandidátmi boli Jan Bartošek a Jan Horníček. Túto voľbu Jurečka vyhral, keď získal 205 hlasov z 357 platných.
V krajských voľbách v roku 2020 bol lídrom subjektu - "Koalice pro Olomoucký kraj". Kandidátku tvorili strany KDU-ČSL, TOP 09, Zelení a hnutie ProOlomouc. Svoj post krajského zastupiteľa obhájil. Na konci januára 2022 na svoj post zastupiteľa rezignoval, keďže sa stal ministrom.
Volebné obdobie 2021 – 2025.
Vo voľbách do Poslaneckej snemovne PČR v roku 2021 bol z pozície predsedu člena KDU-ČSL lídrom volebnej koalície SPOLU (t.j. ODS, KDU-ČSL a TOP 09) v Olomouckom kraji a bol zvolený do Poslaneckej snemovne.
Po voľbách sa stal kandidátom KDU-ČSL na post podpredsedu vlády a ministra práce a sociálnych vecí ČR vo vznikajúcej vláde Petra Fialu. Do postu ministra nastúpil 17. decembra 2021.
Zároveň bol 17. decembra 2021 menovaný aj do postu ministra pôdohospodárstva, keďže pôvodný kandidát Zdeněk Nekula bol v dobe menovania vlády v karanténe kvôli pandémii COVIDu-19. Túto funkciu zastával do 3. januára, keď ju po ňom prebral práve Nekula.
Na sneme KDU-ČSL v jari 2022 obhájil post predsedu strany.
V októbri 2022 bol prezidentom republiky Milošom Zemanom vymenovaný za dočasného ministra životného prostredia ČR. Túto funkciu vykonával do marca 2023, keď nový prezident ČR Petr Pavel do funkcie vymenoval Petra Hladíka, ktorého predtým Miloš Zeman vymenovať odmietol.
Od 1. októbra ho prezident Petr Pavel dočasne poveril vedením Ministerstva pre miestny rozvoj ČR, keďže o deň skôr na návrh premiéra Fialu odvolal prezident z tohto postu dosluhujúceho ministra Ivana Bartoša, ktorý ako predseda Pirátov z vlády odišiel po odchode celej Pirátskej strany.
Na sneme KDU-ČSL 18. a 19. októbra 2024 v Olomouci prišiel o post predsedu strany, keďže vo funkcii ho nahradil Marek Výborný.
Kritika.
Počas svojho pôsobenia vo funkcii predsedu KDU-ČSL sa preferencie strany prepadli na 23 %. Jeho kolegovia a členovia strany tak už niekoľkokrát vyzývali na jeho odstúpenie, či na zvolanie mimoriadneho snemu strany.

</doc>
<doc id="719568" url="https://sk.wikipedia.org/wiki?curid=719568" title="Lictor">
Lictor



</doc>
<doc id="719569" url="https://sk.wikipedia.org/wiki?curid=719569" title="Johannes Carsten Hauch">
Johannes Carsten Hauch

Johannes Carsten Hauch (* 12. máj 1790, Frederikshald, Nórsko† 4. marec 1872, Rím, Taliansko) bol dánsky romantický básnik a prozaik.
Životopis.
Narodil sa vo Frederikshalde, nórskom meste. Básne začal písať už vo svojom študentskom veku. Jeho prvé diela však pozornosť nezískali. Bol priateľom básnika a dramatika Adama Oehlenschlägera.
V roku 1846 bol menovaný profesorom škandinávskych jazykov na univerzite v meste Kiel, ale keď vypukla prusko-dánska vojna () vrátil sa do Kodane, hlavného mesta Dánska. Roku 1851 sa stal profesorom estetiky na Kodanskej univerzite a v rokoch 18581860 bol riaditeľom dánskeho národného divadla.
Zomrel v Ríme, kde je tiež pochovaný.

</doc>
<doc id="719571" url="https://sk.wikipedia.org/wiki?curid=719571" title="Michael J. Sofia">
Michael J. Sofia

Michael J. Sofia (* 1958) je americký medicínsky chemik, ktorý sa preslávil vývojom sofosbuviru, antivirotika proti vírusu hepatitídy typu C, ktoré je po ňom aj pomenované. Mal talianskych predkov, ktorí sa presťahovali do USA, jeho otec sa živil v Baltimore ako barber.
Vzdelanie.
Začiatky jeho vzdelania komplikovala nedostatočná angličtina, pretože v domácnosti hovorili jeho rodičia len po taliansky. Kvôli problémom s jazykom bol v štvrtej triede preradený do špeciálnej triedy na dohnanie spolužiakov v angličtine. Už v začiatkoch vzdelávania mal záujem o prírodné vedy, najmä fyziku a matematiku. Po tom, čo k Vianociam dostal malé laboratórium na jednoduché pokusy, prebudil sa uňho silný záujem o chémiu.
Po strednej škole pokračoval na bakalárskom stupni odboru chémie na Cornell University. Následne nastúpil na doktorát na University of Illinois, kde získal titul Ph.D. Ako postdoktorant pracoval na Columbia University v New Yorku.
Kariéra.
Nezostal však v akademickej sfére a ďalej kariéru rozvíjal v priemysle vo firme Squibb, kde sa venoval látkam s potenciálnym účinkom na znižovanie ladín cholesterolu mechanizmom inhibívie skvalénsyntázy a HMG-CoA-reduktázy. Žiadna z pripravených látok sa však nedostala z preklinického štúdia do klinických skúšok.
V roku 2005 prestúpil z veľkej farmaceutickej firmy do malej biotechnologickej firmy Pharmasset, ktorú po úspechu sofosbuviru kúpila firma Gilead za 11 miliard USD a Sofia sa tak stal viceprezidentom pre výskum.
Michael J. Sofia sa po odchode z Gilead v roku 2015 stal zakladateľom firmy Arbutus, ktorá sa snaží zopakovať úspech sofosbuviru na terapiu infekcie HCV tým, že vyvinú antivirutokum proti HBV. Súčasná terapia hepatatídy typu B je možná len na úrovni dlhodobej kontroly infekcie HBV, ale nie je možná úplná eliminácia vírusu z organizmu, ako je to možné po úspechu sofosbuviru u HCV. Z toho dôvodu zostáva vírus HBV v organizme doživotne. Ako najúčinnejšie riešenie sa ukazuje očkovanie proti hepatitíde typu B, ktoré zabráni infekcii a množeniu HBV v organizme.

</doc>
<doc id="719586" url="https://sk.wikipedia.org/wiki?curid=719586" title="Menón (hrnčiar)">
Menón (hrnčiar)

Menón alebo Menon () bol grécky hrnčiar, činný približne v poslednej štvrtine 6. storočia pred Kr.
Hrnčiar Menón pôsobil v Aténach. Známy je vďaka podpisu ("ΜΕΝΟΝ ΕΠΟΙΕΣΕΝ – Menon zhotovil") na červenofigúrovej amfore z Philadelphie (Philadelphia, University Museum 5399), ktorú ozdobil maliar Psiax. Tento maliar bol v minulosti známy pod menom "Menónov maliar" až do nálezu jeho signatúr ("Psiax egrafsen – Psiax „namaľoval“") na dvoch červenofigúrových alabastrónoch. V signatúre hrnčiara Menóna sa uviedlo písmeno omikron, lebo v tom období sa ešte omega v Aténach nepoužívala. Až v roku 403 pred Kr. Atény oficiálne prijali rozvinutejšiu iónsku alfabetu, ktorá sa používa dodnes.

</doc>
<doc id="719600" url="https://sk.wikipedia.org/wiki?curid=719600" title="Domino Day">
Domino Day

Domino Day bola televízna relácia v ktorej sa prekonávali rekordy o najvyšší počet zhodených dominových kociek. V rokoch 1998 až 2009 (v roku 2003 sa ročník nekonal) ju organizovala holandská spoločnosť Endemol Netherlands. Produkcia bola organizovaná hlavne na WTC Expo v Leeuwardene v Holandsku. Domino deň sa nekoná od roku 2009 pre finančné ťažkosti.
Začiatkom 20. rokoch 21. storočia sa po dlhšom čase mal opäť konať ďalší ročník "Domino Day", no pre finančné problémy bol odsunutý na neurčito.
Opis.
Domino Day spája okolo stovky mladých staviteľov z celej Európy, ktorí spolu počas dvoch alebo troch mesiacov stavajú milióny kociek domino s jediným cieľom dosiahnuť každý rok nový svetový rekord v domino efekte.

</doc>
<doc id="719623" url="https://sk.wikipedia.org/wiki?curid=719623" title="Hepacivirus hominis">
Hepacivirus hominis

Hepacivirus hominis (do roku 2022: Hepacivirus C, 1989 - 2016: vírus hepatitídy C), tradične nazývaný aj vírus hepatitídy typu C (skr. HCV, z angl. "hepatitis C virus") je druh vírusu. Je pôvodcom hepatitídy typu C. Bol objavený a pomenovaný v roku 1989, a čoskoro bol zaradený do čeľade "Flaviviridae" a v rámci nej do samostatného rodu, ktorý sa od roku 1996 volá "Hepacivirus".
Genóm.
Genóm HCV je RNA molekula s pozitívnou polaritou, čiže nastáva okamžitá translácia na ribozóme za vzniku polyproteínu. RNA obsahuje 9600 nukleobáz, vzniknutý polyproteín má cca 3000 aminokyselín, ktorý?? je ďalej štiepený proteázami na 3 štruktúrne a 7 neštruktúrnych proteínov. Genóm vírusu HCV má tri oblasti:
U HCV podľa úrovní genetickej zhody rozlišujeme:
V Severnej Amerike a Európe sa vyskytuje genotyp 1 a 3, menej genotyp 2. V severnej a strednej Afrike sa vyskytuje genotyp 4. V južnej Afrike sa vyskytuje genotyp 5. V juhovýchodnej Ázii sa vyskytuje genotyp 6. Genotypizácia HCV bola dôležitá v minulosti (pred zavedením pangenotypických liečiv ako sofosbuvir) kvôli predikcii dĺžky liečby a určeniu pravdepodobnosti trvalej virologickej odpovede (SVR).
Životný cyklus.
Životný cyklus HCV začína naviazaním viriónu na receptor na povrchu cytoplazmatickej membrány. Receptor nie je známy, ako kandidátske molekuly boli navrhnuté:
Virión je po naviazaní na receptor internalizovaný endocytózou a uvoľnený v cytoplazme. Nasleduje dekapsidácia, čím sa uvoľní nahý RNA vírusu. Prebehne replikácia a translácia RNA na sieti membrán z neštruktúrnych proteínov a proteínov hostiteľskej bunky, ktorá sa nazýva replikačný komplex, ktorý je lokalizovaný na perinukleárnych membránach v okolí jadra bunky. 
Obalenie nukleovej kyseliny proteínmi (kapsidácia genómu HCV) prebieha v endoplazmatickom retikule a v Golgiho aparáte, čím vznikne nukleokapsid, ktorý sa ako zrelý virion dostáva exocytózou vonku y bunky do medzibunkového priestoru.
Prenos.
"Hepacivirus hominis" sa prenáša parenterálne (krvou prenosné infekcie):
Nobelova cena za fyziológiu alebo lekárstvo, 2020.
Existenciu neznámeho vírusu, ktorý sa prenášal pri transfúziách, si uvedomil hematológ a vedúci sekcie infekčných chorôb v "National Institute of Health (NIH)" Harvey J. Alter (*1935) už v polovici 70. rokov 20. storočia. Ako dôkaz, že hepatitída mala infekčnú etiopatogenézu, Alter vykonal transfúziu krvi z človeka s hepatitídou šimpanzovi. Pozoroval vývoj hepatitídy u šimpanza. Keďže nešlo o hepatitídu typu A, ani o hepatitídu typu B, nazval ju non-A-non-B hepatitída (NANBH).
Celosvetové úsilie nájsť a opísať vírus spôsobujúci túto hepatitídu bolo náročné hlavne z dôvodu, že vtedy ešte neexistovala polymerázová reťazová reakcia (PCR – "polymerase chain reaction"). Úspešný bol až Michael Houghton, ktorý pracoval pre kalifornskú firmu Chiron Corporation, ktorý z krvi infikovaných šimpanzov izoloval fragmenty DNA, pričom väčšina z nich bola DNA šimpanzov, nie vírusová nukleová kyselina. Pri práci s fragmentami mu pomohol Daniel W. Bradley z Centra pre kontrolu a prevenciu chorôb (CDC - "Centre for Disease Control &amp; Prevention") v Atlante, ktorý navrhol lepší šimpanzí model na množenie vírusu. Houghtonovi sa podarilo "nájsť ihlu v kope sena" a našiel fragmenty, ktoré patrili vírusu HCV. Tieto fragmenty naklonoval a skúmal, či reagujú s protilátkami izolovanými z infikovaných pacientov. Týmto spôsobom Michael Houghton objavil nový vírus z čelade Flaviviridae, ktorý bol nazvaný vírus hepatitídy C (HCV). 
Charles M. Rice pôsobiaci na Washingtonovej Univerzite v St. Louis dokázal, že nájdený flavivírus HCV naozaj spôsobuje hepatitítu typu C. Rice upravil vírus HCV tak, aby skrátil počiatok infekcie a urýchlil nástup hepatitídy. Takto upraveným vírusom infikoval šimpanzov a dokázal, že vírus HCV spôsobuje hepatitídu typu C.

</doc>
<doc id="719625" url="https://sk.wikipedia.org/wiki?curid=719625" title="Goldfinger (kniha)">
Goldfinger (kniha)

Goldfinger je siedmy román zo série Jamesa Bonda od Iana Fleminga. Napísal ju v januári a februári 1958 a prvýkrát ju publikoval v Spojenom kráľovstve Jonathan Cape 23. marca 1959. Príbeh sa sústreďuje na vyšetrovanie aktivít Aurica Goldfingera v oblasti pašovania zlata, ktorého aktivity sú podozrivé. MI6 vysiela svojho agenta Jamesa Bonda, na to aby to prešetril. Okrem toho, že Bond zistí pozadie pašeráckej operácie, odhalí oveľa väčší prienik, ktorým je Goldfingerov plán ukradnúť zlaté rezervy Spojených štátov z Fort Knox.
Fleming rozvinul postavu Jamesa Bonda v "Goldfingerovi", predstavil ho ako komplexnejšieho jednotlivca ako v predchádzajúcich románoch. Tejto téme sa odráža skutočnosť, že ide o britského agenta, ktorý rieši americký problém. Rovnako ako vo svojich ďalších príbehoch o Bondovi, Fleming používal mená ľudí, ktorých poznal, v celom svojom príbehu, vrátane rovnomenného darebáka knihy, ktorý bol pomenovaný po architektovi Ernőovi Goldfingerovi. Keď sa Goldfinger dozvedel o použití jeho mena, pohrozil žalobou, kým sa záležitosť vyriešila mimosúdne. Auric Goldfinger je posadnutý zlatom a je – pre Bondovo oko – nemotorným jedincom s nezvyčajnými chúťkami.
Fleming pravdepodobne založil postavu na americkom magnátovi so zlatom Charlesovi W. Engelhardovi Jr. Fleming v knihe tiež použil svoje vlastné skúsenosti; hra golfu s Goldfingerom bolo založené na turnaji v roku 1957 v golfovom klube Berkshire, v ktorom Fleming spolupracoval s Petrom Thomsonom, víťazom The Open Championship.
Kniha "Goldfinger" sa po vydaní dostala na vrchol zoznamu najpredávanejších publikácii; román bol všeobecne dobre prijatý kritikmi a bol priaznivo prirovnaný k dielam spisovateľov trilerov H. C. McNeile a John Buchan. "Goldfinger" bol serializovaný ako denný príbeh a ako aj komiks v "Daily Express" predtým, ako sa stal filmom Jamesa Bonda zo série Eon Productions, ktorý vyšiel v roku 1964 a v hlavnej úlohe sa objavil Sean Connery ako Bond. V roku 2010 bol "Goldfinger" adaptovaný pre BBC Radio s Toby Stephensom ako Bondom a Sirom Ianom McKellenom ako Goldfingerom.

</doc>
<doc id="719627" url="https://sk.wikipedia.org/wiki?curid=719627" title="Životopisný film">
Životopisný film

Životopisný film alebo biografický film je jeden z kinematografických žánrov. Snažia sa komplexne vyrozprávať životný príbeh jednotlivca alebo aspoň historicky najdôležitejšie roky jeho života. Zároveň názvy životopisných filmov často obsahujú meno ústrednej postavy. 
Biografický film je tiež jeden z najstarších filmových žánrov. Termín „životopisný film“ vznikol v roku 1951 a prvýkrát bol použitý v americkom obchodnom časopise Variety.
Príkladmi biografických filmov sú napríklad "Kleopatra" (1963), "Gándhí" (1982), "Schindlerov zoznam" (1993), "Ed Wood" (1994), "Príbeh Audrey Hepburnovej" (2000), "Frida" (2002), ' (2012), "Hitchcock" (2013), "Grace – Kňažná z Monaka" (2014), ' (2016), "Bohemian Rhapsody" (2018), "Eiffel" (2021) či "Aznavour" (2024).

</doc>
<doc id="719628" url="https://sk.wikipedia.org/wiki?curid=719628" title="Biografický film">
Biografický film



</doc>
<doc id="719630" url="https://sk.wikipedia.org/wiki?curid=719630" title="Jacqueline Cochranová">
Jacqueline Cochranová

Jacqueline „Jackie“ Cochranová (; rod. Bessie Lee Pittmanová; * 11. máj 1906, Muscogee, Florida, USA – † 9. august 1980, Indio, Kalifornia) bola americká pilotka a podnikateľka. Svojho času bola priekopníčkou letectva ako jedna z najvýznamnejších pretekárskych pilotiek tej doby. Počas svojej leteckej kariéry dosiahla viac rýchlostných, vzdialenostných a výškových rekordov ako ktorýkoľvek iný letec. V máji 1953 sa stala prvou ženou, ktorá prekonala zvukovú bariéru, a v máji 1964 tiež dvojnásobok rýchlosti zvuku. 
Životopis.
Mladosť a začiatok kariéry.
Narodila sa 11. mája 1906 v Muscogee na Floride (iné zdroje uvádzajú miesto narodenia mesto Pensacola alebo neďaleko DeFuniak Springs) ako Bessie Lee Pittmanová. Bola najmladším z piatich detí Iru Pittmana a Mary Pittmanovej (rodenej Grantovej). Vyrastala v chudobe a získala len minimálne vzdelanie. Keď mala osem rokov, presťahovala sa jej rodina do Georgie, kde začala pracovať v pradiarni. Potom pomáhala tehotným ženám s domácimi prácami a túžila sa vymaniť z ťažkého každodenného prežívania. Zamestnala sa v salóne krásy a už ako 14-ročná sa vydala za Roberta Cochrana. V roku 1921 sa im narodil syn Robert, Jr., ktorý ale zomrel v roku 1925, a o dva roky neskôr sa manželia rozviedli. Na svoje detstvo a dospievanie sa snažila zabudnúť a neskôr dokonca tvrdila, že bola sirotou v detskom domove, ale v skutočnosti žila so svojou rodinou. Hoci potom popierala svoju rodinu a minulosť, zostala s nimi v kontakte a v priebehu rokov sa o nich starala. Časť jej rodiny sa potom presťahovala na jej ranč v Kalifornii. Boli poučení, aby vždy hovorili, že sú jej adoptívna rodina. Cochranová chcela pred verejnosťou utajiť prvé kapitoly svojho života a darilo sa jej to až do smrti.
Medzitým sa stala úspešnou a rešpektovanou kaderníčkou. Nejaký čas pracovala aj ako zdravotná sestra, ale nedokázala sa vyrovnať s emocionálnou stránkou tejto profesie a vrátila sa ku kozmetike. Toto povolanie vykonávala najprv v Montgomery v Alabame, potom v Pensacole na Floride a približne od roku 1931 v New Yorku, kde si zmenila meno na Jacqueline. Využila svoj vzhľad a osobnosť, aby získala prácu v prestížnom salóne v Saks Fifth Avenue. Ako jedna z najrešpektovanejších kaderníčok často sprevádzala svoje verné zákazníčky na cestách. Počas návštevy Miami spoznala na jednej z organizovaných večerí bohatého právnika a priemyselníka Floyda Odluma, ktorý jej pomohol v rozvoji podnikania, a 11. mája 1936 sa vzali. Kvôli cestovaniu jej odporučil naučiť sa lietať a viacero jej kozmetických produktov pomenoval "Wings" (Krídla) a neskôr najal Marilyn Monroe na propagáciu jej rúžu. Svoje kozmetické produkty neskôr predávala pod sloganom "Wings to beauty" (Krídla krásy). Práve on priviedol Jacqueline k letectvu. Prvé hodiny lietania absolvovala v roku 1932 na letisku Roosevelt Field na Long Islande a za tri týždne získala pilotný preukaz. Čoskoro si osvojila technické aspekty lietania a navigácie.
Krátko po získaní prvých skúseností s lietaním sa zúčastnila viacerých leteckých pretekov, pričom v prvej polovici 30. rokov boli podobné disciplíny predovšetkým mužskou záležitosťou. V októbri 1934 bola jedinou ženou na štarte MacRobertsonových leteckých pretekov vedúcich z Londýna do Melbourne v Austrálii. Na svoj let získala lietadlo Gee Bee R-6H Q.E.D., ale kvôli problémom s klapkami ho pri pristátí v rumunskej Bukurešti poškodila a z pretekov odstúpila. V polovici 30. rokov testovala nové motory Pratt &amp; Whitney R-1340 a R-1535. V roku 1935 sa Cochranová prvýkrát zúčastnila Bendixových transkontinentálnych leteckých pretekov, na ktoré nastúpila s lietadlom Northrop Gamma 2G, ale nedokončila ich. O dva roky neskôr skončila tretia, pričom bola jedinou ženou na pretekoch. S Ameliou Earhartovou, s ktorou boli kamarátky, spolupracovala na otvorení pretekov pre ženy. V tom istom roku sa tiež stala prvou ženou v histórii, ktorá vykonala pristátie iba za pomoci prístrojov. Dňa 3. decembra 1937 uskutočnila so stíhacím lietadlom Seversky SEV-S1 rekordný rýchlostný prelet na trase New York – Miami, ktorú zvládla za 4 hodiny, 12 minút a 27 sekúnd. Ešte významnejší úspech dosiahla 23. augusta 1938, kedy ako prvá žena získala Bendixovu trofej. Preteky vedúce z Los Angeles do Clevelandu vyhrala s lietadlom Seversky AP-7, pričom túto trasu preletela za 8 hodín, 10 minút a 31 sekúnd. K víťazstvu jej dopomohol revolučný palivový systém, vďaka ktorému sa zároveň stala prvým účastníkom v histórii Bendixových pretekov, ktorý ich dokončil bez medzipristátia. V roku 1938 tiež testovala lietadlo s tzv. modrým krídlom a podieľala sa na vývoji kyslíkovej masky, vďaka ktorej dosiahla výškový rekord.
Druhá svetová vojna.
Keď v septembri 1939 začala druhá svetová vojna v Európe, Jackie napísala list prvej dáme USA Eleanor Rooseveltovej, v ktorom ju žiadala, aby sa pre prípad, že sa jej vlasť zapojí do vojny, mohli ženy angažovať v podporných armádnych misiách a umožnili tým maximálne nasadenie mužov v bojoch. Navrhovala vycvičiť letku zloženú z pilotiek, ale jej návrh zostal zatiaľ nevypočutý. Neodradilo ju to a vstúpila do organizácie "Krídla pre Britániu", ktorá prelietavala bombardéry vyrobené v USA do Veľkej Británie. V júni 1941 pilotovala bombardér do Anglicka, kde dobrovoľne ponúkla svoje služby Kráľovskému letectvu (RAF) a niekoľko mesiacov pracovala pre britský Pomocný letecký dopravný zbor (ATA), pričom v Spojených štátoch získavala kvalifikované pilotky a odvážala ich do Anglicka, kde sa pripojili k ATA. Cochranová dosiahla v ATA hodnosť flight captain (vtedy ekvivalent k hodnostiam squadron leader v RAF a major v amerických vzdušných silách). V roku 1943 sa vrátila späť do Ameriky a zistila, že myšlienku výcviku mladých žien pre transportné misie namiesto nej prevzala Nancy Harkness Love. Nedokázala sa zmieriť s tým, že by iná žena realizovala jej nápad a tlačila armádu na vzkriesenie svojho pôvodného konceptu na výchovu pilotiek. Stala sa vedúcou civilnej organizácie Women Airforce Service Pilots (WASP) pripravujúcou ženy, ktoré mali neskôr nahradiť mužov pri domácich letoch mimo vojnových bojísk. Pod túto organizáciu neskôr zahrnula program, ktorý viedla jej súperka Nancy. Za svoje vojnové úsilie dostala v roku 1945 ako prvá žena v civile vyznamenanie Distinguished Service Medal. Na konci vojny ako novinárka navštívila Japonsko, Čínu, Sovietsky zväz a v Nemecku sa zúčastnila norimberského procesu.
Povojnová kariéra.
Po vojne Cochranová dosiahla ďalšie množstvo leteckých rekordov. Dňa 9. septembra 1948 vstúpila do Zálohy Vojenského letectva USA v hodnosti podplukovníčky. Za šesť rekordov, ktoré dosiahla na upravených stíhačkách P-51 Mustang, dostala vojenské vyznamenanie Distinguished Flying Cross. V 50. rokoch podporovala kandidatúru Dwighta Eisenhowera na prezidenta Spojených štátov. Začala tiež lietať na nových prúdových lietadlách, na ktorých takisto dosiahla veľa rekordov. V roku 1952 sa 47-ročná Cochranová rozhodla pokoriť svetový rýchlostný rekord pre ženy, ktorý vtedy držala francúzska letkyňa Jacqueline Auriolová. Od amerického vojenského letectva sa pokúsila požičať si prúdovú stíhačku F-86 Sabre, ale odmietli ju. Zoznámila sa s vicemaršalom Kanadského kráľovského letectva, ktorý jej so súhlasom kanadského ministra obrany vybavil zapožičanie lietadla Canadair Sabre Mk.3. Spoločnosť Canadair vyslala do Kalifornie na tento pokus 16-členný podporný tím. Povzbudená majorom Chuckom Yeagerom, s ktorým Jackie spájalo celoživotné priateľstvo, dosiahla 18. mája 1953 v blízkosti Edwardsovej základne na uzavretom okruhu s dĺžkou 100 km priemernú rýchlosť 1050,18 km/h, pričom časť trasy letela nadzvukovou rýchlosťou. Stala sa tak prvou ženou v dejinách, ktorá prekonala rýchlosť zvuku. V priebehu nasledujúcich dvoch týždňov na rovnakom lietadle prekonala ďalšie tri rýchlostné rekordy a jeden výškový rekord (14 377 m). Za túto sériu úspechov získala svoju štvrtú Harmonovu trofej.
V roku 1954 jej vyšla autobiografická kniha "The Stars at Noon", ktorú napísala so svojím manželom Floydom Odlumom. O dva roky neskôr politicky ambiciózna Cochranová kandidovala do kongresu za 29. obvod v Kalifornii ako kandidátka Republikánskej strany. Hoci porazila päť mužských protikandidátov a získala republikánsku nomináciu, vo všeobecných voľbách tesne prehrala s demokratickým kandidátom a prvým ázijsko-americkým kongresmanom Dalipom Singhom Saundom. Saund získal 54 989 hlasov (51,5 %) a Cochranová 51 690 hlasov (48,5 %). Jej politický neúspech bol jedným z mála neúspechov, ktoré kedy zažila, a už sa nikdy nepokúsila kandidovať. Tí, ktorí ju poznali, uviedli, že táto prehra ju trápila po zvyšok života, pretože údajne ťažko znášala prehru s „hinduistom“, hoci Saund bol v skutočnosti sikh. V roku 1958 sa Jackie stala prvou ženou vo funkcii prezidentky Medzinárodnej leteckej federácie (FAI), ktorú vykonávala nasledujúce dva roky. Ako konzultantka firmy Northrop Corporation vytvorila v období od augusta do októbra 1961 na nadzvukovom cvičnom lietadle T-38A Talon sériu rýchlostných, vzdialenostných a výškových rekordov. V októbri 1961 stanovila dva svetové rekordy uznané FAI, keď s T-38A vyletela do maximálnej letovej hladiny 17 091 m a v horizontálnom lete udržala výšku 16 841 m.
Na začiatku 60. rokov 20. storočia sa Jackie nadchla pre lety do vesmíru. Napriek počiatočným pochybnostiam, či podporí iné ženy v dosiahnutí cieľa, ktorý ona nemohla dosiahnuť kvôli vekovej hranici, sa Cochranová podieľala na výbere vhodných kandidátok a sama finančne podporila projekt Mercury 13. Mnoho žien prešlo náročnými testami a program dokázal, že po fyzickej stránke sú ženy schopné absolvovať lety do vesmíru rovnako ako muži. Dodnes však panujú pochybnosti, či naozaj chcela, aby iná žena letela do vesmíru, keď ona sama nemohla. Neskôr dodala, že sa nestavala proti myšlienke žien vo vesmíre, ale nebol na to podľa nej vtedy ten správny čas. Od mája do júna 1964 Cochranová vytvorila na lietadle TF-104G Starfighter celkovo tri ženské svetové rýchlostné rekordy. Najvýznamnejší z nich dosiahla 11. mája, v deň svojich 58. narodenín, kedy na Edwardsovej základni nasadla do kokpitu TF-104G, s ktorým na priamom úseku dlhom 15 – 25 km dosiahla rýchlosť 2 300,23 km/h. Stala sa tak prvou ženou, ktorá prekonala dvojnásobok rýchlosti zvuku. V roku 1965 bola Jackie Cochranová uvedená do Medzinárodnej siene slávy letectva a kozmonautiky. O štyri roky neskôr ju povýšili na plukovníčku v zálohe a v roku 1970 odišla do výslužby. 
Potom ešte bola špeciálnou konzultantkou Národného úradu pre letectvo a vesmír (NASA) a v roku 1971 ju uviedli do Národnej leteckej siene slávy. Vo veku 70 rokov jej lekári oznámili, že potrebuje kardiostimulátor, a musela sa vzdať lietania. Napísala tiež svoje pamäte. V roku 1976 jej zomrel manžel a zdravotný stav sa jej naďalej zhoršoval. Zomrela 9. augusta 1980 vo veku 74 rokov vo svojom dome v meste Indio v Kalifornii.

</doc>
<doc id="719631" url="https://sk.wikipedia.org/wiki?curid=719631" title="Jacqueline Cochran">
Jacqueline Cochran



</doc>
<doc id="719634" url="https://sk.wikipedia.org/wiki?curid=719634" title="Sedlo Poľany">
Sedlo Poľany

 
Sedlo Poľany () je horské sedlo v hlavnom hrebeni Nízkych Tatier. Nachádza sa v strednej časti pohoria, nad Demänovskou Dolinou, južne od Liptovského Mikuláša.
Polohopis.
Leží v centre západnej polovice pohoria, v geomorfologickom podcelku Ďumbierske Tatry a v ich časti Ďumbier. Je súčasťou hlavného nízkotatranského hrebeňa, medzi Chabencom () a Chopkom (). Oddeľuje severozápadne ležiacu Poľanu () a východne situovaný Zadný Dereš (), čoby súčasť hrebeňa nazývaného Liptovská hoľa. Severovýchodné svahy sa zvažujú do Demänovskej doliny, ktorou vodu do rieky Váh odvádza Zadná voda a Demänovka, juhozápadná časť hrebeňa padá do Vajskovskej doliny, ktorou voda odteká Vajskovským potokom do Hrona. Oblasť je súčasťou Národného parku Nízke Tatry a sedlom vedie severná hranica národnej prírodnej rezervácie Skalka. Prechádza ním turistická Cesta hrdinov SNP, na ktorú sa tu pripája chodník z Demänovskej Doliny.
Sedlo svojou polohou zasahuje na katastrálne územie obcí Dolná Lehota a Demänovská Dolina, na hranici okresov Brezno a Liptovský Mikuláš a Banskobystrického a Žilinského kraja.

</doc>
<doc id="719646" url="https://sk.wikipedia.org/wiki?curid=719646" title="Gary Ruvkun">
Gary Ruvkun

Gary Bruce Ruvkun (* 26. marec 1952, Berkeley, Kalifornia, USA) je americký molekulárny biológ pôsobiaci na Massachusetts General Hospital a profesor genetiky na Harvard Medical School v Bostone.
Ruvkun objavil mechanizmus, ktorým "lin-4", prvá mikroRNA (miRNA), ktorú objavil Victor Ambros, reguluje transláciu cieľových mRNA tým, že sa na ne viaže pomocou párovania báz. Ruvkun taktiež objavil druhú miRNA, "let-7", ktorej sekvencia je zachovávaná u mnohých druhov živočíchov, vrátane ľudí. Tieto objavy miRNA odhalili nový svet regulácie RNA a mechanizmus tejto regulácie. Ruvkun tiež objavil mnoho vlastností IGF signalizácie pri regulácii starnutia a metabolizmu.
V roku 2019 bol zvolený za člena American Philosophical Society. Ruvkun získal spolu s Victorom Ambrosom Nobelovu cenou za fyziológiu a medicínu za rok 2024 za „objav mikroRNA a jej úlohu v post-transkripčnej génovej regulácii“.

</doc>
<doc id="719647" url="https://sk.wikipedia.org/wiki?curid=719647" title="Victor Ambros">
Victor Ambros

Victor R. Ambros (* 1. december 1953, Hanover, New Hampshire, USA) je americký vývojový biológ, ktorý objavil prvú známu mikroRNA (miRNA). Je profesorom na University of Massachusetts Medical School vo Worcesteri v Massachusetts. Spolu s molekulárnym biológom Garym Ruvkunom získal Ambros Nobelovu cenu za fyziológiu alebo medicínu v roku 2024 za „objav mikroRNA a jej úlohu v posttranskripčnej génovej regulácii“.

</doc>
<doc id="719648" url="https://sk.wikipedia.org/wiki?curid=719648" title="Sršeň európsky">
Sršeň európsky



</doc>
<doc id="719651" url="https://sk.wikipedia.org/wiki?curid=719651" title="Peter Uličný">
Peter Uličný

Peter Uličný (* 1. október 1961, Bratislava) je slovenský spisovateľ, básnik a publicista, známy ako textár piesní, ktoré napísal pre mnohých slovenských hudobníkov, ako sú Richard Müller, Pavol Habera, Robo Grigorov, Jana Kirschner, Barbara Haščáková, Beáta Dubasová, Sonia, či skupiny ako Team, Money Factor, Banket, Metalinda a ďalších.
Životopis.
V roku 1985 absolvoval štúdium žurnalistiky na Filozofickej fakulte UK v Bratislave (FiF UK), v nasledujúcom roku tu získal aj titul PhDr. Po absolvovaní vysokej školy publikoval v médiách, ktoré boli zamerané na literatúru, kultúru a životný štýl ("Slovenské pohľady", "Dotyky", "Kultúrny život", "Kankán", "Fantázia", "InZine"). V prvej polovici 80. rokov začal Peter Uličný písať texty piesní pre Andreja Šebana a jeho kapelu Tristo hrmených. Jeho texty časom pribudli do repertoáru piesní ďalších známych predstaviteľov slovenskej hudobnej scény, ako sú Richard Müller, Pavol Habera, Robo Grigorov, Marián Greksa, Jana Kirschner, Barbara Haščáková, Beáta Dubasová, Sonia, či skupiny ako Team, Money Factor, Banket, Metalinda a ďalších. Peter Uličný ako textár spolupracoval aj pri realizáciách divadelných dramatických diel a muzikálov, ako sú napríklad "Jeppe z vŕšku" (pre Divadlo Andreja Bagara v Nitre), "Limonádový Joe" (pre Divadlo Nová scéna, Bratislava), či "Mária Antoinetta" (pre Divadlo Jonáša Záborského, Prešov) a iných.
Peter Uličný je okrem poézie aj spisovateľom, esejisom, zameraný je aj na literatúru faktu, ale aj na prózu. V roku 1997 vydal svoju prvú zbierku piesňových textov, "Klaun v maske človeka", v roku 2004 vyšla jeho kniha rozhovorov s Mariánom Vargom, "O cestách, ktoré nevedú do Ríma" (2004), spolupracoval pri tvorbe príbehov o agentovi Krowiakovi", Roger Krowiak alebo Vlastnou zbraňou zblízka" (2002) a ďalších.
Peter Uličný pôsobí aj ako pedagóg na Katedre marketingovej komunikácie FiF UK v Bratislave a je prevádzkovateľom vlastného antikvariátu v kníhkupectve Veda na Štefánikovej ulici v Bratislave.
Tvorba.
Spolupráca na hudobných albumoch.
Výber albumov s prispením Petra Uličného:

</doc>
<doc id="719661" url="https://sk.wikipedia.org/wiki?curid=719661" title="For Your Eyes Only">
For Your Eyes Only

For Your Eyes Only môže byť:

</doc>
<doc id="719665" url="https://sk.wikipedia.org/wiki?curid=719665" title="MikroRNA">
MikroRNA

MikroRNA (µRNA, miRNA, "microribonucleic acid", mikroribonukleová kyselina) sú malé jednovláknové nekódujúce molekuly RNA, ktoré pozostávajú zo sekvencie 21 až 25 nukleotidov v závislosti od Dicer endonukleázy, ktorej pôsobením vznikajú. miRNA regulujú expresiu eukaryotických génov posttranskripčne, i.e. až po syntéze mRNA (messengerovej/mediátorovej RNA).
Za objav a vysvetlenie úlohy miRNA v posttranskripčnej regulácii génov bola v roku 2024 udelená Nobelova cena za fyziológiu alebo medicínu Garymu Brucemu Ruvkunovi a Victorovi Ambrosovi. 
miRNA boli objavené u rastlín, hlístic, múch, rýb, cicavcov i u niektorých vírusov a podieľajú sa na posttranskripčnej regulácii expresie génov. miRNA sa viaže na komplementárne sekvencie v mRNA pomocou párovania báz a následne zabraňuje translácii danej mRNA prostredníctvom jedného alebo viacerých z nasledujúcich procesov:
miRNA sa podobá na malú interferujúcu RNA (siRNA, z anglického "short interfering RNA"), ktorá sa účastní RNA-interferencie. miRNA však vzniká z jednovlákonovej RNA (ssRNA), ktoré sa prehýbajú a tvoria krátke vlásenky (tzv. hairpins), zatiaľ čo siRNA vzniká z dlhších regiónov dvojvláknovej RNA. 
Ľudský genóm pravdepodobne obsahuje až 2300 miRNA, avšak v databáze MirGeneDB sa nachádza len asi 500 ľudských miRNA.
miRNA sú hojne zastúpené v mnohých druhoch cicavčích buniek. Podľa všetkého ovplyvňujú až 60 % všetkých génov ľudí a iných cicavcov. Mnohé miRNA sú evolučne zachovávané, čo naznačuje ich dôležitú biologickú funkciu. Až 90 rodín miRNA sa zachovalo minimálne od posledného spoločného predka cicavcov a rýb, pričom mnohé z nich majú dôležité úlohy. Toto bolo ukázané v štúdiách, kde u myší odstránili gény pre jedného alebo viacerých členov rodiny miRNA.
Biogenéza mikroRNA a jej osud v bunke.
Až 40 % génov kódujúcich miRNA sa môžu nachádzať v intrónoch alebo dokonca exónoch ostatných génov. Zvyčajne (ale nie vždy) sa nachádzajú v DNA ako súčasť kódujúceho vlákna, takže sú zvyčajne regulované spolu s génmi, ktorého sú súčasťou.
Nie vždy však miRNA odpovedá sekvencii DNA, ktorá ju kóduje. Až u 6 % ľudských miRNA dochádza k úprave RNA, čím vznikajú isomiR, ktoré majú upravené niektoré bázy v sekvencii, takže sa líšia od sekvencie DNA. Tým dochádza k vzniku rôznorodejších miRNA, než kóduje DNA.
Primárna mikroRNA.
Gény, ktoré kódujú miRNA, sú zvyčajne prepisované DNA-dependentnou RNA polymerázou II (Pol II) z DNA bunky. Táto polymeráza sa často viaže na promótor blízko sekvencie DNA, ktorá kóduje primárnu mikroRNA (pri-miRNA). Výsledný transkript sa modifikuje na 5'-konci čiapkou a na 3'-konci polyadenylovým chvostom. miRNA živočíchov sa z DNA najprv prepisuje ako primárna mikroRNA (pri-miRNA, z anglického "primary", prvý), ktorá má niekoľko stoviek nukleotidov. 
Prekurzorová mikroRNA.
Primárna mikroRNA je ešte v bunkovom jadre štiepená endonukleázami Drosha a DGCR8, ktoré tvoria mikroprocesorový komplex v bunkovom jadre, na prekurzorové mikroRNA (pre-miRNA). Prekurzorové miRNA sú následne z bunkového jadra exportované do cytozolu cez jadrové póry, proteín exportín 5.
mikroRNA.
Prekurzorové mikroRNA sú v cytoplazme štiepené endonukleázou dicer na mikroRNA (miRNA), ktoré majú okolo 22 párov bází a ide o dvojvláknové molekuly RNA (duplexy, ktorých jedno vlákno sa volá vodiaca RNA (guide RNA) - stane sa súčasťou nukleoproteínu RISC a druhé vlákno sa nazýva pasažierska RNA (passenger RNA), ktorá bude odbúraná).
RISC komplex.
Vodiaca RNA (jednovláknová RNA, ssRNA) sa naviaže na komplex proteínov nazývaných RISC ("RNA-induced silencing complex"). Tento nukleoproteínový komplex následne vyhľadáva v cytoplazme komplementárne úseky mediátorovej RNA (mRNA). RISC sa naviaže pomocou mikroRNA na mRNA, pričom sa mikroRNA naväzuje na 3'-neprekladaný región molekuly mRNA (3´UTR). 
U rastlín dochádza pôsobením endonukleázy Argonaut, ktorá je súšasťou RISC komplexu, ku štiepeniu mRNA na dva celky, ktoré sú okamžite cytoplazmatickými endonukleázami a exonukleázami rozštiepené na nukleotidy a príslušná mRNA sa tak nepreloží do proteínu a nedojde ku expresii génu. 
Človek má štyri rôzne proteíny Argonaut, len Ago2 má katalytickú triádu, ktorá je schopná štiepiť mRNA. Ostatné tri proteíny Argonaut zabraňujú translácii iným mechanizmom: okupujú miesto na mRNA a bránia prístupu ribozómu ku mRNA v dôsledku čoho nedôjde ku syntéze proteínu a tým k expresii daného génu.
Využitie a význam.
miRNA mala spočiatku len akademický a výskumný význam: používa sa na knock-out génov v rastlinách a u bezstavovcov, u ktorých sa pomocou miRNA skúmala funkcia takmer každého proteín-kódujúceho génu: u hlístice "C. elegans" sa systematicky skúmala funkcia 16000 proteín-kódujúcich génov z celkového počtu 19000 proteín-kódujúcich génov. Vedcom sa tak podarilo selektívne vypnúť gén (knock-out) a následne pozorovať dôsledky, ktoré to má pre organizmus.
Génová regulácia pomocou mikroRNA, ktorú prvýkrát objavili Ambros a Ruvkun, prebieha už stovky miliónov rokov. Práve tento mechanizmus je jedným z tých, ktoré umožnili evolúciu mnohobunkových organizmov. Bez nej sa bunky a tkanivá nevyvíjajú normálne.
Nevýhody.
Utišovanie génov pomocou miRNA má niekoľko dodnes nevyriešených problémov:
Vyhliadky do budúcnosti.
Výzvou pre budúcnosť bude vývoj špecifických a dlhšie trvajúcich technológií založených na miRNA. Pomocou miRNA bude možné bojovať proti vírusovým ochoreniam, vyliečiť ochorenia zapríčinené defektným mutantným génom, nahradiť chemické liečivá (inhibítory) molekulami miRNA. Zlá regulácia mikroRNA môže prispívať ku vzniku rakoviny. U ľudí sa našli napríklad mutácie v génoch kódujúcich mikroRNA, ktoré spôsobujú stavy, ako napríklad strata sluchu či očné a kostné poruchy. A mutácie v jednom z proteínov potrebných pre produkciu mikroRNA dokonca vedou k syndrómu DICER1, vzácnemu, ale závažnému syndrómu spojenému s rakovinou rôznych orgánov a tkanív. A to už vedlo k významnému pokroku, ktorý pomáha mnohým chorým. Pokrok už lekári dosiahli vo vývoji diagnostiky a terapie na báze mikroRNA u ochorení, ako sú metabolické poruchy, kardiovaskulárne ochorenia, neurodegeneratívne stavy a rakovina.

</doc>
<doc id="719668" url="https://sk.wikipedia.org/wiki?curid=719668" title="Justinián I. Veľký">
Justinián I. Veľký



</doc>
<doc id="719670" url="https://sk.wikipedia.org/wiki?curid=719670" title="Antivirotiká proti hepatitíde typu C">
Antivirotiká proti hepatitíde typu C



</doc>
<doc id="719672" url="https://sk.wikipedia.org/wiki?curid=719672" title="Digesta Iustiniani">
Digesta Iustiniani

Digesta Iustiniani (iné názvy: Justiniánske Digesta, Pandekty, Digesty, Pandectae) sú najrozsiahlejšou časťou justiniánskej kodifikácie rímskeho práva, neskôr súhrnne nazvanej Corpus iuris civilis. Predstavujú najvýznamnejší prameň rímskeho práva. Ide o kompiláciu úryvkov (fragmentov) z diel prevažne klasických rímskych právnikov (výnimkou je napríklad poklasický právnik Hermogenianus). 
Vznik.
Na tvorbe Digesta sa podieľala sedemnásťčlenná komisia zriadená na pokyn byzantského (východorímskeho) cisára Justiniána I. Veľkého, ktorej činnosť sa začala 15. decembra 530 (konštitúcia "Deo auctore"). Dielo bolo promulgované 16. decembra 533 konštitúciou Tanta (gr. "Dédoken") a nadobudlo účinnosť 30. decembra 533. Komisia preštudovala okolo 1 625 kníh s viac ako troma miliónmi riadkov, pričom mala právo prevzaté texty pozmeňovať (tzv. interpolovať), aby zodpovedali novým hospodárskym a sociálnym pomerom justiniánskej éry.
Členenie.
Digesta sa členia 50 kníh, ktoré sa ďalej (okrem kníh 30 až 32) členia na tituly s osobitnými rubrikami charakterizujúcimi ich predmet (432 titulov). Tituly sa ďalej členia na fragmenty z diel právnikov, pričom Justinián dbal na to, aby komisia vždy uviedla autora a názov diela, z ktorého fragment pochádza (9 142 fragmentov). Väčšie fragmenty pozostávajú z paragrafov.
Rukopisy.
Najhodnotnejším rukopisom je littera Florentina. Od 12. storočia sa nachádzala v Pise. V roku﻿ 1406 Pisu obsadili Florenťania a rukopis odniesli ako vzácnu korisť do Florencie. Vo Florencii sa najprv uschovával v Palazzo Vecchio, v roku 1786 bol prenesený do Biblioteca Medicea Laurenziana. Okrem Florentiny existuje viacero vulgátnych opisov.
Edície a preklady.
V rámci súčasnej právnej romanistiky sa pri práci s pôvodným znením vychádza spravidla z:
Staršie vydania alebo manuskripty sa používajú napríklad v prípade štúdie glos a historickej právnej vedy.
Najvýznamnejšie sú nemecké preklady (starší "Das Corpus Juris Civilis" od Karla Eduarda von Otta et al., novší neúplný "Corpus iuris civilis IVI" od Okka Behrendsa et al.) a taliansky preklad. Terminologicky menej presné sú anglické preklady. Existujú tiež rozsiahly ruský preklad, francúzsky a španielsky preklad.
Do slovenčiny bola Petrom Blahom a Jarmilou Vaňkovou preložená časť Digesta Iustiniani. Latinský text vychádzal z Krügerovho a Mommsenovho vydania (ed. stereotypa quarta decima, 1922). Preklad pôvodne vychádzal v rámci časopisu "Justičná revue", neskôr vyšiel knižne. Slovenský preklad bol následne preložený do češtiny. Po smrti Petra Blaha pokračujú (2023) vo vydávaní slovenského prekladu vybraných fragmentov Digest do slovenčiny v časopise "Justičná revue" Peter Mach a Nicol Sipekiová. V češtine vyšiel ešte jeden zväzok vybraných fragmentov.
Čiastočné preklady vybraných fragmentov sa nachádzajú v rôznych článkoch, monografiách, učebniciach, cvičebniciach, výberoch klasických textov či zborníkoch. Právni romanisti, ktorí ovládajú latinčinu spravidla pracujú s vlastnými prekladmi jednotlivých fragmentov, nakoľko každý preklad je zároveň interpretáciou pôvodného prameňa.

</doc>
<doc id="719673" url="https://sk.wikipedia.org/wiki?curid=719673" title="Justiniánske Digesta">
Justiniánske Digesta



</doc>
<doc id="719674" url="https://sk.wikipedia.org/wiki?curid=719674" title="Pandekty">
Pandekty



</doc>
<doc id="719675" url="https://sk.wikipedia.org/wiki?curid=719675" title="Digesty">
Digesty



</doc>
<doc id="719676" url="https://sk.wikipedia.org/wiki?curid=719676" title="Pandectae">
Pandectae



</doc>
<doc id="719677" url="https://sk.wikipedia.org/wiki?curid=719677" title="Canadair Sabre">
Canadair Sabre

Canadair Sabre bolo prúdové stíhacie lietadlo vyrábané firmou Canadair na základe licencie spoločnosti North American Aviation. Variant lietadla North American F-86 Sabre sa vyrábal do roku 1958 a používalo ho najmä Kanadské kráľovské letectvo, kým ho v roku 1962 nenahradil typ Canadair CF-104. Lietadlá prevádzkovalo aj niekoľko ďalších vzdušných síl.
Stíhačky sa vyrábali v dvoch veľkých sériách. Prvá, Mk.2 a Mk.4, ktorých sa vyrobilo menej ako 1 000, sa od svojich amerických náprotivkov líšila len nepatrne. Druhá séria, Mk.5 a Mk.6 vyrobená v podobnom počte, vznikla podľa vzoru neskorších verzií amerických Sabrov s väčšími krídlami pre lepšiu manévrovateľnosť, pričom pôvodná pohonná jednotka General Electric J47 bola nahradená lokálne navrhnutým výkonnejším motorom Avro Canada Orenda.
Posledné lietadlá Canadair Sabre slúžili v prvej línii v Pakistane, ktorého modely Mk.6 vybavené raketami AIM-9 Sidewinder tvorili základ jeho vzdušných síl počas indicko-pakistanskej vojny v roku 1971. Tie boli po roku 1971 pomaly vyraďované, pričom posledné kusy odišli z bojovej služby v roku 1980. Hoci vo väčšine ostatných ozbrojených síl boli do 60. rokov nahradené výkonnejšími konštrukciami, neskoršie verzie slúžili v sekundárnych úlohách až do 70. rokov.
Niektoré exempláre poháňané motorom Orenda sa preslávili aj inými výkonmi. Najpozoruhodnejší bol Sabre Mk.3, skúšobný stroj pre motor Orenda, s ktorým americká pilotka Jacqueline Cochranová vytvorila niekoľko rýchlostných rekordov, v rámci ktorých sa 18. mája 1953 stala prvou ženou, ktorá prekonala zvukovú bariéru. Ďalší exemplár, bývalé lietadlo kanadského letectva Sabre Mk.6, ktoré bolo vyradené zo služby v roku 1974, sa stalo skúšobným lietadlom firmy Boeing, pričom v tejto úlohe slúžilo až do roku 1991. Mnohé z týchto neskorších verzií typu Canadair Sabre sa dodnes zachovali v múzeách.
Jeden postavený prototyp podľa amerického F-86A.
350 vyrobených strojov na základe F-86E, 60 pre americké vojenské letectvo, 3 pre Britské kráľovské letectvo a 287 pre Kanadské kráľovské letectvo.
Jeden postavený v Kanade, skúšobný stroj pre prúdový motor Orenda 3, pričom boli na ňom vykonané rôzne ďalšie konštrukčné úpravy s cieľom prispôsobiť ho motoru Orenda.
438 vyrobených kusov: 10 pre kanadské letectvo, 428 pre britské letectvo ako Sabre F 4.
vyrobených 370 kusov podľa F-86F s motorom Orenda, všetky pre kanadské letectvo, 75 kusov neskôr dostala Luftwaffe.
655 vyrobených kusov, z toho 390 pre kanadské letectvo, 225 pre Luftwaffe, 6 pre Kolumbiu a 34 pre Južnú Afriku.

</doc>
<doc id="719684" url="https://sk.wikipedia.org/wiki?curid=719684" title="Teta (rozlišovacia stránka)">
Teta (rozlišovacia stránka)

Teta môže byť:

</doc>
<doc id="719685" url="https://sk.wikipedia.org/wiki?curid=719685" title="Diskografia Alana Murina">
Diskografia Alana Murina

Diskografia slovenského speváka a hudobného producenta Alana Murina pozostáva z 1 štúdiového albumu, 5 EP, 36 spoluprác ako hosťujúci umelec, 54 videoklipov ako hlavný umelec a 21 ako hosťujúci umelec. Za pomerne krátku kariéru patrí medzi najaktívnejších slovenských interpretov. Na konte má spolupráce s množstvom uznávaných interpretov a producentov.
Alan začal vytvárať texty a melódie, ktoré vkladal do demo skladieb už v roku 2017, kedy používal pseudonym „Sane“. Nahrávky vydával na platforme SoundCloud.
Jeho videoklipy na YouTube často obsadzujú popredné priečky slovenského rebríčka YouTube trending. Prvýkrát sa dostal na vrchol rebríčka s videoklipom k singlu „Prepáč“, a to len v priebehu niekoľkých hodín od vydania. Toto prvenstvo si udržal niekoľko týždňov. Opäť ovládol rebríček YouTube trending s duetom „Do rúk“ s Tinou, a to i bez videoklipu k piesni. Vďaka obrovskému ohlasu vznikol k nej i videoklip, ktorý je doposiaľ s viac ako 9 miliónmi zhliadnutí aj najsledovanejším videoklipom zo spevákovej vlastnej tvorby na platforme. Po tretíkrát sa to podarilo hitu „Raz Dva Tri“. YouTube kanál Alana Murina má doposiaľ viac ako 50 miliónov zhliadnutí.
V roku 2019 sa predstavil na hudobnej scéne už ako Alan Murin. Prvým hudobným počinom, ktorý vníma ako začiatok svojej hudobnej kariéry, je EP "15 23" z trilógie žánrovo konceptuálne ladených EP ("15 23, 23 10 a 19 98"). Ako prvá skladba z EP bola predstavená v júli 2019 skladba „Sám sebou“. Nasledovala prelomová skladba „Vypínam“, ktorá získala výraznú odozvu. Po tom čo ju objavila speváčka Tina, oslovila Alana ešte v tom istom roku o spoluprácu, pričom ju označila za jednu z mimoriadne zásadných pesničiek na slovenskej hudobnej scéne. V apríli 2020 vznikol k skladbe videoklip ako poďakovanie, kedže práve táto skladba si z celej trilógie EP nahrávok získala najväčšiu priazeň a záujem fanúšikov. Vydanie debutového projektu, v porovnaní s množstvom iných začínajúcich interpretov, sa tešilo veľkému úspechu. Každá skladba zaznamenala desaťtisíce zhliadnutí na YouTube aj prehratí na streamovacích službách.
Počas roka 2020 Alan vydal svoj prvý oficiálny singel s názvom „Telefonát“.
Očakávaný album avizoval v auguste 2022 pilotný singel „Prepáč“. Singel získal doposiaľ najväčší úspech v digitálnych rebríčkoch ČNS IFPI z Alanovej vlastnej tvorby. V rebríčku Top 100 digitálnych singlov na Slovensku sa umiestnil na 5. mieste a v Top 50 domácich digitálnych singlov na 3. mieste.
V septembri 2022 vyšiel Alanov debutový štúdiový album "Trueself." Už v prvom týždni v rebríčku slovenských albumov ČNS IFPI debutoval na 1. mieste, kde sa držal na vrchole dva týždne po sebe. Štyri týždne sa držal v Top 3 a štrnásť týždňov v Top 10.
Vo februári 2024 vydal svoj prvý medzinárodný singel „Still Love You“, na ktorom spolupracoval s rumunskou speváčkou Iova a renomovaným rumunským producentom Serbanom Cazanom. V júni 2024 vydal EP s názvom "Láska Je Cool", ktoré predstavuje jeho najnovšiu tvorbu. Tento projekt nasleduje po sérii singlov, ktoré predstavili Alanovu novú éru zvuku. Skladba „Dokola“ je jedným z míľnikov tejto novej éry. Singel sa umiestnil na 2. mieste najhranejších domácich skladieb v slovenských rádiách. Rovnaký úspech zaznamenal aj Alanov najnovší singel „Domov“, vydaný v septembri 2024.
Najúspešnejšou Alanovou spoluprácou je singel „Mám ťa rád“ v spolupráci s raperom Kalim, Petrom Panom a Šortym. Singel sa dostal na vrchol slovenských digitálnych rebríčkov. Na YouTube má videoklip ku skladbe od svojho vydania vo februári 2024 viac ako 16 miliónov zhliadnutí.
Externé odkazy.
Prehľad umiestnených albumov v rebríčkoch ČNS IFPI:
Prehľad umiestnených skladieb v rebríčkoch ČNS IFPI:

</doc>
<doc id="719687" url="https://sk.wikipedia.org/wiki?curid=719687" title="For Your Eyes Only (kniha)">
For Your Eyes Only (kniha)

For Your Eyes Only (doslovne "Iba pre tvoje oči") je knižná zbierka poviedok od britského autora Iana Fleminga, v ktorej vystupuje fiktívny agent britskej tajnej služby James Bond. Ide o ôsmu knihu, v ktorej sa táto postava objavuje. Prvýkrát ju vydal Jonathan Cape 11. apríla 1960. Dielo znamenalo zmenu formátu pre Fleminga, ktorý predtým písal príbehy o Jamesovi Bondovi len ako celovečerné romány.
Zbierka obsahuje päť poviedok: From a View to a Kill, For Your Eyes Only, Quantum of Solace, Risico a The Hildebrand Rarity. Štyri z príbehov boli adaptáciami námetov pre televízny seriál, ktorý nebol nikdy sfilmovaný, zatiaľ čo piaty Fleming napísal už skôr, ale nebol publikovaný samostatne. Fleming podnikol niekoľko menších experimentov s formátom, vrátane príbehu napísaného ako pocta W. Somersetovi Maughamovi, autorovi, ktorého veľmi obdivoval.
Prvky z príbehov boli použité v mnohých filmov Eon Productions o Jamesovi Bondovi, vrátane filmu z roku 1981 ', v ktorom hral Roger Moore Jamesa Bonda. Vo filme boli použité niektoré prvky a postavy z poviedok "For Your Eyes Only" a "Risico". Poviedka "From a View to a Kill" dala časť názvu (ale žiadne postavy ani dejové prvky) štrnástej bondovke ' (1985), zatiaľ čo dejové prvky z románu "The Hildebrand Rarity" boli použité v šestnástej bondovke "" (1989). "Quantum of Solace" bol použitý ako názov pre dvadsiatu a Craigovu druhú bondovku.

</doc>
<doc id="719689" url="https://sk.wikipedia.org/wiki?curid=719689" title="Chris Columbus">
Chris Columbus

Chris Columbus (* 10. september 1958, Spangler, Pensylvánia, USA) je americký režisér, producent a scenárista.
Životopis.
Po skončení školy začal pracovať ako scenárista pre Stevena Spielberga. Prvé scenáre napísal rôznym režisérom pre ich filmy "Reckless" (1984), "Gremlins" (1984), "The Goonies" (1985) či "Sherlock Holmes: Pyramída hrôzy" (1985). Jeho režisérskym debutom bol v roku 1987 film "Nočné dobrodružstvo". Najväčší úspech ale zožal s filmom "Sám doma" s Macaulay Culkinom. V roku 1995 založil svoju vlastnú produkčnú spoločnosť 1492 Pictures, meno je inšpirované Columbusovým najslávnejším menovcom Krištofom Kolumbom. Jeho neskoršími úspešnými filmami boli ' (1992), "Otec v sukni" (1993), "Harry Potter a Kameň mudrcov" (2001), "Harry Potter a Tajomná komnata" (2002), "Bohémovia" (2005) či ' (2010).

</doc>
<doc id="719690" url="https://sk.wikipedia.org/wiki?curid=719690" title="Príslop (sedlo v Nízkych Tatrách)">
Príslop (sedlo v Nízkych Tatrách)

 
Príslop () je horské sedlo v Nízkych Tatrách. Nachádza sa v strednej časti pohoria, nad Trangoškou, severozápadne od Brezna.
Polohopis.
Leží v centre západnej polovice pohoria, v geomorfologickom podcelku Ďumbierske Tatry a v ich časti Ďumbier. Je súčasťou rázsochy, ktorá vybieha južným smerom z Dereší () v hlavnom nízkotatranskom hrebeni, na Pálenicu (). Oddeľuje tak mohutný masív Dereší na severe a južne ležiaci Príslop (). Sedlo zároveň prepája východne situovanú Bystrú a západne ležiacu Vajskovskú dolinu, ktorými vodu z oblasti do rieky Hron odvádza Bystrianka a Vajskovský potok. Lokalita je súčasťou Národného parku Nízke Tatry a v sedle sa križujú značené turistické chodníky.
Sedlo leží v Banskobystrickom kraji, v okrese Brezno a zasahuje na katastrálne územie obcí Dolná a Horná Lehota.

</doc>
<doc id="719697" url="https://sk.wikipedia.org/wiki?curid=719697" title="Schultüte">
Schultüte

 
Schultüte alebo Zuckertüte (v poľskom Sliezsku Tyta) je darček, ktorý dostávajú deti v Nemecku, Rakúsku, nemeckojazyčných a prihraničných oblastiach Švajčiarska, Belgicka, Poľska a Česka na začiatku prvého ročníka základnej školy. Má tvar kornútku a je plnený sladkosťami.
Dejiny.
Zvyk odovzdávať tento druh darčeka žiakom prvého stupňa vznikol na začiatku 19. storočia v Nemecku, presnejšie v Sasku a Durínsku. Najstaršia zmienka pochádza z autobiografie pastorovho syna Karla Gottlieba Bretschneidera, ktorý začal chodiť do školy v Gersdorfe neďaleko Hohenstein-Ernstthal v Sasku v roku 1781 alebo 1782; napísal, že od učiteľky dostal „vrecko s cukrom“. Ďalší doklad pochádza z Jeny v súvislosti s mestským kantorom Georgom Michaelom Kemleinom (1817).

</doc>
<doc id="719701" url="https://sk.wikipedia.org/wiki?curid=719701" title="Sachsen">
Sachsen



</doc>
<doc id="719704" url="https://sk.wikipedia.org/wiki?curid=719704" title="Encyklopedie českých právních dějin">
Encyklopedie českých právních dějin

Encyklopedie českých právních dějin je česko-jazyčná špecializovaná encyklopédia zameraná na dejiny českého práva a štátu. Okrem látky spojenej s právom dnešnej Českej republiky poskytuje množstvo informácií k česko-slovenským právnym dejinám, no aj k predrepublikovému obdobiu, teda aj k rakúskemu právu či českému stredovekému právu. Obsahuje tiež heslá s presahom do kánonického a rímskeho práva, pokiaľ sa dotýkajú českého právneho prostredia. 
Encyklopédia vznikala v rámci činnosti The European Society for History of Law (slov. Európska spoločnosť pre právne dejiny), ktorá bola založená v roku 2009 v Brne a v spolupráci s viacerými českými a slovenskými vedeckými pracoviskami, archívmi a múzeami. 
Samotná encyklopédia začala vznikať od roku 2013 a prvý zväzok bol vydaný v roku 2015. Encyklopédia vychádzala vo vydavateľstvách Aleš Čeněk a KEY Publishing. 
Encyklopédia má 26 zväzkov, pričom vychádza v tlačenej a platenej elektronickej verzii. Hlavnými redaktormi encyklopédie boli Karel Schelle a Jaromír Tauchen, docenti z Katedry dejín štátu a práva na Právnickej fakulte Masarykovej univerzity v Brne. Na redakcii biografických zväzkov sa podieľali aj David Kolumber a Ondřej Horák.
Prvý zväzok získal v roku 2017 čestné uznanie českej Jednoty tlmočníkov a prekladateľov v rámci súťaže "Slovník roka 2016".

</doc>
<doc id="719708" url="https://sk.wikipedia.org/wiki?curid=719708" title="Cyklodoprava">
Cyklodoprava



</doc>
<doc id="719714" url="https://sk.wikipedia.org/wiki?curid=719714" title="John Hopfield">
John Hopfield

John Joseph Hopfield (* 15. júl 1933, Chicago, Illinois, USA) je americký fyzik, biofyzik, neurovedec a emeritný profesor na Princeton University známy hlavne vďaka jeho prácam s asociatívnymi neurónovými sieťami. Je známy vďaka vývoju Hopfieldovej siete. Hopfield taktiež obdržal rôzne fyzikálne ocenenia za jeho prácu v multidisciplinárnych vedách, medzi ktoré patria fyzika kondenzovaného stavu, štatistická fyzika a biofyzika.
Spolu s Geoffreym Hintonom získal Nobelovu cenu za fyziku v roku 2024 za „zásadné objavy v strojovom učení“.

</doc>
<doc id="719715" url="https://sk.wikipedia.org/wiki?curid=719715" title="John Joseph Hopfield">
John Joseph Hopfield



</doc>
<doc id="719716" url="https://sk.wikipedia.org/wiki?curid=719716" title="John J. Hopfield">
John J. Hopfield



</doc>
<doc id="719717" url="https://sk.wikipedia.org/wiki?curid=719717" title="Geoffrey Hinton">
Geoffrey Hinton

Geoffrey Everest Hinton (* 6. december 1947, Londýn, Spojené kráľovstvo) je britsko-kanadský počítačový vedec a kognitívny psychológ známy hlavne vďaka jeho práci na umelých neurónových sieťach, na základe čoho je občas prezývaný „Godfather of AI“ (v preklade „kmotor umelej inteligencie“). V roku 2024 obdržal spolu s Johnom Hopfieldom Nobelovu cenu za fyziku za „zásadné objavy v strojovom učení“.
V rokoch 2013 až 2023 pracoval v spoločnosti Google (Google Brain) a na University of Toronto. V máji 2023 oznámil odchod z Googlu a ako dôvod uviedol obavy z rizík spojených s umelou inteligenciou (AI).

</doc>
<doc id="719719" url="https://sk.wikipedia.org/wiki?curid=719719" title="Geoffrey Everest Hinton">
Geoffrey Everest Hinton



</doc>
<doc id="719720" url="https://sk.wikipedia.org/wiki?curid=719720" title="Geoffrey E. Hinton">
Geoffrey E. Hinton



</doc>
<doc id="719722" url="https://sk.wikipedia.org/wiki?curid=719722" title="Chutor">
Chutor

Chutor (, ) označuje osamotenú usadlosť, vidiecke stavisko, dvor v niektorých krajinách východnej Európy.
Chutory sa vyskytovali v oblastiach osídlenými kozákmi, ktoré spadajú do územia dnešnej Ukrajiny, Kubáň a dolného povodia rieky Don, zatiaľ čo v regióne Kubáň a Don sa slovo "chutor" používalo aj na označenie nových osád (bez ohľadu na počet usadlostí v ňom). V niektorých kozáckych komunitách sa tieto typy osád označovali ako "posyolok" (rus. посёлок) alebo "selyšče" (ukr. селище). V Rusku sa používal aj výraz „выселки“ ("vyselki", doslovne „tí, čo sa odsťahovali“). Chutor naďalej zostáva oficiálnym označením mnohých ruských dedín vo vyššie spomenutých regiónoch.
Počas stolypinských reforiem v Ruskom impériu Peter Stolypin si predstavoval, že bohatí roľníci „sprivatizujú“ svoj podiel na spoločných pozemkoch ("obščina" () alebo "tovarystvo" (ukr.: товариство)), upúšťajúc od „obščiny“, ale usádzajúc sa v chutoroch na vlastnej pôde. Menej radikálnym konceptom bol takzvaný "otrub" (отруб) alebo "vidrub": časť bývalej "obščinskej" pôdy, ktorej majiteľ "obščinu" opustil, no naďalej žil v dedine a na svoj pozemok dochádzal. Do roku 1910 sa podiel chutorov a otrubov medzi všetkými vidieckymi domácnosťami v európskej časti Ruska odhadoval na 10,5 %. Tie boli počas kolektivizácie v ZSSR prakticky odstránené.
Jazykový pôvod.
Pôvod slova nie je celkom jasný. Predpokladá sa však prevzatie z maďarčiny zo slova "határ", čo po slovensky znamená „hranica“. V srbochorvátčine napríklad existuje slovo "khȁtȃr", ktoré znamená „zem patriaca obci“. V slovenčine jestvuje slovo "chotár", ktoré má rovnaký význam, t.j. územie patriace obci.
Podľa Maxa Vasmera sa slovo dostalo do východoslovanských jazykov zo starej hornej nemčiny.
V literatúre.
Prvé veľké dielo Nikolaja Gogoľa sa volá "Večera na chutore bliz Dikanki" ()

</doc>
<doc id="719723" url="https://sk.wikipedia.org/wiki?curid=719723" title="Wu Pang-kuo">
Wu Pang-kuo

Wu Pang-kuo (, ; * 24. júl 1941, Pching-pa, Kuej-čou – † 8. október 2024, Peking) bol čínsky komunistický politik, ktorý pôsobil desať rokov ako predseda čínskeho parlamentu v oficiálnej pozícii predsedu Stáleho výboru celočínskeho zhromaždenia ľudových zástupcov. Predtým pôsobil vo funkciách vicepremiéra Číny a predsedu šanghajskej organizácie Komunistickej strany Číny.
Pôvodne technik v továrni na elektroniku sa vypracoval na jej riaditeľa, potom prešiel do politiky. Pôsobil vo vedení šanghajskej organizácie Komunistickej strany Číny, od roku 1991 viedol stranícku organizáciu v Šanghaji ako tajomník šanghajského mestského výboru KS Číny (19911994), zastával funkciu tajomníka sekretariátu ÚV KS Číny (19921997) a predsedu stáleho výboru Celočínskeho zhromaždenia ľudových zástupcov (20032013), súčasne bol členom vedenia KS Číny ako člen politbyra (19922012) a jeho stáleho výboru (20022012).
Život.
Wu Pang-kuo sa narodil 12. júla 1941 v okrese Pching-pa v provincii Kuej-čou, rod Wu pochádzal z okresu Fej-tung v provincii An-chuej. Jeho otec vyučoval na vojenskej škole. V roku 1960 začal študovať rádioelektroniku na univerzite Čching-chua v Pekingu, ktorú absolvoval v roku 1967. Medzitým v roku 1964 vstúpil do Komunistickej strany Číny. Po ukončení štúdia nastúpil ako robotník a technik do šanghajskej továrne na elektrónky č. 3, v nasledujúcich rokoch postupoval vyššie až na zástupcu vedúceho a vedúceho technického úseku (do 1976), námestníka riaditeľa a riaditeľa továrne (19761978). V roku 1978 bol poverený funkciou zástupcu riaditeľa Šanghajskej spoločnosti elektronických súčiastok, potom zástupca riaditeľa Šanghajskej spoločnosti elektrónok. V rokoch 19811983 pracoval ako zástupca tajomníka Šanghajského úradu pre meracie prístroje, prístroje a telekomunikácie. Na XII. zjazde KS Číny v septembri 1982 bol zvolený kandidátom ústredného výboru (znovuzvolený na XIII. zjazde v roku 1987).
Roku 1983 prešiel do straníckeho aparátu, keď v stálom výbore šanghajského mestského výboru KS Číny zodpovedal za otázky vedy a techniky. V rokoch 19851991 bol zástupcom tajomníka šanghajského mestského výboru KS Číny a od roku 1991 viedol šanghajských komunistov ako tajomník šanghajského mestského výboru KS Číny. Vo vedení Šanghaja úzko spolupracoval s Ťiang Ce-minom, starostom (19851988) a tajomníkom straníckej organizácie (19871989) a Ču Žung-ťim, nástupcom Ťianga v oboch funkciách. Bol preto počas svojho ďalšieho pôsobenia vo vysokých funkciách všeobecne považovaný za člena „šanghajskej skupiny“ a spolupracovníka Ťiang Ce-mina, s celkovo konzervatívnym prístupom k reformám.
Na XIV. zjazde KS Číny v októbri 1992 bol zvolený do ústredného výboru a následne aj za člena politbyra. V septembri 1994 bol preložený zo Šanghaja do Pekingu na miesto tajomníka sekretariátu ÚV KS Číny a v marci 1995 sa stal podpredsedom štátnej rady (vlády) pre priemysel a štátne podniky. Na XV. zjazde KS Číny v septembri 1997 bol potvrdený v politbyre (ale nie v sekretariáte) a pri zostavovaní novej vlády v marci 1998 zostal vo funkcii podpredsedu vlády.
Na XVI. zjazde KS Číny v novembri 2002 sa dostal medzi najvyššiu mocenskú elitu v krajine, keď zaujal druhé miesto v stálom výbore politbyra, čím zaujal druhé miesto v Komunistickej strane Číny, hneď za generálnym tajomníkom Chu Ťin-tchaom. Následne pri reorganizácii štátnych orgánov v novom funkčnom období v marci 2003 bol zvolený za predsedu stáleho výboru Všečínskeho zhromaždenia ľudových zástupcov (parlamentu). V spomínaných funkciách a úradoch zostal aj po XVII. zjazde KS Číny v októbri 2007, resp. po ustanovujúcom zasadnutí Všečínskeho zhromaždenia ľudových zástupcov ďalšieho funkčného obdobia v marci 2008. Ako predseda stáleho výboru Všečínskeho zhromaždenia ľudových zástupcov obhajoval politiku „piatich nie“: nie mnohostranickým voľbám, nie pluralizmu, nie oddeleniu moci, nie federalizmu, nie privatizácii. V oblasti pracovnej morálky sa držal zásady „troch nikdy“ – nikdy nebyť lenivý, nikdy sa nevyhýbať zodpovednosti a nikdy nevyhľadávať osobný prospech.
Na XVIII. zjazde KS Číny v novembri 2012 odišiel zo straníckych funkcií a v marci 2013 s uplynutím funkčného obdobia skončil aj vo Všečínskom zhromaždení ľudových zástupcov. Vo funkcii predsedu stáleho výboru zhromaždenia ho vystriedal Čang Te-ťiang.

</doc>
<doc id="719728" url="https://sk.wikipedia.org/wiki?curid=719728" title="Demivka">
Demivka

Demivka môže byť:

</doc>
<doc id="719729" url="https://sk.wikipedia.org/wiki?curid=719729" title="Góly - body - sekundy">
Góly - body - sekundy



</doc>
<doc id="719732" url="https://sk.wikipedia.org/wiki?curid=719732" title="Octopussy">
Octopussy

Octopussy môže byť:

</doc>
<doc id="719734" url="https://sk.wikipedia.org/wiki?curid=719734" title="Thunderball (kniha)">
Thunderball (kniha)

Thunderball je deviatou knihou zo série Jamesa Bonda od Iana Fleminga a ôsmym celovečerným Bondovým románom. Prvýkrát ho publikoval vo Veľkej Británii Jonathan Cape 27. marca 1961, kde sa počiatočný náklad 50 938 kópií rýchlo vypredal. Prvá verzia scenára Bondovho "Thunderballu" sa zrodila zo spolupráce piatich ľudí: Iana Fleminga, Kevina McCloryho, Jacka Whittinghama, Ivara Brycea a Ernesta Cunea, hoci kontroverzný spoločný kredit Fleminga, McCloryho a Whittinghama bol výsledkom rozhodnutia súdnej siene.
Príbeh sa sústreďuje na krádež dvojice jadrových zbraní zločineckým syndikátom SPECTRE a následný pokus o vydieranie západných mocností o ich návrat. James Bond agent 007, pracovník tajnej služby, cestuje na Bahamy pracovať so svojím priateľom Felixom Leiterom, vyslaným zo CIA na vyšetrovanie. "Thunderball" tiež predstavuje lídra skupiny SPECTRE Ernsta Stavra Blofelda v prvom z troch objavení v Bond románoch, pričom ďalšie výskyty sú "On Her Majesty’s Secret Service" (1963) a "You Only Live Twice" (1964).
"Thunderball" bol adaptovaný štyrikrát, raz vo formáte komiksu pre noviny "Daily Express", dvakrát pre film a raz pre rádio. Pre "Daily" "Express" bola verzia skrátená na príkaz jeho majiteľa, Lorda Beaverbrooka, po tom, čo Ian Fleming podpísal dohodu s "The Sunday Times" o zverejnení poviedky. Na obrazovke bol "Thunderball" uvedený v roku 1965 ako film zo série Eon Productions so Seanom Connerym ako Jamesom Bondom. Druhá adaptácia, "Nikdy nehovor nikdy", vyšla ako nezávislá produkcia v roku 1983 tiež s Connerym v hlavnej úlohe ako Bond a produkoval ju sám Kevin McClory. BBC Radio 4 odvysielalo adaptáciu v decembri 2016 v réžii Martina Jarvisa. Hrali v ňom Toby Stephens ako Bond a Tom Conti ako Largo.

</doc>
<doc id="719736" url="https://sk.wikipedia.org/wiki?curid=719736" title="Black and Blue">
Black and Blue

Black and Blue je trinásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 23. apríla 1976 cez ich hudobné vydavateľstvo Rolling Stones Records. 
Tento album bol prvou nahrávkou potom ako od kapely v decembri 1974 odišiel gitarista Mick Taylor. Podobne ako predtým, keď Rolling Stones boli bez jedného gitaristu v roku 1968, nahral väčšinu gitarových partov sám Keith Richards, no nahrávanie albumu slúžilo aj ako konkurz na výber Taylorovho náhradníka. Aj Richards to potvrdil keď povedal, že album bol použitý na precvičovanie gitaristov. Na týchto konkurzoch sa ich zúčastnilo viacej. Medzi účinkujúcimi na nahrávaní môžeme čítať mená ako Wayne Perkins, Harvey Mandel a Ronnie Wood. Wood sa už predtým podieľal na titulnej skladbe z albumu "It's Only Rock'n Roll" a v roku 1975 sa stal na turné dočasným členom skupiny Rolling Stones. V roku 1976 bol za člena Wood označený aj oficiálne. Rytmická sekcia kapely, basgitarista Bill Wyman a bubeník Charlie Watts, hrajú v takmer všetkých skladbách a stáli spolupracovníci, klávesisti Nicky Hopkins a Billy Preston účinkujú v nahrávkach väčšiny albumu, pričom približne v polovici skladieb sa objavil aj perkusionista Ollie E. Brown. Album bol druhým albumom, ktorý si Rolling Stones produkovali sami. Na označenie pozície použili svoj producentský pseudonym The Glimmer Twins.
Na albume "Black and Blue" The Rolling Stones predviedli, že kapela spája svoj tradičný rokenrolový štýl s výraznými vplyvmi z reggae a funkovej hudby. Jediný singel albumu, „Fool to Cry“, bol bez významného úspechu v rebríčkoch a aj prijatie albumu bolo rozpačité. Album získal v čase vydania niekoľko pozitívnych recenzií, hoci mnohí recenzenti ho považovali väčšinou za zabudnuteľný a mali tendenciu ho hodnotiť v porovnaní s predchádzajúcimi vydaniami Stones veľmi nízko. Retrospektívne recenzie z novších publikácií, ako je AllMusic, boli k albumu prívetivejšie, pričom kritik Stephen Thomas Erlewine uviedol, že to, že album si zakladá „väčšinou na groovoch a jammovaní ako na skladbách.

</doc>
<doc id="719739" url="https://sk.wikipedia.org/wiki?curid=719739" title="Ana Lucía Domínguez">
Ana Lucía Domínguez

Ana Lucía Domínguez Tobón (* 2. december 1983, Bogota, Kolumbia) je kolumbijská herečka a modelka. Preslávila sa najmä vďaka stvárneniu dvojúlohy Libie Reyesovej a Ruth Uribeovej v telenovele "Skrytá vášeň".

</doc>
<doc id="719745" url="https://sk.wikipedia.org/wiki?curid=719745" title="Hadožrút nohatý">
Hadožrút nohatý

Hadožrút (lat. "Sagittarius"; iné názvy pozri nižšie) je jediný recentný rod z čeľade hadožrútovité (Sagittariidae) patriacej do radu jastrabotvaré/dravce (Accipitriformes). Jediným druhom tohto rodu je hadožrút nohatý (lat. "Sagittarius serpentarius"; iné názvy pozri nižšie). Je to je veľký, prevažne na zemi žijúci vták. Žije v Afrike.
Názvy.
Aktuálny (v roku 1958 zavedený) slovenský názov druhu je hadožrút nohatý. Alternatívny slovenský názov je hadožrút dlhonohý. Staršie názvy, teda názvy spred roku 1958, sú: "hadolov nohatý", "hadolov", "hadožrút", "pisár". Mimo taxonómie sa občas vyskytujú aj nasledujúce názvy (sú to bohemizmy): "hadilov", "pisár hadilov".
Aktuálny slovenský názov rodu je teda hadožrút a staršie "hadolov".
Súčasný vedecký (latinský) názov druhu je "Sagittarius serpentarius". Staršie názvy druhu sú napríklad: "Sagittarius secretarius", "Serpentarius serpentarius", "Serpentarius secretarius", "Serpentarius reptilivorus", "Gypogeranus serpentarius", "Gypogeranus secretarius", "Gypogeranus reptilivorus", "Gypogeranus africanus", "Secretarius reptilivorus", "Ophiotheres cristatus", "Falco serpentarius", "Otis secretarius", "Astur secretarius", "Vultur secretarius", "Vultur serpentarius".
Súčasný vedecký (latinský) názov rodu je teda "Sagittarius" a staršie názvy rodu sú "Serpentarius", "Secretarius", "Gypogeranus" či "Ophiotheres". Ostatné vyššie uvedené rodové mená (napr. "Falco", "Astur" atď.) sú názvy rodov, ktoré zahŕňali okrem hadožrúta aj iné druhy.
Opis.
Dĺžka tela 125–150 cm, výška asi 130 cm. Rozpätie krídel je okolo 2 m (aj viac). Hmotnosť je 2,3–4,3 kg.
Sfarbenie tela je bielosivé s čierno sfarbenými miestami (nohy, chochol a chvost). Hadožrút má dlhé tenké nohy, s pazúrmi prispôsobenými lovu zo zeme (prsty sú neohybné, pazúry tupé a krátke). Na tyle má voľný chochol pier, ktoré pri rozrušení postavia. Na chvoste má dve dlhé centrálne perá, ktoré pri lete presahujú chvost. Dospelé jedince majú okolo očí červené škvrny bez peria, mladé žlto-oranžové.
Sexuálny dimorfizmus je rozvinutý veľmi málo. Samec má dlhšie chvostové perá aj chochol.
Spôsob života.
Hadožrút žije väčšinou celý život v rovnakom páre. Partneri spoločne lovia a spoločne taktiež stavajú veľké ploché hniezdo vo vetvách stromov (najčastejšie sú to akácie). Hniezdo potom používajú niekoľko rokov. Vďaka svojej špecializácii na lov zo zeme ale majú inak vyvinuté pazúry a do korún stromov musia všetok materiál na stavbu hniezda premiestniť zobákom. Každý pár si bráni vlastné teritórium s rozlohou až 45 kilometrov štvorcových.
Lov a potrava.
Živí sa prevažne malými stavovcami (drobnými cicavcami, jaštericami, hadmi) a hmyzom, občas aj vtáčími vajcami. Vyhľadáva živú potravu, mŕtvu korisť požiera iba za veľkých požiarov. Korisť loví zo zeme pomocou zobáka alebo pazúrov. Na to slúžia extrémne dlhé nohy. Vták cupitá drobnými krôčikmi a plaší lovenú zver, ktorú potom opakovane zasahuje pazúrmi a zobákom. Ak má korisť vyhliadnutú, vie sa k nej ticho priblížiť. Krídla používajú v prípade potreby ako štít. Partneri vyrážajú na lov spoločne. Hoci denne prejdú za potravou až dvadsať kilometrov, pred zotmením sa takmer vždy vracajú k svojmu hniezdu.
Mláďatá.
Vajcia sú svetlo modrozelené alebo biele. Samica znáša jednotlivé vajcia v odstupe niekoľkých dní. V znáške môže byť jedno až tri vajcia. Po asi šiestich týždňoch (42–46 dní) sa liahnu biele alebo svetlo šedé mláďatá. Kŕmia ich obaja rodičia. Najprv natrávenou potravou, neskôr celými mŕtvymi kusmi, nakoniec im nosia živé živočíchy, ktoré si musia mláďatá samé uloviť. Takto sa o mláďatá starajú až 6 mesiacov. Aj napriek tejto starostlivosti v početnejších vrhoch tretie mláďa často nevychovajú do dospelosti. Mladé hadožrúty sú totiž veľmi nenásytné a rodičia ich nestíhajú uživiť.
Let.
Hadožrút vie lietať aj do veľkých výšok, ale nerobí to často. Je veľmi dobrým bežcom. Do vzduchu sa vznášajú v čase párenia. Samec obletuje samicu, až sa sama vznesie a stúpa. Druhou príležitosťou je útok zo strany veľkej šelmy. Hadožrút sa rozbehne a vznesie sa (rozbieha sa proti vetru, za bezvetria potrebuje dlhší rozbeh). Buď sadá na strom, alebo sa ihneď po pominutí ohrozenia opäť znáša na zem.
Evolúcia.
Patrí do radu dravcov, ale je tak špecifický, že pre neho bola vytvorená špeciálna čeľaď, ktorej je jediným zástupcom. Od hlavnej vetvy sa oddelil v oligocéne.
Hrozby.
Ako druh ho najviac ohrozuje strata prostredia v dôsledku aktivity človeka, prirodzených nepriateľov má málo (sú nimi hlavne veľké mačkovité šelmy a dravce, ktoré sú nebezpečenstvom pre mláďatá). Aj napriek doterajšej hojnosti je chránený, a to Africkou konvenciou na zachovanie prírody a prírodných zdrojov.
Rozšírenie.
Hadožrút je endemit. Žije v savanách a polopúštiach Afriky, na juh od Sahary. Možno ho nájsť v rôznych nadmorských výškach od pobrežia až do vnútrozemia. Ide o v Afrike stále bežný druh.
Chov v zoo.
Hadožrút nohatý je chovaný v štyroch desiatkach európskych zoo. Najviac vo Francúzsku, Spojenom kráľovstve a Nemecku. K rozmnožovaniu dochádza veľmi zriedka.
Na Slovensku ho nechová žiadna zoo.
V Česku ho chová päť zoo:
V roku 2017 sa podarilo odchovať v troch českých zoo (Dvůr Králové, Praha, Zlín) osem mláďat.

</doc>
<doc id="719746" url="https://sk.wikipedia.org/wiki?curid=719746" title="Marie-Joseph Chénier">
Marie-Joseph Chénier

Marie-Joseph Chénier (* 11. február 1764, Konštantínopol† 10. január 1811, Paríž) bol francúzsky básnik, dramatik a politik gréckeho pôvodu.
Narodil sa v Konštantínopole, ale vyrastal v Carcassonne. Jeho otcom bol Louis de Chénier a matkou Elisabeth Santi Lomaca. Bol mladším bratom básnika André Chéniera. Vzdelanie získal v Paríži na Collège de Navarre. Do armády vstúpil v sedemnástich rokoch a o dva roky neskôr ju opustil. Bol tiež členom Francúzskej akadémie. Počas Francúzskej revolúcie (17891799) sa pokúsil vytvoriť tragédiu dotýkajúcu sa aktuálnych spoločenských a politických problémov.
Je autorom slov piesne "Le Chant du départ".

</doc>
<doc id="719749" url="https://sk.wikipedia.org/wiki?curid=719749" title="Groove">
Groove

Groove je hudobný základ, ktorý hrá rytmická zložka hudobnej skupiny: bicie, basová linka (basová gitara, kontrabas...), prípadne rytmická gitara, či klávesy. Groove je typický pre populárnu hudbu, ale aj pre alternatívnu hudbu a nevyhnutný v hudobných žánroch ako sú džez, swing, bebop, funk, rock alebo soul. Označenie „mať groove” alebo „mať drajv” sa tiež používa v zmysle „mať švih”, „mať svieži rytmus”, „mať odpich”. Groove je hudobná zložka, ktorá niektorých poslucháčov podnecuje k tancu, či podupkávaniu do rytmu.

</doc>
<doc id="719752" url="https://sk.wikipedia.org/wiki?curid=719752" title="Sweet.tv">
Sweet.tv

Sweet.tv (; štylizácia aj ako SWEET.TV) je medzinárodná platforma OTT TV na streamovanie a video na požiadanie (VOD). Platforma je produktom skupiny Sweet.tv, holdingu mediálnych technológií, pôsobiaceho v oblasti telekomunikácií a na trhu sa vyskytuje už od roku 2008.
Sweet.tv má priame kontrakty s veľkými hollywoodskymi štúdiami, vrátane Walt Disney Pictures/20th Century Studios, Paramount Pictures, Universal Pictures, Sony Pictures a Warner Bros Discovery.
Od roku 2021 Sweet.tv rozšírila svoju prítomnosť na medzinárodných trhoch a aktuálne pôsobí v 18 krajinách vrátane Slovenska, Česka, Maďarska, Rumunska, Poľska, Bulharska, Lotyšska, Litvy, Estónska, Srbska, Chorvátska, Slovinska, Čiernej Hory a ďalších krajín Balkánu.
História.
Produkt OTT bol uvedený na trh 19. decembra 2017. V roku 2018 bola jeho aplikácia vydaná aj pre zariadenia typu Smart TV, Android a iOS.
V januári 2019 spoločnosť podpísala zmluvy s rôznymi ukrajinskými filmami a knižnica SWEET.TV VOD obsahovala ukrajinské filmy od spoločnosti Film.ua Group (filmy z franšízy Crazy Wedding, Crazy Wedding 2, Crazy Wedding 3, atď.) a filmy z menších filmových štúdií.
V novembri 2020 spoločnosť podpísala novú priamu zmluvu so Sony Pictures, určenú špecificky pre územie Ukrajiny (nie pre SNŠ všeobecne) a podľa tejto zmluvy môžu predplatitelia SWEET.TV sledovať premiérové ​​filmy od Sony Pictures s ukrajinským dabingom ako súčasť ich predplatného a bez ďalších poplatkov; SWEET.TV sa stala prvou ukrajinskou platformou VOD, ktorá otvorila prístup do knižnice Sony Pictures s oficiálnym ukrajinským dabingom."
V roku 2020 vyhrala SWEET.TV ocenenie „Najlepší OTT poskytovateľ roka“ v distribúcii médií 1+1 a stala sa laureátom druhého stupňa v kategórii „Mediálne riešenie roka“ v rámci Telecom Awards 2020.
V januári 2021 spoločnosť podpísala špeciálne pre územie Ukrajiny priamu zmluvu s Disney a podľa tejto zmluvy môžu predplatitelia SWEET.TV sledovať filmy od Disney Pictures s ukrajinským dabingom v rámci svojho predplatného a to aj bez ďalších poplatkov.
V marci 2021 spoločnosť podpísala novú priamu zmluvu s CBS (divízia NBC Universal Media Corporation) špeciálne pre územie Ukrajiny, nie pre Rusko/SNŠ a podľa tejto novej zmluvy môžu predplatitelia SWEET.TV sledovať televízne seriály CBS s oficiálnym ukrajinským dabingom. Ten bol vytvorený spoločnosťou na vlastné náklady v rámci projektu Hollywood in Ukrainian.
V roku 2021 získala Cenu ukrajinského ľudu za „Interaktívnu televíziu roka“, bronzovú cenu Effie v kategórii „Influencer Marketing“ za projekt Battle of Bloggers, uznanie Americkej obchodnej komory na Ukrajine za vedúce postavenie počas COVID-19, titul „Najlepšie ukrajinské online kino“ v rámci Telecom Awards a Certifikát o členstve od Európskej obchodnej asociácie.
Medzinárodná expanzia SWEET.TV začala skúšobným spustením na Slovensku a v Česku už v roku 2021. V roku 2022 bola služba naplno spustená v Maďarsku, na Slovensku a v Česku. V roku 2023 boli do zoznamu krajín pridané Rumunsko, Poľsko a Bulharsko.
Postoj k rozsiahlej ruskej invázii na Ukrajinu.
Skupina SWEET.TV ostro odsudzuje ruskú agresiu voči Ukrajine. V roku 2022 spoločnosť SWEET.TV na protest proti tomuto konfliktu vypovedala všetky zmluvy a ukončila akúkoľvek spoluprácu s ruskými poskytovateľmi obsahu. Spoločnosť aktuálne podporuje ukrajinských divákov, zlepšuje a pridáva na platforme obsah v ukrajinskom jazyku. SWEET.TV podporuje aj charitatívne programy a poskytuje informačnú podporu. V júli 2022 SWEET.TV spolu so SES poskytli prístup k vzdelávaciemu kurzu o nebezpečnosti nástražných mín na celom svete.
Obsah.
Internetová televízia.
SWEET.TV poskytuje služby internetovej televízie OTT a distribuuje viac ako 200 miestnych a medzinárodných televíznych kanálov vo všetkých 18 krajinách, kde aktuálne pôsobí. Patria sem národné kanály, regionálne kanály, exkluzívne FAST kanály a video na požiadanie (VOD).
FAST kanály.
Kanály FAST, spustené v auguste 2022, ponúkajú obsah s filmami, televíznymi seriálmi, detskými programami, rozhovormi, cestovaním, varením a komédiami. V súčasnosti je k dispozícii viac ako 50 kanálov, ktoré môžete sledovať bezplatne na všetkých zariadeniach - nielen pre predplatiteľov SWEET.TV, ale pre všetkých ostatných používateľov.
Video on demand (Video na vyžiadanie).
SWEET.TV poskytuje služby videa na vyžiadanie pre viac ako 10 000 filmov a televíznych relácií, ktoré je možné sledovať vo vysokej kvalite. Obsah je dostupný v miestnom a pôvodnom jazyku (zvyčajne v angličtine). Platforma ponúka filmy a televízne seriály od štúdií Disney, Paramount, Universal a Sony.
Ak ide o ukrajinský dabing, v novembri 2020 portál the-village.com.ua oznámil, že 95 % obsahu na SWEET.TV je dostupného s kvalitným ukrajinským dabingom alebo voice-overom.
Obsah v ukrajinskom jazyku (SWEET.TV Originals).
Od roku 2020 SWEET.TV produkuje svoje vlastné SWEET.TV Originals v ukrajinskom jazyku. V decembri 2020 SWEET.TV vytvorila komediálny sitcom v podobe miniseriálu Startupers. V septembri 2021 vytvorila televízny program National Liberation Soloist (stand-up nahrávka komika Andriya Shchegela).“
Obsah v ukrajinskom jazyku (Hollywood v ukrajinčine).
SWEET.TV produkuje dabingové/voice-over filmy a televízne seriály v ukrajinskom jazyku z rôznych ukrajinských štúdií, vrátane Film.ua Group (Tak Treba Production/Postmodern Postproduction), Tretyakoff Production (Cinema Sound Production) atď.
Hollywood v ukrajinčine: dabing filmov/seriálov.
V marci 2021 začala SWEET.TV v rámci projektu Hollywood in Ukraine produkovať dabing/voicing v ukrajinskom jazyku pre televízne seriály CBS v spolupráci s ukrajinskými dabingovými štúdiami. Tento krok bol konečne možný po podpísaní priamej zmluvy s vlastníkmi CBS, špeciálne zameranej na územie Ukrajiny (a nie Ruska/SNŠ)." Konkrétne v marci 2021 boli nadabované siedma a ôsma séria televízneho seriálu Dexter; o niečo neskôr získali ukrajinský dabing aj prvé tri sezóny televízneho seriálu Elementary a prvé 3 sezóny televízneho seriálu Billions. Následne v auguste 2021 SWEET.TV informovala, že hollywoodsky projekt pre Ukrajinu trvá už viac ako rok. Počas existencie projektu nadabovali už 181 filmov/seriálov v ukrajinčine. Koncom septembra 2021 pribudla do série Deadbeats audio stopa aj v ukrajinskom jazyku.
Hollywood v ukrajinčine: dabing filmov.
V auguste 2020 SWEET.TV začala v rámci projektu Hollywood in Ukrainian robiť dabing aj v ukrajinskom jazyku pre filmy rôznych hollywoodskych štúdií, vydaných pred rokom 2006 na Ukrajine. V auguste 2020 spoločnosť podpísala priame a nepriame kontrakty na dabovanie a nahovorenie celovečerných filmov so spoločnosťami Walt Disney Pictures/20th Century Studios, Paramount Pictures, Universal Pictures, Sony Pictures a Warner Bros. Entertainment. V septembri 2020 získalo prvých osem filmov od SWEET.TV dabing v ukrajinskom jazyku – jednalo sa o prvé 4 filmy franšízy Harry Potter, 3 filmy franšízy Pán prsteňov a prvý film franšízy Madagaskar. V decembri 2020 získalo ukrajinský dabing od SWEET.TV ďalších šesť filmov: prvé 3 filmy franšízy Mission: Impossible a prvé 3 filmy franšízy Matrix. Vo februári 2021 získali ukrajinský dabing aj ďalšie dva nefranšízové ​​filmy od SWEET.TV: Pretty Woman a Groundhog Day. V marci 2021 dostali ukrajinský dabing od SWEET.TV prvé dva filmy franšízy Muži v čiernom a prvý film franšízy Bridget Jonesová. V apríli 2021 dostal ukrajinský dabing od SWEET.TV druhý film franšízy Shrek. Následne, opäť v apríli 2021 dostal ukrajinský dabing od SWEET.TV aj trhák Pulp Fiction. V máji 2021 dostali ukrajinský dabing od SWEET.TV aj filmy Forrest Gump a Top Gun.
V roku 2024 otvorila SWEET.TV svoje vlastné dabingové štúdio Dolby Digital 5.1. Poskytujú dabingové a hlasové služby typu voice-over v súlade s medzinárodnými audio zvukovými a lokalizačnými štandardmi. Tieto služby poskytujú aj na trhu. K máju 2024 bolo do ukrajinčiny nadabovaných už 110 filmov.

</doc>
<doc id="719756" url="https://sk.wikipedia.org/wiki?curid=719756" title="Sedlo Sinej">
Sedlo Sinej

 
Sedlo Sinej () je horské sedlo v Nízkych Tatrách. Nachádza sa v strednej časti pohoria, nad Demänovskou Dolinou, južne od Liptovského Mikuláša.
Polohopis.
Leží v centre západnej polovice pohoria, v geomorfologickom podcelku Ďumbierske Tatry a vedie ním hranica ich častí Ďumbier a Demänovské vrchy. Je súčasťou mohutnej rázsochy, ktorá vybieha z Poľany () v hlavnom nízkotatranskom hrebeni severným smerom na Bôr () a Sinú (). Oddeľuje severne situované Repiská () a južne ležiace Havrany () a prepája údolie Mošnica na západe a Demänovskú dolinu na východe. Dolinami odteká voda z lokality potokom Mošnica a Palúdžanka, resp. prítokmi Demänovky do rieky Váh. Lokalita je súčasťou Národného parku Nízke Tatry a v sedle sa križujú značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obcí Demänovská Dolina a Lazisko.

</doc>
<doc id="719759" url="https://sk.wikipedia.org/wiki?curid=719759" title="Široká dolina">
Široká dolina

Široká dolina môže byť:

</doc>
<doc id="719774" url="https://sk.wikipedia.org/wiki?curid=719774" title="The Spy Who Loved Me">
The Spy Who Loved Me

The Spy Who Loved Me môže byť:

</doc>
<doc id="719787" url="https://sk.wikipedia.org/wiki?curid=719787" title="Vlado Clementis">
Vlado Clementis



</doc>
<doc id="719790" url="https://sk.wikipedia.org/wiki?curid=719790" title="Lucernafilm Video">
Lucernafilm Video

Lucernafilm Video bola distribučná filmová spoločnosť, ktorá vznikla po privatizácii Ústřední půjčovna filmů začiatkom 90. rokov 20. storočia.
Lucernafilm Video bola prvá spoločnosť v Česku, ktorá začala vydávať filmy na VHS po tzv. nežnej revolúcii. Spoločnosť po bývalej Ústrednej požičovni filmov väčšinu dabingov predabovala svojimi dabingmi. Lucernafilm Video nadabovala však aj filmy, ktoré tu pred rokom 1989 uvedené neboli. Táto spoločnosť nevydávala len filmy zo zahraničia, ale aj z tuzemska. Okrem klasických dabingov vytvárali aj prekrývacie dabingy, tzv. prekrývačku, kde je počuť okrem českého (dabovaného) zvuku aj originálny zvuk. Dabingy vyrobené Lucernafilm Video boli často vytvárané s menším počtom dabérov.
V roku 1994 do spoločnosti vstúpila majetkovo firma Bonton. Rok potom v nej získala 100 % vlastníckych práv a po jej ovládnutí ju premenovala na Bontonfilm.

</doc>
<doc id="719793" url="https://sk.wikipedia.org/wiki?curid=719793" title="The Bottom">
The Bottom

The Bottom je hlavné mesto ostrova Saba, ktorý patrí ku Karibskému Holandsku. Nachádza sa v juhozápadnej časti ostrova v nadmorskej výške 220 metrov. Je to prvá zastávka na ceste z prístavu Fort Bay do vnútrozemia ostrova. Žije tu približne 462 obyvateľov, čo predstavuje zhruba tretinu populácie celého ostrova. Je tiež administratívnym centrom Saby.
História.
Osada bola založená v roku 1632 obyvateľmi Zeelandu. Podľa polohy na plochom dne sopečného krátera dostala názov "De Botte" („misa“). Neskôr prevládli anglicky hovoriaci osadníci (Íri, Škóti a otroci z Afriky) a názov bol zmenený na The Bottom. Sídlo býva tiež neoficiálne nazývané "Leverock's Town" podľa bývalého guvernéra Mosesa Leverocka.
Infraštruktúra.
V The Bottom sídli správa ostrova a miestny guvernér ("gezaghebber"). Nachádzajú sa tu tri kostoly – anglikánsky, rímskokatolícky a metodistický. The Bottom má tiež knižnicu, kino, nemocnicu, obchodný dom, hotel, múzeum a park pomenovaný po kráľovnej Wilhelmine. Mestom prechádza cesta "The Road", ktorá bola v hornatom vnútrozemí Saby postavená až v päťdesiatych rokoch dvadsiateho storočia. V roku 1992 tu Američania založili súkromnú vysokú lekársku školu Saba University School of Medicine. Významným zamestnávateľom je aj miestna sieťotlačová dielňa. K turistickým zaujímavostiam patrí schodisko zvané "The Ladder", ktorého 800 schodov spája mesto s morským pobrežím. V júli sa koná letný festival so sprievodmi a koncerty a v decembri sa oslavuje lokálny sviatok "Saba Day".

</doc>
<doc id="719796" url="https://sk.wikipedia.org/wiki?curid=719796" title="Ústřední půjčovna filmů">
Ústřední půjčovna filmů

Ústřední půjčovna filmů (doslovne Ústredná požičovňa filmov) (ÚPF) bola štátna filmová distribučná spoločnosť v Česko-slovensku, so sídlom v Prahe. Spoločnosť existovala v rokoch 19571991. Popri ÚPF fungovala na Slovensku neskôr vzniknutá Slovenská požičovňa filmov a export a import filmov za hranice obstarával Československý filmexport.
Firma v spolupráci s výberovou komisiou a prostredníctvom Československého filmexportu nakupovala zahraničné filmy a ich české verzie nechávala vyrábať v oddelení dabingu Filmového štúdia Barrandov.
V roku 1991 Ústřední půjčovna filmů zanikla a po privatizácii vznikla spoločnosť Lucernafilm Video. V roku 1994 vstúpil Bonton do Lucernafilmu, čím vznikol Bontonfilm.

</doc>
<doc id="719799" url="https://sk.wikipedia.org/wiki?curid=719799" title="PSC">
PSC

PSC môže byť skratka pre:

</doc>
<doc id="719800" url="https://sk.wikipedia.org/wiki?curid=719800" title="Billy Preston">
Billy Preston

William Everett Preston (* 2. september 1946 – † 6. jún 2006) bol americký hudobník, hráč na klávesové nástroje, spevák a skladateľ. Jeho tvorba zasahovala do mnohých hudobných žánrov od R&amp;B, cez rock, soul, funk a gospel. Preston bol v 60. rokoch špičkovým klávesistom, ktorý sprevádzal Little Richarda, Sama Cookeho, Raya Charlesa, Reverenda Jamesa Clevelanda, kapely The Everly Brothers, The Beatles a The Rolling Stones. Pozornosť si získal aj ako sólový umelec hitovým singlami „That's the Way God Planned It“, cenou Grammy Award ocenenými piesňami „Outa-Space“, „Will It Go Round in Circles“, „Space Race“, „Nothing from Nothing“ a „With You I'm Born Again". Okrem toho, je Billy Preston autorom skladby „You Are So Beautiful“, ktorá sa stala rebríčkovým hitom č. 5 pre Joe Cockera.
Billy Preston je jedným z mála hudobníkov, ktorých meno je uvádzané pri autorstve na nahrávke kapely The Beatles. Singel tejto skupiny, „Get Back“ z roku 1969, je uvedený ako od „The Beatles s Billym Prestonom“. Po rozpade The Beatles nahrával Preston s Georgeom Harrisonom a s ďalšími umelcami ako napríklad s Ericom Claptonom. So skupinou The Rolling Stones počas 70. rokov spolupracoval na mnohých ich albumoch a na ich koncertných turné. Billyho Prestona v roku 2021 uviedli v kategórii Musical Excellence Award do Rokenrolovej sieni slávy.
Život a kariéra.
Začiatky.
Preston sa narodil 2. septembra 1946 v Houstone a ako dieťa sa so svojou matkou Robbie Lee Williamsovou presťahoval do Los Angeles. Preston bol zázračné dieťa, samouk, nikdy sa hudobne nevzdelával. Vo veku desiatich rokov hral na organe na pódiu sprevádzal gospelových spevákov, medzi inými aj Mahaliu Jacksonovú.. Ako jedenásťročný sa Preston predstavil v televíznej šou NBC, kde s Natom Kingom Coleom v jeho programe zaspieval hit Fatsa Domina „Blueberry Hill“. V roku 1958 hral spolu s Coleom v hlavnej úlohe vo filme "St. Louis Blues". Film bol životopisom o otcovi blues W. C. Handym. Preston hral v tejto snímke Handyho v mladšom veku.
V roku 1962 sa Preston ako klávesista pripojil ku kapele Little Richarda a počas vystúpenia v Hamburgu sa stretol s kapelou The Beatles. V roku 1963 nahrával klávesy na albume "Night Beat" od Sama Cooka a pre Cookeove vydavateľstvo SAR vydal svoj debutový album "16 Yr. Old Soul". V roku 1965 Billy Preston vydal album "The Most Exciting Organ Ever" a účinkoval v rokenrolovej šou "Shindig!". V máji alebo júni 1965 mal v New Yorku stretnutie s Little Richardom a Jimim Hendrixom a na ňom vznikla soulová klasika „I Don't Know What You Got“. V roku 1967 sa Preston pripojil k sprievodnej skupine Raya Charlesa. Po takomto profesionálnom postupe začalo niekoľko ďalších hudobníkov Prestona žiadať, aby spolupracoval aj pri ich projektoch.
The Beatles.
Billy Preston patrí medzi tých, ktorí sú niekedy označovaní ako „Piaty Beatle“. Dobré vzťahy s touto skupinou mal už od roku 1962 a v januári 1969 sa k nim pripojil k stretnutiam pri nahrávaní albumu "Let it Be" (vtedy ešte prebiehalo pod názvom "Get Back"). V jednej chvíli John Lennon navrhoval, aby sa Preston ku kapele pridal ako riadny člen, no Paul McCartney namietol, že je dosť ťažké dosiahnuť, aby s takýmto návrhom súhlasili všetci štyria. Preston počas niekoľkých stretnutí nahrával organ a elektrický klavír. Niektoré z týchto relácií sú vo filme a na jeho sprievodnom albume, "Let It Be". Zábery z ich spolupráce sú aj v dokumente "The Beatles: Get Back" z roku 2021, ktorý režíroval Peter Jackson. Preston sprevádzal skupinu na elektrickom klavíri aj na ich poslednom verejnom vystúpení skupiny, známom na koncerte na streche budovy firmy Apple Corps v Londýne. V apríli 1969 bol ich singel „Get Back“ pripísaný autorom „The Beatles with Billy Preston“, čo bol jediný raz, kedy bol iný umelec pripísaný ako spoluúčinkujúci na sólových nahrávkach (nie coververziách) v repertoári skupiny The Beatles. Kredit od The Beatles bol daný aby odrážal rozsah Prestonovej prítomnosti, lebo jeho elektrické piano je výrazné a hrá v skladbe rozšírené sólo. Preston s nimi tiež v obmedzenejšej forme spolupracoval aj na albume "Abbey Road" z roku 1969, kde prispel hrou na organ v ​​skladbách „I Want You (She's So Heavy)“ a „Something“.
V roku 1978 účinkoval v postave Sgt. Peppera v hudobnom filme Roberta Stigwooda, "Sgt. Pepper's Lonely Hearts Club Band", ktorý bol nakrútený podľa rovnomenného albumu skupiny The Beatles a tancoval na predposlednú pieseň filmu, ktorou bola skladba „Get Back“.
Sólová kariéra po Beatles.
V roku 1969 Billy Preston podpísal zmluvu s Apple Records, vydavateľstvom založeným kapelou The Beatles, a nahral preň album "That's the Way God Planned It". Producentom projektu bol George Harrison a titulná pieseň albumu sa stala v Británii hitom. Jeho spolupráca s Harrisonom pokračovala aj po rozpade The Beatles v roku 1970. Billy Preston bol prvým umelcom, ktorý nahral Harrisonov následný medzinárodný hit, „My Sweet Lord“, na jeho album "Encouraging Words" z roku 1970, ktorý s ním Harrison koprodukoval. Hral na niekoľkých Harrisonových sólových albumoch zo 70. rokov, počnúc "All Things Must Pass". Billy Preston významne prispel pri realizácii prvého veľkého rockového benefičného koncertu, ktorý Harrison usporiadal 1. augusta, 1971 pod názvom T"he Concert for Bangladesh". Vystúpil s ex-Beatle na jeho turné v roku 1974 po Severnej Amerike a hral na koncerte na počesť Georgea, v roku 2002, ktorý sa konal po Harrisonovej smrti v Royal Albert Hall. Billy Preston pracoval aj na sólových projektoch Johna Lennona a aj Ringa Starra.
V roku 1971 Preston odišiel od Apple Records a podpísal zmluvu s A&amp;M Records Herba Alperta. V predošlom roku prispel k ďalšiemu úspešnému singlu, keď Stephen Stills požiadal Prestona, aby mohol použiť frázu „if you can't be with the one you love, Love the One You're With“ („ak nemôžeš byť s tým, koho miluješ, miluj toho, s kým si“), z ktorej vznikla titulná pieseň na Stillsovom debutovom sólovom albume. Pieseň sa stala Stillsovým najväčším hitom a začiatkom roku 1971 sa umiestnila na 14. mieste v rebríčku "Billboard" Hot 100.
Po vydaní albumu "I Wrote a Simple Song" vo vydavateľstve A&amp;M, Prestonova sólová kariéra vyvrcholila. Začalo to skladbou „Outa-Space“ z roku 1972, inštrumentálkou, ktorá vo funkovej hudbe spopularizovala zvuk klavinetu. Pieseň sa dostala na druhé miesto v americkom rebríčku "Billboard" Hot 100 a umiestnila sa na vrchole rebríčka R&amp;B v časopise "Billboard". Potom získala cenu Grammy za najlepší popový inštrumentálny výkon. Zo singlu „Outa-Space“ sa v Amerike predalo viac ako 1 milión kópií a v júni 1972 mu RIAA udelilo zlatú certifikáciu. Neskôr v tom istom roku Preston prispel titulnou piesňou k populárnemu filmu zo subžánru 70. rokov, blaxploitation (zameraný na podporu filmov pre Američanov tmavej pleti), "Slaughter", s Jimom Brownom v hlavnej úlohe.
V priebehu nasledujúcich dvoch rokov Preston pokračoval singlovým hitom „Will It Go Round in Circles“, ktorý 7. júla 1973 na vrchole rebríčka amerických singlov vytlačil Harrisonovu „Give Me Love (Give Me Peace on Earth)“, „Nothing from Nothing“ a hit číslo 4, „Space Race“. Z každého z týchto troch singlov sa predalo viac ako jeden milión kópií. Hostiteľ a výkonný producent Dick Clark v americkom hudobno-tanečnom televíznom programe, "American Bandstand", si singel „Space Race“ natoľko obľúbil, že jeho nahrávku používal na prestávku uprostred svojej show.
Od roku 1970 hral Preston niekedy aj po boku hudobníkov Nickyho Hopkinsa a Iana Stewarta na klávesy (klavír, organ, clavinet a rôzne syntetizátory) v skladbách kapely The Rolling Stones. Účinkuje na ich albumoch "Sticky Fingers", "Exile on Main St.", "Goats Head Soup", "It's Only Rock 'n Roll" a "Black and Blue". Ako hlavný koncertný klávesák skupiny v rokoch 1973 až 1977 vystupoval ako predskokan so svojou vlastnou skupinou (vrátane Micka Taylora na gitare) na ich európskom turné v roku 1973. Mníchovské vystúpenie z tohto turné bolo zdokumentované na Prestonovom koncertnom albume "Live European Tour" 1973. V roku 1974 spolu s Bruceom Fisherom, jedným z jeho pravidelných spolupracovníkov pri komponovaní piesní v 70. rokoch, zložil jeden z najväčších hitov Joea Cockera, „You Are So Beautiful“. Dňa 11. októbra 1975 bol Billy Preston prvým hudobným hosťom premiérovej epizódy seriálu Saturday Night Live. Prestonova pieseň z roku 1973 „Do You Love Me“ bola základom pre skladbu Rolling Stones „Melody“, ktorú nahrali a vydali v roku 1976 na albume "Black and Blue". V rokoch 1975 a 1976 sa dve z jeho piesní hrávali na koncertoch skupiny, no v roku 1977 sa, hlavne kvôli nezhodám ohľadom peňazí, Rolling Stones a Billy Preston rozišli. Preston potom pokračoval v hraní na sólových projektoch členov Rolling Stones, ako bol aj album "Wandering Spirit" Micka Jaggera. Neskôr so Stones spolupracoval na albumoch "Tattoo You" a "Bridges to Babylon".
Po siedmich rokoch s A&amp;M Billy Preston prestúpil k vydavateľstvu Motown. V roku 1979 si zahral duet so Syreetou Wrightovou v balade „With You I'm Born Again“, ktorá sa dostala na štvrté miesto rebríčka v USA. Prestonova kariéra stratila na sile v 80. rokoch, počas ktorých sa stal závislým od kokaínu a alkoholu. V roku 1984 opustil Motown a zameral sa na prácu pri nahrávaniach, pričom prispel k dielam umelcov ako Luther Vandross. Jeho organové sóla sú vo Vandrossovom hite z roku 1985 „Til My Baby Comes Home“. Nahrával aj s Whitney Houstonovou a s Patti LaBelle. Ako hudobný režisér pracoval pre americkú nočnú talkshow, "Nightlife", ktorú moderoval David Brenner a ktorá trvala jednu sezónu: od roku 1986 do roku 1987.
Billy Preston koncertoval aj na turné s Ericom Claptonom, nahrával s jedným zo spevákov jeho kapely z Los Angeles, Garym Walkerom, a spolupracoval so širokou škálou ďalších umelcov. Absolvoval turné s Ringom Starrom, ktoré Ringo vydal v roku 1990 na koncertnom albume, "Ringo Starr and His All-Starr Band". Po smrti klavíristu Stana Szelesta ho v roku 1991 pozvali, aby sa stal členom zoskupenia The Band. Vystupoval s nimi na turné, no odsúdenie za jeho obvinenia z užívania kokaínu a sexuálneho napadnutia v roku 1991 ich spoluprácu ukončilo.
Neskoršie aktivity.
V roku 1997 Billy Preston v Taliansku spolu s kapelou Novecento nahral album "You and I". Album produkovali Vaughn De Spenza a členovia Novecenta, Lino a Pino Nicolosiovci, ktorí v tom období založili produkčnú spoločnosť Nicolosi Productions. V roku 1998 Preston na organe sprevádzal zbory v komediálnej show televíznej spoločnosti UPN vysielanej pod titulom "Good News". V tom istom roku spieval a hral na syntetizátore ako člen superskupiny Louisiana Gator Boys v hudobnom komediálnom filme "Blues Brothers 2000".
Dňa 29. novembra 2001, počas turné a boja so svojimi vlastnými zdravotnými problémami, sa Preston dozvedel, že George Harrison po dlhej chorobe zomrel. Spolu s mnohými Harrisonovými dlhoročnými priateľmi v roku 2002 vystúpil na Koncerte pre Georgea, ktorý sa konal v Royal Albert Hall v Londýne. Uznanie kritiky si z tohto koncertu získala Prestonova interpretácia hitu „My Sweet Lord“. Okrem toho spieval pieseň „Is't It a Pity“ a vo väčšine ostatných piesní naspieval sprievodné vokály a hral na Hammondovom organe.
V roku 2002 Billy Preston bol pri nahrávaní albumu Johnnyho Casha, "American IV: The Man Comes Around", kde hral na klavíri v skladbách „Personal Jesus“ a „Tear-Stained Letter“.
V roku 2004 Preston s Funk Brothers a so Steve Winwoodom koncertoval po Európe, potom bol na európskom a severoamerickom turné s Ericom Claptonom. Po Claptonovom turné odišiel do Francúzska, kde účinkoval v jednej epizóde televíznej show "Legends Rock". Mal v nej duet so Samom Mooreom v skladbe „You Are So Beautiful“. Toto vystúpenie bolo Prestonovým posledným filmovaným koncertom. V roku 2004 Billy Preston bol džezovým organistom na albume duetov Raya Charlesa, "Genius Loves Company". Hral v piesni „Here We Go Again“, v ktorej s Charlesom spievala Norah Jonesová.
V marci 2005 účinkoval Billy Preston vo finále štvrtej sezóny súťaže "American Idol". Hral na klavíri v skladbe „With You I'm Born Again“ s Vonzellom Solomonom, ktorý v tejto súťaži skončil na treťom mieste. V tom istom roku nahral „Go Where No One's Gone Before“, hlavnú titulnú pieseň pre anime sériu "L/R: Licensed by Royalty."
Preston nahral clavinet v piesni „Warlocks“ z albumu "Stadium Arcadium" (2006) od kapely Red Hot Chili Peppers. Hoci bol v tom čase veľmi chorý, po vypočutí demokazety s piesňou, ktorú mu skupina dala, vyskočil z postele, nahral svoju časť a do postele sa vrátil. Poslednými Prestonovými nahranými príspevkami bol gospelom ovplyvnený organ na albume Neila Diamonda "12 Songs" z roku 2005 a jeho klávesy na albume "The Road to Escondido", ktorý v roku 2006 vydala dvojica hudobníkov: Eric Clapton a J. J. Cale.
Koncom roka 2005 mal Preston svoje posledné verejné vystúpenie. Konalo sa v Los Angeles pri príležitosti opätovného vydania dokumentárneho filmu z roku 1972, "The Concert for Bangladesh". Zahral sériu troch Harrisonových skladieb: „Give Me Love“, „My Sweet Lord“ a „Isn't It a Pity“ – pričom Georgeho syn, Dhani Harrison, a Ringo Starr s ním zahrali na gitaru a bicie poslednú z menovaných piesní.
Osobný život.
Náboženstvo.
Billy Preston bol vychovaný v afroamerickej gospelovej tradícii. Počas svojho života bol oddaným kresťanom a otvorene vyjadril svoju vieru aj v dielach, ako je jeho hit zo 70. rokov „That's the Way God Planned It“. Jeho osobné presvedčenie bolo niekedy v rozpore s postojmi a hudobnými vyjadreniami sekulárneho sveta rokenrolu, v ktorom často pracoval, ale zjavne bol ochotný odložiť svoje náboženské názory bokom, keď pracoval na skladbách, ako je otvorene ateistická pieseň Johna Lennona „God ". Preston bol hlboko spojený so svojou matkou, pre ktorú napísal pieseň, ktorá sa stala jeho najznámejšou skladbou, „You Are So Beautiful“.
Sexualita.
Aj keď sa detaily dostali na verejnosť až po jeho smrti, Preston sa celý život snažil vyrovnať so svojou homosexualitou a vyrovnať sa s trvalými následkami traumatického sexuálneho zneužívania, ktorým trpel ako chlapec. Hoci jeho sexuálna orientácia bola známou jeho priateľom a spolupracovníkom v hudobnom svete (napríklad Keithovi Richardsovi), Preston sa verejne prejavil ako gej až tesne pred smrťou, čiastočne preto, lebo mal pocit, že je v rozpore s jeho hlboko zakoreneným náboženským presvedčením a jeho celoživotným spojením s cirkvou. O Prestonovom boji s homosexualitou sa zmienil Keith Richards vo svojej autobiografii, "Life", z roku 2010.
V rozhovore pre dokumentárny film ba kanáli BBC Radio 4 z roku 2010 o jeho živote a kariére Prestonova manažérka, Joyce Mooreová, prezradila, že keď sa začala zaoberať jeho záležitosťami, Preston sa jej otvoril o celoživotnej traume, ktorú utrpel v dôsledku sexuálneho zneužívania v detstve. Billy Preston povedal Mooreovej, že asi v deviatich rokoch, keď sa s matkou presťahovali z Houstonu do Los Angeles, aby vystupovali v koncertnej produkcii "Amos 'n' Andy", bol opakovane zneužívaný koncertným klaviristom. Keď Preston povedal svojej matke o zneužívaní, neverila mu a neochránila ho. Zneužívanie trvalo celé leto a Prestona neskôr zneužil aj miestny pastor.
Ďalší traumatický incident, ktorý údajne veľmi hlboko zasiahol Billyho Prestona, sa stal začiatkom 70. rokov, keď bol zasnúbený s herečkou a modelkou Kathy Silvou. V tom čase sa Preston stal blízkym priateľom s hudobníkom Sly Stoneom, významne prispel k Stoneovým nahrávkam z tohto obdobia (vrátane albumu "There's a Riot Goin' On"). Podľa Moorea bol Preston zničený, keď sa jedného dňa vrátil domov a našiel Stonea v posteli s Kathy (ktorá sa neskôr vydala za Stonea na pódiu v sále Madison Square Garden). Podľa Moorea bol Silvov románik so Stoneovou spúšťačom, ktorý viedol Prestona k tomu, aby prestal mať vzťahy so ženami. Práve po tomto incidente začal užívať kokaín a mať sex s mužmi a Mooreová uviedla, že jeho užívanie drog považovala za spôsob, ako sa vyrovnať s vnútorným napätím, ktoré v súvislosti so svojim „sexuálnym nutkaním“ pociťoval.
Právne spory a drogová závislosť.
V roku 1991 sa Billy Preston zapísal do rehabilitačného protidrogového programu, aby sa vyliečil zo svojej závislosti.
Keď bol v auguste 1991 v podmienke za usvedčenie z jazdy pod vplyvom alkoholu, bol Billy Preston zatknutý za sexuálne napadnutie šestnásťročného mexického chlapca po tom, čo ho vyzdvihol zo zberného miesta pre nádenníkov. Chlapec povedal úradom, že Preston ho vzal do svojho domu v Malibu, fajčil kokaín, ukazoval mu pornografické obrázky a predtým, ako sa mu podarilo utiecť, sa pokúsil ho napadnúť. Preston bol tiež obvinený z napadnutia smrtiacou zbraňou, v ktorom bol zapojený muž, ktorého zobral do práce vo svojom dome, deň pred jeho zatknutím v prípade chlapca. Po podrobení sa drogovému testu mal Preston pozitívny test na kokaín. K obvineniam z kokaínu a napadnutia, aby sa predišlo civilnému súdnemu konaniu, podal žiadosť o no-contest plea (vyhlásenie o vine bez priznania viny). Sexuálne obvinenia, ktoré zahŕňali obvinenia z obťažovania detí a vystavovania pornografického materiálu neplnoletým, boli zamietnuté. Odsúdili ho na deväť mesiacov v odvykacom centre a tri mesiace domáceho väzenia.
V roku 1992 bol Billy Preston za porušenie podmienky jazdou pod vplyvom alkoholu odsúdený na 30 dní väzenia.
V roku 1997 bol Preston odsúdený na tri roky v kalifornskom väzení za to že v v rozpore s jeho probáciou prechovával kokaín. Po pozitívnom teste na užívanie kokaínu mu bola uložená začiatkom roku trojročná probácia. Podľa podmienok súhlasil s tým, že strávi 90 dní vo väzení a prestane drogy užívať.
Vo väzení v roku 1998 bol Preston obvinený zo schémy poistného podvodu v hodnote 1 milión dolárov po tom, čo v Los Angeles podpálil svoj vlastný dom. Priznal sa k vine a súhlasil s tým, že bude svedčiť proti ďalším obžalovaným, ktorí boli do podvodu zapojení. Jeho prosba obsahovala päť rokov skúšobnej doby, jeden rok väzenia a reštitúciu vo výške 60 000 dolárov. Skúšobný a väzenský čas bežali súbežne s jeho odsúdením za prechovávanie kokaínu. V kalifornskom štátnom väzení, Avenal Billy, Preston viedol zbor a vystupoval na bohoslužbách. Zo štvorročného trestu si odsedel 18 mesiacov, po ktorých pravdepodobne s užívaním drôg prestal.
Smrť.
V neskorších rokoch Billy Preston trpel ochorením obličiek spôsobeným jeho hypertenziou. V roku 2002 mu transplantovali obličku, no jeho zdravotný stav sa aj tak stále zhoršoval. Dobrovoľne šiel na protidrogovú rehabilitačnú kliniku v Malibu v Kalifornii, no dostal tam zápal osrdcovníka, čo viedlo k zlyhaniu dýchania, po ktorom od 21. novembra 2005 upadol do kómy. Preston zomrel dňa 6. júna 2006 v Scottsdale v Arizone.
Prestonov pohreb sa konal dňa 21. júna 2006. Na pohrebe, ktorý trval takmer tri hodiny, spieval Joe Cocker, hovoril Little Richard a dychová kapela hrala verziu piesne „Amazing Grace“. Ďalšími hudobnými účinkujúcimi boli spevák Temptations, Ali Woodson, a speváčka Merry Claytonová. Po celú dobu spieval gospelový zbor. Smútoční hostia tiež počuli listy napísané Paulom McCartneym, kapelou The Rolling Stones, Ericom Claptonom a ďalšími, s ktorými Billy Preston hrával na turné a nahrával ich albumy. Prestonove pozostatky boli pochované na cintoríne Inglewood Park v Inglewoode v Kalifornii.
Význam Billyho Prestona.
Album "Get Up with It" od Milesa Davisa z roku 1974 obsahuje skladbu, zároveň aj poctu, s názvom „Billy Preston“.
Ringo Starr v roku 2002 počas skúšok na Koncert pre Georgea, označil Prestona za jedného z historicky najlepších hráčov na Hammond organ. V inom rozhovore Starr vyhlásil: „Billy nikdy nepoložil ruky na klávesy na nesprávne miesto. Nikdy.“
Vo svojom úvode k programu BBC Radio z roku 2010 Billy Preston: That's the Way God Planned It bývalý klávesák Yes, Rick Wakeman, povedal o Prestonovi: „Každý hráč na klávesové nástroje, ktorého poznám, miluje Billyho Prestona. Jeho hru môžete spoznať na míle ďaleko. Či Hammond organ, Fender Rhodes, alebo klavír. Mal taký spirituálny nádych, vďaka ktorému bol úplne jedinečný.“
V roku 2021 produkčné spoločnosti White Horse Pictures a Homegrown Pictures oznámili, že natáčajú dokument o Prestonovi, ktorý bude režírovať americký režisér Paris Barclay.
Ceny a nominácie.
Billy Preston bol nominovaný na deväť cien Grammy, získal ich dvakrát. Za skladbu „Outa-Space“ na 15. výročnom udeľovaní cien Grammy v roku 1973 dostal cenu Grammy za najlepší popový inštrumentálny výkon. V tom istom čase zároveň získal aj cenu Grammy za album roka za účasť na albume "The Concert For Bangla Desh". V roku 2021 Billyho Prestona s cenou Musical Excellence Award uviedli do Rokenrolovej sieni slávy.

</doc>
<doc id="719802" url="https://sk.wikipedia.org/wiki?curid=719802" title="Turistická značkovaná trasa číslo 8588">
Turistická značkovaná trasa číslo 8588

 Turistická značkovaná trasa číslo 8588 je krátka žltá trasa v Bielych Karpatoch. Začína pri chate Vršatec a končí v obci Červený Kameň. Dĺžka trasy je 4 km. Turistická trasa je v správe Klubu slovenských turistov.

</doc>
<doc id="719804" url="https://sk.wikipedia.org/wiki?curid=719804" title="John M. Jumper">
John M. Jumper

John Michael Jumper (* 1985, Little Rock, Arkansas, USA) je americký chemik a počítačový vedec. Aktuálne (2024) pôsobí ako riaditeľ DeepMind Technologies. Jumper a jeho kolegovia vytvorili AlphaFold, model, ktorý využíva umelú inteligenciu na predikciu štruktúry bielkovín s vysokou presnosťou na základe aminokyselinovej sekvencie. V roku 2021 Jumper uviedol, že jeho tím plánuje vydať 100 miliónov štruktúr; štruktúry sú od 31. augusta 2022 dostupné v databáze PDB.
Vedecký časopis "Nature" zaradil Jumpera na zoznam desiatich ľudí vo vede, „na ktorých záleží“, v ich ročne vydávanom zozname "Nature"'s 10 v roku 2021. Jumper spolu s Demisom Hassabisom obdržal polovicu Nobelovej ceny za chémiu v roku 2024 za predikciu štruktúry bielkovín. Druhá polovica Nobelovej ceny bola udelená Davidovi Bakerovi.

</doc>
<doc id="719805" url="https://sk.wikipedia.org/wiki?curid=719805" title="Počítačový vedec">
Počítačový vedec



</doc>
<doc id="719806" url="https://sk.wikipedia.org/wiki?curid=719806" title="John Michael Jumper">
John Michael Jumper



</doc>
<doc id="719807" url="https://sk.wikipedia.org/wiki?curid=719807" title="Demis Hassabis">
Demis Hassabis

Sir Demis Hassabis (* 27. júl 1976, Londýn, Spojené kráľovstvo) je britský počítačový vedec a výskumník umelej inteligencie (AI). Je CEO a spoluzakladateľ spoločností DeepMind a Isomorphic Labs a pôsobí ako poradca pre britskú vládu v oblasti umelej inteligencie.
Hassabis je člen Kráľovskej spoločnosti a získal mnoho prestížnych ocenení za jeho prácu na AlphaFolde vrátane Breakthrough Prize, Canada Gairdner International Award a Lasker Award. V roku 2017 dostal rad britského impéria a taktiež bol zaradený na zoznam najvplyvnejších ľudí Time 100. V roku 2024 dostal titul Sir za jeho prácu v oblasti AI.
Hassabis spolu s Johnom M. Jumperom obdržal polovicu Nobelovej ceny za chémiu v roku 2024 za predikciu štruktúry bielkovín. Druhá polovica Nobelovej ceny bola udelená Davidovi Bakerovi.

</doc>
<doc id="719808" url="https://sk.wikipedia.org/wiki?curid=719808" title="David Baker (biochemik)">
David Baker (biochemik)

David Baker (* 6. október 1962, Seattle, Washington, USA) je americký biochemik a počítačový biológ, ktorý je priekopníkom v metódach dizajnu bielkovín a predikcie ich trojdimenzionálnej štruktúry. Pôsobí ako profesor biochémie, výskumník na Howard Hughes Medical Institute a ako adjunktný profesor genómových vied, bioinžinierstva, chemického inžinierstva, počítačovej vedy a fyziky na Washingtonskej univerzite. Baker obdržal polovicu Nobelovej ceny za chémiu v roku 2024 za dizajn bielkovín. Druhú polovicu dostali John M. Jumper a Demis Hassabis za predikciu štruktúry bielkovín.
Programy využívajúce umelú inteligenciu, ktoré vyvinuli Baker a iní, z veľkej časti vyriešili problém predikcie štruktúry bielkovín. Baker je členom United States National Academy of Sciences a riaditeľom Institute for Protein Design (v preklade "Ústav dizajnu bielkovín") na Washingtonskej univerzite. Spoluzaložil viac než tucet biotechnologických spoločností a časopis "Time" ho zaradil na zoznam "100 Most Influential People in health" v roku 2024.

</doc>
<doc id="719809" url="https://sk.wikipedia.org/wiki?curid=719809" title="David Baker">
David Baker

David Baker môže byť:

</doc>
<doc id="719811" url="https://sk.wikipedia.org/wiki?curid=719811" title="Dizajn bielkovín">
Dizajn bielkovín

Dizajn bielkovín alebo dizajn proteínov je racionálny dizajn nových molekúl bielkovín za účelom dizajnu novej aktivity, správania alebo použitia a za účelom rozšírenia základného pochopenia funkcie bielkovín. Bielkoviny možno dizajnovať „od nuly“ ("de novo" dizajn) alebo upravovaním bielkovín so známou štruktúrou a sekvenciou ("redizajn bielkovín"). Racionálny dizajn bielkovín sa zaoberá predikciou sekvencií, ktoré sa budú skladať do požadovaného tvaru. Tieto sekvencie potom možno experimentálne overiť pomocou rôznych metód, medzi ktoré patria syntéza peptidov, miestne-cielená mutagenéza alebo syntéza umelých génov.
Racionálny dizajn bielkovín začal okolo polovice 70. rokov 20. storočia. V posledných rokoch sa však objavilo mnoho príkladov úspešného racionálneho dizajnu bielkovín rozpustných vo vode a dokonca i transmembránových peptidov a bielkovín, čiastočne vďaka lepšiemu pochopeniu príspevku rôznych faktorov k stabilite bielkovinovej štruktúry a zároveň vďaka vývoju lepších počítačových metód.

</doc>
<doc id="719814" url="https://sk.wikipedia.org/wiki?curid=719814" title="The Spy Who Loved Me (kniha)">
The Spy Who Loved Me (kniha)

The Spy Who Loved Me (doslovne "Špión, ktorý ma miloval") je deviaty román a desiata kniha zo série o Jamesovi Bondovi od Iana Fleminga, ktorú prvýkrát vydal Jonathan Cape 16. apríla 1962. Je to najkratší a najviac sexuálne explicitný z Flemingových románov, ako aj jediný bondovský román rozprávaný v prvej osobe. Jeho rozprávačkou je mladá Kanaďanka Viv Michel. Samotný Bond sa objaví až v dvoch tretinách knihy a prichádza presne v ten správny moment, aby zachránil Viv pred znásilnením a vraždou dvoch zločincov. Fleming napísal prológ k románu, v ktorom sa postava Viv stala spoluautorom.
Príbeh využíva opakujúci sa motív Svätého Juraja a obsahuje témy moci a morálnej nejednoznačnosti medzi tými, ktorí konajú s dobrými a zlými úmyslami. Ako rozprávačka, ktorá rozpráva svoj vlastný príbeh a vyjadruje svoje emócie a motívy, bola Viv opísaná ako najlepšie realizovaná a najobľúbenejšia ženská postava v sérii Bond kníh. Recenzenti a kritici boli prevažne negatívni, niektorí vyjadrili túžbu po návrate k štruktúre a forme predchádzajúcich bondoviek. V liste svojmu redaktorovi po uverejnení recenzií Fleming uviedol, že „experiment sa zjavne veľmi pokazil“.
Po negatívnych reakciách kritikov sa Fleming pokúsil potlačiť prvky románu: zablokoval brožované vydanie v Spojenom kráľovstve a keď predal filmové práva Harrymu Saltzmanovi a Albertovi R. Broccolimu, bolo im povolené, že môžu používať názov, ale nič z deja knihy. Vo filme "" z roku 1977, desiatom zo série Eon Productions, je z knihy prevzatý iba názov a postava jedného z darebákov, Čeľuste. Film bol tretím, v ktorom si zahral Roger Moore ako Bond. Silne upravená verzia "Špióna, ktorý ma miloval" sa objavila v novinách "The Daily Express" v dennom formáte komiksov medzi rokmi 1967 a 1968. Po Flemingovej smrti vyšlo britské brožované vydanie románu.

</doc>
<doc id="719816" url="https://sk.wikipedia.org/wiki?curid=719816" title="Vítězslav Jaroš">
Vítězslav Jaroš

 Vítězslav Jaroš (* 23. júl 2001, Příbram, Česko) je český profesionálny futbalista, ktorý hrá ako brankár za Liverpool, ktorý pôsobí v Premier League a národné mužstvo Česka.
Klubová kariéra.
Mládežnícka kariéra.
Jaroš začínal v miestnom klube FK Příbram, kde hrával tri roky, až kým v roku 2011 prestúpil do Slavie Praha. V Prahe strávil sedem rokov a v roku 2017 podpísal zmluvu s Liverpoolom. V Liverpoole sa pripojil k akadémií klubu a vo svojej druhej sezóne s tímom vyhral FA Youth Cup.
V lete 2019 sa prvýkrát predstavil za seniorský tím v prípravnom prípravnom zápase proti Tranmere Rovers. Do zápasu nastúpil z lavičky na druhý polčas. Liverpool zápas vyhral 6:0. Krátko na to utrpel pri tréningu zranenie, ktoré zastavilo jeho napredovanie. Pri súboji o loptu dostal úder do lakťa z bezprostrednej blízkosti, ktorý poškodil väzivo v okolí kosti lakťa. Toto zranenie si vyžiadalo operáciu, ktorá spôsobila, že sa na ihrisko nedostal niekoľko mesiacov.
Liverpool.
Jaroš sa prvýkrát pridal do kádra prvého tímu Liverpoolu v súťažnom zápase vo februári 2020, keď bol menovaný ako náhradník pre zápas 4. kola FA Cupu proti Shrewsbury Town. 9. júla 2020 podpísal s klubom novú dlhodobú zmluvu. V nasledujúcej sezóne bol Jaroš opäť na lavičke v troch zápasoch Ligy majstrov, doma a vonku proti Ajaxu a vonku proti FC Midtjylland, hoci vo všetkých troch zápasoch zostal nevyužitým náhradníkom.
Hosťovanie v St Patrick's Athletic.
Dňa 3. februára 2021 bolo oznámené, že Jaroš sa pripojil k tímu St Patrick's Athletic, ktorý pôsobí v írskej Premier Division a to na hosťovanie počas sezóny 2021. Svoj debut za St Pats a svoj súťažný debut medzi seniormi zažil 19. marca 2021 pri remíze 1:1 proti Shamrock Rovers. Jarošov debutový výkon priniesol veľkú pochvalu od trénera Stephena O'Donnella, ktorý povedal: "Dnes večer ukázal to, čo ukazoval už počas tréningov pred sezónou. Na tak mladého hráča, ktorý má 19 rokov, má dobrú mentalitu. Ak by ste nepoznali jeho vek a pozerali sa na jeho hru, tak by ste si pomysleli, že je to už ostrieľaný veteran." Prvé čisté konto v seniorskej kariére si udržal 3. apríla 2021, keď jeho tím vyhral 1:0 vonku proti Bohemians.
12. novembra 2021 bol Jaroš vymenovaný za klubového hráča roka. 28. novembra 2021 sa Jaroš naposledy predstavil za klub vo finále Pohára FAI 2021. St Pats zápas proti Bohemians vyhrali 4:3 na penalty po remíze 1:1. Z klubu odišiel na konci sezóny a čakal na pokyny od Jürgena Kloppa, ktorý mal rozhodnúť, kam budú smerovať jeho ďalšie kroky, pričom Klopp uviedol, že "„Vit bol v Írsku brilantný“", zatiaľ čo tréner St Pats Stephen O'Donnell vyhlásil, že je najlepší. 20-ročný brankár, ktorého kedy videl, vrátane Kaspera Schmeichela, ktorý bol v rovnakom veku jeho spoluhráčom vo Falkirku. 26. januára 2022 bolo oznámené, že Jaroš bol vymenovaný za brankára roka SWI podľa hlasovania írskych novinárov. 
Hosťovanie v Notts County.
27. januára 2022 bolo oznámené, že Jaroš podpísal zmluvu o hosťovaní s Notts County a to do konca sezóny. Za klub debutoval 1. marca 2022 prehrou 3:1 vonku proti Chesterfieldu. Počas hosťovania odohral za klub celkovo 15 zápasov.
Hosťovanie v Stockport County.
4. júla 2022 sa Jaroš upísal na hosťovanie do Stockport County, ktorý pôsobí v EFL League Two. Jaroš debutoval za klub 9. augusta 2022 v zápase EFL Cup proti Harrogate Town, v ktorom si udržal čisté konto a vyhral 1:0. 23. augusta 2022 si Jaroš udržal čisté konto pri remíze 0:0 v zápase proti Premier League klubu Leicester City v zápase EFL Cupu, pričom sa mu podarilo aj vychytať penaltu Jamesa Maddisona v penaltovom rozstrele. Stockport prehral 3:1 na penalty. Počas hosťovania odohral za klub 13 zápasov vo všetkých súťažiach.
Hosťovanie v Sturm Graz.
9. januára 2024 podpísal Jaroš novú zmluvu s Liverpoolom a pripojil sa na hosťovanie do rakúskeho klubu Sturm Graz. Svoje prvé európske vystúpenie v kariére absolvoval 15. februára 2024 pri výhre 4:1 nad Slovanom Bratislava v Európskej konferenčnej lige UEFA. 1. mája 2024 vyhral Rakúsky pohár 2023/24 po víťazstve 2:1 nad Rapidom Wien vo finále. Svoje hosťovanie zakončil ziskom ligového titulu v rakúskej bundeslige pre sezónu 2023/24.
Návrat do Liverpoolu.
5. októbra 2024 Jaroš debutoval za Liverpool v Premier League, keď nahradil Alissona v 79. minúte pri víťazstve 1:0 vonku nad Crystal Palace.
Reprezentačná kariéra.
Jaroš bol prvýkrát menovaný v seniorskom kádri Česka na marcové prípravné zápasy proti Nórsku a Arménsku. V máji 2024 bol menovaný do kádra pre turnaj UEFA EURO 2024. Jaroš debutoval 7. júna 2024 v priateľskom zápase proti Malte.
Úspechy.
Liverpool U21
St Patrick's Athletic
Sturm Graz
Individuálne

</doc>
<doc id="719817" url="https://sk.wikipedia.org/wiki?curid=719817" title="Berta Savojská">
Berta Savojská

Berta Savojská (* 21. september 1051, Turínska marka† 27. december 1087, Mainz), tiež zvaná Berta Turínska, bola ako prvá manželka cisára Henricha IV. od roku 1066 nemeckou kráľovnou a od roku 1084 do roku 1087 cisárovnou Svätej ríše rímskej.
Život.
Berta bola dcérou Otta I. Savojského a jeho manželky Adely. S Henrichom bola zasnúbená už v detskom veku, 25. decembra 1055 v Zürichu, ešte za života jeho otca Henricha III. Svadba sa odohrala 13. júla 1066 v Trebure. Podľa saského kronikára Bruna bola Berta pôvabná ušľachtilá žena, ale Henrich k nej neprechovával žiadne city, pretože svadba neprebehla z jeho slobodnej vôle. Vedľa svojej manželky vraj mal dve alebo tri konkubíny a aj tak si nechal do svojej spálne vodiť ďalšie dievčatá a ženy. Svoju manželku vraj nevídal viac, než bolo nevyhnutné.
V roku 1069 Henrich zahájil procedúru rozvodu. Dôvod, ktorý uviedol, bol na tú dobu nezvyčajne úprimný.
Pápež Alexander II. rozvod zamietol a Henrich sa potom očividne podriadil svojmu osudu. Jeho prvá dcéra sa narodila rok po jeho pokuse o rozvod. Berta tiež manžela sprevádzala na jeho nebezpečnej ceste do Canossy a vzala so sebou aj trojročného syna Konráda. Spoločne s manželom bola medzi 25. a 28. januárom 1077 v ľadovej vode pred hradnými múrmi, keď sa tak Henrich snažil dosiahnuť riešenie svojho sporu s pápežom. Po Henrichovom boku tiež bola 31. marca 1084 korunovaná cisárovnou. Zomrela 27. decembra 1087 v Mainzi.

</doc>
<doc id="719818" url="https://sk.wikipedia.org/wiki?curid=719818" title="Berta Turínska">
Berta Turínska



</doc>
<doc id="719819" url="https://sk.wikipedia.org/wiki?curid=719819" title="Iľanovské sedlo">
Iľanovské sedlo

 
Iľanovské sedlo () je horské sedlo v Nízkych Tatrách. Nachádza sa v strednej časti pohoria, nad Demänovskou dolinou, južne od Liptovského Mikuláša.
Polohopis.
Leží v centre západnej polovice pohoria, v geomorfologickom podcelku Ďumbierske Tatry a v ich časti Demänovské vrchy. Nachádza sa v bočnom ramene mohutnej rázsochy, ktorá vybieha z Krúpovej hole () v hlavnom nízkotatranskom hrebeni severným smerom a v masíve Krakovej hole () sa odpája severozápadným smerom na Demänovskú horu (). Oddeľuje vrchy Magura () na severozápade a Pusté () na juhovýchode a prepája západne situovanú dolinku Vyvieranie, čoby vetvu Demänovskej doliny a východne ležiacu Iľanovskú dolinu. Oblasť patrí do povodia Váhu, kde voda odteká potokom Iľanovianka a Demänovka. Lokalita je súčasťou Národného parku Nízke Tatry a sedlom vedie východná hranica národnej prírodnej rezervácie Demänovská dolina. V sedle sa križujú značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obce Demänovská Dolina a Iľanovo, ktoré je mestskou časťou Liptovského Mikuláša.

</doc>
<doc id="719825" url="https://sk.wikipedia.org/wiki?curid=719825" title="Andokides (hrnčiar)">
Andokides (hrnčiar)

Andokides () bol atický hrnčiar, činný približne od roku 540 pred Kr. do roku 500 pred Kr.
Andokides bol evidentne osobnosťou značného významu, jednak preto, že mal za spolupracovníkov najuznávanejších umelcov svojej doby, ako aj preto, že jeho hrnčiarska dielňa patrila k prvým, kde sa začali vázy zdobiť červenofigúrovou technikou. Zachovalo sa od neho osem (podľa iného zdroja deväť) signovaných váz ("ΑΝΔΟΚΙΔΕΣ ΕΠΟΙΕΣΕ, „ΕΠΟΙΕΣΕΝ“" – Andokides zhotovil), z ktorých polovica je vytvorená novou červenofigúrovou technikou, zdobená vo väčšine tým istým maliarom, ktorého z dôvodu, že jeho meno je neznáme, nazvali po hrnčiarovi Andokidov maliar.
Mníchovskú amforu (Staatliche Antikensammlungen 2301) hrnčiara Andokida, zdobenú dvojitým dekorom, z jednej strany ozdobil červenofigúrovou technikou Andokidov maliar a z opačnej čiernofigúrovou technikou Maliar Lysippida (niektorí znalci mali o tom pochybnosti), konvenčný, úplne čiernofigúrový vázový maliar (následník Exékia). Britský archeológ Dyfri Williams uviedol, že spolupráca dvoch alebo viacerých maliarov na tej istej váze nebola v atických keramických dielňach nezvyčajná.
Špeciálny tvar amfory (so zúženým krkom, jej rúčky siahajú až po okraj), uložená Britskom múzeu (British Museum 1980,1029.1) je pravdepodobne vynálezom hrnčiara Andokida. Známe sú len tri ďalšie amfory tohto tvaru. Čiernofigúrová maľba postáv (takmer miniatúrna) na jej krku, mimoriadne jemne spracovaná sa pripisuje maliarovi Psiaxovi. 
Červenofigúrový kalichový kratér uložený v rímskom múzeu Villa Giulia (Museo Nazionale Etrusco di Villa Giulia, inv. č. 7069), má vyrytý podpis hrnčiara Andokida na nôžke vázy, podpis Epiktéta ako maliara sa nachádza na váze (strana A), nad zobrazením slávnostného sprievodu (kómos) na počesť boha Dionýza (je to najstaršie známe Epiktétovo dielo). 
Andokides bol jedným z mála hrnčiarov, o ktorých je známe, že zasvätili bronzovú sochu bohom na aténskej Akropole. Z tejto sochy sa zachoval mramorový podstavec s nápisom:

</doc>
<doc id="719828" url="https://sk.wikipedia.org/wiki?curid=719828" title="Han Kang">
Han Kang

Han Kang (, anglický prepis: Han Kang; * 27. november 1970, Kwangdžu, Kórejská republika; priezvisko je Han) je juhokórejská spisovateľka.
Vyštudovala kórejskú literatúru na univerzite Jonse v Soule. Jej prvými publikovanými textami bolo päť básní, vydaných v roku 1993 v literárnom časopise. V beletrii debutovala v roku 1994 poviedkou, s ktorou vyhrala literárnu súťaž Soul Šinmun. V nasledujúcom roku vydala prvú poviedkovú zbierku, v roku 1998 krátko pôsobila na univerzite v americkej Iowe, kde navštevovala kurz tvorivého písania. 
Medzinárodne známou sa stala vďaka anglickému prekladu jej novely "Vegetariánka", ktorá opisuje úpadok ženy do mentálnej choroby a zanedbávania zo strany jej rodiny. Táto novela sa stala prvou kórejskou novelou, ktorá získala Medzinárodnú Man Bookerovu cenu za beletriu v roku 2016. Zároveň to bola jedna z jej prvých kníh, ktoré boli preložené do angličtiny.
V roku 2024 získala Nobelovu cenu za literatúru „za intenzívnu poetickú prózu konfrontujúcu historické traumy a odhaľujúcu krehkosť ľudského života,“ čím sa z nej stala prvá ženská ázijská nositeľka Nobelovej ceny za literatúru a druhá kórejská nositeľka Nobelovej ceny všeobecne.

</doc>
<doc id="719830" url="https://sk.wikipedia.org/wiki?curid=719830" title="On Her Majesty’s Secret Service">
On Her Majesty’s Secret Service

On Her Majesty’s Secret Service môže byť:

</doc>
<doc id="719833" url="https://sk.wikipedia.org/wiki?curid=719833" title="On Her Majesty’s Secret Service (kniha)">
On Her Majesty’s Secret Service (kniha)

On Her Majesty’s Secret Service (doslovne "V tajnej službe Jej veličenstva") je desiaty román a jedenásta kniha zo série Jamesa Bonda od Iana Fleminga. Prvýkrát ho publikoval v Spojenom kráľovstve Jonathan Cape 1. apríla 1963. Fleming zmenil vzorec a štruktúru oproti predchádzajúcemu románu "The Spy Who Loved Me" a vyvinul odhodlané úsilie na vytvorenie diela, ktoré sa držalo jeho osvedčeného formátu. Počiatočný a sekundárny náklad sa rýchlo vypredal, za prvý mesiac sa predalo viac ako 60 000 kópií, čo je dvojnásobok v porovnaní s prvým mesiacom predaja predchádzajúcej knihy. Fleming napísal román na Goldeneye, svojom dovolenkovom dome na Jamajke, zatiaľ čo "", prvý film zo série Jamesa Bonda od Eon Productions, sa natáčal neďaleko.
"On Her Majesty’s Secret Service" je druhá kniha z takzvanej „Blofeldovej trilógie“, ktorá začína "Thunderballom" a končí sa "You Only Live Twice". Táto epizóda sa sústreďuje na Bondovo prebiehajúce hľadanie Ernsta Stavra Blofelda po incidente s "Thunderballom". Bond nájde Blofelda vo Švajčiarsku a zaútočí na centrum, kde sídli, hoci Blofeld v zmätku uniká. Bond sa počas príbehu stretne a zamiluje do Contessy Teresy „Tracy“ di Vicenzo. Dvojica sa na konci románu vezme, no niekoľko hodín po obrade Blofeld a jeho partnerka Irma Bunt na pár zaútočia a Tracy je zabitá. Fleming rozvinul Bondovu postavu v knihe a ukázal emocionálnu stránku, ktorá nebola prítomná v predchádzajúcich príbehoch.
Ako to urobil v predchádzajúcich románoch, Fleming použil svoje minulé skúsenosti a podrobnosti o ľuďoch, s ktorými sa stretol počas svojej práce, aby ich poskytol v "On Her Majesty’s Secret Service". Román je jedným z troch príbehov o Bondovi, ktoré sa zaoberajú narušením trhov a ekonomiky, v tomto prípade Blofeldovým plánovaným narušením dodávok potravín, bioterorizmom. Téma jedla a pitia sa spomína v celom románe, pričom Bondove obľúbené jedlá a nápoje sú podrobne opísané.
Kniha získala v britskej a americkej tlači vo všeobecnosti pozitívne recenzie, pričom recenzenti boli spokojní s návratom k tradičnejšej forme príbehu o Bondovi. Román bol adaptovaný ako trojdielny príbeh v "Playboyi" v roku 1963, serializovaný v jedenástich častiach v "Daily Express" a potom vyvinutý ako denný kreslený príbeh v "Daily Express" v rokoch 19641965. V roku 1969 bol román adaptovaný ako zo série filmov Bond od Eon Productions o tajnom agentovi 007. Toto bol jediný film, v ktorom hral George Lazenby úlohu Bonda, nahradil tak predošlého Conneryho.

</doc>
<doc id="719834" url="https://sk.wikipedia.org/wiki?curid=719834" title="On Her Majesty's Secret Service">
On Her Majesty's Secret Service



</doc>
<doc id="719838" url="https://sk.wikipedia.org/wiki?curid=719838" title="Peter Kotlár">
Peter Kotlár

MUDr. Peter Kotlár (* 10. júl 1978, Martin) je slovenský lekár a politik. Od októbra 2023 je poslanec NR SR, od januára 2024 splnomocnenec vlády Roberta Fica pre preverenie procesu riadenia a manažovania zdrojov počas pandémie COVID-19.
Je otvorený antivaxer a je považovaný za predstaviteľa dezinfoscény a šíriteľa konšpiračných teórií.
Životopis.
Narodil sa v roku 1978 v Martine, kde dodnes žije. V roku 2007 absolvoval odbor všeobecné lekárstvo na Jesseniovej lekárskej fakulte Univerzity Komenského v Martine a následne pôsobil ako telovýchovný lekár a ortopéd.
Od roku 2018 pôsobil ako spoločník a konateľ dezinformačnej internetovej televízie Slovan. Relácie v televízii zároveň spolu s Martinou Šimkovičovou moderoval. 8. decembra 2023 v súvislosti pôsobením v Národnej rade SR oznámil, že so Šimkovičovou rozviazal pracovnoprávny vzťah a následne sa vzdal štatutárstva televízie.
Politická kariéra.
V parlamentných voľbách v septembri 2023 bol zo 130. miesta kandidátnej listiny SNS zvolený za poslanca Národnej rady. V decembri 2023 uviedol, že chce spolu s predsedom českej mimoparlamentnej strany Právo Respekt Odbornost a šíriteľom dezinformácií a hoaxov Jindřichom Rajchlom spustiť preverovanie „covidového manažmentu“ počas pandémie choroby covid-19. 
Splnomocnenec vlády pre preverenie manažmentu pandémie.
V januári 2024 ho vláda Roberta Fica menovala za splnomocnenca pre preverenie procesu riadenia a manažovania zdrojov počas pandémie COVID-19. Viacerí pozorovatelia už v čase vymenovania poukazovali na rozpor, že manažment pandémie má preverovať človek, ktorý na to nemá odborné predpoklady a je otvorený antivaxer a predstaviteľ dezinfoscény. Hnutie KDH k jeho vymenovaniu uviedlo: "„Pána Kotlára nemožno označiť v skratke iným slovom ako konšpirátor.“"
V máji 2024 sa stal vyjednávačom za Slovensko o novelizácii pandemickej zmluvy. Slovensko potom na jednaniach v sídle Svetovej zdravotníckej organizácie (WHO) v Ženeve ako jedna z mála krajín odmietlo jej novelizáciu prijať. Postoj vlády podrobilo kritike 24 odborných organizácií združených v Slovenskej lekárskej spoločnosti, v dôsledku dištancovania sa od nových postupov môže podľa nich dôjsť ohrozeniu zdravia obyvateľov krajiny.
V júni 2024, po polroku pôsobenia vo funkcii splnomocnenca, ukončil rokovanie zdravotníckeho výboru NR SR slovami, že „pandémia na Slovensku nebola“.
V októbri 2024 predložil správu o výsledkoch svojho preverovania pandémie COVID-19 vláde SR. Na tlačovej konferencii uviedol, že vláde odporučí okrem iného zastavenie očkovania mRNA vakcínami do dokázania ich bezpečnosti a účinnosti a odmietnutie aktualizovaných medzinárodných zdravotných predpisov a pandemickej zmluvy. Vakcíny označil za biologickú zbraň, ktorá mení ľudskú DNA.
Jeho výroky a samotnú kompetentnosť pre pôsobenie vo funkcii splnomocnenca podrobilo kritike viacero organizácií a odborníkov z oblasti medicíny a virológie. Virologický ústav Biomedicínskeho centra SAV (VÚ BMC SAV) vo vyhlásení uviedol: "„Ako vedci, dlhodobo sa zaoberajúci výskumom vírusov, sme hlboko znepokojení tvrdeniami, ktoré splnomocnenec Kotlár prezentoval verejnosti. Prezentované názory spochybňujú skutočnosti preverené a akceptované celosvetovou odbornou komunitou a zodpovednými autoritami a zneisťujú laickú verejnosť. Preto vyzývame politickú reprezentáciu tejto krajiny, aby k správe splnomocnenca Petra Kotlára pristupovala mimoriadne obozretne a vyvarovala sa chýb, ktoré by našu krajinu dostali na okraj civilizovaného sveta.“"
Národný portál zdravia na webe uviedol, že "„zazneli informácie, že mRNA vakcíny zasahujú do ľudskej DNA. Nie je to pravda. Takzvané mRNA vakcíny síce organizmu pošlú genetickú informáciu, ale tá rýchlo zaniká a v žiadnom prípade nemení štruktúru DNA u príjemcu.“". Virológ Boris Klempa, vedúci Oddelenia ekológie vírusov VÚ BMC SAV, uvedené Kotlárovo tvrdenie označil za „absolútny blud“.
Voči výrokom sa dôrazne ohradila aj Univerzitná nemocnica Bratislava (UNB). Nemajú podľa nej základ v žiadnych vedeckých faktoch a sú v rozpore s medzinárodným vedeckým poznaním. Riaditeľ UNB Alexander Mayer vo vyhlásení uviedol: "„Výroky Petra Kotlára nemajú oporu v žiadnych vedeckých poznatkoch, predstavujú iba akýsi zhluk nezmyselných tvrdení a hoaxov, ktoré žiaľ môžu u niektorých ľudí vyvolať pochybnosti o overených medicínskych postupoch liečby ochorenia COVID-19, či benefitoch očkovania. Zástupcovia Univerzitnej nemocnice Bratislava sa tvrdo ohradzujú voči tvrdeniam pána poslanca Petra Kotlára a plne stoja na strane vedcov, odborníkov a lekárov, ktorí pracujú s vedecky overenými faktami, na základe ktorých sa im darí liečiť a zachraňovať ľudské životy.“"
Opozičné strany v reakcii vyzvali premiéra, aby splnomocnenca odvolal. Anestéziológ a expert KDH na zdravotníctvo Peter Stachura na margo jeho tvrdení uviedol, že je prekvapený z toho, akým spôsobom sa dáva priestor dezinformátorom. Kriticky sa ku Kotlárovmu pôsobeniu vyjadrila aj odstupujúca ministerka zdravotníctva Zuzana Dolinková, ktorá očakávala, že so splnomocnencom bude riešiť úplne iné témy a nie „nevedecké fakty, proti ktorým sa nedá bojovať“: "„Skutočne ma mrzí, že na úrovni vládnej koalície nachádzajú stále podporu myšlienky a predstavy pána splnomocnenca, ktoré podľa môjho osobného presvedčenia, žiaľ, vôbec nenachádzajú odbornú a vedeckú podporu so svetovými zdravotníckymi kapacitami.“". Minister školstva Tomáš Drucker, Dolinkovej spolustraník zo strany Dobrá voľba, ktorá sa v roku 2023 pričlenila k súčasnému vládnemu Hlasu-SD, uviedol, že rezignáciu očakáva aj zo strany Kotlára: "„Okrem iného aj preto, že jeho činnosť je všetkým iným, len nie preverením procesu riadenia a manažovania zdrojov počas pandémie covidu-19.“"
Koncom októbra Kotlár vyzval na zdržanlivosť pri transfúziách z krvi očkovaných darcov pre obavu, že by nezaočkovaní ľudia mohli týmto spôsobom nedobrovoľne dostať očkovaciu látku: "„Kým sa nepreverí bezpečnosť a účinnosť mRNA vakcín, bol by som veľmi zdržanlivý pri darcovstve krvi aj pri príjme transfúzie“". Voči vyjadreniu sa ohradila Slovenská lekárska komora, Národná transfúzna služba SR, ktorá ho považuje za nezodpovedné a potenciálne ohrozujúce poskytovanie zdravotnej starostlivosti a ďalší odborníci.
V januári 2025 vzala vláda SR Kotlárovu správu na vedomie. Na otázku či bude naďalej preverovať mRNA vakcíny, keď mu aj slovenskí vedci zdôvodnili, že sú bezpečné, Kotlár odpovedal: "„Nezaujímajú ma vyjadrenia ŠÚKL ani SAV … vyvodím zodpovednosť za to, ak sa inými, citlivejšími metódami preukáže, že sa mýlili a odvolávali na vyjadrenia EMA.“
Článok s výsledkami Kotlárovej štúdie vyšiel v máji 2025 v indickom predátorskom časopise "HSOA Journal of Angiology and Vascular Surgery". Spoluautormi sú okrem Kotlára kontroverzná česká molekulárna genetička slovenského pôvodu Soňa Peková a Richard Flemming, kardiológ v USA viacnásobne odsúdený za podvody. Autori v štúdii upozorňujú na údajný vysoký podiel zvyškovej DNA v testovaných šaržiach mRNA vakcín, čo by podľa nich mohlo mať za následok pozmenenie ľudskej DNA a prispieť k zvýšenej miere vzniku rakoviny či autoimunitných ochorení.
Vláda v reakcii na Kotlárovu správu poverila ministra zdravotníctva Kamila Šaška, aby požiadal Biomedicínske centrum SAV o vypracovanie komplexnej správy o kvantitatívnej analýze na prítomnosť DNA a iných látok vo vybraných retenčných šaržiach vakcín používaných proti ochoreniu COVID-19 v slovenskej populácii ako aj vypracovanie znaleckého a expertného posudku vplyvu prítomných látok na ľudský organizmus.
V auguste 2025 SAV zverejnila časť záverov analýzy vo forme preprintu vedeckého článku, ktorý po absolvovaní recenzného konania vyšiel v decembri vo vedeckom časopise "npj Vaccines" vydavateľstva Springer Nature. Predmetom analýzy bolo 15 šarží vakcín Comirnaty a Spikevax, vrátane 11 šarží po dátume exspirácie, ktoré boli predmetom predchádzajúcich sporných tvrdení Petra Kotlára. Autori použili 4 rôzne metódy na overenie výsledkov. Hlavné závery zhrnul kolektív pätnástich autorov z prostredia SAV a UK nasledovne: "„Výsledky našich analýz využívajúcich štyri ortogonálne prístupy jasne ukazujú, že množstvo zvyškovej DNA vo všetkých analyzovaných šaržiach vakcín je pod schválenými limitmi, vo veľmi nízkom množstve v porovnaní s mRNA, a rozložené na malé fragmenty, ktoré pochádzajú z DNA templátu použitého na transkripciu mRNA počas výroby vakcíny.“"

</doc>
<doc id="719839" url="https://sk.wikipedia.org/wiki?curid=719839" title="Kang Han">
Kang Han



</doc>
<doc id="719840" url="https://sk.wikipedia.org/wiki?curid=719840" title="Juan Alfonso Baptista">
Juan Alfonso Baptista

Juan Alfonso Baptista Díaz (* 9. september 1976, Caracas, Venezuela), tiež známy pod prezývkou "El gato" je venezuelský herec a model. Preslávil sa najmä svojimi hereckými úlohami v telenovelách "Divoška Rosaura", "Skrytá vášeň" a "La mujer en el espejo".

</doc>
<doc id="719846" url="https://sk.wikipedia.org/wiki?curid=719846" title="Machnaté (sedlo)">
Machnaté (sedlo)

 
Machnaté alebo tiež Machnatô () je horské sedlo v Nízkych Tatrách. Nachádza sa v strednej časti pohoria, nad Demänovskou dolinou, južne od Liptovského Mikuláša.
Polohopis.
Leží v centre západnej polovice pohoria, v geomorfologickom podcelku Ďumbierske Tatry a v ich časti Demänovské vrchy. Nachádza sa v západnom ramene mohutnej rázsochy, ktorá vybieha severným smerom z Krúpovej hole () v hlavnom nízkotatranskom hrebeni a v oblasti Krakovej hole () vybieha severozápadne na Demänovskú horu (). Leží na východnom úpätí vrchu Pusté () a prepája južne situovanú dolinku Machnaté, čoby vetvu Demänovskej doliny a severne ležiacu Iľanovskú dolinu. Oblasť patrí do povodia Váhu, kde vodu odvádzajú prítoky Demänovky a Iľanovky. Lokalita je súčasťou Národného parku Nízke Tatry a sedlom vedie hranica národnej prírodnej rezervácie Demänovská dolina. V sedle sa križujú značené turistické chodníky.
Sedlo zasahuje na katastrálne územie obce Demänovská Dolina a Iľanovo, ktoré je mestskou časťou Liptovského Mikuláša. Patria do okresu Liptovský Mikuláš v Žilinskom kraji.

</doc>
<doc id="719847" url="https://sk.wikipedia.org/wiki?curid=719847" title="Machnaté">
Machnaté

Machnaté môže byť:

</doc>
<doc id="719849" url="https://sk.wikipedia.org/wiki?curid=719849" title="Kchang Han">
Kchang Han



</doc>
<doc id="719850" url="https://sk.wikipedia.org/wiki?curid=719850" title="Judita Mária Švábska">
Judita Mária Švábska

Judita Mária Švábska (* 9. apríl 1054, Goslar† 14. marec 1105) bola nemecká princezná, dcéra cisára Henricha III. a jeho druhej manželky Agneše z Poitou. Vďaka svojim sobášom so Šalamúnom I. Uhorským a potom s Vladislavom I. Hermanom sa stala uhorskou kráľovnou a potom poľskou kňažnou.
Uhorská kráľovná.
Čoskoro po svojom narodení bola Judita zasnúbená s Filipom, najstarším synom a dedičom francúzskeho kráľa Henricha I. Toto zasnúbenie však bolo zrušené v septembri roku 1058, keď Juditin brat Henrich IV. uzavrel mierovú zmluvu s Ondrejom I. Uhorským; súčasťou tejto dohody bolo aj to, že sa Judita zasnúbila s Ondrejovým synom a dedičom Šalamúnom. Keď Ondrej I. v roku 1060 zomrel, jeho vdova a synovia našli útočisko pri nemeckom dvore. S podporou mocného budúceho švagra sa Šalamúnovi po smrti strýka Bela I. v roku 1063 podarilo získať uhorský trón. Čoskoro potom sa s Juditou v Stoličnom Belehrade oženil.
Manželstvo nebolo vydarené a kráľ aj kráľovná mali milostné pomery. Hoci sa tento zväzok všeobecne považuje za bezdetný, niektoré zdroje uvádzajú, že Šalamún a Judita mali dcéru menom Sofia, ktorá sa neskôr vydala za grófa z Berg-Schelklingenu. Počas sedemdesiatych rokov jedenásteho storočia Šalamún bojoval o moc so synmi Bela I. a 14. marca 1074 bol pri Mogyoróde porazený. Judita utiekla do Nemecka, zatiaľ čo Šalamún ďalej bojoval o uhorský trón. V roku 1077 nakoniec prijal vládu Ladislava I., za čo získal po svojej formálnej abdikácii (1081) početné pozemky. Naďalej proti Ladislavovi intrigoval, načo ho nový kráľ nechal uväzniť. Prepustil ho 15. augusta 1083, pri príležitosti kanonizácie Štefana I., prvého uhorského kráľa.
Judita medzitým žila v nemeckom Regensburgu. Šalamún sa po svojom prepustení pokúšal k manželke vrátiť, ale tá ho odmietla. Nakoniec uzavrel spojenectvo s Kuteškom, vodcom kmeňa Pečeněhov usadeným v Moldavsku. Zrejme v rokoch 10841085 sa oženil s Kuteškovou dcérou, čím sa dopustil bigamie. S pomocou nového svokra sa pokúšal dobyť si späť uhorskú korunu, ale Ladislav I. ho porazil. V roku 1087 sa Šalamún zúčastnil výpravy Pečeněhov proti Byzancii a bol zabitý v bitke blízko Edirne.
Poľská kňažná.
V roku 1089 sa Judita vydala za tiež ovdovelého poľského kniežaťa Vladislava. Po svadbe prijala meno "Sofia", snáď kvôli tomu, aby sa odlíšila od Vladislavovej prvej manželky Judity Přemyslovny. Druhému manželovi porodila niekoľko dcér a zrejme mala veľký vplyv na politický život v Poľsku. Je možné, že bola milenkou Sieciecha, ktorý bol skutočným vládcom krajiny. Aktívne mu dokonca pomáhala v snahe ovládnuť Poľsko. Judita a Sieciech zrejme nechali otráviť Meška Bolesławowice, skoršieho dediča Poľska, a presvedčili Vladislava, aby podnikol kroky na vydedenie svojho najstaršieho syna Zbyhneva v prospech mladšieho Boleslava, ktorého zrejme považovali za ovládateľnejšieho. Vladislavovi synovia si však vynútili podiel na vláde už za života svojho otca.
Vladislav I. zomrel v roku 1102, kedy zomrela jeho manželka nie je isté. V takmer všetkých známych zdrojoch sa ako deň jej úmrtia uvádza 14. marec. Stalo sa tak roku 1105 alebo neskôr, pretože toho roku s ňou Boleslav III. uzavrel dohodu, podľa ktorej jej bude venovaná štedrá čiastka, pokiaľ zachová politickú neutralitu. Gerard Labuda tvrdí, že Judita strávila posledné roky života v Regensburgu so svojou dcérou Adelaidou, manželkou Depolda III. z Vohburgu a Chamu; keďže k svadbe Adelaidy a Depolda došlo medzi rokmi 1110 1118, Judita zomrela možno až po tomto dátume. Pochovaná je v Admontskom kláštore v Rakúsku.

</doc>
<doc id="719853" url="https://sk.wikipedia.org/wiki?curid=719853" title="Ľubomír Virág">
Ľubomír Virág



</doc>
<doc id="719860" url="https://sk.wikipedia.org/wiki?curid=719860" title="Kamil Šaško">
Kamil Šaško

Kamil Šaško MSc. (* 5. november 1985, Poprad) je slovenský investičný bankár, politik a súčasný minister zdravotníctva SR v štvrtej vláde Roberta Fica. Pred vymenovaním do funkcie ministra zdravotníctva pôsobil na ministerstve hospodárstva SR ako štátny tajomník.
Životopis.
Kamil Šaško sa narodil 5. novembra 1985 v Poprade. Študoval v Spojenom kráľovstve bakalársky odbor aplikovaná veda a riadenie podniku so zameraním na matematiku na University of Sussex a magisterský odbor financie – investičné bankovníctvo na London School of Business and Finance, kde získal titul Master of Science.
V roku 2013 pracoval ako správca portfólia v Otto Money v Londýne, následne ako privátny bankár v Tatra banke v Bratislave. V rokoch 20142015 pôsobil na Ministerstve financií SR ako generálny štátny radca v sekcii finančného trhu.
V rokoch 20152020 pôsobil ako finančný atašé Stáleho zastúpenia SR pri Európskej únii (EÚ) v Bruseli a v rokoch 20172020 ako finančný radca v rámci Rady EÚ v Bruseli. Práve tu sa mala zrodiť jeho prezývka "chlapec z bruselskej kaviarne". V rokoch 20162020 bol predsedom pracovných skupín Rady EÚ a členom Centra pre finančné inovácie pri Rade EÚ. Od roku 2020 pracoval v Národnej banke Slovenska (NBS) ako expert pre reguláciu a dohľad. 
Šaškova manželka Marianna po voľbách 2023 pracovala ako šéfka kancelárie ministra Richarda Rašiho, po zvolení za šéfa parlamentu sa presunula do NR SR. Je dcérou Moniky Pažinkovej, bývalej šéfky Úradu pre dohľad nad zdravotnou starostlivosťou, ktorú spájali neraz so zdravotníckou chobotnicou ešte z čias nebohého Pavla Pašku (SMER-SD) a čelila nejednému škandálu v tej dobe.
Politická kariéra.
V parlamentných voľbách v roku 2023 kandidoval z 20. miesta kandidátky Hlasu-SD a so ziskom 1409 prednostných hlasov získal mandát poslanca Národnej rady Slovenskej republiky. 25. októbra 2023 bol na prvom zasadnutí štvrtej vlády R. Fica vymenovaný za štátneho tajomníka Ministerstva hospodárstva SR. Na tomto poste pôsobil až do 9. októbra 2024, kedy ho vláda SR odvolala, aby mohol nahradiť ministerku zdravotníctva SR Zuzanu Dolinkovú. Do funkcie ministra zdravotníctva bol vymenovaný prezidentom Petrom Pellegrinim 10. októbra 2024. Krátko po vymenovaní vyplávali na povrch podozrenia o vzdelaní a vysokoškolskom titule Kamila Šaška.
Prvou skúškou, či Kamil Šaško zvláda dostatočne svoj rezort, boli vyjednávania s Lekárskymi odborármi koncom roka 2024. Hrozili hromadné výpovede a odchody lekárov pre škrty platov v dôsledku konsolidácie. Bolo verejným tajomstvom, že miesto Šaška mali s odborármi vyjednávať jeho stranícki kolegovia - exministri zdravotníctva Richard Raši a Tomáš Drucker.
Na jar 2025 minister Šaškočelil kritike za neschopnosť spolupráce so splnomocnencom vlády SR Petrom Kotlárom, zodpovedným za preverenie manažovania pandémie Covid-19. Neskôr dalo ministerstvo zdravotníctva vypracovať o vakcínach analýzu, ktorá bola údajne predražená a Šaško cez médiá odkazoval, aby sa Kotlár za svoje kroky zodpovedal premiérovi Ficovi.
Najväčším škandálom, ktorý spájajú s Kamilom Šaškom je tender na záchranky v objeme takmer 2 miliardy eur. Pochybnosti sa pokúšal odvrátiť tvrdeniami, že s tendrom nič nemá, prepojenia na „kamarákšefty“ odmietal a tvrdil, že celý proces výberového konania zastrešuje Operačné stredisko záchrannej služby, ktoré je podriadené ministrovi zdravotníctva. Premiér Fico označil Šaškovu komunikáciu za obrovský amaterizmus a po nezvládnutej tlačovej konferencii odkázal Šaškovi, aby tender zrušil. V kuloároch sa začalo hovoriť o absolútnom ponížení aj možnom konci ministra Kamila Šaška, ktorý pôvodne s vysokým sebavedomím a silným egom v októbri 2024 na komplikovaný rezort zdravotníctva prichádzal.

</doc>
<doc id="719861" url="https://sk.wikipedia.org/wiki?curid=719861" title="Ioulianos">
Ioulianos



</doc>
<doc id="719863" url="https://sk.wikipedia.org/wiki?curid=719863" title="Andrew Comyn Irvine">
Andrew Comyn Irvine

Andrew Comyn „Sandy“ Irvine (* 8. apríl 1902, Birkenhead, Anglicko – † 8. alebo 9. jún 1924, Mount Everest, Tibet) bol britský horolezec, ktorý sa v roku 1924 zúčastnil expedície na Mount Everest, tretej britskej expedície na najvyššiu horu sveta ().
Pri pokuse o prvovýstup na Mount Everest zmizol spolu so svojím horolezeckým partnerom Georgeom Mallorym niekde vysoko na severovýchodnom hrebeni hory. Dvojicu naposledy videli živú niekoľko sto metrov od vrcholu a nie je známe, či jeden z nich alebo obaja dosiahli vrchol predtým, ako zahynuli. Malloryho telo sa našlo v roku 1999, ale časť Irvinových pozostatkov sa našla až v roku 2024.
Životopis.
Andrew Irvine sa narodil 8. apríla 1902 v Birkenheade v grófstve Cheshire ako jedno zo šiestich detí historika Williama Fergussona Irvina (18691962) a Lilian Davies-Colleyovej (18701950). Jeho otec mal škótske a waleské korene, zatiaľ čo matka pochádzala zo starej rodiny z Cheshire. Mladý Andrew navštevoval Birkenhead School a Shrewsbury School a potom študoval inžinierstvo na Merton College v Oxforde.
Keď mu v roku 1924 ponúkli účasť na expedícii na Mount Everest, 22-ročný mladík vtedy ešte nemal dokončené štúdium. Táto expedícia bola v tom čase druhým vážnym pokusom o výstup na Mount Everest. Ďalším účastníkom tejto expedície bol George Mallory, ktorý sa dodnes považuje za jedného z priekopníkov horolezectva. Dva roky predtým bol na predošlej neúspešnej expedícii na Everest.
Hoci Irvine nepatril medzi najskúsenejších horolezcov, začínajúci inžinier a amatérsky fotograf v Anglicku upútal pozornosť svojou fyzickou zdatnosťou a netradičným štýlom lezenia počas expedície na Špicbergy. Okrem toho sa vďaka svojmu štúdiu veľmi dobre vyznal v používaní novovyvinutých dýchacích prístrojov a kyslíkových fliaš. Počas pochodu a tiež vo vyšších táboroch Irvine pracoval na opravách a vylepšeniach zariadenia, ktoré bolo v tom čase ešte celkom nové.
Expedícia na Everest.
Irvine vyplával do Himalájí z Liverpoolu na palube lode SS "California" 29. februára 1924 spolu s ďalšími tromi členmi expedície vrátane Georgea Malloryho. Počas expedície vykonal zásadné a kľúčové inovácie profesionálne navrhnutých kyslíkových súprav expedície, čím radikálne zlepšil ich funkčnosť, ľahkosť a pevnosť. Udržiaval aj fotoaparáty, táborové postele, variče a mnohé ďalšie zariadenia. Bol všeobecne obľúbený a starší kolegovia si ho vážili pre jeho vynaliezavosť, družnosť a neúnavnú pracovitosť.
Expedícia sa začiatkom júna dvakrát neúspešne pokúsila o výstup na vrchol, pričom zostával ešte čas na jeden pokus, kým silné sneženie, ktoré príde s letným monzúnom, spôsobí, že výstup bude príliš nebezpečný. Túto poslednú šancu dostal najskúsenejší horolezec expedície George Mallory. Na prekvapenie ostatných členov výpravy Mallory uprednostnil 22-ročného neskúseného Irvina pred starším a skúsenejším horolezcom Noelom Odellom. Irvinova zručnosť s kyslíkovým vybavením bola zrejme hlavným faktorom pri Malloryho rozhodnutí a odvtedy sa vedú diskusie o presných dôvodoch jeho výberu.
Mallory a Irvine začali s výstupom 6. júna a do konca nasledujúceho dňa vytvorili vo výške posledný tábor, odkiaľ chceli uskutočniť záverečný výstup na vrchol. Z tohto tábora vyrazili ráno 8. júna na cestu k vrcholu. Tlak času a úspechu spôsobil, že obaja začali s výstupom nie v práve ideálnom počasí. Odell ich pravdepodobne naposledy videl okolo 12:50 hod., po dlhom zdržaní na skalnom stupni.
Otázka, či sa im dvom podarilo vystúpiť na vrchol a či teda boli prvými, ktorí vystúpili na Mount Everest 29 rokov pred Edmundom Hillarym a Tenzingom Norgayom, sa považuje za záhadu a dodnes vyvoláva vo svete horolezectva nespočetné debaty a diskusie. Takmer všetci poprední horolezci špekulujú o tom, či bolo vôbec možné, aby títo dvaja uskutočnili výstup v tom čase, pri vtedajších podmienkach a technických možnostiach. Sir Edmund Hillary sa k tomu vyjadril len raz a uviedol, že bol v každom prípade prvým človekom, ktorý sa vrátil z vrcholu Mount Everestu živý.
Objasnenie.
V 60. rokoch 20. storočia, po pripojení Tibetu k Číne, začali Číňania otvárať severný hrebeň a liezť na vrchol. V roku 1975 bol na takzvanom druhom stupni nainštalovaný rebrík. Tento bod označuje najťažší úsek trasy a podľa vtedajších lezeckých schopností predstavoval pravdepodobne neprekonateľnú prekážku. Niekoľko horolezcov dodnes vyliezlo druhý stupeň voľne, čo dokazuje, že sa dal zdolať aj s vtedajšími prostriedkami a schopnosťami Malloryho a Irvina. Čínsky horolezec Wang Chung-pao údajne videl telo horolezca západne od hrebeňa. V tejto výške to mohol byť len Irvine alebo Mallory, pretože pred čínskou expedíciou sa do tejto výšky dostali len títo dvaja a potom zmizli.
V rokoch 1986 a 1999 sa uskutočnili expedície do Tibetu v nádeji, že sa nájde napríklad fotoaparát Andrewa Irvina, a tým sa objasnia otázky okolo týchto dvoch horolezcov. Dňa 1. mája 1999 sa vo výške 8 155 m n. m. našlo Malloryho telo, dobre zakonzervované riedkym vzduchom a chladom. Nález sa stal celosvetovou senzáciou. Neexistoval však žiadny dôkaz, ktorý by odpovedal na základné otázky, a na Malloryho tele sa nenašiel žiadny fotoaparát. Dňa 23. novembra 1999 bol po Andrewovi Irvinovi pomenovaný asteroid 6825 Irvine. V roku 2010 sa na Everest vydala ďalšia expedícia pod vedením Jochena Hemmleba s cieľom nájsť Irvinovo telo a vyriešiť tak záhadu okolo tohto výstupu. Aj táto expedícia sa však vrátila bez nových nálezov.
Dňa 11. októbra 2024 "National Geographic" oznámil, že v septembri počas expedície našiel ich dokumentárny tím pod vedením Jimmyho China na ľadovci pod severnou stenou Mount Everestu časť Irvinových pozostatkov. Predpokladá sa, že sa vynorili z topiaceho ľadovca. Našla sa ponožka s nápisom "A. C. IRVINE", topánka a chodidlo.

</doc>
<doc id="719867" url="https://sk.wikipedia.org/wiki?curid=719867" title="Qods Mohadžir-6">
Qods Mohadžir-6

Mohadžir-6 je iránske bezpilotné lietadlo vyvinuté leteckou spoločnosťou Quds. Je určené nielen na prieskumné, ale vďaka svojej výzbroji aj na bojové operácie.
Verejnosti bol Mohadžir-6 prvýkrát predstavený v roku 2017 a už o rok neskôr bola spustená jeho sériová výroba. Iránu sa podarilo predať Mohadžir-6 viacerým zahraničným zákazníkom, čo z neho robí najúspešnejší iránsky exportný dron.
Konštrukcia.
Mohadžir-6 je hornoplošník s rozpätím krídel 10 metrov. Z krídel, ktoré sú jednoduchého obdĺžnikového tvaru, sa tiahnu dva nosníky, ktoré držia vodorovnú chvostovú plochu. Podobné riešenie poznáme z talianskeho bezpilotného lietadla Selex ES Falco. Drak Mohadžiru je vytvorený z kompozitných materiálov, čo by malo znižovať jeho radarový odraz. Tento dron má maximálnu vzletovú hmotnosť . Jeho 3-listová vrtuľa je poháňaná rakúskym piestovým motorom Rotax 912, ktorý umožňuje stroju vyvinúť maximálnu rýchlosť . Dostup lietadla je a jeho dolet je približne , čo mu umožňuje vykonávať misie na pomerne dlhé vzdialenosti.
Podvozok tohto dronu má len veľmi jednoduchú konštrukciu a nie je skladateľný. Zdá sa, že jedným z cieľov projektu Mohadžir-6 bola nízka výrobná cena.
Mohadžir-6 je vybavený moderným elektrooptickým systémom Oghab-4, ktorý je dostupný v dvoch verziách: H a D. Oghab-4H má ohniskovú vzdialenosť 15 až a váži , zatiaľ čo Oghab-4D má ohniskovú vzdialenosť 60 až a váži . Oba systémy poskytujú možnosti denného a nočného videnia s vysokým rozlíšením, vrátane 36x optického zoomu, laserového diaľkomeru a termokamery.
Dron môže byť vyzbrojený až štyrmi bombami Qaem-5 alebo Sadid-345, z ktorých každá má hmotnosť približne . Bomby sú odhadzované z dronu vo výške 1219 až 3048 metrov, čo im zaisťuje, že môžu kĺzať k cieľom vzdialeným aj viac ako 12 kilometrov. Bomba Qaem-5 je dlhá približne a má priemer . Môže byť vybavená optickým, tepelným alebo laserovým navádzaním, čo umožňuje vykonávať operácie s vysokou presnosťou v rôznych poveternostných podmienkach. Hlavica bomby obsahuje výbušného materiálu H6.
Mohadžir-6 môže byť vybavený aj raketometmi Hydra s celkovou nosnosťou až . Táto flexibilita umožňuje Mohadžiru vykonávať presné údery nielen proti statickým, ale aj pohyblivým cieľom.
Okrem toho je toto bezpilotné lietadlo vybavené radarovými detekčnými systémami a systémami elektronického boja, ako sú Tiam 1400 a Taha 1400. Tie zlepšujú jeho schopnosti zarušiť nepriateľský radar a komunikáciu, čo dronu poskytuje pozoruhodnú výhodu pri plnení prieskumných a bojových úloh.
Operačné nasadenie.
Boj Iránu proti kurdským povstalcom.
Informácie o tom, že Islámske revolučné gardy používajú Mohadžir-6 proti kurdským povstalcom v horských oblastiach Iraku a Kurdistanu, sa objaili už júli 2019. Tieto operácie zahŕňali nielen bojové úlohy, ale aj zhromažďovanie spravodajských informácií o militantných skupinách, ako je napríklad Strana kurdských pracujúcich. Podľa spravodajských informácií USA bol jeden z iránskych dronov Mohadžir-6 v septembri 2022 zostrelený americkou F-15 v kurdskom regióne Iraku.
Vojna v Tigraji.
V Etiópii bol dron Mohadžir-6 použitý v roku 2021 v boji proti rebelom v Tigraji. 
Ruská invázia na Ukrajinu.
Rusi začali používať drony Mohadžir-6 na Ukrajine už v roku 2022, pretože v tej dobe nemali vlastné bezpilotné letecké systémy s dlhým dosahom. Využitie iránskych dronov zároveň predstavovalo lacnejšiu alternatívu k ruským domácim programom vývoja bezpilotných lietadiel, ktorých náklady začali v dôsledku uvalenia západných sankcií prudko rásť.
Dňa 23. septembra 2022 počas úplne prvého útoku iránskych kamikadze dronov Šáhid-136 na Odesu, sa ukrajinským ozbrojeným silám podarilo takmer bez poškodenia ukoristiť prvý Mohadžir-6. Dron po pristátí na vodnej hladine prišiel iba o jediný list vrtule a nepoškodený zostal dokonca aj jeho celkom krehký zameriavací systém. Táto skutočnosť naznačuje, že ukrajinské systémy elektronického boja nielenže dobre zafungovali, ale navyše úspešne prevzali kontrolu nad týmto dronom alebo oklamali jeho navigačný systém. Ukrajincom sa zároveň podarilo získať aj nepoškodenú kĺzavú bombu Qaem-5 s tepelným navádzaním. Komplexná analýza bezpilotného lietadla a jeho bomby umožnila identifikovať jednotlivé komponenty, ktoré boli napriek uvaleným sankciám exportované do Iránu.
Podľa ukrajinskej rozviedky boli Mohadžir-6 používané najmä v misiách súvisiacich so sledovaním a zhromažďovaním spravodajských informácií o pozíciách ukrajinských jednotiek. Okrem toho pomohli ruským ofenzívam tým, že poskytli navádzaciu podporu kamikadze dronom Šáhid-136.
V júni 2023 boli trosky dronu Mohadžir-6 nájdené na území okupovaného Krymského polostrova. Lietadlo padlo v dôsledku jeho rušenia prostriedkami elektronického boja.
V marci 2024 Ministerstvo obrany Spojeného kráľovstva uviedlo, že Rusko nasadzuje iránske bezpilotné lietadlá Mohadžir-6 na prieskumné misie nad Čiernym morom a na vedenie útokov pozdĺž ukrajinského pobrežia. Tieto misie naznačujú, že Rusko sa pomocou dronov snaží identifikovať a eliminovať potenciálne hrozby pre ruské prístavy a plavidlá. Od začiatku vojny sa totiž Ukrajine podarilo zničiť takmer 30 % ruskej čiernomorskej flotily. Hoci ministerstvo nešpecifikovalo počet takýchto dronov na letisku Saky na Kryme, satelitná snímka z 23. februára odhalila prítomnosť jedného dronu Mohadžir-6 spolu s pozemnou stanicou.
V máji 2024 bol Mohadžir-6 s palubným číslom ER-858 zostrelený v Kurskej oblasti.

</doc>
<doc id="719868" url="https://sk.wikipedia.org/wiki?curid=719868" title="Nihon Hidankjo">
Nihon Hidankjo

Japan Confederation of A- and H-Bomb Sufferers Organizations ( "Nihon gensuibaku higaiša dantai kjógi-kai", v preklade „Japonská konfederácia organizácií postihnutých jadrovými a termonukleárnymi zbraňami“), často prezývaná Nihon Hidankjo (), je japonská skupina, ktorú založili hibakuša (ľudia postihnutí atómovým bombardovaním Hirošimy a Nagasaki) v roku 1956 s cieľom prinútiť japonskú vládu, aby zlepšila podporu pre obete, a lobovať za jadrové odzbrojenie.
Medzi aktivity organizácie patrí sprístupňovanie tisícov svedeckých výpovedí, vydávanie rezolúcií a apelov na verejnosť a vysielanie delegátov do rôznych medzinárodných organizácií, napríklad Organizáciu Spojených národov, aby obhajovali jadrové odzbrojenie.
Táto organizácia získala Nobelovu cenu za mier v roku 2024 za „úsilie o svet bez jadrových zbraní a za svedectvo, že jadrové zbrane sa už nikdy nesmú použiť.“

</doc>
<doc id="719869" url="https://sk.wikipedia.org/wiki?curid=719869" title="Lúmen (medicína)">
Lúmen (medicína)

Lúmen alebo priesvit je v medicíne a biológii vnútorný priestor (t. j. vnútorná dutina) a/alebo svetlosť (t.j. vnútorný priemer) dutého, najmä rúrovitého, orgánu, napríklad tepny alebo čreva. Slovo lúmen pochádza z latinského slova "lumen", ktoré znamená otvor, svetlo.
Lúmen môže označovať:
Vnútri bunky sa ako lúmen označuje membránou ohraničený dutý priestor akéhokoľvek tvaru vnútri niektorých organel a iných kompartmentov, napríklad tylakoidu, endoplazmatického retikula, Golgiho aparátu, lyzozómu, mitochondrie či mikrotubulu.

</doc>
<doc id="719871" url="https://sk.wikipedia.org/wiki?curid=719871" title="Príbeh Audrey Hepburnovej">
Príbeh Audrey Hepburnovej

Príbeh Audrey Hepburnovej je americký životopisný film z roku 2000 založený na živote herečky a humanistky Audrey Hepburnovej. Hlavnú úlohu si v tomto filme zahrala Jennifer Love Hewittová, ktorá film aj produkovala.
Film sa natáčal v kanadskom Montreale a mal premiéru na ABC 27. marca roku 2000.

</doc>
<doc id="719875" url="https://sk.wikipedia.org/wiki?curid=719875" title="Hitchcock (film)">
Hitchcock (film)

Hitchcock je americký životopisný film z roku 2012, ktorý režíroval Sacha Gervasi. Film vychádza z populárno-náučnej knihy Stephena Rebella z roku 1990 "Alfred Hitchcock and the Making of Psycho" a rozpráva príbeh o vzťahu Alfreda Hitchcocka a jeho manželky Almy Reville počas natáčania filmu "Psycho" v roku 1959. 
Film bol uvedený v Spojených štátoch 23. novembra od Fox Searchlight Pictures a zarobil 27 miliónov dolárov oproti 15 miliónovému rozpočtu.
V hlavnej úlohe si zahral herec Anthony Hopkins. Ďalej si vo filme zahrali Helen Mirrenová, Scarlett Johanssonová, James D'Arcy a Jessica Bielová.

</doc>
<doc id="719877" url="https://sk.wikipedia.org/wiki?curid=719877" title="Hitchcock">
Hitchcock

Hitchcock môže byť:

</doc>
<doc id="719878" url="https://sk.wikipedia.org/wiki?curid=719878" title="Mier z Brétigny">
Mier z Brétigny

Mier z Brétigny, znám aj ako mier z Calais, bol podpísaný 8. mája 1360 v "Château de Brétigny" (fr. zámok v Bretigny), dedinke v samospráve Sours neďaleko Chartres, medzi splnomocnencami anglického kráľa Eduarda III. a splnomocnencami Karola V., syna francúzskeho kráľa Jána II.
24. októbra 1360 králi Ján II. a Eduard III. v sprievode svojich najstarších synov ratifikovali v Calais túto dohodu, ktorá viedla k deväťročnému prímeriu počas Storočnej vojny.
Kontext.
Opakujúce sa konflikty počas obdobia 200 rokov medzi Angličanmi a Francúzmi zmenšili anglické dŕžavy na kontinente. Normandiu a veľkú časť Akvitánie, územia Anjouovskej ríše dynastie vtedy zvaných Plantagenetovcov, postupne získali späť Kapetovci.
Storočnú vojnu vyvolal dynastický spor o nástupníctvo po smrti Karola IV. Anglický kráľ Eduard III. si prostredníctvom svojej matky Izabely nárokoval francúzsky trón, ale tento nárok nebol uznaný a ako priamy dedič po mužovi bol uprednostnený Filip VI. z Valois.
Prvú fázu vojny poznačili kruté francúzske porážky pri Kreščaku a Poitiers. Keďže francúzska politická a vojenská organizácia bola založená na feudalizme, anglická armáda, ktorá bola síce menej početná, ale vysoko organizovaná, dokázala dosiahnuť zdrvujúce víťazstvá, ktoré úplne zdiskreditovali francúzsku šľachtu.
Kráľ Ján II. bol zajatý v Bitke pri Poitiers v roku 1356 a držaný najprv v Bordeaux a potom v Londýne.
Angličania sa pokúsili presadiť prvú Londýnsku zmluvu (1358), podľa ktorej mal byť kráľ výkupený za 4 milióny écus a za odstúpenie celej Akvitánie Anglickému kráľovstvu. Výsledkom tejto zmluvy by nebolo odmietnutie Eduarda III. ako nástupcu francúzskeho trónu.
Francúzske porážky však šľachtu zdiskreditovali a v roku 1358 krajinu spustošilo povstanie bohatých parížskych obchodníkov pod vedením Étienna Marcela. Karol II. Navarský (prezývaný Zlý), ďalší uchádzač o francúzsky trón, chcel využiť "jacquerie" (sedliacke povstanie) na prevzatie moci. Angličania preto zvýšili svoje požiadavky na druhej Londýnskej zmluve (1359), kde si nárokovali Akvitániu a Normandiu (tretinu vtedajšieho francúzskeho územia), ale uvedomili si, že na dosiahnutie trvalého mieru sa budú musieť vzdať francúzskej koruny. Na ratifikáciu tejto zmluvy však potrebovali podporu "dauphina" Karol, ktorý bol regentom počas zajatia svojho otca. S tajným súhlasom svojho otca Karol zvolal zasadnutie generálnych stavov, ktoré dohodu zamietli, čím ho zbavili viny a zabránili katastrofálnemu osudu Jána II. Eduard III. preto zorganizoval novú výpravu do Remeša, mesta korunovácie.
Na rozdiel od výprav v rokoch 1346 a 1356, ktoré viedli k drvivým anglickým víťazstvám pri Kreščaku a Poitiers, táto bola fiaskom. Eduard III. čelil taktike "Fabiánskej stratégie" a bol prenasledovaný zo všetkých strán, hladujúci a bez koní (ktoré hynuli pre nedostatok krmiva). Zvyšky jeho armády zdecimovalo strašné krupobitie, ktoré sa vykladalo ako božie znamenie. Napokon sa dozvedel, že normanskí námorníci napadli a vyplienili prístav Winchelsea na pobreží Británie (marec 1360), čo v Anglicku vyvolalo paniku. Po vyjednaní predbežných dohôd o budúcej zmluve v Bretigny sa s ťažkým srdcom vrátil do Anglicka. Jeho sen o korunovácii za francúzskeho kráľa sa týmto neúspechom rozplynul a mier vyjednal vďaka francúzskemu kráľovi, ktorého držal ako rukojemníka od bitky pri Poitiers.
Mier.
Zmluva ukončila štvorročné zajatie Jána II. v Londýne, ktorý bol zajatcom Angličanov od Bitky pri Poitiers. Francúzsky kráľ bol prepustený po zaplatení výkupného vo výške 3 miliónov zlatých écu, ktoré však nebolo vyplatené v plnej výške. Na zaručenie platby boli odovzdaní rukojemníci, z ktorých najdôležitejším bol nepochybne jeho veľvyslanec a poradca Bonabes IV de Rougé et de Derval.
Angličania získali úplnú zvrchovanosť nad Guyenne a Gaskonskom, ako aj nad Calais, Ponthieu a grófstvom Guînes. Získali tiež Poitou - ktorého grófom bol jeden zo synov Jána II., Périgord, Limuzínsko, Angoumois a Saintonge. Nakoniec sa stal panovníkom nad všetkými krajinami Armagnackého grófstva, pričom získal Agenais, Quercy, Rouergue, Bigorre a grófstvo Gaure. Francúzske kráľovstvo stratilo štvrtinu svojho územia. Poníženie bolo značné a francúzska šľachta bola v úplnom rozklade. "Dauphin" bol nešťastný. Iba uväznený kráľ oslávil svoje blížiace sa prepustenie veľkolepou hostinou v Londýne.
Na druhej strane sa Eduard III. vzdal vojvodstiev Normandia a Touraine, grófstiev Maine a Anjou a suverenity nad Bretónskom a Flámskom. Predovšetkým sa zriekol nároku na francúzsku korunu. Konečným cieľom tejto zmluvy bolo zmierniť všetky nespokojnosti, ktoré viedli k vypuknutiu konfliktu. 
Napriek tomu, že Francúzsko zažilo veľké územné straty, kráľ a "dauphin" mali aspoň chvíľkový pocit, že obnovili mier.
Účinky.
Francúzsky regent potreboval čas na reorganizáciu krajiny a ukončenie nestability, ktorá v nej vládla. Preto poslal Bertranda Du Guesclina, aby bojoval proti Petrovi I. Kastílskemu v Kastílii. To zamestnalo Angličanov, spojencov Kastílie, a pomohlo uzavrieť cenné spojenectvo s novým kastílskym kráľom Henrichom II.. Výkupné bolo zaplatené len čiastočne a mier z Brétigny-Calais nemal dlhé trvanie. Zabezpečila však deväťročné prímerie počas storočnej vojny.
Mier porušil Karol V. 18. novembra 1368.

</doc>
<doc id="719879" url="https://sk.wikipedia.org/wiki?curid=719879" title="You Only Live Twice">
You Only Live Twice

You Only Live Twice môže byť:

</doc>
<doc id="719880" url="https://sk.wikipedia.org/wiki?curid=719880" title="Trueself">
Trueself

Trueself (štýlizované ako TRUESELF) je debutový štúdiový album slovenského speváka a producenta Alana Murina. Bol vydaný 22. októbra 2022 pod hlavičkou jeho vlastného hudobného vydavateľstva s rovnomenným názvom Trueself Records. Album vyšiel po troch rokoch od vydania EP trilógie "15 23", "23 10" a "19 98" z roku 2019.
Album obsahuje 14 originálnych skladieb a spolupráce s viacerými slovenskými interpretmi, vrátane raperov Rytmus, Kali, Ego, Pil C, Separ a Momo, ako aj speváčok Celeste Buckingham, Tina, Laris Diam a Thia Vittek. Album debutoval na vrchole slovenského albumového rebríčku ČNS IFPI V Česku sa umiestnil na 62. priečke. V decembri 2024 získal dvojnásobnú platinovú certifikáciu za predaj 12 000 hudobných nosičov. Z albumu vyšli single ako „Prepáč“, „Lifestyle“, „Raz Dva Tri“, „Vamos Bombas“, „Do rúk“ a ďalšie videosingle.
Pozadie vzniku a nahrávanie.
Podľa oficiálnej stránky Alana na Facebooku mal Alan v pláne predstaviť svoje prvé oficiálne CD už koncom roka 2020. Album tak sprevádzal dvojročný odklad.
"Trueself" vznikal z veľkej časti posledných šesť mesiacov do vydania, hoci niektoré skladby začali vznikať už päť rokov dozadu. Jednou zo skladieb, ktorej demo ležalo niekoľko rokov odložené, je skladba „Do rúk“.
Na svoj debutový album sa Alan rozhodol po prvýkrát vo svojej kariére pozvať do svojich skladieb aj hostí. Na albume sa predstavilo množstvo zvučných mien ako Rytmus, Kali, Ego, Pil C, Separ, Momo, Celeste Buckingham, Tina, Laris Diam a Thia Vittek. O hudobné produkcie sa postarali Katanobeat, Hoodini, RC Beats, Buckroll, Call Me G, Chadavelli, Peter Pann, Pacific, RSK Beats a Anywaywell.
Názov albumu "Trueself" sa nesie podľa Alanovho hudobného vydavateľstva Trueself Records, pod ktorým bol album vydaný. V rozhovore pre Dobré rádio Alan prezradil, že album mal pôvodne niesť názov "Intro".
Kompozícia.
Hudobná štruktúra.
Album obsahuje melancholické, nostalgické skladby, ale aj popovú pieseň s nádychom 80. rokov.
Lyrika a prejav.
Skladby na albume sú osobnými výpoveďami Alana o živote, vzťahoch a názoroch. Alan opisuje obdobie šiestich mesiacov tvorby albumu ako transformačné obdobia. „"Tento album je odrazom toho, čo je pre mňa v hudbe dôležité. Každá skladba má špecifický emočný náboj a svoje poslanie. V každej je niečo, čo som zažil aj ja,"“ vysvetlil.
Ako Alan uviedol, skladby na albume sú „zvukovo veľmi prepojené“, no nájdu sa aj skladby, v ktorých je „v úplne novej polohe“—až natoľko, že v niektorých piesňach ho nespoznali ani jeho najbližší spolupracovníci.
Skladby.
Prvý singel, „Prepáč“, napísal Alan za jeden deň. „"Chcel som spraviť skladbu na prvý inštrumentálny podklad, ktorý nájdem online". „"Tvorba bola veľmi spontánna a prirodzená."“ Nakoniec pracoval s beatom od producenta s pseudonymom RC Beats z Dominikánskej republiky, ktorý si sám dotvoril a napísal text, ktorý je formou osobnej očisty. Podľa Alanových slov sa emócie v jednotlivých slohách odkrývajú ako vrstvy cibule.
Jednou z výrazných skladieb na albume je skladba „Do rúk“, kde hosťuje Tina. Alan Murin prezradil, že skladba ležala v jeho „šuflíku“ niekoľko rokov ako pársekundové demo. Pri prechádzaní si starých demo nahrávok mu táto okamžite upútala pozornosť, kedy objavil pre ňu hlbší význam, čo pomohlo nasmerovať jej finálny vývoj. Opísal tvorivý proces ako spontánny, pričom melódie a texty niekedy vznikali prirodzene. „"Niekedy sa mi počas tvorby samé od seba v hlave tvoria slová a melodické linky, ktoré počujem v hudbe ako keby tam boli nahraté. Sám neviem, odkiaľ chodia a niekedy mi ani nie je úplne jasný ich význam, práve preto som v minulosti túto pesničku nechal tak a počkal, kým vo mne dozreje,"“ zdieľal. Po dokončení svojej časti cítil, že skladba potrebuje kontrast, prehĺbenie myšlienky, príbehu a emócie. Na to sa rozhodol prizvať Tinu na spoluprácu. „"Najprv sme sa bavili o živote, o tom, čo v nej pesnička vyvoláva a sama priznala, že jej téma hovorí priamo z duše. Písanie jej časti bol veľmi silný a očisťujúci proces, skoro ako terapia. Myslím si, že práve táto autentická výpoveď môže za to, ako veľmi sa to dotklo ľudí aj bez vizuálu",“ vysvetlil Murin.
Vydanie a propagácia.
Spolu s vydaním pilotného singla „Prepáč“ oznámil Alan aj dátum vydania svojho debutu, ktorý bol stanovený na 22. septembra 2022. V tento deň začal predpredaj albumu exkluzívne na internetovom obchode distribučného domu Ruka Hore. "Trueself" bol vydaný 22. októbra 2022 na CD a 4. novembra 2022 bol sprístupnený na digitálne stiahnutie a streamovanie.
Po vydaní albumu Alan odhalil svoje plány vytvoriť videoklip ku každej skladbe z albumu. Celkovo bolo natočených 10 videoklipov. Skladby, ku ktorým nebol natočený videoklip sú „Trueself“, „Prvá Láska“, „Utekám“ a „Sucho“.
Alan predstavil album 13. októbra 2022 exkluzívne na Dobrom rádiu.
Oficiálny krst albumu sa uskutočnil 22. marca 2023 v Nibble &amp; sip house v Zichyho paláci v Bratislave. Počas podujatia Alan po prvýkrát vystúpil s akustickými verziami niekoľkých skladieb z albumu v sprievode gitaristu Dávida Bíleka. Na podujatí boli hostia ako Kali, Pil C a Laris Diam, ktorí spolupracovali na albume.
Single.
Skladba „Prepáč“ vyšla ako pilotný singel z albumu 12. augusta 2022. Emocionálna skladba bola veľmi pozitívne prijatá. Umiestnila sa na 5. mieste v rebríčku ČSN IFPI Top 100 digitálnych singlov na Slovensku. Videoklip ku skladbe sa už niekoľko hodín po vydaní dostal na vrchol rebríčka YouTube trendings na Slovensku, kde sa udržal niekoľko týždňov. V marci 2023 bola skladba ocenená 3. miestom na 10. ročníku cien Ruka Hore Awards v kategórii "Skladba roka."
Druhý singel, „Lifestyle“, bol vydaný spolu so sputením predpredaja albumu 22. septembra 2022. Vo videoklipe sa objavil americký raper Raunii, s ktorým Alan spolupracoval na skladbách „Ayay“ a „Eley“ Vo videoklipe si spevák uctil aj pamiatku Olivera Freaka, zakladateľa populárnej slovenskej značky oblečenia.
V októbri 2022 vydal Alan reggaeton skladbu "Raz-Dva-Tri", na ktorej hosťoval Kali a ktorú produkoval Peter Pann. Videoklip, v ktorom účinkuje slovenská modelka Viki Frajková, sa rýchlo dostal na vrchol slovenského YouTube trendings a rotoval taktiež v rádiách, kde sa umiestnil na 26. mieste v rebríčku ČNS IFPI Top 50 slovenských rádiových singlov.
V októbri bol vydaný singel „Vamos Bombas“, na ktorom spolupracoval Rytmus a ktorý produkoval Call Me G. Videoklip k piesni vznikol počas troch mesiacov koncertnej sezóny. Zaujímavé je, že Alan Murin a Rytmus nahrali skladbu spontánne počas pobytu v Prahe. Videoklip sa umiestnil na 4. mieste v slovenskom Youtube trendings.
20. novembra 2022 bol vydaný videoklip k tanečnej piesni „Suave“. Ako Alan uviedol na Instagrame, ide o pokračovanie príbehu z videoklipu „Vamos Bombas“, ktorý vydal predtým.
27. novembra 2022 bol vydaný videoklip k skladbe „1000 Básní“, kde hosťovala Laris Diam.
V novembri 2022 získal duet „Do Rúk“ s Tinou nečakaný úspech, kedy sa dostal na vrchol slovenského rebríčka YouTube trendings, a to aj bez sprievodného videoklipu. 4. decembra vyšiel ku sklabe aj videoklip, ktorý sa natáčal v Taliansku.
Alan Murin a Tina predstavili videoklip 14. decembra 2022 v televíznej relácii "Ranné noviny" na TV JOJ. V roku 2023 bol singel taktiež vydaný na CD nosiči, pričom ide o jediný singel Alana vydaný na CD. V marci 2023 bolo skladba ocenená 3. miestom na 10. ročníku Ruka Hore Awards v kategórii "Spolupráca roka".
Alan pokračoval vo vydávaní videoklipov aj v roku 2023, kedy vydal 19. marca videoklip ku skladbe „Ďakujem“.
Následne 9. apríla vyšiel videoklip ku skladbe „Začínam“, na ktorej hosťoval Ego. 
Éru albumu uzatvára videoklip ku skladbe „Testy“, vydaný 23. apríla, na ktorej hosťovali Separ a Pil C.
Dizajn albumu a obal.
Vizuál albumu sa vyznačuje jednoduchosťou a výrazným kontrastom. Predný obal obsahuje fotografiu Alana Murina oblečeného v tmavom oblečení na tmavom pozadí. Dizajn je zvýraznený kontrastnými oranžovými prvkami, najmä názvom albumu, TRUESELF, ktorý je zobrazený v tučnom oranžovom písme, ktoré zaberá stredovú časť obalu. Pod názvom sa nachádza umelecký podpis speváka, ktorý pridáva osobný dotyk a autenticitu.
Zadný obal obsahuje zoznam skladieb, umiestnený na ľavej strane, napísaný oranžovým písmom. Každý názov skladby je sprevádzaný menom hosťujúceho interpreta, napísaným bielym rukopisom pripomínajúc autogramy hostí na albume.
Fotografie na obal nafotila Katarína Šlesárová, zatiaľ čo dizajn mal na starosti Juraj Antoňák. Album bol vydaný na CD nosiči v štandardnom plastovom jewel case.
Prijatie.
Album dosiahol veľký úspech na Slovensku, pričom debutoval na vrchole albumového rebríčka ČNS IFPI na Slovensku.
21. novembra 2022 vydavateľstvo Ruka Hore oznámilo, že Alan sa vďaka úspechu albumu "Trueself" vyšplhal spomedzi slovenských raperov na 7. miesto z pohľadu počúvanosti na streamingovej službe Spotify.
Odozvy kritiky.
Krátko po vydaní albumu v novembri 2022 získal album pozitívne hodnotenie od online magazínu "Hashtag", ktorý vyzdvihol jeho rozmanitosť a emocionálnu hĺbku. Napísali: „"Alan vie, po čom jeho fanúšikovská obec prahne, pričom na albume nachádzame naozaj songy, ktoré vás donútia rozmýšľať, ktoré vás rozhýbu, dajú vás do chillu, namotivujú, ale aj otvoria vaše duše."“ Okrem toho vyzdvihli jeho šikoký žánrový rozsah a rôznorodé spektrum umelcov, ktorí prispeli rôznymi rapovými polohami a prístupmi. Skladba „Testy“ bola označená za „veľký pilier“ albumu. Neskôr v apríli 2023 uznal "Hashtag" album "Trueself" za jeden z najviac vydarených a najzvučnejších domácich albumov roku 2022, pričom konštatovali, že „prinesol kopu skutočne kvalitných vecí, ako aj veľmi silných spoluprác.“
Predaj.
30. decembra 2024 zverejnil Alan na svojom Instagrame video, v ktorom rozbaľuje dve certifikované plakety, ktoré mu udelilo vydavateľstvo Ruka Hore: 2× platinovú plaketu za album "Trueself" a 3× platinovú plaketu za singel „Do rúk“. Z albumu sa tak predalo 12 000 hudobných nosičov.
Ocenenia.
V marci 2023 získal Alan tri ocenenia na 10. ročníku Ruka Hore Awards, pričom jeho debutový album bol ocenený 2. miestom v kategórii "Album roka".

</doc>
<doc id="719881" url="https://sk.wikipedia.org/wiki?curid=719881" title="You Only Live Twice (kniha)">
You Only Live Twice (kniha)

You Only Live Twice (doslovne "Žiješ len dvakrát") je jedenásty román a dvanásta kniha zo série príbehov Jamesa Bonda od Iana Fleminga. Prvýkrát ju vydal Jonathan Cape v Spojenom kráľovstve 26. marca 1964 a rýchlo sa vypredala. Bol to posledný Flemingov román vydaný za jeho života. Fleming vytvoril svoj román v Japonsku po tom, čo ho navštívil v roku 1959 ako súčasť cesty okolo sveta; jeho zážitok bol publikovaný ako "Thrilling Cities". Do krajiny sa vrátil v roku 1962 a strávil dvanásť dní objavovaním krajiny a jej kultúry.
"You Only Live Twice" je záverečnou kapitolou toho, čo je známe ako „Blofeldova trilógia“ po "Thunderballe" a "On Her Majesty’s Secret Service". Príbeh sa začína osem mesiacov po vražde Tracy Bondovej, ku ktorej došlo na konci predchádzajúceho románu "On Her Majesty's Secret Service". James Bond vo veľkom pije, hrá hazardné hry a robí chyby pri svojich úlohách, keď je ako posledná možnosť poslaný do Japonska na polodiplomatickú misiu. Zatiaľ čo tam je vyzvaný šéfom japonskej tajnej služby, aby zabil doktora Guntrama Shatterhanda. Bond si uvedomí, že Shatterhand je Ernst Stavro Blofeld – muž zodpovedný za Tracyinu smrť – a vydáva sa na misiu pomsty, aby zabil jeho a jeho manželku Irmu Bunt.
Román sa v osobnej rovine zaoberá premenou Bonda z emocionálne zničeného muža v smútku, cez muža činu usilujúceho o pomstu až po amnéziu, ktorý žije ako japonský rybár. Ústami svojich postáv Fleming tiež skúma úpadok britskej moci a vplyvu po druhej svetovej vojne, najmä vo vzťahu k Spojeným štátom. Kniha bola populárna u verejnosti, s predobjednávkami v Spojenom kráľovstve spolu 62 000 kusov. Kritici boli vo svojich reakciách opatrnejší, vo všeobecnosti poskytovali zmiešané recenzie románu, pričom mnohí kritizovali rozšírené časti toho, čo považovali za cestopis.
Príbeh bol serializovaný v novinách "Daily Express" a časopise "Playboy" a tiež upravený pre formát komiksu v "Daily Express". V roku 1967 bol vydaný ako v sérii filmov Eon Productions o Jamesovi Bondovi, v hlavnej úlohe so Seanom Connerym ako Bondom. Prvky príbehu boli použité aj v "Nie je čas zomrieť" (2021), dvadsiatom piatom filme zo série Eon Productions. Román bol tiež upravený ako rozhlasová hra a vysielaný na BBC.

</doc>
<doc id="719882" url="https://sk.wikipedia.org/wiki?curid=719882" title="Javorie (sedlo)">
Javorie (sedlo)

 
Javorie () je horské sedlo v Nízkych Tatrách. Nachádza sa v strednej časti pohoria, nad Demänovskou dolinou, južne od Liptovského Mikuláša.
Polohopis.
Leží v centre pohoria, v geomorfologickom podcelku Ďumbierske Tatry a vedie ním hranica častí Demänovské vrchy a Ďumbier. Nachádza sa v mohutnej rázsoche, ktorá vybieha z Krúpovej hole () v hlavnom nízkotatranskom hrebeni severným smerom na Krakovu hoľu (). Výrazné sedlo oddeľuje južne situovanú Tanečnicu () a severne ležiacu mohutnú Krakovu hoľu (). Prepája západne situovanú dolinku Podroh, čoby vetvu hornej časti Demänovskej doliny nazývanej Široká dolina a dolinku Javorie, ktorá je súčasťou komplexu Jánskej doliny. Oblasť patrí do povodia Váhu, kde vodu zo západných svahov odvádzajú prítoky Demänovky a z východných riečky Štiavnice. Hrebeň je súčasťou Národného parku Nízke Tatry a sedlom vedie západná hranica národnej prírodnej rezervácie Ďumbier. V sedle sa križujú značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obce Demänovská Dolina a Liptovský Ján.

</doc>
<doc id="719883" url="https://sk.wikipedia.org/wiki?curid=719883" title="Luck and Strange">
Luck and Strange

Luck and Strange je piaty štúdiový album anglického gitaristu, speváka a skladateľa Davida Gilmoura. Dňa 6. septembra 2024 tento album vydalo hudobné vydavateľstvo Sony Music. Producetnmi nahrávania boli David Gilmour a Charlie Andrew.
Väčšinu textov piesní napísala Gilmourova manželka, spisovateľka Polly Samsonová. Podľa jej vyjadrenia sa tématicky dotýkajú smrteľnosti a starnutia. K výrobe albumu prispeli aj Ich deti a to spevom, vokálmi, textom, či hrou na harfu. Pieseň „Luck and Strange“ obsahuje klávesy, ktoré v roku 2007 nahral klávesák Pink Floyd Richard Wright, ktorý zomrel v roku 2008. Album obsahuje aj coververziu piesne „Between Two Points“ z roku 1999, ktorá pôvodne pochádza od britskej kapely The Montgolfier Brothers. . 
"Luck and Strange" sa stal tretím Gilmourovým albumom, ktorý sa dostal na vrchol rebríčka UK Albums Chart. Jeho singlami sú nahrávky „The Piper's Call“, „Between Two Points“, „Dark and Velvet Nights“ a „Luck and Strange“. V septembri 2024 David Gilmour začal k albumu podporné koncertné turné. 
Nahrávanie a obsah albumu.
Počas lockdownu v pandémii COVID-19 Gilmour a jeho rodina hrávali hudbu cez livestream (naživo) cez sociálne siete. Gilmour sa vyjadril, že ho to inšpirovalo k tomu, aby „zahodil časť minulosti, ku ktorej som sa cítil viazaný“ a bližšie sa začal zaoberať novými hudobnými nápadmi. Dostal dojem, že nápady pre projekt "Luck and Strange" by mohli byť dielom, ktoré by bolo to najlepšie od albumu "The Dark Side of the Moon", ktorý spolu nahrali v roku 1973 s kapelou Pink Floyd.
Album "Luck and Strange" bol nahrávaný počas piatich mesiacov v Gilmourových rekonštruovaných priestoroch bývalých kúpeľov a práčovne, z ktorých vzniklo Medina Studio v Hove, a v londýnskych British Grove Studios, ktoré vlastní Mark Knopfler. Producentom nahrávania sa stal Charlie Andrew. Andrew Gilmourovi naznačil, že nahrávanie nového projektu by malo prebiehať spôsobom, ktorý by mal byť odlišný od jeho predchádzajúcich zaužívaných zvykov. Gilmour k tomu poznamenal: „Má obdivuhodný nedostatok vedomostí, či dešpektu k tejto mojej minulosti. Je veľmi priamy a nie je mnou vôbec ohromený, a to sa mi páči. Je to pre mňa dobré, pretože posledná vec, ktorú chcete, je očakávanie od ľudí.“ Andrew povedal, že sa „nepokúša mechanicky zopakovať ďalší album Pink Floyd alebo jeden z [Gilmourových] sólových albumov“.
Album nahrávali hudobníci: Guy Pratt a Tom Herbert na basgitare, Adam Betts, Steve Gadd a Steve DiStanislao na bicích a Rob Gentry a Roger Eno na klávesových nástrojoch. Sláčiky a zbory aranžoval Will Gardner a nahrali ich v Elyskej katedrále v Cambridgeshire. Gilmourova manželka, spisovateľka Polly Samsonová, je autorkou väčšiny textov, ktoré podľa nej odrážajú témy smrteľnosti a starnutia. Text skladby „Dark and Velvet Nights“ upravila z básne, ktorú zložila na výročie ich svadby. Ich syn Gabriel prispel k sprievodným vokálom a ich syn Charlie prispel k textu piesne „Scattered“.
V titulnej skladbe, „Luck and Strange“ znejú klávesy, ktoré nahral člen kapely Pink Floyd, Richard Wright, počas jam session v Gilmourovej stodole v roku 2007. Wright zomrel v roku 2008. Gilmour staval na nahrávke, aby vytvoril záverečnú pieseň a povedal, že „začala rozvíjať hĺbku, na ktorú zabudol. Hra v nej je jednoznačne typická pre Richarda.“ Nahrávka „The Piper's Call“ je prirovnávaná k rannej tvorbe kapely Pink Floyd.
Album obsahuje aj cover verziu piesne „Between Two Points“, ktorú v roku 1999 pôvodne zložila britská kapela The Montgolfier Brothers. Gilmour povedal, že od jej vydania bol jej fanúšikom piesne a prekvapilo ho, že sa nestala hitom. Gilmourova dcéra, Romany, v skladbe hrá na harfe a spieva. Mark Tranmer z The Montgolfier Brothers k skladbe poznamenal, že sa mu Gilmourova verzia páči a dodal, že „sa od originálu odlišuje, no jej duch sa zachoval“.
Vydanie albumu.
David Gilmour oficiálne oznámil existenciu albumu "Luck and Strange" 24. apríla 2024. Vyšiel dňa 6. septembra a stal sa Gilmourovým tretím albumom, ktorý sa dostal na prvé miesto v rebríčku UK Albums Chart. Jeho prvý singel, „The Piper's Call“, bol zverejnený dňa 25. apríla, druhý, „Between Two Points“, vyšiel 17. júna, tretí, „Dark and Velvet Nights“ ,bol vydaný 9. augusta. Obal albumu nafotil a navrhol Anton Corbijn. Deň pred vydaním albumu David Gilmour v miestnych novinách, ako sú napríklad "Cambridge News", zverejnil texty a povzbudil fanúšikov, aby si ich vyhľadali.
Koncertné turné.
Koncertné turné k albumu "Luck and Strange" začal David Gilmour dňa 27. septembra 2024. Zahŕňa také miesta ako je antické športovisko Circus Maximus v Ríme, Royal Albert Hall v Londýne, Intuit Dome a Hollywood Bowl v Los Angeles a Madison Square Garden v New Yorku. Gilmour tiež odohral dva skúšobné koncerty v Brighton Centre v Brightone, ku ktorým sa pri skladbe „Between Two Points“ pripojila aj Romany Gilmourová.
Gilmour nahradil niektorých hudobníkov vo svojej kapele na turné s tým, že chce použiť kreatívnejších hudobníkov a vyhnúť sa tak „otrockému držaniu sa pôvodných nahrávok.“ V skupine na turné účinkujú Guy Pratt na basgitare, Gentry a Greg Phillinganesovci na klávesoch, Adam Betts na bicie a Ben Worsley na gitare. Gilmour povedal, že čoskoro po dokončení turné plánuje s kapelou nahrať ďalší album.

</doc>
<doc id="719885" url="https://sk.wikipedia.org/wiki?curid=719885" title="Trácka dynastia">
Trácka dynastia

Trácka dynastia (prípadne opisovaná ako Leova / Levova / Leónova dynastia) bola dynastia vládnuca vo Východorímskej (respektíve Byzantskej) ríši v rokoch 457518. Jej zakladateľom bol cisár Lev I., pôvodne vojenský veliteľ z historickej oblasti Trákia. V roku 518 ju vystriedala justinovská dynastia.

</doc>
<doc id="719886" url="https://sk.wikipedia.org/wiki?curid=719886" title="Leónova dynastia">
Leónova dynastia



</doc>
<doc id="719887" url="https://sk.wikipedia.org/wiki?curid=719887" title="Levova dynastia">
Levova dynastia



</doc>
<doc id="719889" url="https://sk.wikipedia.org/wiki?curid=719889" title="Leova dynastia">
Leova dynastia



</doc>
<doc id="719890" url="https://sk.wikipedia.org/wiki?curid=719890" title="Justinovská dynastia">
Justinovská dynastia

Justinovská dynastia alebo Justinovci bola dynastia vládnuca v rokoch 518 až 610 (/ 602) v Byzantskej ríši. Jej zakladateľom bol veliteľ cisárskej gardy, Justín I. Najvýznamnejším panovníkom dynastie bol Justinián I., ktorý dokázal znovu ovládnuť rozsiahle územia v Itálii, severnej Afrike a v južných Pyrenejách, ktoré ríša pred tým stratila. Za vlády Justiniána I. došlo tiež ku konečnej kodifikácii rímskeho práva (Corpus iuris civilis) a k prerodu ranokresťanského umenia do svojbytného byzantského umenia. Niekedy býva dynastia označovaná práve po tomto panovníkovi (Justiniánova dynastia, justiniánska dynastia či Justiniánovci). Po Justínovi II. sa k moci dostali cisári, ktorí do dynastie ("de facto") patrili len odvodene, prostredníctvom sobáša či adopcie. Toto obdobie bolo charakteristické bojmi so Sásánovskou Perziou a Avarmi. V roku 610 začala v Byzancii vládnuť hérakleiovská dynastia.

</doc>
<doc id="719891" url="https://sk.wikipedia.org/wiki?curid=719891" title="Justiniánska dynastia">
Justiniánska dynastia



</doc>
<doc id="719892" url="https://sk.wikipedia.org/wiki?curid=719892" title="Justiniánova dynastia">
Justiniánova dynastia



</doc>
<doc id="719894" url="https://sk.wikipedia.org/wiki?curid=719894" title="Vlado Adásek">
Vlado Adásek



</doc>
<doc id="719896" url="https://sk.wikipedia.org/wiki?curid=719896" title="Hérakleiovská dynastia">
Hérakleiovská dynastia

Hérakleiovská dynastia (iné názvy: Hérakleiova dynastia, Hérakleiovci) bola dynastia vládnuca v rokoch 610 až 711 v Byzantskej ríši. Dynastia na tróne vystriedala justinovskú dynastiu. Zakladateľom dynastie bol cisár Hérakleios. Obdobie jej vlády bolo charakteristické dlhými krízami spojenými s bojmi s Avarmi, Slovanmi, perzskými Sásánovcami, Vizigótmi, Longobardmi a v neposlednom rade moslimskými Arabmi (Umajjovcami). Vo vnútropolitickej rovine išlo o obdobie doznievania christologických sporov (monotheletizmus, monoenergizmus) a o obdobie, keď sa zo starovekej ríše stával v podstate stredoveký štát. Byzancia v tomto období stratila značné územia na východe (Egypt, Palestína, Sýria) a čoraz väčšmi v nej začal prevažovať grécky element (helenizácia). 
Po roku 711 vládli panovníci, ktorí bývajú označovaní ako nedynastickí. Až v roku 717 sa k moci dostala Sýrska dynastia.

</doc>
<doc id="719897" url="https://sk.wikipedia.org/wiki?curid=719897" title="Hérakleiova dynastia">
Hérakleiova dynastia



</doc>
<doc id="719898" url="https://sk.wikipedia.org/wiki?curid=719898" title="Hérakleiovci">
Hérakleiovci



</doc>
<doc id="719900" url="https://sk.wikipedia.org/wiki?curid=719900" title="Antivax">
Antivax



</doc>
<doc id="719901" url="https://sk.wikipedia.org/wiki?curid=719901" title="Anti-vax">
Anti-vax



</doc>
<doc id="719902" url="https://sk.wikipedia.org/wiki?curid=719902" title="Antivaxer">
Antivaxer



</doc>
<doc id="719903" url="https://sk.wikipedia.org/wiki?curid=719903" title="Justinovci">
Justinovci



</doc>
<doc id="719904" url="https://sk.wikipedia.org/wiki?curid=719904" title="Justiniánovci">
Justiniánovci



</doc>
<doc id="719915" url="https://sk.wikipedia.org/wiki?curid=719915" title="1. FC Heidenheim">
1. FC Heidenheim

1. FC Heidenheim 1846 je nemecký profesionálny futbalový klub z mesta Heidenheim v Bádensko-Württembersko. Od sezóny 2023/24 hráva najvyššiu národnú klubovú súťaž Bundesliga. Hráva na štadióne Voith-Arena s kapacitou 15 000 miest a klub bol založený v roku 2007.
História klubu.
Klub vznikol v roku 2007 vyčlenením futbalového oddielu od športového celku Heidenheimer Sportbud. Ich korene vak siahajú až do roku 1846. Klub začínal v regionálnych ligách až sa postupne do 3. Bundesligy. V sezóne 2013/14 dokázali postúpiť do 2. Bundesligy.
Postupne sa z nižších pozícii dostali do boja o postup a v sezóne 2022/23 dokázali vyhrať 2. Bundesligu a postúpili po prvýkrát v histórii do Bundesligy. 
Vo svojej prvej sezóne v Bundeslige skončili na ôsmom mieste. Dokázali počas sezóny zaskočiť veľa favoritov a zvíťazili aj nad Bayernom Mníchov. Vďaka ôsmemu miestu si zabezpečili aj účasť v predkolách Konferenčnej ligy 2024/25.
Súpiska klubu.
Súčasná zostava: 
Externé odkazy.
https://www.fc-heidenheim.de/

</doc>
<doc id="719917" url="https://sk.wikipedia.org/wiki?curid=719917" title="2. nemecká futbalová liga">
2. nemecká futbalová liga

2. Bundesliga je druhá najvyššia nemecká liga po Bundeslige. Liga pozostáva z 18. tímov a bola založená v roku 1974 vo vtedajšom Západnom Nemecku. 
Prvé dva tímy postúpia do Bundesligy, zatiaľ čo tím na treťom mieste hrá baráž s tretím najhorším tímom z Bundesligy. Tímy na posledných dvoch miestach zostúpia do 3. ligy a tím na 16. mieste hrá baráž s tretím najlepším tímom 3. ligy.
História ligy.
Po založení Bundesligy v roku 1963 boli nižšie súťaže rozdelené do niekoľkých regiónov. Rozdiel medzi prvou a druhou ligou bol veľmi veľký aj z finančnej stránky, čo mohlo klub v prípade zostupu ekonomicky zruinovať. Po škandále v roku 1971, v ktorom sa vďaka manipuláciám v zápasoch podarilo klubom Rot-Weiß Oberhausen a Arminia Bielefeld udržať v Bundeslige, sa v roku 1973 rozhodlo o založení 2. Bundesligy.
2. Bundesliga, vtedy Regionalliga, bola rozdelená na skupinu sever a juh a víťazi oboch skupín postúpili do Bundesligy. V roku 1981 sa zjednotila 2. Bundesliga a súťažilo sa podobným spôsobom ako v súčasnosti. Rovnako fungoval aj postup do Bundesligy.

</doc>
<doc id="719920" url="https://sk.wikipedia.org/wiki?curid=719920" title="The Man with the Golden Gun">
The Man with the Golden Gun

The Man with the Golden Gun môže byť:

</doc>
<doc id="719921" url="https://sk.wikipedia.org/wiki?curid=719921" title="The Man with the Golden Gun (kniha)">
The Man with the Golden Gun (kniha)

The Man with the Golden Gun (doslovne "Muž so zlatou zbraňou") je dvanástym a posledným románom zo série Jamesa Bonda od Iana Fleminga a celkovo trinástou Bondovou knihou. Prvýkrát ju vydal Jonathan Cape vo Veľkej Británii 1. apríla 1965, osem mesiacov po smrti autora. Román nebol taký podrobný a detailný ako ostatné v sérii, čo viedlo k slabým, ale zdvorilým recenziám. Napriek tomu bola kniha bestsellerom.
Príbeh sa sústreďuje na fiktívneho agenta britskej tajnej služby Jamesa Bonda, ktorý bol po svojej poslednej misii v Japonsku nezvestný a považovaný za mŕtveho. Bond sa vracia do Británie cez Sovietsky zväz, kde mu vymyli mozog, aby sa pokúsil zavraždiť svojho nadriadeného M, čo sa ale nestalo. Po „vyliečení“ lekármi MI6 je Bond poslaný do Karibiku, aby našiel a zabil Francisca Scaramangu, zvaného „Muža so zlatou zbraňou“.
Prvý návrh a časť procesu úpravy boli dokončené pred Flemingovou smrťou a rukopis prešiel rukami jeho editora kópií Williama Plomera, ale nebol taký pravý ako iné príbehy o Bondovi. Veľa detailov obsiahnutých v predchádzajúcich románoch chýbalo, pretože to často pridával Fleming v druhom návrhu. Vydavatelia Jonathan Cape odovzdali rukopis Kingsleymu Amisovi za jeho myšlienky a rady týkajúce sa príbehu, hoci jeho návrhy neboli použité.
Román bol serializovaný v roku 1965, najprv v "Daily Express" a potom v "Playboy"; v roku 1966 bola v "Daily Express" uverejnená aj denná adaptácia komiksu. V roku 1974 bola kniha voľne adaptovaná ako zo série Eon Productions o Jamesovi Bondovi, pričom Roger Moore hral Bonda po druhýkrát a Flemingov bratranec Christopher Lee bol Scaramanga.

</doc>
<doc id="719922" url="https://sk.wikipedia.org/wiki?curid=719922" title="The Man With The Golden Gun">
The Man With The Golden Gun



</doc>
<doc id="719934" url="https://sk.wikipedia.org/wiki?curid=719934" title="Lýra (starogrécky nástroj)">
Lýra (starogrécky nástroj)

Lýra () je strunový hudobný nástroj, ktorý má svoj pôvod v staroveku. Skladá sa z dutého tela a dvoch ramien ohnutých do oblúka, ktoré z neho vychádzajú.
Lýry sa predovšetkým používali v oblastech Stredozemného more. Najstaršie známe lýry, ktoré boli nájdené na archeologických náleziskách, sa datujú do cca. 2700 rokov pred Kristom v Mezopotámii. Boli nájdené aj lýry na archeologických náleziskách v Egypte, Sýrii, Anatólii a Levante.
Starovekí Gréci používali termín "lýra" na označenie hudobného systému. Lýra bola súčasne atribútom boha Apolla a symbolizovala striedmosť, sebaovládanie a rovnováhu mysle. Bola považovaná za vznešený nástroj a sprevádzala hlavne lyrickú poéziu. Lýra mala sedem vertikálnych strún rovnakej dĺžky, na ktoré sa brnkalo ľavou rukou a brnkadlom (plektrom) držaným v pravej ruke (sláčik sa nepoužíval). Lýra sa opierala o telo. Struny boli natiahnuté cez kobylku k nosníku, kde boli ladiace kolíky. Výška tónu sa upravovala napätím a snáď hrúbkou strún. Ozvučná skrinka bola pôvodne z korytnačieho panciera, neskôr ju nahradila skrinka vyrobená z dreva a kože. Sapfo a Alkaios používali typ lýry s dlhšími strunami a nižším ladením, známu ako "barbitos" (či barbiton). Homér používal jednoduchú lýru iba s tromi až piatimi strunami, známu ako "kitharis" či "forminx". V stredovekej Európe sa objavili lýry rôznych vzorov, ale ich súvislosť s antickými nástrojmi je nejasná. Používali sa v Anglicku, Francúzsku, Nemecku, Škandinávii, Fínsku a Estónsku.

</doc>
<doc id="719935" url="https://sk.wikipedia.org/wiki?curid=719935" title="Alžbeta Charlotta Orléanska">
Alžbeta Charlotta Orléanska



</doc>
<doc id="719936" url="https://sk.wikipedia.org/wiki?curid=719936" title="Mária Amália Terézia Neapolsko-sicílska">
Mária Amália Terézia Neapolsko-sicílska



</doc>
<doc id="719938" url="https://sk.wikipedia.org/wiki?curid=719938" title="Maltézska pomoc Slovensko">
Maltézska pomoc Slovensko

Maltézska pomoc Slovensko je od roku 2005 výkonnou charitatívnou organizáciou Maltézskeho rádu na Slovensku. Jej poslaním je brániť vieru a pomáhať núdznym. Od roku 2024 je začlenená pod Slovenskú asociáciu Maltézskeho rádu.
V sociálnej oblasti sa zameriava na socializáciu a vzdelávanie rómskej komunity, na rozvoz teplej stravy odkázaným ľuďom alebo na pomoc ľuďom bez domova. V oblasti zdravotnej služby poskytuje súčinnosť na masových cirkevných, ale aj svetských podujatiach. V humanitárnej oblasti organizuje pomoc utečencom, či už to bolo v roku 2015 pri migračnej kríze v Slovinsku, alebo od roku 2022 po ruskej agresii v Ukrajine.
Maltézska pomoc Slovensko (MPS) pôsobí prostredníctvom šiestich regionálnych centier v Bratislave, Nitre, Topoľčanoch, Trenčíne, Kežmarku a v Košiciach.
Maltézska pomoc Slovensko bola vo februári 2022 jednou z prvých organizácií poskytujúcich pomoc ľuďom unikajúcim pred vojnou na Ukrajine priamo na hraničnom priechode Vyšné Nemecké. Okrem pomoci na hranici zabezpečovala dodávky humanitárnej pomoci pre sociálne slabé a marginalizované skupiny obyvateľstva na Ukrajine a ubytovanie pre ukrajinské matky s deťmi. V súčasnosti pomáha so socializáciou a integráciou ukrajinských seniorov na Slovensku. V Bratislave MPS prevádzkuje denný klub ukrajinských seniorov, ktorí sa raz mesačne stretávajú so slovenskými seniormi.
Od roku 2023 prevádzkuje Komunitné centrum sv. Louisa a Zélie Martinovcov v Topoľčanoch, ktoré pravidelne navštevuje viac ako 100 rómskych detí. Už pred niekoľkými rokmi v spolupráci s mestom Nitra otvoril komunitné centrum v Orechovom dvore a vybudoval škôlku v Olejníkove pre marginalizovanú rómsku komunitu.
Od roku 2015 dobrovoľníci MPS rozvážajú teplé obedy starým, osamelým alebo odkázaným ľuďom v Bratislave - v mestských častiach Staré Mesto, Nové Mesto a Ružinov. Denne doručia obedy do viac ako 140 domácností. Táto aktivita je súčasťou projektu, ktorý je však obohatený aj o komunikačný a spoločenský kontakt s odkázanými a opustenými ľuďmi. Dobrovoľníci tak popri dovoze obedov venujú týmto ľuďom aj pozornosť formou rozhovoru, alebo riešenia prípadných ťažkostí, s ktorými si nevedia rady.
MPS od roku 2015 každoročne organizuje Vianočnú zbierku Maltézskej pomoci, ktorej súčasťou je podávanie Maltézskeho punču na vianočných trhoch na Hviezdoslavovom námestí v Bratislave, v Nitre a Trnave. Výťažok zo zbierky sa používa na financovanie charitatívnych aktivít MPS ako sú rozvoz stravy pre núdznych seniorov, teplé jedlo pre ľudí bez domova, pomoc hendikepovaným či utečencom.
Od roku 2015 sa každý prvý májový víkend zúčastňuje Medzinárodnej púte Maltézskeho rádu do Lúrd, aby si dobrovoľníci, chorí a pútnici uctili Pannu Máriu Lurdskú a sprevádzali chorých a trpiacich na miesto, kde sa v roku 1858 zjavila Panna Mária.

</doc>
<doc id="719940" url="https://sk.wikipedia.org/wiki?curid=719940" title="Slovenská asociácia Maltézskeho rádu">
Slovenská asociácia Maltézskeho rádu

Slovenská asociácia Maltézskeho rádu (oficiálny názov: "Slovenská asociácia Zvrchovaného vojenského maltézskeho rádu") vznikla v roku 2024, aby zastrešovala všetky aktivity Maltézskeho rádu na Slovensku. Vznikla ako 49. národná asociácia jednej z najstarších inštitúcií západnej civilizácie. Združuje členov rádu, ktorí majú trvalé bydlisko na území Slovenska. Prvý prezidentom sa stal v apríli 2024 Arpád Tarnóczy. Od mája 2025 je prezidentom Július Brichta.
Maltézsky rád pozostáva z 10 priorstiev, 50 národných asociácií, 133 diplomatických misií, celosvetovej rozvojovej organizácie Malteser International a 33 národných dobrovoľníckych zborov (maltézskej pomoci). Prevádzkuje množstvo nemocníc, zdravotníckych centier, škôl a inštitúcií odbornej pomoci.
Rád je suverénny subjekt medzinárodného práva, je neutrálny, nestranný a apolitický. Diplomatické vzťahy udržiava so 113 krajinami a Európskou úniou, má štatút stáleho pozorovateľa v Organizácii Spojených národov a s viac ako 50 štátmi má uzatvorené medzinárodné dohody o spolupráci.
Pod Slovenskú asociáciu Maltézskeho rádu patrí Maltézska pomoc Slovensko ako jej výkonná charitatívna organizácia. Sústreďuje sa na sociálnu, zdravotnícku a humanitárnu pomoc. Pôsobí prostredníctvom šiestich regionálnych centier v Bratislave, Nitre, Topoľčanoch, Trenčíne, Kežmarku a v Košiciach.
Maltézsky rád od roku 2017 spravuje Kostol Najsvätejšej Trojice v bratislavskom Podhradí. Každú prvú nedeľu v mesiaci tu členovia rádu a dobrovoľníci Maltézskej pomoci Slovensko slávia svätú omšu.
Správna rada.
Od mája 2025 má Slovenská asociácia Maltézskeho rádu nové vedenie - Správnu radu:

</doc>
<doc id="719943" url="https://sk.wikipedia.org/wiki?curid=719943" title="Múzeum Czartoryskich">
Múzeum Czartoryskich



</doc>
<doc id="719944" url="https://sk.wikipedia.org/wiki?curid=719944" title="Tatiana Nikolajevna">
Tatiana Nikolajevna

Tatiana Nikolajevna (, * 10. jún 1897, Petergof, Všeruské impérium – † 17. júl 1918, Jekaterinburg, Sovietske Rusko) bola druhou dcérou posledného ruského cára Mikuláša II. a jeho manželky cárovnej Alexandry. Narodila sa v Petergofe, neďaleko Petrohradu. 
Tatiana bola mladšou sestrou veľkokňažnej Oľgy, staršou sestrou veľkokňažien Márie a Anastázie a cároviča Alexeja. Bola považovaná za najkrajšiu zo svojich sestier a vzhľadovo za najaristokratickejšiu. Medzi svojimi súrodencami bola známa ako „guvernantka“ pre jej materinské spôsoby. Tatiana bola najbližšie ku svojej matke Alexandre, ktorá s ňou rada čítavala knihy. Počas prvej svetovej vojny sa spolu so svojou staršou sestrou Oľgou vyučila za zdravotnú sestru. V rokoch 1914 až 1917 sa na pôde Carskoje Selo starala o zranených vojakov. Jej pôsobenie zdravotnej sestry sa skončilo zatknutím rodiny v roku 1917 po februárovej revolúcii. 
Tatiana bola zavraždená spolu so svojou rodinou 17. júla 1918 a neskôr bola kanonizovaná pravoslávnou cirkvou. O Tatiane a jej súrodencoch sa čoskoro po zavraždení začalo hovoriť, že vraždu prežili. Jeden autor Michael Occleshaw špekuloval, že žena s menom Larissa Tudor mohla byť Tatiana. Avšak smrť cárskej rodiny bola potvrdená vedeckými dôkazmi.
Raný život.
Tatiana sa narodila 10. júna 1897. Bola druhým dieťaťom a dcérou ruského cára Mikuláša II. a cárovnej Alexandry Fiodorovny. Pri narodení vážila 3,9 kg a doktor Ott pri jej pôrode použil kliešte. Keď sa Alexandra spamätala z chloroformu, videla okolo seba nepokojné a utrápené tváre“ a rozplakala sa a povedala: „Bože môj, to je zase dcéra. Čo povie národ, čo povie národ?“ Konštantín Konštantinovič napísal, že „všetci boli veľmi sklamaní, pretože dúfali v syna.“ Juraj Alexandrovič, Mikulášov mladší brat mu povedal: „Už som sa pripravoval na odchod z pozície cároviča, ale nemôže to tak byť.“ Podľa paulínskych zákonov nemohla na cársky trón nastúpiť žena, pokiaľ by nevymreli všetky legitímne mužské línie. Mikulášovým nástupcom bol jeho mladší brat Juraj. Súrodenci veľkokňažnej Tatiany boli veľkokňažné Oľga, Mária, Anastázia a cárovič Alexej. Všetky deti mali k sebe blízko až do konca ich života. 
10. júna 1897 si ruské veľkoknieža Konštantín Konštantinovič zapísal do svojho denníka, že Mikuláš II. pomenoval Tatianu ako poctu hrdinke z veršovaného románu Eugen Onegin od Alexandra Sergejeviča Puškina. Podľa jeho chcel pomenovať svoje dcéry po sestrách Oľge a Tatiane v románe. Tatiana ako dcéra ruského cára bola označovaná ako "veľkokňažná". 
Tatiana bola so svojimi súrodencami vychovávaná veľmi stroho. Ona a jej sestry spali na táborových posteliach bez vankúšov. Každé ráno sa kúpali v studenej vode. Tatiana a jej sestry vyšívali a plietli. Všetky veci, ktoré ušili sa podarovali alebo sa predali na charitatívnych bazároch.
Oľga a Tatiana boli vo svojej rodine známe ako „Veľký pár“. Zdieľali aj svoju izbu a od raného detstva mali k sebe veľmi blízko. Na jar roku 1901, Oľga ochorela na brušný týfus a niekoľko týždňov zavretá v komnatách. Keď sa začala zotavovať, Tatiane bolo dovolené navštíviť Oľgu na 5-minút, ale nespoznala ju. Keď jej guvernantka Margaretta Eagarová povedala malej Tatiane, že to choré dieťa bola Oľga, začala Tatiana protestovať a horko plakať, že to bledé a vychudnuté dieťa nemohlo byť jej sestra Oľga. 
Vzťah s Grigorijom Rasputinom.
Tatiana milovala svojho mladšieho brata cároviča Alexeja. Alexej však mal časté a ťažké záchvaty hemofílie. Tatiana a jej tri sestry boli potenciálnymi nositeľkami génu pre hemofíliu, pretože cárovná Alexandra bola vnučkou britskej kráľovnej Viktórie. Tatianina teta z otcovej strany veľkokňažná Oľga Alexandrovna povedala, že Mária, Tatianina mladšia sestra, začala krvácať počas operácie na odstránenie mandlí v decembri 1914. Operujúceho lekára to tak znepokojilo, že cár naňho musel naliehať. Oľga Alexandrovna tvrdila, že jej štyri netere sú nositeľkami génu hemofílie.
Cárovná sa spoliehala na radu Grigoriho Jefimoviča Rasputina, sibírskeho roľníka, alebo „svätého muža“, a pripísala jeho modlitbám zásluhu na záchrane chorého cároviča. Tatiana a jej súrodenci považovali Rasputina za „nášho priateľa“ a zverili sa mu. Na jeseň roku 1907, Tatianin otec odprevadil ich tetu Oľgu do detských izieb, aby sa mohla stretnúť s Rasputinom. Tatiana a jej súrodenci mali vtedy na sebe dlhé nočné košele a v jeho prítomnosti sa cítili príjemne. Vo februári 1909 poslal cárskym deťom telegram v ktorom im radil: „Milujte celú Božiu prírodu, celé Jeho stvorenie, najmä túto Zem.“ V jednom liste 11-ročná Tatiana požiadala Rasputina, aby ich navštívil a napísala, že je pre ňu veľmi ťažké vidieť svoju matku chorú. 
Sofia Ivanovna Tyutchevová, jedna z ich guvernantiek, bola zdesená, že Rasputinovi bol povolený vstup do ich komnát, keď boli v nočných košeliach a požiadala, aby mal zakázaný vstup do ich izieb. Veľkokňažnej Xénii povedala, že pred nimi navštívil Oľgu a Tatianu, prihovoril sa im a „pohladkal ich“. Sestry tajili Rasputinovu prítomnosť pred Tyutchevovou a báli sa o ňom hovoriť s ňou. Tatiana si bola toho vedomá a bála sa matkinej reakcie na Tyutchevovú. 8. marca 1910, Tatiana napísala svojej matke: „Tak sa bojím, čo môže povedať... o našom priateľovi niečo zlé. Dúfam, že Sofia bude teraz k nášmu priateľovi milá.“ Cárovná Tyutchevovú po tomto incidente prepustila. 
Všetky správy sa zhodujú v tom, že Rasputin mal s deťmi nevinný vzťah, no Mikuláš Rasputina požiadal, aby nechodil do detských izieb. Veľkokňažná Xénia bola z tohto príbehu zhrozená a 15. marca 1910 si do denníka zapísala, že nerozumela tomu, prečo jej brat a jeho rodina považovali Rasputina za ich priateľa. 
Maria Ivanovna Vishhnyakova, zdravotná sestra pre cárske deti, si myslela, že Rasputin je dobrý, ale potom bola z neho rozčarovaná. Na jar roku 1910 začala tvrdiť, že Rasputin ju znásilnil, no cárovná tomu neverila, pretože Rasputina považovala za svätého. Cárovná naliehala na veľkokňažnú Oľgu Alexandrovnu, aby vyšetrila Vishhnyakovej tvrdenia. Oľga povedala, že Vishhnyakovú prichytili v posteli s kozákom cárskej gardy. V roku 1913 cárovná Vishnyakovú prepustila. 
Po tomto sa objavili zlomyseľné zvesti, že Rasputin zviedol cárovnú a štyri veľkokňažné. Rasputin dokonca zverejnil listy, ktoré mu poslala cárovná a jej štyri dcéry. Tieto listy boli vo svojej podstate nevinné, ale podnecovali klebety o jeho údajných aférach. Pornografické karikatúry, ktoré sa rýchlo šírili zobrazovali Rasputina pri pohlavnom styku s cárovnou a jej štyrmi dcérami a v pozadí bola nahá Anna Vyrubová. K veľkej nevôli cárovnej, Mikuláš nariadil Rasputinovi, aby opustil Petrohrad a on sa vydal na púť do Svätej zeme. Spojenie cárskej rodiny s Rasputinom pokračovalo až do jeho vraždy v roku 1916. 6. decembra 1916 cárovná napísala Mikulášovi, že „Náš priateľ je taký spokojný s našimi dievčatami, hovorí, že prešli ťažkými kurzmi na svoj vek a ich duše sa veľmi rozvinuli.“ 
Tatiana bola údajne prítomná na mieste Rasputinovej vraždy a bola prezlečená za poručíka gardy, aby sa mohla pomstiť pomstiť Rasputinovi, ktorý sa ju pokúsil uraziť. Maurice Paléologue, francúzsky veľvyslanec v Rusku napísal, že Tatiana bola svedkom Rasputinovej kastrácie, hoci o tom pochyboval. 
A. A. Mordvinov vo svojich memoároch uviedol, že všetky štyri veľkokňažné boli „chladné a viditeľne strašne rozrušené“ Rasputinovou smrťou. Podľa jeho slov sedeli „natesno pri sebe“ na pohovke, keď dostali správu o jeho smrti. Napísal, že pravdepodobne vycítili politický prevrat, ktorý sa vtedy chystal. 21. decembra 1916 sa Tatiana zúčastnila na Rasputinovom pohrebe. Rasputin bol pochovaný s ikonou, ktorá bola na druhej strane podpísaná Tatianou, jej matkou a sestrami. 
Tatiana si viedla zápisník, do ktorého si zapisovala Rasputinove výroky. 
Dospelosť a prvá svetová vojna.
Keď Tatiana dosiahla dospelosť, bola jej udelená hodnosť čestného plukovníka a bol jej pridelený 8. pluk kopijníkov. Ona a Oľga pravidelne kontrolovali vojakov. 
Tatiana si veľmi rada užívala spoločnosť vojakov, no z ich správania bola niekedy veľmi šokovaná. V lete 1911 dala skupina dôstojníkov na palube cárskej paluby Oľge portrét Michelangelovej nahej sochy Dávida. Rozhorčená Tatiana napísala svojej tete Oľge Alexandrovnej: „Oľga sa na tom dlho a tvrdo smiala. A ani jeden z dôstojníkov sa nechce priznať, že to urobil. Také svine.“ 
V roku 1911 sa Tatiana vysmievala svojmu vzdialenému bratrancovi, veľkokniežaťu Ján Konštantínovičovi, lebo sa oženil s Helenou Srbskou. 14. júla 1911 napísala svojej sestre Oľge: „Aké smiešne, ak by mohli mať deti, môže ho ona bozkávať?“ 
10. septembra toho istého roku boli Tatiana a Oľga svedkami atentátu na ministra vlády Piotra Arkadieviča Stolypina počas vystúpenia v Kyjevskej opere. Mikuláš neskôr napísal svojej matke, vdove cárovnej Márii, že táto udalosť obe dievčatá rozrušila. Tatiana v tú noc vzlykala a obe mali problémy so spánkom. 
Keď v roku 1914 vypukla prvá svetová vojna, Tatiana sa spolu so svojou matkou a sestrou stala sestrou Červeného kríža. O zranených vojakov a starala v súkromnej nemocnici v areáli Carskoje Selo. Podľa Vyrubovej bola „Tatiana bola takmer taká zručná a oddaná ako jej matka a sťažovala sa len na to, že kvôli svojej mladosti bola ušetrená niektorých náročnejších prípadov.“ V septembri 1914 bola menovaná patrónkou výboru pre vojnovú pomoc s názvom Výbor Tatiany. Tatiana bola prudko vlastenecká. V októbri 1914 sa ospravedlnila svojej matke za znevažovanie Nemca v jej prítomnosti. Povedala mu, že svoju matku za Rusku, ale zabudla, že cárovná sa narodila v Nemecku. 
Keď Tatiana vyrástla, venovala sa viac verejným vystúpeniam ako Oľga a riadila výbor. Tatiana si veľmi priala, aby mohla urobiť viac pre podporu Ruska. 
Romance s vojakmi.
Keď mala 13 rokov, chorá Tatiana prosila veľmi svoju matku, aby mohla ísť preč z izby, lebo chcela sledovať vojaka, do ktorého bola zaľúbená. V apríli 1911 napísala cárovnej: „Tak veľmi by som chcela ísť na prehliadku druhej divízie. Áno, mama, a na druhej divízii uvidím, koho musím vidieť... veď vieš koho...“
V roku 2004 napísal Peter de Malama, že jeho bratranec Dmitrij Jakovlevič Malama, dôstojník ruskej cárskej kavalérie sa stretol s Tatianou, keď bol v roku 1914 zranený. De Malama tvrdil, že Dmitrij bol vymenovaný za jazdca na cárskom dvore, kde si vytvoril romantický vzťah s Tatianou. V septembri 1914 dal Dmitrij Tatiane francúzskeho buldoga, ktorému dala meno Ortipo. 30. septembra 1914 napísala svojej matke: „Odpusť mi toho malého psíka. Pravdupovediac, keď sa spýtal, či by som ho chcela mať, hneď som povedala áno.“ Keď 17. marca 1916, prišiel de Malama na návštevu cárskej rodiny, cárovná Alexandra napísala Mikulášovi: „De Malama prišiel včera večer na hodinu...Teraz už vyzerá ako muž, ale stále je to rozkošný chlapec. Musím povedať, že by bol dokonalým zaťom.“ V auguste 1919 bol de Malama zabitý na Ukrajine, keď bojoval proti boľševikom.
Podľa denníka Valentiny Ivanovny Chebotarevovej mala Tatiana rada dôstojníka menom Vladimir Kiknadze, o ktorého sa starala, keď bol v rokoch 1915 až 1916 zranený. Oľga a Tatiana sa obávali, že ich flirtovanie z vojakmi poškodí ich reputáciu.
Rokovania o manželstve.
Srbský kráľ Peter I. údajne chcel Tatianu ako nevestu pre jeho syna, princa Alexandra. V januári 1914 doručil srbský premiér Nikola Pašić cárovi Mikulášovi list, v ktorom kráľ Peter I. vyjadril túžbu, aby sa jeho syn oženil jednou z veľkokňažien. Mikuláš odpovedal, že dovolí svojim dcéram, aby sa rozhodli, koho si vezmú, ale všimol si, že princ Alexander počas rodinných večerí často hľadel na Tatianu. Objavili sa aj správy, že ju Windsorovci chceli vydať za princa z Walesu, pričom tvrdil, že naňho zapôsobila jej krása a spôsob, akým sa starala o svojho mladšieho brata. Bola príliš mladá, na to aby jej rodičia reálne uvažovali o svadbe. V dôsledku vypuknutia prvej svetovej vojny sa všetky rokovania o svadbe zrušili.
Zajatie.
Cárska rodina bola zatknutá počas ruskej revolúcie v roku 1917 a najskôr bola uväznená v Carskoje Selo a neskôr v Toboľsku a Jekaterinburgu na Sibíri. Prudká zmena pomerov a neistota si vyžiadali daň na Tatiane a jej rodine. 16. apríla 1917 Tatiana poslala list svojej kolegyni Valentine: „Je zvláštne sedieť ráno doma, byť v dobrom zdraví a je to čudný pocit neobväzovať každé ráno rany!“ Chebotareva si napísala do svojho denníka, že hoci ľutovala rodinu, nemala v láske cárovnú Alexandru, pretože ju obviňovala z vypuknutia revolúcie. 
Tatianin učiteľ angličtiny Sydney Gibbes si spomenul, že Tatiana v zajatí veľmi schudla a zdala sa mu „povýšenejšia“ a nevyspytateľnejšia ako nikdy predtým. V apríli 1918 boľševici presunuli Mikuláša, Alexandru a Máriu do Jekaterinburgu. Zvyšné deti zostali v Toboľsku, pretože Alexej, ktorý mal ďalší úraz sa nemohol pohnúť. Bola to Tatiana, ktorá presvedčila Alexandru, aby sa „prestala trápiť“. Alexandra sa rozhodla, že Tatianu nechá, aby spravovala domácnosť a starala sa o Alexeja. 
Počas mesiaca odlúčenia do svojich rodičov sa sestry Oľga, Tatiana a Anastázia sa snažili ukryť šperky pred boľševikmi tým, že ich prišijú do svojich oblečení, pretože Alexandra im napísala, že ju a Mikuláša a Máriu dôkladne prehľadali po príchode do Jekaterinburgu. Anna Demidová, ktorá napísala Alexandre Teglevovej o tom, ako zaobchádzať s „liekmi“, čo bol vopred určený kódový názov pre šperky. Toto utajenie šperkov bolo úspešné, pretože boľševici o týchto šperkoch zistili až po poprave. 
Pierre Gilliard si neskôr spomenul na svoje posledné stretnutie s cárskymi deťmi: „Námorník Nagornyj, ktorý sa staral o Alexeja prešiel okolo mňa a niesol ho na svojich rukách a za ním išli veľkokňažné, ktoré si za sebou viezli malé kufríky. Pokúsil som sa vystúpiť, ale bol som hrubou silou zatlačený naspäť do koča a videl som ako veľkokňažná Tatiana niesla na svojich rukách svojho psa a snažila sa ťahať za sebou malý kufrík.“ 
Smrť.
V Jekaterinburgu sa Tatiana občas rozprávala s niektorými dozorcami pri čaji, kládla im otázky o ich rodinách a hovorila im o svojich nádejach na svoj nový život v Anglicku, ak by ich náhodou prepustili. Pri jednej príležitosti sa jeden zo strážcov pozabudol a povedal veľkokňažnám neslušný vtip a Tatiana potom vybehla z izby ako „bledá ako smrť“ a jej mladšia sestra Mária im za toto vynadala. Jeden zo strážcov napísal toto o Tatiane: „Bola by milá na dozorcov, ak by sa správali prijateľne a slušne.“ Neskôr keď dostal Ipatievov dom, miesto kde boli väznení nového hlavného dozorcu, bolo rodine zakázané priateliť sa s dozorcami a podmienky ich väznenia sa ešte viac sprísnili. Tatiana, ktorá bola stále vedúcou rodiny chodila sa vypytovať na nové pravidlá. Veľa času tiež trávila sedením so svojou matkou a chorým bratom alebo hraním hier. V Ipatievovom dome museli Tatiana a jej sestry prať bielizeň a piecť chlieb. Jej ošetrovateľské schopnosti sa osvedčili koncom júna 1918, keď musela podať doktorovi Eugenovi Botkinovi injekciu morfia na zmiernenie bolesti jeho obličiek. 14. júla 1918 miestni kňazi v Jekaterinburgu viedli súkromnú cirkevnú bohoslužbu pre cársku rodinu, neskôr povedali, že počas modlitby za mŕtvych na kolená. Posledný výrok, ktorý si napísala do svojho denníku, skopírovala zo slov Jána Kroštadského: „Náš smútok je neopísateľný ako Spasiteľov smútok v Getsemanskej záhrade.“ Nasledujúci deň 15. júla 1918 boli Tatiana a jej sestry v dobrej nálade. Žartovali medzi sebou a presúvali postele, aby mohli upratovačky vydrhnúť podlahu. Veľkokňažné týmto upratovačkám pomohli a šepkali si medzi sebou, keď sa stráže na ne nepozerali. Popoludní 16. júla 1918, posledný celý deň svojho života, Tatiana sedela so svojou matkou a čítali si z knihy proroka Amosa a knihy proroka Abdiáša. Neskôr sa Tatiana len rozprávala so svojou matkou. Keď bola rodina na večeri, prišiel za nimi Jakov Michailovič Jurovskij a oznámil im, že kuchynský pomocník a Alexejov kamarát, 14-ročný Leonid Sednev musí odísť a ísť za svojou rodinou. Chlapca skutočnosti poslali cez ulicu, pretože ho nechceli zabiť s cárskou rodinou. Rodina bola z tohto rozrušená a znepokojená. Tatiana išla v ten večer do Jurovského kancelárie, aby ho požiadala o návrat Leonida, pretože Alexeja počas dlhých dní väzenia zabával. Jurovskij ju upokojil tým, že jej povedal, že sa Leonid onedlho vráti, ale rodinu to samozrejme nepresvedčilo.
Neskoro v noci 16. júla, bola cárska rodina prebudená a bolo jej prikázané, aby zišla na spodné poschodie domu, pretože v meste panovali nepokoje a kvôli ich vlastnej bezpečnosti bude presťahovaná inde. Rodina vyšla z ich izieb s vankúšmi, taškami a inými vecami, aby sa cítili lepšie. Keď vošli do pivnice, Mikuláš sa spýtal svojej rodiny a služobníctva: „ No kedy sa dostaneme z tohto miesta?“ Jurovskij, ktorý bol profesionálnym fotografom, nariadil rodine, aby rodina zaujala rôzne pozície ako pri fotografovaní. Alexandra, ktorá si vyžiadala stoličky sedela po synovej ľavici. Cár stál za Alexejom a doktor Botkin stál po Mikulášovej pravici. Tatiana a jej sestry spolu so služobníctvom stáli za Alexandrou. V pivnici boli pol hodinu, kým sa dorobili všetky prípravy. Skupina počas tohto čakania hovorila len veľmi málo, ale Alexandra niečo pošepkala svojim dcéram po anglicky, čím porušila pravidlo o tom, že sa má hovoriť len po rusky. Keď Jurovskij vošiel, prikázal im vstať a prečítal rozsudok popravy. Tatiana a ostatní mali čas len vysloviť niekoľko nesúvislých zvukov, kým ich čata vedená Jurovským začala do nich strieľať. Boli ranné hodiny 17. júla 1918. 
Počiatočná streľba zabila iba cára, cárovnú a dvoch sluhov a zranila veľkokňažnú Máriu, doktora Botkina a cárovninu slúžku Annu Demidovú. Vtedy musela čata opustiť miestnosť kvôli dymu a jedovatým výparom zo svojich zbraní a sadrovému prachu, ktorý uvoľnili guľky. Keď tento opar zmizol, čata sa opäť vrátila, zastrelila doktora Botkina a jeden zo strelcov, Peter Ermakov sa opakovane pokúšal zastreliť, ale nedarilo sa mu, pretože ho chránili šperky, ktoré boli všité do jeho oblečenia. Ermakov sa aj pokúsil bodnúť Alexeja bajonetom, ale opäť sa mu to nepodarilo. Nakoniec ho Jurovskij strelil dvakrát do hlavy. Potom sa Jurovskij a Ermakov priblížili k Oľge a Tatiane, ktoré boli prikrčené pri zadnej stene a kričali na svoju matku. Ermakov sa pokúsil obe bodnúť svojim bajonetom, ale mal s tým problém, pretože mali vo svojom oblečení všité šperky. Sestry sa pokúsili postaviť, ale Tatiana bola okamžite zabitá, keď ju Jurovskij strelil do zadnej časti hlavy. O chvíľu zomrela aj Oľga, keď ju Ermakov strelil do hlavy. 
Identifikácia pozostatkov.
Po celé desaťročia konšpirační teoretici tvrdili, že jeden alebo viacerí členovia cárskej rodiny nejakým spôsobom prežili vraždu. Tieto teórie pretrvávali až do momentu, keď sa ich väčšiny rodiny našli a identifikovali z masového hrobu objaveného v lese pri Jekaterinburgu a exhumovaného v roku 1991. Ostávajúce konšpirácie záviseli od toho, že chýbali telá cároviča Alexeja a jednej z veľkokňažien, ktorú Rusi považovali za Anastáziu a Američania zase za Máriu. Autor Michael Occleshaw vo svojej knihe "The Romanov Conspiracies" z roku 1995 tvrdil, že Tatiana mohla byť zachránená do Anglicka, kde sa vydala za miestneho dôstojníka a žila pod menom Larissa Tudor. Occleshaw toto tvrdenie založil na denníku britského agenta Richarda Meinertzhagena, ktorý v nich naznačil oslobodenie Tatiany. Historici však toto tvrdenie odmietli a naďalej tvrdili, že celá cárska rodina vrátane Tatiany bola zavraždená v roku 1918. 
Dňa 23. augusta 2007 ruský archeológ oznámil objav dvoch spálených čiastočných kostier neďaleko Jekaterinburgu. To miesto zodpovedalo Jurovského memoároch, kde mali byť pochované dve telá. Archeológovia uviedli, že kosti patrili chlapcovi, ktorý mal v čase 12 až 15 rokov a mladej ženy, ktorá mala približne 15 až 19 rokov. Anastázia mala v čase vraždy 17 rokov, Mária 19 rokov a Alexej 13 rokov. Oľga a Tatiana mali v čase atentátov 22 a 21 rokov. Archeológovia spolu s pozostatkami našli: úlomky nádoby s kyselinou sírovou, klince, kovové prúžky a guľky rôzneho kalibru. 
Predbežné testy ukázali, že telesné pozostatky patrili cárovičovi Alexejovi a jednej z jeho sestier, povedali ruskí vedci 22. januára 2008. Dňa 30. apríla 2008 bolo oficiálne potvrdené, že pozostatky reálne patria Alexejovi a jednej z jeho sestier. 
Pochovanie.
Telá cára Mikuláša, cárovnej Alexandry a troch ich dcér boli nakoniec pochované 17. júla 1998 v Katedrále svätého Petra a Pavla v Petrohrade, na 80. výročie ich zavraždenia. 
Vzhľad a osobnosť.
Tatiana bola známa kráska. Bola vysoká a štíhla. Mala tmavé gaštanové vlasy, sivé oči a jemné črty tváre. Mnohí ju považovali za najkrajšiu zo štyroch veľkokňažien a za tú, ktorá sa najviac podobala na ich matku. Dvorná dáma jej matky Sophie Buxhoeveden uvažovala, že Tatiana „bola mňa krajšia ako jej sestry. Bola vyššia ako jej matka a podobala sa aj na niektoré iné členky kráľovských rodín. Mala tmavé vlasy a dosť bledú pleť.“ Alexander Grabbe, generálmajor cárskeho konvoja napísal, že „najkrajšia z cárskych dcér bola veľkokňažná Tatiana, cárova druhá dcéra. Svojím fyzickým vzhľadom sa veľmi podobala na svoju matku, cárovnú.“ Podľa Anny Vyrubovej, keď „Tatiana vyrástla bola najvyššia a najpôvabnejšia zo svojich sestier. Mnohí dôstojníci sa zamilovali do Tatiany, no neboli to pre ňu vhodní nápadníci.“ Meriel Buchanan opísala Tatianinu krásu ako „takmer mystickú“. Jej teta z otcovej strany, veľkokňažná Xénia povedala, že „Tatiana a jej matka sú ako dva hrášky v struku!.. Také pekné.“ Jej opatrovateľka Margaretta Eagar napísala, že bola „veľmi pekné dieťa, ktoré sa nápadne podobá na svoju matku.“ Mikuláš napísal, že Tatiana bola „veľmi krásne dieťa“ a často hovoril, že mu pripomína Alexandru. Keď mala 8 rokov, jej vychovávateľ Pierre Gillard povedal, že „bola krajšia ako jej staršia sestra Oľga.“
Napriek svojmu vysokému postaveniu, Tatiana nikdy nepoužívala svoj cársky titul a jej rodina a sluhovia ju volali Tatianu jej krstným menom. Prezývkami ju nazývali ako „Tanechka“ alebo „Tan'ka“. Jeden raz údajne Tatiana kopla do Sophie Buxhoevedenovej, za to, že ju oslovila „Vaša cárska milosť.“ Tatiana si nenárokovala cársky titul a hovorila, že je druhou dcérou cára, preto nechcela, aby ju oslovovali s titulom veľkokňažná. 
Tatiana bola vychovávajúcou vodkyňou. Jej sestry jej dali prezývku „Guvernantka“ a keď chceli láskavosť od rodičov, Tatianu poslali za nimi. Oľga bola o 18 mesiacov staršia ako Tatiana, ale bez výhrad dovolila Tatiane, aby bola vedúcou ich skupiny. Sophie Buxhoevedenová si spomenula, že „Tatiana Nikolajevna bola tá, ktorá sa starala o tých najmenších a vždy bola ochotná pomôcť.“ 
Gillard napísal, že Tatiana bola menej rezervovaná ako Oľga, ale bola menej inteligentná a spontánna ako ona. Plukovník Eugene Kobylinský, strážca v Carskoje Selo tvrdil, že Tatiana „nemala v obľube umenie a bolo by pre ňu asi lepšie, keby bola mužom.“ 
Tatiana sa veľmi zaujímala o módu. Podľa Buxhoevdenovej „Tatiana milovala šaty. Akékoľvek šaty, bez ohľadu na to, aké staré boli. Za to, že sa vedela obliekať bola obdivovaná.“ Cárovnej priateľka Anna Vyrubová napísala, že „Tatiana je talentovaná na vyšívanie a háčkovanie a vie dokonale upraviť cárovnine vlasy ako kaderníčka.“
Tatiana bola zo svojich sestier najspoločenskejšia. Vyrubová poznamenala, že Tatiana bola aj so svojich sestier najslávnejšia za ich života pre jej temperament a zmysel pre povinnosť. Vyrubová a Lili Dehnová tvrdili, že Tatiana túžila po priateľoch v jej veku, no jej spoločenské postavenie a nechuť cárovnej k spoločnosti obmedzovali jej spoločenský život. 
Rovnako ako jej matka, bola Tatiana hlboko veriaca. Často čítala Bibliu a študovala teológiu. Podľa A. A. Mosolovej, Tatiana mala bližšie k náboženstvu ako jej sestra Oľga. Jej učiteľ angličtiny Sydney Gibbes tvrdil, že Tatiana považovala náboženstvo za povinnosť a nie za vášeň. 
Neskôr Dehnová spomínala: „U nej, rovnako ako u jej matky, sa hanblivosť považovala za hrdosť, ale keď ste ju spoznali bližšie, táto rezervovanosť zmizla a zjavila sa skutočná Tatiana. Bola poetické stvorenie, ktoré vždy túžilo po veľkých priateľstvách.“ Rovnako ako jej sestry, aj Tatiana bola veľmi naivná. Keď bola malá, bola šokovaná z toho, že jej guvernantka Margaretta Eagar bola platená za to, že sa o ňu starala. Tatiana si myslela, že to bol pre ňu darček. Keď jej dvorná dáma poslala kočiar bez sprievodcu, Tatiana a Oľga sa rozhodli ísť na nákupy. Zastavili sa pri jednom obchode, do ktorého vstúpili. Predavači ich nespoznali, pretože mali na sebe. Z obchodu odišli bez toho, aby si vôbec niečo kúpili, pretože si zo sebou nenosili peniaze a ani netušili, ako ich použiť. Nasledujúci deň ich Valentina Chebotareva naučila, ako používať peniaze. 
Pierre Gilliard napísal, že Tatiana a Oľga boli „vášnivo oddané jedna druhej.“
Tatiana mala ku svojej matke bližšie ako ktorákoľvek z jej sestier a mnohí ju považovali za Alexandrinu obľúbenú dcéru. Jej učiteľ francúzštiny Pierre Gilliard si neskôr spomenul: „Nebolo to tak, že by jej sestry milovali svoju matku menej, ale Tatiana vedela ako ju obklopiť neúnavnou pozornosťou.“ Dňa 13. marca 1916 Alexandra napísala Mikulášovi, že „Tatiana je jediná, ktorá pochopila aký mám ja názor na veci.“ Barónka Sophie Buxhoevedenová napísala, že „Tatiana mala sympatie u svojej matky, ale bola obľúbenkyňou svojej matky a aj otca.“ 
Tatiana mala blízko aj ku svojmu otcovi. Lili Dehnová napísala, že „cár ju oddane miloval a mali veľa spoločného.“ 
Kanonizácia.
Pravoslávna cirkev v exile ju kanonizovala za svätú v roku 1981. Ruská pravoslávna cirkev ju vyhlásila za svätú v roku 2000.

</doc>
<doc id="719945" url="https://sk.wikipedia.org/wiki?curid=719945" title="Juan Alfonso Baptista Díaz">
Juan Alfonso Baptista Díaz



</doc>
<doc id="719946" url="https://sk.wikipedia.org/wiki?curid=719946" title="American Express Community Stadium">
American Express Community Stadium



</doc>
<doc id="719947" url="https://sk.wikipedia.org/wiki?curid=719947" title="Láska nezomiera">
Láska nezomiera

Láska nezomiera ( "Mañana es para siempre") je mexická telenovela z produkcie spoločnosti Televisa v rokoch 2008 – 2009. Hlavné postavy stvárnili herci Silvia Navarro a Fernando Colunga, v záporných rolách účinkovali Lucero, Sergio Sendel, Roberto Palazuelos a Rogelio Guerra. Na Slovensku túto telenovelu vysielala JOJ Plus prvýkrát od 21. decembra 2009 do 22. apríla 2010 a druhýkrát od 11. novembra 2010 do 5. júla 2011.
Telenovela je adaptáciou kolumbijskej telenovely "Pura sangre" z rokov 2007 – 2008.

</doc>
<doc id="719948" url="https://sk.wikipedia.org/wiki?curid=719948" title="Priesvit">
Priesvit

Priesvit môže byť:

</doc>
<doc id="719949" url="https://sk.wikipedia.org/wiki?curid=719949" title="Sedlo pod Kúpeľom">
Sedlo pod Kúpeľom

 
Sedlo pod Kúpeľom () je horské sedlo v Nízkych Tatrách. Nachádza sa v strednej časti pohoria, nad Závažnou Porubou, južne od Liptovského Mikuláša.
Polohopis.
Leží v centre pohoria, v geomorfologickom podcelku Ďumbierske Tatry a v ich časti Demänovské vrchy. Je súčasťou mohutnej rázsochy, vedúcej z Krúpovej hole () v hlavnom nízkotatranskom hrebeni severným smerom na Krakovu hoľu () a Poludnicu (). Sedlo oddeľuje severne situovaný vrch Kúpeľ () a južne ležiacu mohutnú Krakovu hoľu () a umožňuje prechod z Iľanovskej doliny na západe do doliny Bielo v mohutnej Jánskej doline. Oblasť patrí do povodia Váhu, kde vodu zo západných svahov odvádza Iľanovianka a z východných potok Biela, ústiaci do Štiavnice. Hrebeň je súčasťou Národného parku Nízke Tatry a sedlom vedie západná hranica národnej prírodnej rezervácie Jánska dolina. V sedle sa križujú značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obce Závažná Poruba a Liptovský Ján.

</doc>
<doc id="719950" url="https://sk.wikipedia.org/wiki?curid=719950" title="Octopussy and The Living Daylights">
Octopussy and The Living Daylights

Octopussy and The Living Daylights (niekedy publikované ako Octopussy) (doslovne "Chobotnička a Dych života") je štrnásta a posledná kniha o Jamesovi Bondovi, ktorú napísal Ian Fleming v sérii Bond. Kniha je zbierkou poviedok vydaných posmrtne v Spojenom kráľovstve Jonathanom Capeom 23. júna 1966.
Kniha pôvodne obsahovala dva príbehy, „Octopussy“ a „The Living Daylights“, s nasledujúcimi vydaniami aj „The Property of a Lady“ a neskôr aj „007 v New Yorku“. Príbehy boli prvýkrát publikované v rôznych publikáciách, pričom „Octopussy“ bola prvýkrát serializovaná v "Daily Express" v októbri 1965. „The Living Daylights“ sa prvýkrát objavila v "The Sunday Times" 4. februára 1962; „The Property of a Lady“ si objednala Sotheby's pre vydanie ich časopisu "The Ivory Hammer" z roku 1963; zatiaľ čo „007 in New York“ sa prvýkrát objavila v "New York Herald Tribune" v októbri 1963.
Dva pôvodné príbehy, „Octopussy“ a „The Living Daylights“, boli v rokoch 19661967 upravené na publikovanie vo formáte komiksu v "Daily Express". Prvky z príbehov boli použité aj v bondovkách Eon Productions. Román "Octopussy" bol adaptovaný ako ' (1983), v hlavnej úlohe s Rogerom Moorom ako Jamesom Bondom, bol uvedený v roku 1983 ako trinásty film zo série a poskytol sprievodný príbeh k filmu. Zatiaľ čo „The Property of a Lady“ bol presnejšie upravený pre aukčnú sekvenciu vo filme "Chobotnička". ', vydaný v roku 1987, je pätnástym bondovským filmom produkovaným Eonom a ako Bond sa v ňom prvýkrát objavil Timothy Dalton. „007 in New York“ poskytol charakterové a dejové prvky pre prvé dva filmy s Danielom Craigom v hlavnej úlohe ako Bond, ' a '.
V roku 2008 sa príbehy v "Octopussy and the Living Daylights" spojili s príbehmi z "For Your Eyes Only" a vytvorili novú zbierku Penguin Books s názvom "Quantum of Solace" ako spojenie s filmom.

</doc>
<doc id="719951" url="https://sk.wikipedia.org/wiki?curid=719951" title="The Living Daylights">
The Living Daylights

The Living Daylights môže byť:

</doc>
<doc id="719952" url="https://sk.wikipedia.org/wiki?curid=719952" title="A View to a Kill">
A View to a Kill

A View to a Kill môže byť:

</doc>
<doc id="719953" url="https://sk.wikipedia.org/wiki?curid=719953" title="Uspenie presvätej Bohorodičky">
Uspenie presvätej Bohorodičky



</doc>
<doc id="719954" url="https://sk.wikipedia.org/wiki?curid=719954" title="Pôst pred Zosnutím Bohorodičky">
Pôst pred Zosnutím Bohorodičky



</doc>
<doc id="719955" url="https://sk.wikipedia.org/wiki?curid=719955" title="Pôst Bohorodičky">
Pôst Bohorodičky



</doc>
<doc id="719956" url="https://sk.wikipedia.org/wiki?curid=719956" title="Pôst pred sviatkom Narodenia Pána">
Pôst pred sviatkom Narodenia Pána



</doc>
<doc id="719957" url="https://sk.wikipedia.org/wiki?curid=719957" title="Licence to Kill">
Licence to Kill

Licence to Kill môže byť:

</doc>
<doc id="719962" url="https://sk.wikipedia.org/wiki?curid=719962" title="Nikolaj Alexandrovič Romanov">
Nikolaj Alexandrovič Romanov



</doc>
<doc id="719964" url="https://sk.wikipedia.org/wiki?curid=719964" title="Tomorrow Never Dies">
Tomorrow Never Dies

Tomorrow Never Dies môže byť:

</doc>
<doc id="719965" url="https://sk.wikipedia.org/wiki?curid=719965" title="Pondelok Paschy">
Pondelok Paschy



</doc>
<doc id="719966" url="https://sk.wikipedia.org/wiki?curid=719966" title="The World Is Not Enough">
The World Is Not Enough

The World Is Not Enough môže byť:

</doc>
<doc id="719967" url="https://sk.wikipedia.org/wiki?curid=719967" title="2. Bundesliga">
2. Bundesliga

2. Bundesliga môže byť:

</doc>
<doc id="719969" url="https://sk.wikipedia.org/wiki?curid=719969" title="3. nemecká futbalová liga">
3. nemecká futbalová liga

3. liga je tretia najvyššia nemecká futbalová klubová súťaž po 2. lige. Liga pozostáva z 20 tímov. Tretia najvyššia súťaž vznikla v roku 2008.
Prvé dva tímy postúpia do 2. ligy, zatiaľ čo tím na treťom mieste hrá baráž s tretím najhorším tímom z 2. Bundesligy. Tímy na posledných štyroch miestach zostúpia do Regionalligy.
3. liga je tiež najvyššou ligou kde môžu hrať rezervné tímy.
História ligy.
V januári 2006 sa viedla diskusia o reorganizácii amatérskych líg a zriadení jednotnej „3. Bundesligy“. 8. septembra 2006 sa na mimoriadnom DFB-Bundestagu definitívne rozhodlo o zavedení jednotnej 3. ligy. Polovica klubov z existujúcej Regionalligy Sever a Juh sa kvalifikovalo do premiérovej sezóny.

</doc>
<doc id="719973" url="https://sk.wikipedia.org/wiki?curid=719973" title="Some Girls">
Some Girls

Some Girls je štrnásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 9. júna 1978 cez ich hudobné vydavateľstvo Rolling Stones Records. Nahrávanie prebiehalo od októbra 1977 do februára 1978 v Pathé Marconi Studios v Paríži. Pod pseudonymom Glimmer Twins ho produkovali hlavní autori originálnych skladieb kapely, spevák Mick Jagger a gitarista Keith Richards. Nahrávanie technicky zabezpečoval angličan Chris Kimsey.
Keďže hudobnému priemyslu dominovalo disco a mladšie rockové kapely, v roku 1976 popularita skupiny Rolling Stones klesala. Okrem sa stalo novovznikajúcou kultúrnou silou v Spojenom kráľovstve punkrockové hnutie. Keith Richards v tomto období riešil hlavne svoje právne problémy a tak sa stal hlavnou tvorivou silou pri výrobe nahrávok albumu "Some Girls" spevák Mick Jagger. Vďaka tomu, že čerpal vplyvy aj z aktuálne populárnej tanečnej hudby, najmä z diska, výsledky ich práce boli produktívne, vzniklo viacero nápadov, ktoré pokračovali repertoárom, ktorý kapele The Rolling Stones vyšiel aj na nasledujúcich albumoch.
"Some Girls" bol prvým albumom, na ktorom ako plnohodnotný člen kapely účinkuje gitarista Ronnie Wood, ktorý predtým prispel aj k niektorým skladbám predchádzajúcich dvoch albumoch skupiny, "It's Only Rock'n Roll" (1974) a "Black and Blue" (1976). So stabilnou zostavou po prvýkrát po niekoľkých rokoch, album znamenal pre Rolling Stones návrat ku koreňom a na rozdiel od mnohých ich predchádzajúcich projektov na ňom veľa hosťujúcich hudobníkov nebolo. Významne na album z externistov prispel hráč na bluesovú harmoniku Sugar Blue (vlastným menom James Whiting) Okrem titulnej nahrávky hrá aj v skladbe „Miss You“ .
Napriek kontroverziám ohľadom obalu a obsahu textov, "Some Girls" bol komerčným úspechom. Jeho vrcholmi bolo druhé miesto v rebríčku UK Albums Chart a prvenstvo v hodnotení US "Billboard" Top LPs &amp; Tape chart. Album sa stal sa najpredávanejším v Spojených štátoch. Do roku 2000 bol v krajine certifikovaný asociáciou Recording Industry Association of America (RIAA) za predaj šiestich miliónov kópií. Vzišlo z neho niekoľko hitových singlov, ktoré sa na desaťročia stali stálicami rockových rádií: „Beast of Burden“ (v USA číslo osem), „Shattered“ (v USA číslo 31), „Respectable“ (v Spojenom kráľovstve číslo 23). Vrcholom je singel „Miss You“, ktorý sa dostal na prvé miesto v Spojených štátoch a na tretie v Spojenom kráľovstve.
Album "Some Girls", ktorý sa odrazil od relatívneho sklamania kritiky albumom "Black and Blue", tentoraz zaznamenal uznanie, pričom mnohí recenzenti ho označili za návrat skupiny ku klasike a do formy a považovali ho za ich najlepší album od "Exile on Main St." (1972). "Some Girls" sa stal jediným albumom Rolling Stones, ktorý bol nominovaný na cenu Grammy v kategórii Album roka. Retrospektívne si naďalej získava uznanie, pričom mnohí oceňujú schopnosť kapely spájať aktuálne hudobné trendy s ich pôvodným charakteristickým štýlom. Album "Some Girls" je považovaný za jednu z najlepších nahrávok kapely a časopis "Rolling Stone" ho zaradil do svojho zoznamu „500 najlepších albumov všetkých čias“.
Zoznam skladieb.
Poznámka: Severoamerické kópie albumu vo formáte 8-track tape obsahujú rozšírené verzie skladieb „Miss You“ a „Beast of Burden“ a upravené verzie skladieb „Far Away Eyes“, „Shattered“ a „Just My Imagination (Running Away with Me)“.
Výroba albumu.
Titulky albumu sú zo zápisu z deluxe edície z roku 2011. Čísla skladieb uvedené v zátvorkách nižšie vychádzajú z číslovania skladieb na disku CD.

</doc>
<doc id="719974" url="https://sk.wikipedia.org/wiki?curid=719974" title="Die Another Day">
Die Another Day

Die Another Day môže byť:

</doc>
<doc id="719975" url="https://sk.wikipedia.org/wiki?curid=719975" title="Adsorpčná chromatografia">
Adsorpčná chromatografia

Adsorpčná chromatografia je analytická a preparatívna metóda chromatografie, ktorá využíva na delenie látok zmesí adsorpciu, ktorá sa prejavuje pri styku plynov alebo častejšie roztokov (mobilná fáza) s pevnou látkou (stacionárna fáza), ktorá má veľký merný povrch (sú to pevné látky, ktorésú lemne rozplýtelené na prášok (silikagél, alumina, amylóza) alebo pórovité látky (aktívne uhlie). 
Látku, na povrchu ktorej dochádza ku ku adsorpcii (stacionárna fáza) nazývame všeobecne adsorbent, resp. adsorbens. Látku, ktorá sa adsorbuje na povrch adsorbentu (analyt rozpustený v mobilnej fáze, hromadí sa v medzifáze), nazývame adsorbát, resp. adsorptív. 
Fyzikálno-chemický popis adsopčnej chromatografie.
Platí, že fázy, ktoré sú vo vzájomnom kontakte, nie sú dokonale homogénne, nemajú vo všetkých miestach rovnaké zloženie. Na rozhraní dvoch fáz, ktoré sú vo vzájomnom kontakte vzniká tak zvaná medzifáza, v ktorej je koncentrácia všetkých látok zmesi iná ako vo vnútri každej fázy. Existenciu medzifázy umožňujú medzipovrchové sily, vplyvom ktorých dochádza ku zväčšovaniu koncentrácie látok v medzifáze v porovnaní s ich koncentráciou v každej z fáz: dochádza k javu nazývaného adsorpcia. Desorpcia je jav, pri ktorom dochádza k prechodu látky z povrchu sorbentu (adsorbátu) do plynnej alebo kvapalnej fázy.
Adsorpčná rovnováha je mobilná rovnováha, ktorá sa ustanovuje medzi naadsorbovaným množstvom látky na adsorbente a množstvom tejto látky v roztoku resp. v plynnej fáze. Ide teda o rovnováhu medzi adsorpciou a desorpciou.
Adsorpčná izoterma je závislosť adsorbovaného množstva danej látky od koncentrácie tejto látky v roztoku (resp. na parciálnom tlaku danej látky v plynnej fáze). Existuje množstvo rôznych matematických formulácii adsorpčných izoteriem:
formula_1
pričom "a" je hmotnosť látky naadsorbovanej na adsorbente a "p" je parciálny tlak danej látky v plynnej fáze.
Langmuirova adsorpčná izoterma má tvar:
formula_2
pričom "a" je hmotnosť látky naadsorbovanej na adsorbente, "c" je koncentrácia tejto látky v roztoku, "a"m je konštanta súvisiaca s veľkosťou povrchu adsorbentu (je to hmotnosť látky potrebnej na pokrytie povrchu adsorbentu monomolekulárnou vrstvou adsorbátu, pričom hmotnosť adsorbentu je jednotková), "ω" je konštanta, ktorá súvisí s adsorpčnou energiou. 
Analýzou limít Langmuirovej adsorpčnej izotermy dojdeme k týmo záverom:
formula_3
a teda, pri nízkych koncentráciách je závislosť hmotnosti látky naadsorbovanej na adsorbente ("a") linárne závislá od koncentrácie tejto látky v roztoku ("c").
formula_4
čiže ide o konštantnú funkciu, ku ktorej ktorej konverguje Langmuirova adsorpčná izoterma pri vysokých koncentráciách.
Typy adsorpcie.
Podľa povahy medzipovrchových síl, ktoré viažu látky v medzifáze, rozlišuje dva typy adsorpcie:

</doc>
<doc id="719977" url="https://sk.wikipedia.org/wiki?curid=719977" title="Rolling Stones Records">
Rolling Stones Records

Rolling Stones Records bola nahrávacia spoločnosť založená po vypršaní ich nahrávacej zmluvy s Decca Records v roku 1970 členmi kapely The Rolling Stones: Mickom Jaggerom, Keithom Richardsom, Mickom Taylorom, Charliem Wattsom a Billom Wymanom. 
Vydavateľstvo pôvodne viedol syn zakladateľa Chess Records Leonarda Chessa, Marshall Chess. Nahrávky vydavateľstva na začiatku distribuovala v Spojených štátoch Atlantic Records dcérska spoločnosť Atco Records. Dňa 1. apríla 1971 skupina podpísala distribučnú zmluvu na päť albumov s Ahmetom Ertegunom, konajúcim v mene Atlantic Records. V USA boli albumy distribuované spoločnosťou Atlantic do roku 1984. Vo Veľkej Británii boli Rolling Stones Records distribuované cez spoločnosť WEA v rokoch 1971 až 1977 a v rokoch 1978 až 1984 cez EMI. V roku 1986 vydavateľstvu v Spojených štátoch začala distribuovať nahrávky spoločnosť Columbia Records a CBS distribuovala ich nahrávky vo zvyšku sveta až do roku 1991. V roku 1992, keď skupina podpísala zmluvu s Virgin Records, bola existencia Rolling Stones Records prerušená, no logo s jazykom a perami na všetkých vydaniach albumov Rolling Stones po roku 1970 zostalo.
Ďalší umelci.
Na rozdiel od Apple Records, Grunt Records, Purple Records či Swan Song Records (značky založené The Beatles, Jefferson Airplane, Deep Purple a Led Zeppelin), v Rolling Stones Records nebola snaha podpisovať zmluvy s externými umelcami. Prvým externistom, ktorý podpísal zmluvu s Rolling Stones Records v roku 1973, bola kubánsko-americká rocková skupina Kracker, produkovaná producentom Rolling Stones, Jimmym Millerom. Kracker spolu s Billym Prestonom boli predskokanmi The Rolling Stones počas ich európskeho turné v roku 1973. Ďalším externým hudobníkom bol John Phillips (z kapely The Mamas &amp; the Papas), ktorý podpísal zmluvu s Rolling Stones Records v roku 1976. V roku 1977 u tohto vydavateľstva začal vydávať albumy aj Peter Tosh, bývalý člen kapely The Wailers, Boba Marleya.

</doc>
<doc id="719980" url="https://sk.wikipedia.org/wiki?curid=719980" title="Quantum of Solace">
Quantum of Solace

Quantum of Solace môže byť:

</doc>
<doc id="719984" url="https://sk.wikipedia.org/wiki?curid=719984" title="Turistická značkovaná trasa číslo 5582">
Turistická značkovaná trasa číslo 5582

 Turistická značkovaná trasa číslo 5582 je zelená trasa v Bielych Karpatoch a Javorníkoch. Začína v Lednických Rovniach a končí v sedle Kýčera. Dĺžka trasy je 24 km. Turistická trasa je v správe Klubu slovenských turistov.

</doc>
<doc id="719986" url="https://sk.wikipedia.org/wiki?curid=719986" title="No Time to Die">
No Time to Die

No Time to Die môže byť:

</doc>
<doc id="719988" url="https://sk.wikipedia.org/wiki?curid=719988" title="Never Say Never">
Never Say Never

Never Say Never môže byť:

</doc>
<doc id="719990" url="https://sk.wikipedia.org/wiki?curid=719990" title="SNC">
SNC

SNC môže byť:

</doc>
<doc id="719991" url="https://sk.wikipedia.org/wiki?curid=719991" title="AKA">
AKA



</doc>
<doc id="719993" url="https://sk.wikipedia.org/wiki?curid=719993" title="Live and Let Live">
Live and Let Live

Live and Let Live môže byť:

</doc>
<doc id="719994" url="https://sk.wikipedia.org/wiki?curid=719994" title="Jo">
Jo

Jo môže byť:

</doc>
<doc id="719996" url="https://sk.wikipedia.org/wiki?curid=719996" title="Rakytovica">
Rakytovica

 
Rakytovica () je horské sedlo v Nízkych Tatrách. Nachádza sa na severe strednej časti pohoria, nad Závažnou Porubou, južne od Liptovského Mikuláša.
Polohopis.
Leží v centre pohoria, na severe geomorfologického podcelku Ďumbierske Tatry a v ich časti Demänovské vrchy. Nachádza sa v severovýchodnej vetve mohutnej rázsochy, vedúcej z Krúpovej hole () v hlavnom nízkotatranskom hrebeni severným smerom na Krakovu hoľu () a Poludnicu (). Sedlo oddeľuje východne situovaný masív Javorovice () a západne ležiacu Poludnicu () a prepája dolinu potoka Lažtek a dolinu Bielo v Jánskej doline. Lažtekom a potokom Biela odteká voda z oblasti do neďalekej rieky Váh. Hrebeň je súčasťou Národného parku Nízke Tatry a sedlom vedie severná hranica národnej prírodnej rezervácie Jánska dolina. V sedle sa križujú značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obcí Závažná Poruba a Liptovský Ján.

</doc>
<doc id="719997" url="https://sk.wikipedia.org/wiki?curid=719997" title="Blahoslavený Gérard">
Blahoslavený Gérard

Blahoslavený Gérard (tiež "Gerardo Sasso" alebo "Gérard de Martigues"; * okolo 1040, Scala – † 3. september 1120, Jeruzalem) bol zakladateľ Rádu johanitov.
Život.
Narodil sa okolo roku 1040 v dedine Scala niekoľko kilometrov od Amalfi v južnom Taliansku. Zomrel 3. septembra 1120 v Jeruzaleme.
Bol laickým bratom v benediktínskom ráde. V druhej polovici 11. storočia odišiel do Jeruzalema, kde začal pracovať v nemocnici pri Kostole sv. Márie z Latina, ktorý postavili amalfskí kupci na prijímanie pútnikov a ošetrovanie chorých. V roku 1080 ho opát poveril vedením nemocnice sv. Jána v Jeruzaleme.
Legenda hovorí, že v roku 1099, počas prvej križiackej výpravy a obliehania Jeruzalema kresťanskými vojskami, bol Gérard v meste a z hradieb hodil križiakom chlieb. Keď to moslimovia videli, zatkli ho, ale chlieb pod jeho plášťom sa zázračne zmenil na kamene. Po úspechu prvej križiackej výpravy a vzniku Jeruzalemského kráľovstva v roku 1099 založil komunitu špitálnikov sv. Jána z Jeruzalema. Po dobytí mesta Gérard slúžil množstvu zranených, chorých a umierajúcich. Mnohí rytieri odložili meče, aby sa pripojili k Gérardovi a bratstvo sa rýchlo rozširovalo.
Z bratstva sa neskôr stal Rád rytierov Špitála svätého Jána z Jeruzalema ("lat. Ordo Fratrum Hospitalis Sancti Ioannis Hierosolymitani," dnes Maltézsky rád), ktorý získal v roku 1113 uznanie pápežom Paschalom II. v jeho bule Pie postulatio voluntatis a Gérad bol jeho prvým predstaveným.
Gérard prišiel s princípom, že chorí a chudobní sú „pánmi“ členov Rádu a členovia sú ich „nevoľníkmi“ s feudálnou povinnosťou preukazovať rovnakú oddanosť a úctu, akú by svetskí páni dostávali od svojich poddaných.

</doc>
<doc id="720003" url="https://sk.wikipedia.org/wiki?curid=720003" title="Studios de Billancourt">
Studios de Billancourt

Studios de Billancourt v minulosti nazývané Studios du Point du Jour bolo francúzske filmové štúdio nachádzajúce sa v Boulogne-Billancourt pri Paríži. Bolo vytvorené v roku 1922 Henri Diamant-Bergerom a fungovalo vyše sedemdesiat rokov. V júli 1994 zhorel celý areál a renovácie boli nemožné. V súčasnosti sa na pozemku nachádzajú budovy, v ktorých sídlia audiovizuálne spoločnosti. Od 40. rokov sa v neďalekej blízkosti nachádzalo aj filmové štúdio Studios de Boulogne.
Lokalita.
Hlavný vstup do areálu štúdia sa nachádzal na 50 quai du Point du Jour. Lokalita komplexu sa nachádzala pri brehoch rieky Seina v meste Boulogne-Billancourt. Objekt bol ohraničený ulicami Rue du Point du Jour, Rue du Fief, Boulevard de la République a cintorínom Cimetière Pierre-Grenier.
História.
Štúdio založil začiatkom 20. rokov 20. storočia filmár Henri Diamant-Berger. Pri výstavbe štúdia sa využila budova, ktorá slúžila na výrobu lietadiel. V 30. rokoch sa areál vystaval do podoby akú si udržal až do svojho zániku. Počas vojny čelili ateliéry hlbokej kríze, čím sa musel areál krátkodobo zatvoriť. V 50. rokoch obsahovali ateliéry 7 filmových scén a exteriérový pľac na natáčanie. 60. a 70. roky znamenali pre štúdia obdobie hojnosti, natočili sa tu desiatky filmov. V polovičke 80. rokov sa ateliéry zameriavali najmä na post-produkčnú činnosť. Definitívny zánik areálu spôsobil požiar v polovičke 90. rokov.

</doc>
<doc id="720005" url="https://sk.wikipedia.org/wiki?curid=720005" title="Studios du Point du Jour">
Studios du Point du Jour



</doc>
<doc id="720006" url="https://sk.wikipedia.org/wiki?curid=720006" title="Paris-Studios-Cinéma">
Paris-Studios-Cinéma



</doc>
<doc id="720007" url="https://sk.wikipedia.org/wiki?curid=720007" title="Paris-Studios-Billancourt">
Paris-Studios-Billancourt



</doc>
<doc id="720010" url="https://sk.wikipedia.org/wiki?curid=720010" title="Emotional Rescue">
Emotional Rescue

Some Girls je pätnásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 23. júna 1980 cez ich hudobné vydavateľstvo Rolling Stones Records. Po úspechu ich predchádzajúceho a do toho času najúspešnejšieho albumu, "Some Girls", sa Rolling Stones vrátili začiatkom roku 1979 do štúdia, aby začali písať a nahrávať jeho pokračovanie. K riadnym členom kapely, ktorými boli v tom čase Mick Jagger (spev), Keith Richards (gitara), Ronnie Wood (gitara), Bill Wyman (basgitara) a Charlie Watts (bicie), sa pridali v štúdiu ich stáli spolupracovníci Ian Stewart (klávesy), Nicky Hopkins (klávesy), Bobby Keys (saxofón) a Sugar Blue (harmonika).
Po vydaní sa album dostal na prvé miesto v rebríčkoch najmenej v šiestich krajinách vrátane Spojených štátov, Spojeného kráľovstva a Kanady. Medzi hitové singly z nej patrila titulná skladba albumu, ktorá sa dostala na 1. miesto v Kanade, 3. v Spojených štátoch a 9. v Spojenom kráľovstve a „She's So Cold“, singel sa v niekoľkých krajinách dostal do Top 40. Nahrávanie "Emotional Rescue" bolo také produktívne, že niekoľko skladieb, ktoré z albumu vynechali tvorilo jadro nasledujúceho albumu, ktorý pod názvom "Tattoo You" vydali v roku 1981.

</doc>
<doc id="720013" url="https://sk.wikipedia.org/wiki?curid=720013" title="Metatéza (lingvistika)">
Metatéza (lingvistika)

Metatéza v lingvistike označuje vzájomnú zmenu polohy hlások v slove. Dochádza k nej z rôznych dôvodov, avšak veľmi často pre uľahčenie výslovnosti v nejakom jazyku. Môže ísť o trvalú alebo situačnú. Počas vývoja jazyka môže dôjsť v rôznych prípadoch aj k prehodeniu slabík.
Vo väčšine prípadov je častejšie prehodenie spoluhlások, prevažne zvučných, akými je "r" a "l". Ide napríklad o nasledujúce príklady: "marmor → mramor", "mhla → hmla", "melko → mlieko", "korl → krol (→ kráľ)," . Samohlásková metatéza sa vyskytuje zriedkavejšie, napríklad v nárečí ("ďaleko → ďeľako"). 
Príkladom v cudzom jazyku je napríklad "brahma" → "bramha". Ďalším príkladom môže byť francúzsky "fromage" a taliansky "formaggio" (syr, oboje z latinského "formaticus" – doslova „utvorený vo forme”). K tomuto javu môže dochádzať aj v príbuzných jazykoch, ale nemusí to tak byť nutne pre každý z nich (napr. česká "mlha" verzus slovenská "hmla" a poľská "mgła"). 
Tento úkaz sa vyskytuje veľmi často u malých detí ("jeleň" "→" "lejeň, medveď → vedmeď"), pričom zámena je často spôsobená artikulačnou neobratnosťou. Rovnako k nej dochádza aj v bežnom rečovom prejave dospelých z nedôslednej a rýchlej výslovnosti: "kaleráb" "→ kareláb."

</doc>
<doc id="720018" url="https://sk.wikipedia.org/wiki?curid=720018" title="Rolling Stones Mobile Studio">
Rolling Stones Mobile Studio

Rolling Stones Mobile Studio (niekedy uvádzané aj ako RSM) je mobilné nahrávacie štúdio vo vnútri nadstavby nákladného vozidla DAF F1600 Turbo, nákladného auta, ktoré kedysi vlastnila anglická rocková kapela The Rolling Stones. S pomocou RSM nahralo hudbu množstvo kapiel a umelcov, medzi inými The Who, Dire Straits, Deep Purple, Lou Reed, Bob Marley, Horslips, Nazareth, Fleetwood Mac, Bad Company, Status Quo, Led Zeppelin, Iron Maiden, Wishbone Ash, Motörhead a, samozrejme, aj samotní Rolling Stones. V súčasnosti RSM sídli v National Music Centre v Calgary, kde je stále plne funkčným (hoci teraz stacionárnym) nahrávacím štúdiom.
História.
Koncept mobilného štúdia Rolling Stones vznikol v roku 1968, keď sa kapela rozhodla riešiť obmedzenia v komerčných nahrávacích štúdiách. Počas práce na albumoch im bol účtovaný ako nahrávací aj čas, ktorý strávili skúšaním alebo skladaním. Rozhodlisa preto prísť na to, ako by bolo možné nahrávať Jaggerovom novom vidieckom sídle, ktoré sa nachádzalo v Stargroves. Keďže nahrávanie v tejto rezidenčnej lokalite by si vyžadovalo prepravu všetkého potrebného nahrávacieho zariadenia do Jaggerovho domu, road manager a klavirista kapely, Ian Stewart, prišiel s myšlienkou vybudovať kontrolnú miestnosť nahrávacieho štúdia v návese kamiónu.
Pod Stewartovým vedením boli detaily pri realizácii tohto projektu konzultované s množstvom špičkových technikov a producentov, vrátane britského producenta, zvukára a hudobníka, Glyna Johnsa, ktorý neskôr pracoval v spoločnosti na výrobu mixážnych pultov, Helios Electronics Dicka Swettenhama. Táto spoločnosť, ktorá bola známa výrobou mixážnych pultov pre niektoré z najexkluzívnejších štúdií tej doby, potom vyrobila prvú pracovnú verziu zariadenia Rolling Stones Mobile Studio (RSM).
RSM, bolo pôvodne určené len pre The Rolling Stones, no čoskoro si získalo obľubu u iných rockových skupín, ako sú The Who, The Faces a Led Zeppelin. V RSM bolo nahraných niekoľko preslávených hudobných albumov, vrátane väčšej časti "Led Zeppelin III" (1970) a "Led Zeppelin IV" (1971), veľkej časti albumu "Sticky Fingers" (1971) a "Exile on Main St." (1972) od Rolling Stones, ako aj ich koncert, ktorý sa konal v roku 1969 v Hyde Parku. Mobilná nahrávacia jednotka sa používala na rôznych miestach, všade od hál cez stodoly až po hrady a kasíno v Montreux vo Švajčiarsku. Počas prípravy šiesteho albumu kapely Deep Purple, "Machine Head", sa RSM takmer vznietilo, keď stálo v blízkosti kasína, ktoré počas koncertu Franka Zappu zapálil signálnou pištoľou fanúšik, československý emigrant Zdeněk Špička, ktorý v tom čase žil žijúceho v obci Épalinges (v okrese Lausanne v kantóne Vaud vo Švajčiarsku), ktorý však krátko po incidente z krajiny utiekol. Udalosť sa stala inšpiráciou pre najznámejšiu pieseň Deep Purple, „Smoke on the Water“, ktorá má v texte pripomienku na RSM („We all came out to Montreux ... to make records with a mobile“: „Drišli sme všetci do Montreux... robiť nahrávky mobilne“) a neskôr odkazovala na Mobilný ako „Rolling truck Stones thing“.
Na jar 1973 bol ako stály asistent zvukára v RSM najatý fínsko-americký architekt, ktorý sa živil aj ako zvukár, Tapani Tapanainen. V roku 1973, počas európskeho turné Rolling Stones v RSM robili spolu Mick McKenna s Ianom Stewartom až do jeho smrti v roku 1985. Pracovali aj na jeho postupnom zdokonaľovaní, ktorým sa snažili dosiahnuť, aby vyhovoval meniacim sa nárokom. Od roku 1974 do roku 1975 bolo RSM výrazne modernizované. jeho 16-stopový rekordér bol vylepšený na 24-stopový rekordér a bolo doň pridaných dvanásť nových vstupov, čím sa v štúdiu spolu dosiahlo 32 vstupov. Okrem toho sa vykonalo veľké množstvo práce na zlepšení akustického výkonu zvuku jednotky.
Po vlastníctve Rolling Stones.
V roku 1985 The Rolling Stones predali RSM Billovi Wymanovi, ktorý v roku 1987 vytvoril projekt Ambition Invention Motivation Success (projekt AIMS). Projekt bol prostredníkom, ktorý dal novým kapelám po celej krajine šancu pracovať v mobilnom štúdiu a vyrobiť si takto nahrávky v profesionálnej kvalite. Modrá farba a žlté nápisy boli použité ako farby sponzora projektu, ktorým bol francúzsky koncern špecializujúci sa na výrobu a distribúciu vín a liehovín Pernod. V priebehu projektu, ktorý vyvrcholil záverečnou show v Royal Albert Hall vo februári 1988, jeho producenti Terry Taylor a Mick McKenna spracovali približne 60 skladieb .
Mobilné štúdio sa následne vrátilo na komerčný trh, kde sa stal mimoriadne, finančne aj technicky, konkurencieschopným. Zostal takto v prevádzke až do svojho zatvorenia v apríli 1993. Posledné nahrávky, ktoré sa v mobilnom štúdiu urobili, boli s Mickovým bratom Chrisom Jaggerom a jeho kapelou Atcha! na základni v britských filmových a televíznych ateliéroch Pinewood Studios.
V roku 1996 bolo mobilné štúdio, ešte stále vo svojej pôvodnej podobe, predané prostredníctvom aukcie a prevezené do amerických Loho Studios v New Yorku, kde bolo po miernych technických úpravách uvedené do činnosti na miestnej undergroundovej hudobnej scéne. Vznikali v ňom nahrávky vrátane živých vystúpení Patti Smith, Ramones a takmer 30 ďalších kapiel pre Continental na projekt "Best of NYC Hardcore". V roku 1999 bolo „záverečné“ show glam punkovej kapely DGeneration, ktoré sa konalo na Coney Island High v East Village, NYC, zaznamenané z mobilného štúdia technikom Loho Studios, Gregom Di Gesu.
Mobilná nahrávacia jednotka je v súčasnosti vo vlastníctve Národného hudobného centra v Calgary, Alberta, Kanada. Muzeálna zbierka Cantos Music Collection ju získala v novembri 2001.

</doc>
<doc id="720019" url="https://sk.wikipedia.org/wiki?curid=720019" title="Katedra žurnalistiky FiF UK v Bratislave">
Katedra žurnalistiky FiF UK v Bratislave



</doc>
<doc id="720023" url="https://sk.wikipedia.org/wiki?curid=720023" title="Krátkometrážny film">
Krátkometrážny film

Krátkometrážny film alebo krátky film je taký film, ktorého premietací čas nepresiahne 3060 minút. Táto hranica však nie je presne stanovená. Akadémia filmových umení a vied definuje krátky film ako „originálny film, ktorého dĺžka nepresahuje 40 minút vrátane všetkých titulkov“.
História krátkych filmov začala už v počiatkoch kinematografie. Vtedy boli v podstate všetky filmy považované za „krátke filmy“, pretože sa skladali z jedného dejstva. Ako jeden z prvých krátkometrážnych filmov sa uvádza film "Roundhay Garden Scene" (1888), ktorý zobrazuje rodinu režiséra filmu. Ide aj o údajne najstaršie dochované filmové dielo.

</doc>
<doc id="720024" url="https://sk.wikipedia.org/wiki?curid=720024" title="Krátky film">
Krátky film



</doc>
<doc id="720026" url="https://sk.wikipedia.org/wiki?curid=720026" title="Infekčný agens">
Infekčný agens

Infekčný agens alebo choroboplodný zárodok je biologický faktor, ktorý je pôvodcom infekcie alebo infekčnej choroby. Od širšieho pojmu patogén, ktorý zahŕňa aj fyzikálne faktory, sa odlišuje výhradne biologickou povahou.
Patria medzi ne napr. baktérie, jednobunkové eukaryoty, vírusy, viroidy a prióny, ale aj huby (plesne a kvasinky) a komplexnejšie parazitické živočíchy. Vyznačujú sa virulenciou – schopnosťou infikovať a patogenitou – schopnosťou vyvolávať choroby. Pri kontakte agensa s hostiteľským organizmom hrá významnú rolu imunita hostiteľa, ktorá rozhoduje o tom, či infekcia prerastie do infekčného ochorenia. Na prítomnosť infekčného agensa reaguje organizmus tvorbou interferónu a špecifických protilátok, ktoré mu následne zabezpečujú ochranu pred opakovanými infekciami. Na prevenciu niektorých infekcií sa používa očkovanie vakcínami pripravenými z inaktivovaných (usmrtených) alebo oslabených infekčných agensov.

</doc>
<doc id="720028" url="https://sk.wikipedia.org/wiki?curid=720028" title="Tereza">
Tereza



</doc>
<doc id="720030" url="https://sk.wikipedia.org/wiki?curid=720030" title="Stanišovské sedlo">
Stanišovské sedlo

 
Stanišovské sedlo () je horské sedlo v Nízkych Tatrách. Nachádza sa na severe strednej časti pohoria, nad Liptovskou Porúbkou, južne od Liptovského Hrádku.
Polohopis.
Leží v centre pohoria, na severe geomorfologického podcelku Ďumbierske Tatry a v ich časti Demänovské vrchy. Je súčasťou mohutného hrebeňa, ktorý vedie z Ďumbierskeho sedla cez Rovnú hoľu () a Ohnište () na Smrekovicu (). Oddeľuje severne situovanú Brtkovicu () a južne ležiaci masív Slemä () a umožňuje prechod zo Stanišovskej doliny na západe do Brtkovičnej doliny na severovýchode. Oblasť je súčasťou povodia Váhu, kde voda odteká Stanišovským potokom a Štiavnicou zo západnej a Porúbskym potokom zo severovýchodnej časti. Hrebeň je súčasťou Národného parku Nízke Tatry a jeho západná časť patrí do národnej prírodnej rezervácie Jánska dolina. V sedle sa križujú značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obcí Liptovská Porúbka a Liptovský Ján.

</doc>
<doc id="720035" url="https://sk.wikipedia.org/wiki?curid=720035" title="Markíza Dajto">
Markíza Dajto



</doc>
<doc id="720037" url="https://sk.wikipedia.org/wiki?curid=720037" title="Markíza Doma">
Markíza Doma



</doc>
<doc id="720039" url="https://sk.wikipedia.org/wiki?curid=720039" title="JOJ WAU">
JOJ WAU



</doc>
<doc id="720040" url="https://sk.wikipedia.org/wiki?curid=720040" title="TV Jojko">
TV Jojko



</doc>
<doc id="720044" url="https://sk.wikipedia.org/wiki?curid=720044" title="Voľná entalpia">
Voľná entalpia



</doc>
<doc id="720047" url="https://sk.wikipedia.org/wiki?curid=720047" title="Dievča (album Teri Čikoš)">
Dievča (album Teri Čikoš)

Dievča je názov debutového štúdiového albumu speváčky Teri Čikošovej. Album v roku 2022 vydalo hudobné vydavateľstvo Bobko s.r.o.
Album obsahuje dvanásť štúdiových nahrávok, ktoré sú všetky naspievané v slovenskom jazyku. Teri Čikoš sa autorsky podieľala na šiestich skladbách. Ako skladatelia na albume spolupracovali aj: Ľuboš Šrámek, Jana Kirschner, Juraj Kupec a Tomáš Edelsberger. Album produkoval hudobný manažér a producent Jozef Šebo. Na albume sú známe single „Letná“, „Pozri“, „Dievča“, „Medzi nami“, „Dilema“ a „Tatry“ a bonus „So slzami v očiach“ Ako bonus je na albume uvedená nahrávka evergreenu „So slzami v očiach“, ktorý v roku 1935 zložil Dr. Dušan Pálka.

</doc>
<doc id="720050" url="https://sk.wikipedia.org/wiki?curid=720050" title="Aka">
Aka

Aka alebo
AKA môže byť:

</doc>
<doc id="720057" url="https://sk.wikipedia.org/wiki?curid=720057" title="Igor Sabo">
Igor Sabo

Igor „Ajdži“ Sabo (* 1972) je uznávaný slovenský hráč na bicie nástroje a perkusionista. Podieľal sa mnohých hudobných projektoch. Dlhšiu dobu spolupracoval s Janou Kirschner. Okrem toho, že sa zapája do rôznych hudobných projektov, v súčasnosti pravidelne účinkuje v sprievodnej kapele Simy Magušinovej.
Hudobná kariéra.
V mladosti počas základnej školy chodil do LŠU. Krátko, asi rok a pol, študoval na husle, neskôr chodil dva roky na kontrabas. Okrem populárnych pesničiek počúval klasickú hudbu, džez, ale aj hudbu skupín ako Collegium Musicum, Fermata Pavla Hammela. Keď mal sedemnásť rokov začal chodiť na džezové koncerty českej hudby, zaujali ho bicie nástroje. Fascinovalo ho keď raz videl vystúpenie bubeníka Emila Frátrika hrať džezový koncert so skupinou TUTU, v ktorej účinkovala aj Andrej Šeban a Boris Urbánek z Ostravy. Bol skôr samoukom. Potom, ako si kúpil prvú sadu bicích, cvičil na ne v pivnici.
Od roku 1990 sa začal venovať hudbe intenzívnejšie a od roku 1999 sa ako hudobník začal živiť. Do povedomia sa dostával potom, ako ho 90. rokoch posielal občas na záskok v tom čase už známy bubeník Marcel Buntaj. Zoznámil ho aj s manažérom Jožom Šebom, ktorý skladal sprievodnú kapelu ku speváčke Jane Kirschner. V tom čase plánovali hrať koncertné turné, ktoré malo byť unplugged a hodilo sa im, že sa Igor Sabo špecializuje aj na hru na perkusie. Nakoniec s Janou Kirschner hrala kapela v zložení: Štefan Lengyel, Martin Zajko na gitary, Martin Wittgruber klávesy, Martin Gašpar basgitara a Igor Sabo na bicie. Ako pekrusionista hrával aj v kapele s Marcelom Buntajom, Ľuborom Priehradníkom, Stanom Počajim, Martinom Gašparom a Petrom Prieložníkom, ktorá mala názov Bosá Noha.
V období, kedy sa Jana Kirschner presťahovala do Spojeného kráľovstva, kde si založila rodinu hľadal Jožo Šebo kapelu pre Simu Magušinovú, navrhol, aby to skúsili Janini hudobníci so Simou. Medzičasom z pôvodnej zostavy, ktorú už nemenežuje Jožo Šebo, so Simou hrajú: Igor Szabo, Martin Zajko, Daniel Špiner (klávesy) a Michal Šelep (basgitara).
Igor Sabo spolupracoval aj s mnohými ďalšími hudobníkmi, ako sú Oskar Rózsa, skupina Free Faces, Richard Müller, Erich „Boboš“ Prochádzka, IMT Smile, Peter Lipa, Robo Grigorov, hral v kapele Longital, s Martinom Zajkom sa podieľa na autorskom projekte Slide&amp;Udu, je súčasťou kapiel Sitra Achra, či Banda.
Hrávanie na perkusiách u Igora Saba ovplyvňuje aj jeho spôsob hry na bicie nástroje, ktorý preto nepreferuje úplne podľa zaužívaných štandardov.
Diskografia.
Výbar albumov, na ktorých účinkuje Igor „Ajdži“ Sabo:

</doc>
<doc id="720058" url="https://sk.wikipedia.org/wiki?curid=720058" title="Studios de Boulogne">
Studios de Boulogne

Studios de Boulogne bolo francúzske filmové štúdio nachádzajúce sa v Boulogne-Billancourt pri Paríži. V súčasnosti sa v objekte nachádzajú televízne štúdiá Canal Factory. Ateliér bol vytvorený v roku 1942 ako konkurent Billancourtu.
Lokalita.
Hlavná budova, ktorá štúdiu patrí aj dodnes, sa nachádza medzi ulicami Rue de Silly, Rue de Paris a Avenue Jean-Baptiste-Clément. V minulosti bol areál štúdia aj na opačnej časti (východnej) ulice Rue de Silly.
História.
Filmové štúdiá vznikli začiatkom 40. rokoch v objekte, v ktorom boli továrne. Postupom času sa ateliéry dobudovávali a v najväčšom rozmachu obsahovali 8 štúdiových scén. Najmä v 50. a 60. rokoch 20. storočia sa v štúdiách Boulogne pravidelne natáčali americké filmy, ktoré sa odohrávali vo Francúzsku. Štúdiá, ktoré kúpila SFP (Francúzska produkčná spoločnosť), boli zrekonštruované v roku 1999 na televízne účely. V súčasnosti obsahujú štúdia 4 natáčacie haly o celkovej rozlohe cez 2000 m².

</doc>
<doc id="720061" url="https://sk.wikipedia.org/wiki?curid=720061" title="Nick Carter">
Nick Carter

Nick Carter môže byť:

</doc>
<doc id="720066" url="https://sk.wikipedia.org/wiki?curid=720066" title="Helmholtzova energia">
Helmholtzova energia



</doc>
<doc id="720070" url="https://sk.wikipedia.org/wiki?curid=720070" title="Suzukiho reakcia">
Suzukiho reakcia

Suzukiho reakcia (iné názvy: Suzukiho coupling, Suzukiho-Miyaurova reakcia) je paládiom katalyzovaná cross-couplingová reakcia za tvorby väzby medzi C(sp2) alebo C(sp3) uhlíkmi. Touto reakciou možno syntetizovať napríklad biaryly, alkadiény, alkenylarény, alkény, alkány alebo alkylarény. 
Jeden z reaktantov reakcie je halogénderivát nesúci halogén na C(sp2) alebo C(sp3) uhlíku a druhý reaktant nesie borylový substituent, napríklad borónové kyseliny, ester kyseliny borónovej, alebo MIDA boronáty. Zlúčeniny bóru sa musia aktivovať silnou zásadou, typicky sa používajú fosforečnany (K3PO4), uhličitany (Na2CO3,K2CO3, Cs2CO3), alkoxidy, hydroxidy (NaOH, TlOH, Ba(OH)2) alebo fluoridy (KF, CsF, Bu4NF). Ako paládiový katalyzátor sa najčastejšie používa tetrakis(trifenylfosfín)paládium, Pd(PPh3)4. Na realizáciu Suzukiho reakcie boli vyvinuté viaceré generácie Buchwaldových prekatalyzátorov, kryštalické stabilné látky obsahujúce paladacyklus s väzbou paládium-uhlík (napr. XPhosPdG2), ktoré sa spontánne aktivujú reduktívnou elimináciou za vzniku nulamocného paládia (Pd0). 
Priebeh reakcie.
Východzie borónové kyseliny a ich deriváty R1-BY2 sú komerčne dostupné, resp. dostupné hydroboračnými reakciami príslušných boránov s alkínmi a alkénmi. Arylboronáty je možné pripraviť z korešpondujúcich anilínov, ktoré sa transformujú diazotáciou na diazóniové soli, ktoré sa prevedú na arylborónové kyseliny mechanochemickou radikálovou boronáciou za prítomnosti chloridu sodného. 
Arylboronáty sa pripravujú paládiom katalyzovanou reakciou arylhalogenidu a B2(pin)2 za vzniku aryl-B(pin) pinakol esteru kyseliny borónovej. 
Východzie halogénderiváty sú komerčne dostupné, prípadne pripraviteľné bežnými reakciami. Alkylhalogenidy sú dostupné SN2 reakciami príslušných alkoholov, resp. Finkelstienovou reakciou z iných halogénderivátov, radikálovou substitúciou nasýtených uhľovodíkov, adíciou na nenasýtené uhľovodíky a elektrofilnou substitúciou v α-polohe karbonylových zlúčenín. Arylhalogenidy sú dostupné z aromatických amínov pomocou diazotácie a následnej Sandmeyerovej reakcie, resp. elektrofilnou aromatickou substitúciou alebo nukleofilnou aromatickou substitúciou. 
Východzie trifláty sú dostupné esterifikáciami fenolov trifluórmetánsulfónovou kyselinou, resp. jej chloridom alebo anhydridom. 
Výhody a nevýhody Suzukiho-Miyaurovej reakcie.
Suzukiho-Miyaurova reakcia patrí medzi jednu z najpožívanejších cross-couplingových reakcií a jednu z najvyužívanejších reakcií v organickej syntéze na tvorbu väzieb C-C, a to z týchto dôvodov:
Nevýhody Suzukiho-Miyaurovej rekacie je nutné zvážiť pri plánovaní syntézy produktu:
Ďalšie vylepšenia Suzukiho-Miyaurovej reakcie.
Za upravených podmienok je možné nechať reagovať aj málo reaktívne arylhalogenidy. Na Suzukiho-Miyaurovu reakciu je možné použiť aj alkylhalogenidy (nesúce halogén na C(sp3)), resp. trifluoroboráty R1-BF3K namiesto borónových kyselín a ich esterov; trifluoroboráty R1-BF3K v reakčnom médiu (s obsahom vody) hydrolyzujú na zodpovedajúce borónové kyseliny, pretože bór je oxofilný, tzn. trifluoroboráty R1-BF3K sú v podstate chránené borónové kyseliny.
Mechanizmus.
Reakcia začína oxidatívnou adíciou halogénderivátu (1) s katalyzátorom, ktorým je nulamocné paládium Pd0 s vhodnými ligandmi (A). Vznikne organopaladnatá zlúčenina PdII (B), ktorá nesie alkyl, ako jeden zo svojich ligandov. Oxidatívna adícia málo reaktívnych arylchloridov sa urýchľuje použitým objemných a elektrónovo bohatých ligandov, ako napríklad P("t"-Bu)3.
V druhom kroku (metatéza) prítomná báza (NaO"t"Bu) vymení halogenid (X) v koordinačnej sfére paládia (B) a uvoľní sa zodpovedajúca anorganická soľ (NaX) za tvorby komplexu C. 
V treťom kroku znova reaguje prítomná báza (NaO"t"Bu), tentokrát s prítomnou borónovou kyselinou (2) s elektrofilným bórom, ktorý reaguje s nukleofilnou bázou (napr. "terc-"butoxidovým aniónom) na borátový komplex (D). Vzniknutý komplex nesie záporne nabitý nukleofilný bór. Tento proces tvorby borátového komplexu D z príslušnej borónovej kyseliny (alebo jej derivátu) sa nazýva kvarternizácia bóru, ktorá zvýši nukleofilitu alkylového reťazca viazaného na bór (R2) a urýchli jeho prenos na paládium. 
V štvrtom kroku (transmetalácii) sa presunie alkyl/alkenyl/aryl (R2) z atómu bóru zlúčeniny (D) na atóm paládia zlúčeniny C za vyzniku "trans"-komplexu E. 
Aby mohlo dôjsť k reduktívnej eliminácii, musí zlúčenina E "trans"-komplexu izomerizovať na "cis-"komplex. 
Nakoniec "cis-"komplex E podľahne reduktívnej eliminácii, vznikne väzba uhlík-uhlík zlúčeniny 3 a paládium sa regeneruje na nulamocné paládium Pd0 (1) za vzniku žiadanej zlúčeniny 3, R1-R2.
Využitie Suzukiho reakcie.
(±)-caparatrién bol pripravený z citronelalu. V prvom kroku pomocou Coreyho-Fuchsovej reakcie predĺžili aldehyd o jeden uhlík za zisku 1,1-dibrómalkénu, ktorý v druhom kroku transformovali na terminálny alkín pomocou "n-"butyllítia Fritsch-Buttenberg-Wiechellovým prešmykom. Získaný alkín podrobili hydroborácii pomocou katecholboránu za zisku zodpovedajúcej alkenylborónovej kyseliny, ktorá reagovala v Suzukiho cross-couplingu za zisku (±)-caparatriénu ako zmesi enantiomérov.

</doc>
<doc id="720072" url="https://sk.wikipedia.org/wiki?curid=720072" title="Michalovské sedlo">
Michalovské sedlo

 
Michalovské sedlo () je horské sedlo v Nízkych Tatrách. Nachádza sa v strednej časti pohoria, nad Liptovskou Porúbkou, južne od Liptovského Hrádku.
Polohopis.
Leží v centre pohoria, na severovýchode geomorfologického podcelku Ďumbierske Tatry a v ich časti Demänovské vrchy. Je súčasťou mohutného hrebeňa, ktorý vedie z Ďumbierskeho sedla cez Rovnú hoľu () a Ohnište () na Smrekovicu (). Oddeľuje severne situovaný vrch Slemä () a južne ležiaci masív Ohnišťa () a prepája Jánsku dolinu na západe a Michalovskú dolinu na severovýchode, ktorá je vetvou mohutnej Bocianskej doliny. Oblasť patrí do povodia Váhu, kde vodu odvádza riečka Štiavnica a Michalovský potok, ústiaci do Boce. Hrebeň je súčasťou Národného parku Nízke Tatry a rovnako patrí do národnej prírodnej rezervácie Ohnište. Sedlom prechádza značený turistický chodník.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obcí Liptovská Porúbka a Liptovský Ján.

</doc>
<doc id="720073" url="https://sk.wikipedia.org/wiki?curid=720073" title="NMNV">
NMNV



</doc>
<doc id="720074" url="https://sk.wikipedia.org/wiki?curid=720074" title="NMnV">
NMnV



</doc>
<doc id="720078" url="https://sk.wikipedia.org/wiki?curid=720078" title="Utreňaja zvezda">
Utreňaja zvezda



</doc>
<doc id="720080" url="https://sk.wikipedia.org/wiki?curid=720080" title="Branislav Choma">
Branislav Choma

Branislav Choma (pseudonym: Branko Belan; * 30. august 1924, Liptovský Hrádok† 13. január 2007, Bratislava) bol slovenský spisovateľ, prekladateľ a literárny kritik. 
Bol čestným občanom Liptovského Hrádku.
Životopis.
Narodil sa v roku 1924 v Liptovskom Hrádku. V rokoch 1935 až 1943 študoval na gymnáziu v rodnom meste. Následne v rokoch 1943 až 1948 študoval slovenčinu a filozofiu na Filozofickej fakulte Slovenskej univerzity v Bratislave. V roku 1945 sa stal pracovníkom oblastného sekretariátu KSS. V rokoch 1945 až 1955 bol redaktorom oddelenia kultúry v denníku "Pravda". Následne od roku 1955 do roku 1962 pôsobil ako redaktor a zástupca šéfredaktora vo vydavateľstve Slovenský spisovateľ. V rokoch 1963 až 1972 bol pracovníkom Ústavu svetovej literatúry a jazykov SAV. Vyučoval tiež na Filozofickej fakulte Univerzity Komenského a na VŠMU. Po Pražskej jari bol podľa svedectva jeho netere čiastočne perzekvovaný a ťažko získaval nové zamestnanie. V rokoch 1975 až 1979 pracoval v Slovenskom filmovom ústave, následne do roku 1985 v Univerzitnej knižnici. Od roku 1986 žil v Bratislave na dôchodku. Od 50. rokov prekladal cudzojazyčnú, najmä srbskú a chorvátsku literatúru. Zomrel v roku 2007 v Bratislave. Pochovaný bol na Liptove.
Dielo.
V počiatkoch svojej literárnej tvorby sa venoval literárnej publicistike a recenzistike. Neskôr sa začal zaoberať aj kultúrno-historickým, vlastivedným a slovakistickým výskumom. Výsledky výskumu publikoval prostredníctvom regionálneho slovníka "Hornoliptovský panteón" (1. vyd.: 1993; 2. rozšírené vyd.: 2003) a v knihe "Devín a slovanskí prvoučitelia" (1993).
Zakladal a redigoval "edície" "Umenie a život" a "Kritika". Bol tiež editorom viacerých estetických a literárnovedných diel.
Zhruba od polovice 50. rokov 20. storočia sa zaujímal o chorvátsku a srbskú literatúru, ku ktorým napísal viacero štúdií a esejí. Výskum v oblasti juhoslovanskej literatúry vyústil do publikácií "Chorvátska literatúra: slovník spisovateľov" (1997) a "Cesta na slovanský juh: Južní Slovania a Slováci" (1998). Zo spomínaných literatúr aj prekladal a pripravil aj viacero reprezentatívnych antológií ("Láska na mori", 1971; "Triptych o láske", 1977; "Objatie", s J. Jankovičom, 1978 a ďalšie). Niekoľko diel preložil aj zo slovinčiny.
Medzi ďalšie jeho knihy patria "Štúdie zo slovanského expresionizmu" (2001) a "Z dejín Liptovského Hrádku a okolia" (2005). V roku 2010 mu posmrtne vyšla kniha "Byzantská kultúrna misia."

</doc>
<doc id="720081" url="https://sk.wikipedia.org/wiki?curid=720081" title="Branko Belan">
Branko Belan



</doc>
<doc id="720083" url="https://sk.wikipedia.org/wiki?curid=720083" title="Tibor Kuzbert">
Tibor Kuzbert

Tibor Kuzbert (* 11. apríl 1933† 9. august 2008) bol slovenský technik a politik HZDS v 90-tych rokoch 20. storočia.
V parlamentných voľbách v roku 1992 bol zvolený za poslanca Slovenskej národnej rady za HZDS. V parlamente pôsobil vo výbore pre petície, právnu ochranu a bezpečnosť. V roku 1992 podporil prijatie Deklarácie SNR o zvrchovanosti Slovenskej republiky, ako aj Ústavy SR. Počas parlamentnej krízy v marci 1994 zotrval na strane Vladimíra Mečiara a do konca volebného obdobia zotrval v poslaneckom klube HZDS. V predčasných parlamentných voľbách 1994 už nekandidoval. V roku 1998 mu bol udelený Rad Andreja Hlinku II. triedy za mimoriadne zásluhy o vznik Slovenskej republiky.

</doc>
<doc id="720087" url="https://sk.wikipedia.org/wiki?curid=720087" title="Eleron-3">
Eleron-3

Eleron-3SV je ruský bezposádkový systém krátkeho dosahu, ktorý je určený na letecký prieskum. Cena systému Eleron-3SV je približne 150 tisíc eur.
Konštrukcia.
Bezposádkový systém Eleron-3SV pozostáva z:
Bezpilotné lietadlo má konštrukciu „lietajúceho krídla“ s rozpätím . Krídla sú vybavené dvoma nadol smerujúcimi plutvami. Maximálna vzletová hmotnosť dronu je vrátane užitočného zaťaženia do . Bezpilotné lietadlo môže vykonávať lety na vzdialenosť do 25 km od riadiaceho stanovišťa a vo vzduchu vydrží približne 100 minút. Elektrický motor umožňuje dronu dosiahnuť rýchlosť až /h a maximálny dostup stroja je . 
Dron môže byť vybavený televíznou kamerou, IR kamerou, fotoaparátom, opakovačom, zariadením elektronického prieskumu alebo rušičkou. T28 môže lietať v autonómnom režime alebo môže byť ovládané pomocou rádiového signálu. Návrat do východiskového bodu je automatický. Pre navigáciu môžu byť použité systémy GPS alebo GLONASS.
Dron sa vypúšťa zo špeciálneho katapultovacieho zariadenia a pristáva pomocou padáku z výšky .
Operačné nasadenie.
Ruské ozbrojené sily začali nasadzovať Eleron-3 od roku 2014 v prebiehajúcom rusko-ukrajinskom konflikte na Donbase. Od roku 2015 sa začal používať aj v bojoch v Sýrii. Na začiatku ruskej invázie na Ukrajinu v roku 2022 bolo použitie prieskumných bezpilotných lietadiel vrátane Eleron-3 zriedkavé, ale niekoľko ich bolo nasadených. Jeden dron Eleron-3 bol zostrelený ukrajincami pomocou systému elektronického boja EDM4S.

</doc>
<doc id="720088" url="https://sk.wikipedia.org/wiki?curid=720088" title="Studios d'Épinay">
Studios d'Épinay

Studios d'Épinay alebo v minulosti Studios d'Éclair je francúzske filmové štúdio, ktoré sa nachádza v Saint-Denis pri Paríži.
Lokalita.
Areál ateliéru sa nachádza medzi riekou Seina a cestami Avenue du 18-Juin-1940 a Rue du Mont.
História.
Kinematografické zariadenia Éclair založili v roku 1907 Charles Jourjon a Marcel Vandal. V roku 1913 sa štúdiá presťahovali do súčasného areálu a dostali názov Épinay studios. V roku 1930 bola časť budov zničená v dôsledku požiaru, ktorý spôsobili filmové pásy, ktoré boli veľmi horľavé. Pôvodné budovy zmizli v roku 1954, aby uvoľnili miesto pre modernejšie stavby, ktoré reagovali na nárast záujmu o ateliér. V súčasnosti má ateliér 4 natáčacie haly.

</doc>
<doc id="720089" url="https://sk.wikipedia.org/wiki?curid=720089" title="Studios d'Éclair">
Studios d'Éclair



</doc>
<doc id="720091" url="https://sk.wikipedia.org/wiki?curid=720091" title="Lübecké právo">
Lübecké právo

Lübecké právo () bolo typ mestského práva vychádzajúceho z práv mesta Lübeck, ktoré sa v roku 1226 stalo slobodným ríšskym mestom a nachádza sa v dnešnom Šlezvicku-Holštajnsku. Bola to druhá najrozšírenejšia forma mestského práva v stredoveku a ranom novoveku po magdeburskom práve.
Lübecké právo zabezpečovalo mestskú samosprávu, no nepopieralo závislosť na vyšších stavoch, či už to bol biskup, vojvoda, kráľ alebo v prípade Lübecku cisár. Namiesto toho umožnilo mestám určitú mieru autonómie a samostatnosti v legislatívnych, súdnych a výkonných záležitostiach. Zatiaľ čo tieto právomoci mala mestská rada (Rat), ktorej členovia mohli byť volení kooptáciou (doplnenie, rozšírenie voleného orgánu jeho rozhodnutím). Lübecké právo predstavuje významnú modernizáciu riadenia v tom, že trieda mešťanov, na rozdiel od šľachticov, bola zodpovedná za každodenné záležitosti vládnutia.
Hanzové mestá prijali buď Lübecké alebo Magdeburgské právo.
História.
Lübeck začal šíriť svoju formu mestských práv do ďalších miest v okolí Baltského mora. Nakoniec asi 100 miest prijalo lübecké právo. V mnohých z týchto miest stále slúži ako základ pre nemecké mestské zákony. Neskôr v 13. storočí sa mestá, ktoré sa riadili prevažne lübeckým právom, sformovali do silného obchodného združenia, Hanzy, čo predstavovalo kvázi konfederáciu so sídlom v Lübecku. V 15. storočí sa však hlavné "kontore" a menšie obchodné stanice zväzu Hanzy (ktorý bol vtedy na vrchole svojho vplyvu) rozšírili po celej severnej strednej Európe a na Britských ostrovoch, od Londýna po Velikij Novgorod a od Trondheimu po Frankfurt a dominovali aj ďaleko od nemecky hovoriacich regiónov a tiež ďaleko od miest, v ktorých platilo lübecké právo.
Najstarší latinský rukopis obsahujúci lübecké právo pochádza z roku 1226, najstarší rukopis v strednej dolnej nemčine je z roku 1270. Najstaršia zmienka o lübeckom právnom rukopise sa pripisuje roku 1188. Lübecké právo bolo ovplyvnené kupcami z Vestfálska, ktorí sa usadili Lübecku, ako aj podľa holštajnským pozemkovým právom a šlezvickým právom.
Lübecké právo prevládalo v mestách v severnom a severovýchodnom Nemecku až do roku 1900, kedy bol zavedený moderný nemecký občiansky zákonník (Bürgerliches Gesetzbuch).
Princíp lübeckého práva.
Lübecké právo stanovovalo, že mesto by malo byť riadené radou (Rat), ktorá má 20 členov rady (Ratsherrn). Nevolili ich obyvatelia, no sami si vymenovali nového člena z mestských cechov. Toto sa považovalo za kľúč k zastúpeniu cechov v mestskej rade (Rat). Funkčné obdobie bolo v zásade 2 roky, ale rada (Rat) mohla požiadať člena rady (Ratsherrn), aby zostal vo funkcii, čo sa zvyčajne stávalo, takže voľba bola prakticky na celý život. 
Mestská rada (Rat) si zo svojich členov zvolila až štyroch mešťanostov (Bürgermeisterov), ktorí sa delili o vládnu moc. Ako primus inter pares pôsobil „prvý mešťanosta (Bürgermeister)“, spravidla najstarší z nich. Tieto pravidlá platili do polovice 19. storočia. Mešťanostovia zotrvali vo funkcii, kým mohli. Existuje niekoľko príkladov zo stredoveku, v ktorých boli mešťanostovia miest Hanzy odsúdení na smrť za neúspešnú politiku. 
Tento model mestskej správy predpokladal, že len najskúsenejší, najvplyvnejší a osobne najúspešnejší obchodníci - a niekoľko právnikov, nazývaných "syndikovia" - sa stali členmi mestskej rady (Rat). Pravidlom tiež bolo, že otec a jeho syn, prípadne bratia, nikdy nemohli byť súčasne členmi mestskej rady (Rat), aby vplyvné rodiny nemohli získať príliš veľký podiel na politike mesta.

</doc>
<doc id="720092" url="https://sk.wikipedia.org/wiki?curid=720092" title="Dávid Paška">
Dávid Paška

Dávid Paška (* 18. máj 1999, Bratislava) je slovenský divadelný režisér, dramatik a spisovateľ.
Životopis.
Detstvo a mladosť prežil v Bratislave, Prahe a vo Viedni.
V roku 2018 až 2022 študoval divadelnú réžiu na Max Reinhardt Seminar vo Viedni v Rakúsku, okrem iných u Anny Marie Krassnigg, Davida Böscha, Dušana David Pařízka a Martina Kušeja.
Od ukončenia štúdia réžie sa naplno venuje inscenovaniu moderných, autorských aj klasických dramatických diel na medzinárodnej úrovni. Patrí medzi nastupujúcu generáciu divadelných režisérov a dramatikov.
Režíruje inscenácie v popredných európskych divadlách, medzi ktoré patria napríklad „"Ein Jedermann"“ v rumunskom Teatrul National Radu Stanca (2022), „"NAT.U.R.AL"“ v Linzi (2023), „"Don Karlos"“ v Kasematten Wiener Neustadt (2023) a „"1984"“ v Schauspielhaus Salzburg (2024).
Viaceré jeho inscenácie boli zaradené do programu významných medzinárodných festivalov. Medzi ne patrí Divadelný festival Nová dráma 2025 na Slovensku (2025), kde prestavil inscenáciu „"Tatarka"“, Divadelný festival Kutná Hora v Česku (2024), kde predstavil inscenáciu „"Odysea"“ od Rolanda Schimmelpfenniga, ďalej Medzinárodný divadelný festival FITS v Sibiu, Rumunsko (2022) s inscenáciou „"Ein Jedermann"“ od Thomasa Perleho podľa Huga von Hofmannsthala, a tiež festival Körber Studio Junge Regie v Hamburgu, Nemecko (2022), kde uviedol „"Das Schweigen"“ od Nathalie Sarraute.
Umelecká tvorba.
V roku 2017 vydal Dávid Paška svoju prvú básnickú zbierku "V roztrieštenom procese", ktorá bola nominovaná na prestížne ocenenie Panta Rhei Awards v kategórii Slovenská mládežnícka kniha roka. Zbierka obsahuje poéziu v slovenskom, českom a anglickom jazyku, čím reflektuje jeho literárny záber naprieč viacerými kultúrami a jazykmi.
V roku 2021 vydal Dávid Paška svoju druhú básnickú zbierku "Nomos črepín a vrások". Prológ k tejto zbierke napísal a jej krstným otcom sa stal významný predstaviteľ slovenskej literatúry Ľubomír Feldek, známy básnik, prozaik, dramatik a prekladateľ.

</doc>
<doc id="720100" url="https://sk.wikipedia.org/wiki?curid=720100" title="Isaura (telenovela)">
Isaura (telenovela)

Isaura ( "Escrava Isaura") je brazílska telenovela z produkcie spoločnosti TV Globo v rokoch 1976 – 1977. Hlavné úlohy stvárnili herci Lucélia Santos a Rubens de Falco. Telenovela bola natočená podľa románu "Isaura" od spisovateľa Bernarda Guimarãesa.
Na Slovensku túto telenovelu vysielala verejnoprávna Slovenská televízia od 2. januára 1995 do 24. februára 1995 v slote o 10. hod. na STV1, súbežne s reprízou v ten istý deň na STV2 o 17. hod.

</doc>
<doc id="720103" url="https://sk.wikipedia.org/wiki?curid=720103" title="Fernande Grudet">
Fernande Grudet



</doc>
<doc id="720123" url="https://sk.wikipedia.org/wiki?curid=720123" title="Kymerčina">
Kymerčina



</doc>
<doc id="720124" url="https://sk.wikipedia.org/wiki?curid=720124" title="Welština">
Welština



</doc>
<doc id="720125" url="https://sk.wikipedia.org/wiki?curid=720125" title="Velština">
Velština



</doc>
<doc id="720128" url="https://sk.wikipedia.org/wiki?curid=720128" title="Svidovské sedlo">
Svidovské sedlo

 
Svidovské sedlo () je horské sedlo v Nízkych Tatrách. Nachádza sa v strednej časti pohoria, nad Malužinou, južne od Liptovského Hrádku.
Polohopis.
Leží v centre pohoria, na východe geomorfologického podcelku Ďumbierske Tatry a na hranici ich častí Demänovské vrchy a Ďumbier. Sedlo leží v strednej časti mohutného hrebeňa, ktorý vedie z Ďumbierskeho sedla cez Rovnú hoľu () na Slemä (). Oddeľuje severne situovaný vrch Ohnište () a južne ležiaci Okrúhly vrch () a uľahčuje prechod z Jánskej do Svidovskej a Bocianskej doliny. Oblasť je súčasťou povodia Váhu, kde vodu zo západnej časti odvádza riečka Štiavnica a Svidovský potok, ústiaci do Boce z východnej časti. Hrebeň je súčasťou Národného parku Nízke Tatry a križujú sa tu značené turistické chodníky.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obcí Liptovská Porúbka a Liptovský Ján.

</doc>
<doc id="720131" url="https://sk.wikipedia.org/wiki?curid=720131" title="Soňa Horňáková (album)">
Soňa Horňáková (album)

Soňa Horňáková je názov debutového štúdiového albumu speváčky Soni Horňákovej. Album v roku 1993 na CD a MC vydalo hudobné vydavateľstvo Škvrna Records
Na albume sa nachádzajú skladby z konca 80. a začiatku 90. rokov. Medzi jeho najznámejšie nahrávky albumu patria piesne „Ulice Toleda“ a „Biely pavúk“.

</doc>
<doc id="720135" url="https://sk.wikipedia.org/wiki?curid=720135" title="Marián Studenič">
Marián Studenič

Marián Studenič (* 28. október 1998, Skalica) je aktívny slovenský hokejista v súčasnosti pôsobiaci vo švédskom klube Färjestads BK Karlstad.
Klubový hokej.
S hokejom začínal v rodnom meste v klube HK 36 Skalica. Pred odchodom do zámoria pôsobil chvíľu aj v klube Dukla Trenčín.
Od roku 2016 začal hrať v kanadskej juniorskej lige OHL za klub Hamilton Bulldogs, odkiaľ bol na konci sezóny draftovaný tímom New Jersey Devils zo 143. pozície v 5. kole nováčikovského draftu NHL v roku 2017.
Prvú sezónu po drafte strávil ešte v OHL. Na konci sezóny 2017/18 podpísal s Devils 28. apríla 2018 dvojcestný nováčikovský kontrakt na 3 sezóny v celkovej hodnote 2,33 milióna dolárov / 776 tisíc dolárov za sezónu. Ďalšie dve sezóny odohral za farmu Devils v AHL za klub Binghamton Devils.
Ročník 2020/21 začal v slovenskom klube HC Slovan Bratislava a po začiatku sezóny v zámorí v nižšej súťaži, debutoval 11. apríla 2021 v tíme New Jersey Devils. Ďalšie roky pôsobil v organizácii tímu Dallas Stars a neskôr v Seattle Kraken.
Počnúc sezónou 2024/25 sa presťahoval do švédskeho klubu Färjestad BK.
Tímové úspechy.
2018 – OHL J. Ross Robertson Cup (Hamilton Bulldogs)

</doc>
<doc id="720138" url="https://sk.wikipedia.org/wiki?curid=720138" title="Ján Michelko (poslanec)">
Ján Michelko (poslanec)

Ing. Ján Michelko (* 7. december 1944† 28. december 1994) bol politik HZDS v 90. rokoch 20. storočia a bývalý poslanec SNR a NR SR.
V parlamentných voľbách v roku 1992 bol zvolený za poslanca SNR vo Východoslovenskom volebnom kraji za HZDS. V tom čase pôsobil ako technik - hutnícky inžinier vo Východoslovenských železiarňach, bytom Košice. V parlamente zasadal v národohospodárskom a rozpočtovom výbore. Okrem toho pôsobil ako poradca ministra pre správu a privatizáciu národného majetku. V roku 1992 zahlasoval za prijatie Deklarácie SNR o zvrchovanosti SR, ako aj za Ústavu SR. Počas parlamentnej krízy v marci 1994 zostal na strane Vladimíra Mečiara a v predčasných parlamentných voľbách 1994 bol opäť zvolený za poslanca NR SR (spomedzi 14 zvolených poslancov HZDS vo Východoslovenskom volebnom kraji bol jediným, ktorý obhájil svoj mandát z predchádzajúcich volieb do SNR 1992). V tomto volebnom období zasadal vo výbore pre hospodárstvo, privatizáciu a podnikanie. V parlamente zotrval do svojej smrti 28. decembra 1994. Pochovaný je na verejnom cintoríne v Košiciach. Po jeho smrti sa stal poslancom Ján Voľný, neskorší primátor Spišskej Novej Vsi. 

</doc>
<doc id="720141" url="https://sk.wikipedia.org/wiki?curid=720141" title="Jan Hendrik Oort">
Jan Hendrik Oort



</doc>
<doc id="720142" url="https://sk.wikipedia.org/wiki?curid=720142" title="Pohotovostný pátrací tím">
Pohotovostný pátrací tím

Pohotovostný pátrací tím (PPT) je slovenské občianske združenie založené v roku 2019 za účelom poskytovania pomoci, najmä pri pátraní po nezvestných osobách na území Slovenskej republiky. Organizácia je súčasťou Integrovaného záchranného systému (112) s akreditáciou Ministerstva vnútra SR a pôsobí ako ostatná záchranná zložka.
Organizácia spolupracuje s políciou, dobrovoľnými hasičmi a inými organizáciami, ktoré prispievajú k pátracím akciám po nezvestných osobách.
História a vznik.
Pohotovostný pátrací tím bol založený v roku 2019 s cieľom zvýšiť efektivitu pátrania po nezvestných osobách. Od roku 2020 je tím súčasťou Integrovaného záchranného systému (112) a od roku 2024 má akreditáciu Ministerstva vnútra SR, čím sa stal súčasťou oficiálnych záchranných zložiek.
Misia a ciele.
Medzi hlavné úlohy patrí:

</doc>
<doc id="720143" url="https://sk.wikipedia.org/wiki?curid=720143" title="Roundhay Garden Scene">
Roundhay Garden Scene

Roundhay Garden Scene je krátky nemý film, ktorý natočil francúzsky vynálezca Louis Le Prince v Oakwood Grange v grófstve Yorkshire 14. októbra 1888. Predpokladá sa, že ide o najstarší zachovaný film. Vo deji vystupujú: Adolphe Le Prince (syn režiséra filmu), Sarah Whitley (Le Princeova svokra), slečna Harriet Hartley a Joseph Whitley.
Keďže pani Whitleyová zomrela v októbri 1888, musel byť film natočený pred týmto dátumom. Film trvá približne dve sekundy a skladá sa z 20 snímok. Prehráva sa rýchlosťou približne 12 snímok za sekundu.

</doc>
<doc id="720148" url="https://sk.wikipedia.org/wiki?curid=720148" title="Súmrak snov">
Súmrak snov

Súmrak snov je názov druhého štúdiového albumu speváčky Soni Horňákovej. Album v roku 1996 na CD vydalo hudobné vydavateľstvo Open Music

</doc>
<doc id="720149" url="https://sk.wikipedia.org/wiki?curid=720149" title="Organická elektrochémia">
Organická elektrochémia

Organická elektrochémia je odbor organickej chémie, ktorý na realizáciu chemických reakcií využíva oxidačne redukčné vlastnosti organických zlúčenín. Z hľadiska mechanizmu, dochádza v priebehu elektroorganických reakcií ku ionizácii zlúčenín (zisku alebo strate dvoch elektrónov), pričom tieto intermediáty majú výrazne iné chemické vlastnosti a štruktúru ako materské látky, hoci majú rovnako viazané atómy. Priemyselne sa organická elektrochémia využíva na výrobu zlúčenín na škálach od kilogramov po tisíce ton produktu. 
Výhodou organickej elektrochémie je, že nevyužíva oxidačné a redukčné činidlá, redoxné reakcie sa realizujú na elektródach, i.e. na katódach a anódach. Na elektrochemickú syntézu sa využíva zariadenie ElectraSyn 2.0, ktoré umožňuje realizovať reakcie pri laboratórnej teplote, umožňuje spustenie jednoduchej cyklickej voltametrie na určenie elektrochemických vlastností reaktantu. Reakcie sa realizujú za konštantného prúdu alebo konštantného napätia. Elektrický pród hovorí o rýchlosti pohybu elektrónov, elektrické napätie (rozdiel elektrický potenciálov) je hnacia sila redoxných reakcií. Elektrochemická cela má elektrický zdroj, ktorým môže byť batéria alebo potenciostat, ktorý je napojený na tri elektródy, ktorých materiálny sa všeobecne označujú (+)X/(-)Y, kde X je materiál anódy a Y je materiál katódy. 
Elektrochemická cela.
Elektrochemická cela je aparát na realizáciu elektrochemických reakcií, môže byť improvizovaná (samostatne zostrojená) alebo je možné využiť komerčné zariadenia ako ElectraSyn 2.0. Nevýhodou improvizovaných elektrochemických ciel je často nereprodukovateľnosť reakcií v nich realizovaných.
Zdroj elektrickej energie.
Ako externý zdroj energie je možné použiť galvanostat (umožňuje realizáciu galvanostatických podmienok reakcie), ktorý umožňuje udržiavanie stáleho nemenného elektrického prúdu v reakčnej zmesi. Potenciostat (umožňuje realizáciu potenciostatických podmienok reakcie), ktoetý umoňuje udržiavanie stáleho elektrického napätia v reakčnej zmesi, resp. udržiavanie stáleho elektrického potenciálu pracovnej elektródy.
Elektródy.
Elektródy používané v organickej elektrochémii sa líšia svojim materiálom, vyhotovením (drôt, reps. pliešok, ktoré sa líšia prúdovými hustotami), veľkosťou povrchu: elektródy s veľkým povrchom (sú to niklová elektróda z niklovej peny, RVC elektróda), elektródy s malým povrchom (sú to platinová elektróda, grafitová elektróda), znovupoužiteľnosťou (sakrifiálna anóda). 
V priebehu reakcie dochádza ku interakcii reaktantov, resp. elektrokatalyzátorov s anódou (ktorej sú odovzdané elektróny, chemické látky sa na anóde oxidujú), alebo s katódou (ktorá odovzdáva elektróny chemickým látkam, ktoré sa tým redukujú). Tretia elektróda je referenčná elektróda. Referenčná elektróda by sa mala používať za potenciostatických podmienok reakcie, čiže za stáleho elektrického napätia v reakčnej zmesi. Referenčná elektróda ale nie je úplne nutná, pokiaľ sa realizujú bežné reakcie s úmyslom syntézy látok, dôležitejšie je jej použitie pri cyklicek jvolatametrii, čo je metóda, ktorá vyžaduje presný a vhodný potenciál. Keď sa referenčná elektróda nepoužíva, je rozdiel elektrických potenciálov (elektrické napätie) medzi katódou a anódou dané elektrickým zdrojom. Ako pracovná elektróda sa označuje tá z elektród, na ktorej prebieha žiadaná reakcia reaktantu, druhá z elektród sa označuje ako protielektróda. 
Materiál elektródy výrazne ovplyvňuje výsledok skúmanej reakcie, pretože prenos elektrónov sa uskutočnňuje na povrchu elektród. Uhlíkové elektródy sa často vužívajú kvôli ich nízkej cene, stabilite a širokému potenciálovéhu rozsahu, grafitové elektródy sú ale paramagnetické, takže môžu spôsobiť ďalšiu redukciu paramagnetických radikálov, ktoré na nej vznikli, t.j. grafitové elektródy sú vhodné na dvojelektrónové oxidácie látok. Túto vlastnosť riešia kovové elektródy.
Rozpúšťadlá.
Rozpúšťadlá používané v organickej elektrochémii výrazne ovplyvňujú vodivosť, resp. odpor. Základnou požiadavkou na použité rozpúšťadlo je aj jeho stabilita za elektrochemických podmienok. Najpoužívanejšími sú aprotické polárne rozpúšťadlá (DMF, dimetylformamid; DMSO, dimetylsulfoxid, NMP, "N"-metylpyrolidón, ACN, acetonitril), ktoré dobre rozpúšťajú reaktanty a elektrolyty. 
Je možné použiť aj polárne protické rozpúšťadlá (H2O, voda; MeOH, metanol) a dichlórmetán (DCM), keď reaktant podstupuje anodickú oxidáciu. Tieto rozpúšťadlá slúžia ako sakrificiálne substráty na redukciu na katóde. 
Elektrolyt.
Na zníženie odporu rozpúšťadla, resp. na zvýšenie jeho vodivosti, sa do rozpúšťadla pridávajú elektrolyty, ktoré poskyjú kladne a záporne nabité ióny, ktoré nesú prúd rozpúšťadle. Najpoužívanejšími katiónmi sú ióny alkalických kovov (Li+, Na+) a amóniové ióny: tetrabutylamónium (Bu4N+). Najpoužívanejšími aniónmi sú halogenidové anióny (Br-,I-), chloristanový anión (ClO4-), tetrafluoridoboritanový anión (BF4-), hexafluoridofosforečnanový anión (PF6-). Elektrolyty môžu výrazne ovplyvniť reakciu chemickou modifikáciou povrchu elektródy (za tvorby "dvojitej vrsty"), ktorá ovplyvňuje difúziu substrátov, čo ovplyvní reaktivitu látok.
Optimalizácia elektrochemických reakcií.
Elektródový potenciál.
Elektródový potenciál je hnacia sila elektrochemickách reakcií a opisuje silu redukčných, resp. oxidačných podmienok reakcie analogicky ku použitiu rôzne silných oxidačných alevo redukčných činidiel v organickej syntéze. Zvyšovanie potenciálu vedie na zvýšenie náboja na elektródach, čo môže "rozhýbať" elektrochemickú reakciu. Štandardný potenciál ("E"0) je napätie potrebné na oxidáciu alebo redukciu chemickej látky.Pokiaľ je štandardný potenciál známy, je možné nastaviť potenciál elektrochemickej cely na túto hodnotu, čím dosiahneme selektivitu a minimalizujeme vedľajšie reakcie, zvýšime výťažky reakcie a znížime tvorbu vedľajších produktov. 
Redukcia arénov prebieha pri štandardných potenciáloch od - 3 V do - 2 V. Redukcia alkylketónov prebieha pri prebieha pri štandardných potenciáloch od - 3 V do - 1,5 V. Redukcia halogénderivátov prebieha pri štandardných potenciáloch od - 2,5 V do - 1,5 V. Redukcia arylhalogenidov prebieha pri štandardných potenciáloch od - 2 V do - 0,5 V.
Oxidácia uhľovodíkov prebieha pri štandardných potenciáloch od + 1,5 V do + 3 V. Oxidácia alkénov prebieha pri štandardných potenciáloch od + 1,5 V do + 2,5 V. Oxidácia fenolov prebieha pri štandardných potenciáloch od + 0,5 V do + 2 V. Oxidácia alkylamínov prebieha pri štandardných potenciáloch od + 0,5 V do + 2 V.
Výhodou elektrochemických reakcií je tónovateľnosť štandardného elektródového potenciálu , chemické oxidačné a redukčné činidlá majú presne daný štandardný elektródový potenciál. 
Výber elektrochemickej reakcie.
Keďže v elektrochemickej cele môžeme realizovať redukcie aj oxidáciu, na úvod je potrebné vybrať, ktorú z týchto reakcií budeme využívať na prípravu žiadaného produktu a tejto reakcii treba prispôsobiť aj výber vhodného reaktantu. V prípade, že oxidačná reakcia látky A nevedie na žiadaný produkt P, treba zmeniť oxidačnú reakciu na redukčnú z reaktantu B za vzniku žiadaného produktu P.
V prípade, že voľba padne na oxidačnú reakciu prípravy žiadaného produktu, je potrebné dodať do reakčnej zmesi vhodný zdroj protónov na ich reduckiu na plynný vodík H2. Na anóde bude teda prebiehať oxidácia reaktantu a na katóde bude prebiehať redukcia protónov.
V prípade, že sa produkt rozhodneme pripravovať na katóde redukčnou reakciou, je potrebné použiť sakrifikačnú elektródu, ktorá bude uvoľňovať ióny do reakčnej zmesi. Na anóde bude teda prebiehať oxidácia materiálu tejto elektródy a na katóde bude prebiehať redukcia substrátu.
V prípade, že je žiadaná redukcia aj oxidácia, jedná sa o spárovanú elektrolýzu.
Stechiometria.
V elektrochemických reakciách počítame s elektrónmi dodanými do reakčnej zmesi pomocou Faradayovej konštanty, čo je 1 mol elektrónov. Elektrochemická reakcia môže vyžadovať:
Najdôležitejším krokom v tejto etape optimalizácie je zistenie, koľkými elektrónmi redukujeme reaktant, či ide o jednoelektrónovú reakciu alebo dvojelektrónový proces.
Typ elektrolýzy.
Po výbere elektrochemickej reakcie (oxidačná, redukčná, spárovaná) sa zvolí vhodný typ elektrolýzy. 
Elektrolýza s konštantným prúdom
Elektrolýza s konštantným prúdom využíva galvanostat (umožňuje realizáciu galvanostatických podmienok reakcie), ktorý umožňuje udržiavanie stáleho nemenného elektrického prúdu v reakčnej zmesi. Je to typ elektrolýzy, ktorým optimalizáciu začneme, pretože umožňuje jednoduchšiu realizáciu a vyššie výťažky reakcií. V priebiehu elektrolýzy s konštantným prúdom dochádza ku postupnému zvyšovaniu elektrického potenciálu, čo vedie na problémy so selektivitou: v priebehu zvyšovania potenciálu budú reagovať všetky redoxne aktívne funkčné skupiny, resp. zlúčeniny. V dôsledku toho môže dôjsť ku over-redukcii alebo over-oxidácii zlúčenín.
Elektrolýza s konštantným napätím.
K elektrolýze s konštantným napätím pristúpime, ak elektrolýza s konštantným prúdom poskytla nízke výťažky v dôsledku nedostatočnej selektivity. Nevýhodou elektrolýzy s konštantným napätím je, že vyžaduje referenčnú elektródu a navyše úplná konverzia reaktantov nie je možná kvôli znižujúcej sa koncentrácii redoxne aktívnych látok v reakčnej zmesi. V dôsledku toho v priebehu času dochádza ku poklesu prúdu až ku zastaveniu elektrolýzy.
Zapojenie elektrického obvodu.
V prípade, že počas elektrolýzy spozorujeme abmormálne vysoké napätia (nad "U "≥" "30" "V) alebo abnormálne nízke prúdy (pod "I" ≤" "0,5" "mV), je nutné skontrolovať pevnosť zapojenia vodičov, priamy kontakt elektród a dostatočné ponorenie elektród do roztoku.
Žiadna tvorba produktu.
V prípade, ak sa netvorí žiadaný produkt, zvýšime elektrický prúd a elektrický potenciál aplikovaný do reakčnej zmesi. V prípade ak to nepomôže, je nutné hlbšie štúdium reakcie pomocou cyklickej voltametrie, resp. použitie elektrokatalyzátorov. Cyklická voltametria podá správu o reaktante, za akého rozdielu potenciálov prebieha jeho reakcia a aké je potenciálové okno rozpúšťadla. Pokiaľ reakcia prebieha mimo potenciálového okna rozpúšťadla, je nutné použiť elektrokatalyzátor, ktorý je oxidačne/redukčne aktívny v potenciálovom okne rozpúšťadla a následne prenesie elektróny z/na reaktant (elektrokatalyzátor ako redoxný mediátor), resp. elektrokatalyzátor bude súčasť katalytických cyklov (elektrokatalyzátor ako intermediát v katalytickom cykle).
Príklady využitia organickej elektrochémie pri príprave zlúčenín.
Dekarboxylatívna syntéza éterov.
Syntéza rozvetvených dialkyléterov nie je možná za podmienok Williamsonovej syntéz založenej na SN2. V prípade sekundárnych a terciárnych derivátov dochádza často ku nežiadúcej eliminácii vzniknutého karbkatiónu alebo konverzia reakcie je príliš malá. Hydroalkoxylácia alkénov je dodnes najpoužívanejšou metódou syntézy rozvetvených stéricky bránených éterov: vyžadujú sa ale silno kyslé podmienky, čo spôsobuje problémy v chemoselktivite tejto reakcie. Treťou metódou syntézy éterov je Hoferova Moestova reakcia založená na princípe Kolbeho reakcie: karboxylová kyselina podlieha elektrolytickej oxidácii, z ktorej vzniká karbkatión, ktorý následne reaguje s prítomnými nukleofilmi. Výhodou Hoferovej Moestovej reakcie je, že reakčná zmes nie je silno kyslá. Nevýhodou Hoferovej Moestovej reakcie je, že vyžaduje vysoký molárny nadbytok alkoholu, čo môže byť u drahých, vzácnych a synteticky náročne pripraviteľných alkoholov veľký problém. Veľký molárny nadbytok alkoholu bol potrebný z dôvodu, že alkohol slúžil na katodický vývoj plynného vodíka ako zdroj protónov, alkoxidy vzniknuté na katóde ďalej slúžili ako elektrolyty zvyšujúce vodivosť reakčnej zmesi a znižujúce odpor reakčnej zmesi, samotný alkohol slúžil vo vysokom molárnom nadbytku na zachytenie karbokatiónov za vzniku žiadaného produktu. Problémom bola aj anodická oxidácia alkoholu na zodpovedajúcu karbonylovú zlúčeninu.
Phil S. Baran vyšiel v roku 2019 z Hoferovej Moestovej reakcie a pripravil okolo 1000 nových zlúčenín v ElectaSyn 2.0. Za podmienok Hoferovej Moestovej reakcie pozoroval P. S. Baran len stopové množstvo žiadaného éteru. Konverziu východzej karboxylovej kyseliny sa mu podarilo zvýšiť výmenou oxidovateľnej bázy (trietylamínu a podobných báz, ako Hünigova báza) za neoxidovateľnú bázu (uhličitan draselný alebo 2,4,6-kolidín), pričom ako hlavné produkt pozoroval produkty eliminácie a abstrakcie vodíka intermediátnym radikálom. Tento problém vyriešil Baran zmenou rozpúšťadla z pôvodného dimetylformamidu (DMF) na dichlórmetán (DCM): pozoroval 7-násobné zvýšenie výťažku žiadaného éteru. Problémom bolo, že produkt hydratácie karbkatiónu stále vznikal v rovnakom výťažku ako pred zmenou rozpúšťadla. Prítomnú vodu, ktorá reagovala s karbkatiónom ostránil použitím 3A molekulových sít. Katódová redukcia dichlórmetánu: DCM → DCM- bola problém, tak Baran nahradil tento sakrificiálny oxidant lepším: hexafluoridofosforečnanom strieborným AgPF6, v priebehu reakcie sa teda na katóde vylučovalo striebro, čo zdvojnásobilo výťažky z priemerných na výborné. Prítomná soľ AgPF6 tiež obmedzovala vznik vedľajších produktov: produkt eliminácie karbokatiónu a produkt záchytu vodíka radikálom. Baran pozoroval, že bez prítomnosti bázy nevzniká žiadny produkt, pričom hlavnými nežiadúcimi produktmi bol produkt anodickej oxidácie alkoholu (ketón) a ester vznikajúci záchytom nezreagovaného karboxylátu s karbkatiónom. Baran pozoroval, že vygenerované karbkatióny možno ďalej nechať reagovať nielen s prítomnými alkoholmi na étery, ale aj s vodou (na alkoholy), s fluoridmi (na halogenderiváty), s nitrilmi (na amidy: nitril atakuje karbkatión svojim terminálym dusíkom, vzniknutý acýliový ión reaguje s vodou na amid), s nereaktívnymi karboxylovými kyselinami (na estery: reakčná zmes obsahuje dve rôzne karboxylové kyseliny: reaktívnu karboxylovú kyselinu, ktorá podľahne elektrochemickej dekarboxylácii na zodpovedajúci karbkatión a druhá kyseliny je nereaktívna (nedekarboxyluje, pretože vzniknutý karbkatión by bol veľmi nestabilný): alkylkarboxylové kyseliny, benzoové kyseliny. Karboxylové skupiny, ktoré je nutné ochrániť pred dekarboxyláciou, stačí chránniť vo forme metylesteru.
Elektrochemická Birchova redukcia.
Birchova redukcia trpí problémami ako je požiadavka nebezpečného skvapalnenia amoniaku, kryogénnymi templotami a použitím pyroforických kovov. Ďalším problémom je zvyšovanie škály reakcie v priemysle. Phil S. Baran dosiahol silno redukčné podmienky pri laboratórnej teplote, bez potreby vylúčenia vzduchu a vlhkosti, pričom celá reakcia je jednoduchá bezpečná: ako sakrificiálnu anódu použil horčík alebo hliník, ako zdroj protónov lacnú, netoxickú a vo vode rozpustnú dimetylmočovinu a ako ochranu pred tvorbou pevnej elektrolytovej interfázy použil analóg hexametylfosforamidu: tri(pyrolidino)fosforamid. Phil S. Baran ukázal, že tieto reakčné podmienky je možné použiť aj v iných reakciách ako mcMurryho coupling, redukcia ketónov na alkány, otváranie eopidov a aziridínov, deprotekcie debenzylácie.
Phil S: Baran vyššiel z pôvodných Kashimirových podmienok, t.j. použil tetrahydrofurán (THF) a lítne soli, pretože sú stabilné v redukujúcom prostredí. Ukázalo sa však, že produkt reakcie (1,4-dién) je reoxidovaný (rearomatizovaný), ak sa použijú nensakrificiálneanódy, ukázal však, že použitie hliníkových alebo horčíkových anód je vhodné spolu so zinkovou katódou. Phil S. Baran pozoroval, že katóda sa v priebehu reakcie prokrýva kovovou látkou, ktorá pri premývaní s metanolom a vodou prudko reaguje, z čoho usúdil, že sa jedná o kovové lítium, ktoré je veľmi zle rozpustné v tetrahydrofuráne. Tento problém vyriešil prídavkom fosforamidu, nekarcinogénneho tris(pyrolidino)fosforamidu (TPPA), analógu karcinogénneho hexametylfosforamidu (HMPA). Čím dosiahol až 80% konverziu reaktantu a výťažok 50%, bez TPPA boli výťažky pod 5%. 30% produktov tvorili nežiadúce vedľajšie produkty ako rôzne izoméry a produkty ďalšej redukcie. Výmenou pôvodného zdroja protónov (tercbutanolu) za lepší zdroj protónov: dimetylmočovinu (DMU, "dimethylurea"), zvýšil pomer žiadaného produktu k vedľajším produktom z 50%/30% až na 65%/14%. Na ďalšie zvýšenie selektivity smerom ku žiadanému produktu, znížil teplotu, pri ktorej prebiehala reakcia z laboratórnej teploty na -" "78" "°C, za zisku pomeru 74%/5%. Keďže Baran chcel, aby reakcia orebiehala pri laboratórnej teplote, rozhodol sa zmeniť hliníkovú anódu za horčíkovú a zinkovú anódu vymenil za galvanizovaný oceľový drôt (GSW, "galvanised steel wire"): dosiadol pomer 70%/5% pri labolatórnej teplote. Zvýšenie selektivity si vysvetľoval zvýšením prúdovj hustoty, zvýšením katódového potenciálu. 

</doc>
<doc id="720150" url="https://sk.wikipedia.org/wiki?curid=720150" title="C/2023 A3 (Tsuchinshan-ATLAS)">
C/2023 A3 (Tsuchinshan-ATLAS)

C/2023 A3 (Tsuchinshan-ATLAS) je jasná neperiodická kométa, ktorá bola pozorovateľná počas októbra 2024 aj voľným okom. Ide o najvýraznejšiu kométu od roku 1997, ktorú bolo možné pozorovať zo severnej pologule. 
Objavená bola 9. januára 2023 na čínskom observatóriu C'-ťin šan (anglický prepis: "Tsuchinshan") pri meste Nanking a nezávisle 22. februára 2023 juhoafrickým automatizovaným systémom na vyhľadávanie blízkozemských planétok ATLAS. Spätne bola následne nájdená aj na starších snímkach z 22. decembra 2022, získaných v rámci astronomického prieskumu Zwicky Transient Facility s využitím 1,2 m ďalekohľadu Samuela Oschina na kalifornskom Palomar Observatory, kedy mala magnitúdu 19,219,6.
Kométa pochádza z Oortovho mraku komét. Nikdy predtým sa nepriblížila k Slnku (a teda ani k Zemi) a po priblížení Slnko natoľko pozmenilo svojou gravitáciou jej dráhu, že môže byť na únikovej dráhe zo slnečnej sústavy. Najväčšie priblíženie k Slnku (perihélium) kométa dosiahla 27. septembra 2024. Okolo tohto dátumu bola pozorovateľná na rannej oblohe. 9. októbra potom prešla pomedzi Slnko a Zem a dostala sa na večernú oblohu. Jej chvost mal na oblohe dĺžku približne 10°. K Zemi sa najtesnejšie priblížila 12. októbra 2024, na vzdialenosť približne 0,47 au (71 miliónov km).
Sklon jej obežnej dráhy k rovine ekliptiky má hodnotu 139°, čo značí, že kométa obieha šikmo a retrográdne – v opačnom smere, ako obiehajú okolo Slnka planéty.
Z územia Slovenska bola kométa v priebehu októbra pozorovateľná nad západným obzorom jednu až dve hodiny po západe slnka, postupne v súhvezdiach Panna, Had a Hadonos. Zdanlivá jasnosť komy kométy dosiahla maxima približne 0,0 magnitúdy počas druhého októbrového týždňa. Momentálne je už voľným okom nepozorovateľná.

</doc>
<doc id="720151" url="https://sk.wikipedia.org/wiki?curid=720151" title="C/2023 A3">
C/2023 A3



</doc>
<doc id="720153" url="https://sk.wikipedia.org/wiki?curid=720153" title="Dívam sa z okna">
Dívam sa z okna

Dívam sa z okna je názov tretieho štúdiového albumu speváčky Soni Horňákovej. Album v roku 2000 na CD vydalo hudobné vydavateľstvo Millenium Records. Sprievodnou kapelou speváčky boli hudobníci, ktorí mali názov s jej iniciálami, „S. H. Band“.

</doc>
<doc id="720157" url="https://sk.wikipedia.org/wiki?curid=720157" title="Tsuchinshan-ATLAS">
Tsuchinshan-ATLAS



</doc>
<doc id="720158" url="https://sk.wikipedia.org/wiki?curid=720158" title="Škótčina (rozlišovacia stránka)">
Škótčina (rozlišovacia stránka)

Škótčina (nespisovne: "škótština", v prvých dvoch významoch aj škótska angličtina) môže byť:

</doc>
<doc id="720159" url="https://sk.wikipedia.org/wiki?curid=720159" title="Škótska angličtina">
Škótska angličtina



</doc>
<doc id="720161" url="https://sk.wikipedia.org/wiki?curid=720161" title="Linpra">
Linpra

Linpra ("Lietuvos inžinerinės pramonės asociacija", doslova "Litovská asociácia strojárskeho priemyslu") je litovská obchodná organizácia strojárskych spoločností so sídlom vo Vilniuse, založená v roku 1993, ktorá je najväčšou strojárskou obchodnou organizáciou v Pobaltí a zastupuje 170 spoločností.
Litovský parlament Seimas konzultuje s Linpra zákony, ktoré majú vplyv na litovský strojársky a výrobný sektor.

</doc>
<doc id="720162" url="https://sk.wikipedia.org/wiki?curid=720162" title="LINPRA">
LINPRA



</doc>
<doc id="720163" url="https://sk.wikipedia.org/wiki?curid=720163" title="Engineering Industries Association of Lithuania">
Engineering Industries Association of Lithuania



</doc>
<doc id="720165" url="https://sk.wikipedia.org/wiki?curid=720165" title="Cornwallčina">
Cornwallčina



</doc>
<doc id="720166" url="https://sk.wikipedia.org/wiki?curid=720166" title="Buvipesničky">
Buvipesničky

Buvipesničky je názov štvrtého štúdiového albumu speváčky Soni Horňákovej. Album v roku 2000 na CD vydalo hudobné vydavateľstvo Millenium Records.
V roku 1998 vysielal Slovenský rozhlas sériu rozprávok na dobrú noc pod spoločným názvom "Buvirozprávky". Autor rozprávok, básnik, textár a spisovateľ, Daniel Hevier, otextoval aj piesne, ktoré v podaní autorky hudby, Soni Horňákovej, s gitarovým sprievodom odzneli na záver každej časti v tejto sérii. Pesničky, ktoré sú zhudobnenými rozprávkovými príbehmi a trubadúrskymi piesňami, boli v nových aranžmánoch nanovo nahraté a vznikol tak detský hudobný album, "Buvipesničky", s podtitulom „Pesničky na dobrú noc“.

</doc>
<doc id="720168" url="https://sk.wikipedia.org/wiki?curid=720168" title="Philip George Zimbardo">
Philip George Zimbardo



</doc>
<doc id="720169" url="https://sk.wikipedia.org/wiki?curid=720169" title="Philip G. Zimbardo">
Philip G. Zimbardo



</doc>
<doc id="720171" url="https://sk.wikipedia.org/wiki?curid=720171" title="Studios de Bry">
Studios de Bry

Studios de Bry alebo Studios de Bry-sur-Marne je francúzske filmové štúdio nachádzajúca sa vo Bry-sur-Marne. Oproti ateliérom sídli Institut national de l'audiovisuel (INA).
Lokalita.
Hlavný vstup sa nachádza na 2 avenue de l'Europe 94360 Bry-sur-Marne. Plocha obdĺžnikového areálu je ohraničená cestami Rue Georges Méliès, Avenue de l'Europe, Avenue des Frères-Lumière.
História.
Studios de Bry postavila francúzska spoločnosť Société française de production (SFP) v 70. rokoch. Štúdia Joinville, ktoré zanikli v roku 1987 tam presunuli svoju činnosť. V čase 10. rokov štúdia boli v kríze a navrhovalo sa aj ich zatvorenie, ktoré nakoniec neprebehlo. V súčasnosti areál obsahuje 8 natáčacích hál.
V 20. rokoch 21. storočia sa realizuje plán obnovy a dostavby štúdii, ktorý by mal zdvojnásobiť kapacity výroby.

</doc>
<doc id="720173" url="https://sk.wikipedia.org/wiki?curid=720173" title="Studios de Bry-sur-Marne">
Studios de Bry-sur-Marne



</doc>
<doc id="720174" url="https://sk.wikipedia.org/wiki?curid=720174" title="Umelecký film">
Umelecký film



</doc>
<doc id="720175" url="https://sk.wikipedia.org/wiki?curid=720175" title="Si vis pacem, para bellum">
Si vis pacem, para bellum

Si vis pacem, para bellum je latinské príslovie, ktoré sa prekladá ako „Ak chceš mier, priprav sa na vojnu“.
Fráza "Si vis pacem, para bellum" bola upravená z výroku nachádzajúceho sa v traktáte Dē Rē Mīlitārī (4. alebo 5. storočie n. l.) od rímskeho autora Publiusa Flavia Vegetia Renatusa, v ktorom skutočné znenie je "Igitur quī dēsīderat pācem, præparet bellum" („Preto nech sa na vojnu pripraví ten, kto túži po mieri.“) Myšlienka, ktorú sprostredkúva, sa objavuje aj v skorších dielach, ako napríklad Platónove Zákony (Nomoi). Tento výraz odráža pochopenie, že podmienky pre mier sú často zachované pripravenosťou na vojnu, keď je to potrebné.

</doc>
<doc id="720176" url="https://sk.wikipedia.org/wiki?curid=720176" title="Elizabeth Jane Cochrane">
Elizabeth Jane Cochrane



</doc>
<doc id="720177" url="https://sk.wikipedia.org/wiki?curid=720177" title="Publius Flavius Vegetius Renatus">
Publius Flavius Vegetius Renatus



</doc>
<doc id="720178" url="https://sk.wikipedia.org/wiki?curid=720178" title="Quintus Rhemnius Fannius Palaemon">
Quintus Rhemnius Fannius Palaemon



</doc>
<doc id="720180" url="https://sk.wikipedia.org/wiki?curid=720180" title="Črchľa (sedlo)">
Črchľa (sedlo)

 
Črchľa () je horské sedlo v Nízkych Tatrách. Nachádza sa v strednej časti pohoria, nad Nižnou Bocou, južne od Liptovského Hrádku.
Polohopis.
Leží v centre pohoria, na východe geomorfologického podcelku Ďumbierske Tatry a v ich časti Ďumbier. Sedlo je súčasťou vetvy mohutného hrebeňa, ktorý vedie z Ďumbierskeho sedla cez Rovnú hoľu () na Slemä (). Vetva vybieha severovýchodným smerom z Rovnej hole () a oddeľuje jej masív od vrchu Červená (). Nevýrazné sedlo prepája severozápadne ležiacu dolinu Kráľov stôl a južne vedúcu Kráľovskú dolinu. Oblasť patrí do povodia Váhu, kde vodu odvádzajú prítoky riečky Boca. Hrebeňom vedie hranica Národného parku Nízke Tatry a jeho ochranného pásma a sedlom prechádza značený turistický chodník.
Sedlo leží v Žilinskom kraji, v okrese Liptovský Mikuláš a zasahuje na katastrálne územie obcí Liptovská Porúbka a Nižná Boca.

</doc>
<doc id="720181" url="https://sk.wikipedia.org/wiki?curid=720181" title="Piesne z nevydaných albumov">
Piesne z nevydaných albumov

Piesne z nevydaných albumov je názov prvej kompilácie speváčky Soni Horňákovej. Tento dvojalbum v roku 2003 na CD vydalo hudobné vydavateľstvo Millenium Records.
Výroba albumu.
Skladby dvojalbumu nahrali rôzne hudobné zoskupenia:
V štúdiu účinkovali títo hudobníci:

</doc>
<doc id="720186" url="https://sk.wikipedia.org/wiki?curid=720186" title="Pozdrav z Teonatu">
Pozdrav z Teonatu

Pozdrav z Teonatu je názov spoločného projektu, ktorý nahrala skupina Slide&amp;Udu a Soňa Horňáková. Je to zároveň aj piaty autorský štúdiový album speváčky Soni Horňákovej a tretí štúdiový album skupiny Slide&amp;Udu. Album v roku 2005 na CD vydalo hudobné vydavateľstvo Slnko Records.

</doc>
<doc id="720193" url="https://sk.wikipedia.org/wiki?curid=720193" title="Edward Evan Evans-Pritchard">
Edward Evan Evans-Pritchard



</doc>
<doc id="720194" url="https://sk.wikipedia.org/wiki?curid=720194" title="Theophil Hansen">
Theophil Hansen

Theophil Edvard Hansen (od roku 1884 v Rakúsko-Uhorsku nobilitovaný slobodný pán von Hansen; * 13. júl 1813, Kodaň – † 17. február 1891, Viedeň) bol dánsko-rakúsky architekt, predstaviteľ európskeho klasicizmu a novorenesancie 19. storočia.
Životopis.
Bol jedným zo šiestich detí violistu a zamestnanca poisťovne Rasmusa Hansena Braathena (17741824) nórskeho pôvodu, a Sophie Elisabeth Jensenovej, Dánky z Kodane. Jeho brat Hans Christian Hansen (18031883) bol taktiež architektom. Obom bratom bol prvým veľkým vzorom Christian Frederik Hansen (17561845), ktorý bol priekopníkom klasicistickej architektúry v Škandinávii, nie však príbuzný tejto rodiny.
Ďalším vzorom bol dánsky architekt Gustav Friederich Hetsch, profesor na Akadémii umenia v Kodani, u ktorého Hansen začal študovať. Po štúdiách u Karla Friedricha Schinkela na Stavebnej akadémii v Berlíne a študijnom pobyte vo Viedni Theophil Hansen odišiel do Atén, kde okrem štúdia klasickej gréckej architektúry a byzantskej architektúry pracoval pre bankára Georgia Sinasa a roku 1842 vytvoril svoj prvý projekt kostola. Postupne vytvoril rad ďalších návrhov verejných budov v štýle klasicizmu, a vďaka tomuto investorovi ich mohol realizovať.
Vďaka renomé, ktoré si Hansenove realizácie v Aténach získali, priviedol bankár Georgios Sinas Hansena do Viedne, aby projektoval tak pre neho, ako aj pre ďalších investorov stavby v „gréckom štýle“. Jeho nadanie rozpoznal už uznávaný viedenský architekt Ludwig Förster (17971863), ktorý ho prijal ako svojho asistenta. Vo Försterovom ateliéri pracoval v rokoch 18461852, oženil sa s jeho dcérou, ktorá však po roku a pol zomrela.
V období po zbúraní hradieb a starej zástavby Viedne nastala konjunktúra novej architektúry. Hansen si vytvoril tím spolupracovníkov vrátane maliara a sochára a čoskoro sa vypracoval na jedného z najvýznamnejších rakúskych architektov tej doby. V roku 1863 bol menovaný čestným občanom mesta Viedne, od roku 1868 do roku 1884 učil ako profesor na Akadémii výtvarných umení a toho istého roku 1884 bol povýšený do šľachtického stavu.
Je pochovaný v čestnom hrobe na viedenskom Ústrednom cintoríne (Skupina 14A, číslo 20). Roku 1894 po ňom bola pomenovaná ulica v centre Viedne. Na podeste hlavného vchodu Parlamentu bola vztýčená jeho portrétna busta.
Hansen spolupracoval s rakúskym sochárom Vincenzom Pilzom a maliarom Carlom Rahlom a taktiež s architektom Ottom Wagnerom.
Dielo.
Hansen bol jedným z najvýznamnejších architektov novogréckeho štýlu pre mestá Atény a Okružnú triedu vo Viedni. Staval aj v ďalších mestách, napríklad v Benátkach. Jeho najznámejším dielom je budova Ríšskej rady (dnes Parlament) vo Viedni, ktorá bola jeho poslednou realizáciou, a preto tam (vpravo od hlavného vchodu) bola odhalená pamätná busta.
Podobne ako jeho profesor Schinkel taktiež Hansen rád a pre svoje potešenie kreslil a maľoval. Okrem toho do svojich stavieb navrhoval umelecko-remeselné zariadenie interiérov vrátane sochárskych prvkov a ornamentov.

</doc>
<doc id="720195" url="https://sk.wikipedia.org/wiki?curid=720195" title="Slide&amp;Udu">
Slide&amp;Udu

Slide&amp;Udu je názov zoskupenia, ktorého základ tvorí dvojica hudobníkov Igor „Ajdži“ Sabo a Martin Zajko.
Dvojica hudobníkov, Igor „Ajdži“ Sabo a Martin Zajko, je známa spoluprácou v alternatívnych kapelách ako je Sanyland, či Mr. Band Silvie Josifoskej, či s Bobošom Prochákom v bluesovom projekte Sitra Achra no hrávajú aj pre iných. Spolupracovali ako hudobníci v kapele Jany Kirschner a hrávajú so Simou Magušinovou. Ako štúdiových účinkujúcich ich mená vidieť v projektoch ďalších známych mien v populárnej hudbe, medzi nimi je napríklad Peter Lipa, Richard Müller, skupina Para, Polemic, Lenka Filipová, Teri Čikoš a mnohých ďalších. 
Martin Zajko je hráč na gitaru, medzi jeho obľúbené nástroje patrí „slide“ gitara a Igor Sabo je okrem hrania na bicie nástroje známy ako hráč na perkusie, medzi ktorými je aj nigérijský bicí nástroj v tvare vázy nazvaný „Udu“ drum. Z názvov týchto dvoch špecifických hudobných nástrojov vznikla inšpirácia pre ich pomenovanie „Slide&amp;Udu“, ktoré vystihuje preferovaný hudobný štýl, cítenie a zvuk hudobnej skupiny. Dvojica Slide&amp;Udu má nahrané tri sólové štúdiové albumy a spoločný projekt so Soňou Horňákovou, album "Pozdrav z Teonatu".

</doc>
<doc id="720200" url="https://sk.wikipedia.org/wiki?curid=720200" title="Slide &amp; Udu">
Slide &amp; Udu



</doc>
<doc id="720202" url="https://sk.wikipedia.org/wiki?curid=720202" title="Santa Barbara (album)">
Santa Barbara (album)

Santa Barbara je názov šiesteho štúdiového albumu speváčky Soni Horňákovej. Album v roku 2010 na CD vydalo hudobné vydavateľstvo Slnko Records.

</doc>
<doc id="720203" url="https://sk.wikipedia.org/wiki?curid=720203" title="Studios de la Victorine">
Studios de la Victorine

Studios de la Victorine je francúzske filmové štúdio v Nice.
Lokalita.
Hlavný vstup do štúdii je na Avenue Edouard Grinda.
História.
História štúdia siaha do roku 1919, keď vďaka dvom producentom, Louisovi Nalpasovi a Serge Sandbergovi, bol zakúpený 7-hektárový pozemok na kopcoch Nice s názvom La Victorine. Ich ambíciou bolo urobiť z Nice európske hlavné mesto kinematografie. Po ťažkých začiatkoch dosiahli štúdiá Victorine svoj skutočný vrchol v 20. a 30. rokoch 20. storočia. Po druhej svetovej vojne ateliéry Victorine postupne upadali, príčinou bola konkurencia amerických štúdií a príchod televízie. V 50. rokoch v ateliéroch nakrúcal Alfred Hitchcock film "Chyťte zlodeja" (1955) s Cary Grantom a Grace Kelly či režisér Roger Vadim filmom "a Boh stvoril ženu" (1957), kde zažiarila aj Brigitte Bardot. V súčasnosti poskytuje areál 10 nakrúcacích filmových hál.

</doc>
<doc id="720205" url="https://sk.wikipedia.org/wiki?curid=720205" title="Goidelčina">
Goidelčina



</doc>
<doc id="720206" url="https://sk.wikipedia.org/wiki?curid=720206" title="Pejškov">
Pejškov

Pejškov môže byť:

</doc>
<doc id="720209" url="https://sk.wikipedia.org/wiki?curid=720209" title="Pejškov (Tišnov)">
Pejškov (Tišnov)

Pejškov je osada, časť mesta Tišnov v okrese Brno-venkov v Juhomoravském kraji. Nachádza sa v Křižanovskej vrchovine, asi 5 km na juhozápad od centra Tišnova.
Pejškov leží v katastrálnom území Pejškov u Tišnova s rozlohou 2,83 km².
Dejiny.
Prvá písomná zmienka o osade je z roku 1390. Od roku 1850 do 70. rokov 19. storočia Pejškov spadal k Deblínu, potom bol samostatnou obcou. Súčasť Tišnova je od roku 1986.

</doc>
<doc id="720213" url="https://sk.wikipedia.org/wiki?curid=720213" title="Pejškov u Tišnova">
Pejškov u Tišnova



</doc>
<doc id="720215" url="https://sk.wikipedia.org/wiki?curid=720215" title="Demänovské sedlo">
Demänovské sedlo

 
Demänovské sedlo () je horské sedlo v hlavnom hrebeni Nízkych Tatier. Nachádza sa v strednej časti pohoria, nad Demänovskou Dolinou, južne od Liptovského Mikuláša.
Polohopis.
Leží v centre pohoria, na východe geomorfologického podcelku Ďumbierske Tatry a v ich časti Ďumbier. Sedlo je súčasťou hlavného nízkotatranského hrebeňa medzi Chopkom () a Ďumbierom () a oddeľuje západne situované Konské () a východne ležiacu Krúpovu hoľu (). Sedlo prepája Širokú a Demänovskú dolinu na severe a južne ležiacu Bystrú dolinu. Voda zo severných svahov odteká riečkou Demänovka do Váhu, z južných prúdi do Bystrianky a Hrona. Hrebeň je súčasťou Národného parku Nízke Tatry a sedlom vedie značená turistická magistrála Cesta hrdinov SNP.
Sedlo leží na hranici Žilinského a Banskobystrického kraja, a okresov Liptovský Mikuláš a Brezno. Zasahuje na katastrálne územie obcí Demänovská Dolina a Horná Lehota.

</doc>
<doc id="720219" url="https://sk.wikipedia.org/wiki?curid=720219" title="Turistická značkovaná trasa číslo 8106">
Turistická značkovaná trasa číslo 8106

 Turistická značkovaná trasa číslo 8106 je žltá trasa v Malých Karpatoch, ktorá vedie z lokality pod Peprovcom do Perneka. Dĺžka trasy je 15,4 km. Turistická trasa je v správe Klubu slovenských turistov.

</doc>
<doc id="720220" url="https://sk.wikipedia.org/wiki?curid=720220" title="Gérard de Martigues">
Gérard de Martigues



</doc>
<doc id="720221" url="https://sk.wikipedia.org/wiki?curid=720221" title="Majstrovstvá klubov FIFA">
Majstrovstvá klubov FIFA



</doc>
<doc id="720228" url="https://sk.wikipedia.org/wiki?curid=720228" title="Studios de Joinville">
Studios de Joinville

Studios de Joinville bolo francúzske filmové štúdio nachádzajúce sa v Joinville-le-Pont pri Paríži. Po ich zatvorení v roku 1987 sa ich činnosť presťahovala do Studios de Bry.
Lokalita.
Umiestnenie ateliéru sa rozprestieralo pri Seine medzi ulicami Rue Charles-Pathé, Rue Hugede, Quai Gabriel Péri a All. du Pont Olin.
História.
Francúzsky priekopník filmu Charles Pathé zriadil v roku 1906 laboratórium na spracovanie filmu v Joinville-le-Pont v regióne Île-de-France. Od roku 1923 sa v Joinville vyrábali a vyvíjali aj 9,5 mm filmy systému Pathé Baby. Prvé filmové zábery využívali štúdio už v 10. rokoch. Avšak až v roku 1921 boli inštalované elektrické osvetľovacie systémy. Joinville sa stal – popri štúdiách Pathé v Saint-Maurice à Saint-Maurice vo Val-de-Marne – druhým väčším výrobným závodom. V roku 1923 bola postavená nová budova. Počas vojny vyhorela väčšina sál (1940); až v roku 1946 boli spočiatku len čiastočne prestavané. V roku 1947 boli ateliéry začlenené do zväzu ateliérov "Franstudio". Ateliéry sa zavreli v roku 1987 a v roku 1991 boli zbúrané. Medzi filmy natočené v Joinville patrili "L'Argent" (1928, Marcel l'Herbier), "Pépé le Moko" (1936, Julien Duvivier), "Les Portes de la Nuit" (1947, Marcel Carné) a filmy Jeana Renoira "Francúzsky kankán" (1954) a "Le Déjeuner sur l'Herbe" (1959). Štúdia v tom čase obsahovali 7 natáčacích hál.

</doc>
<doc id="720231" url="https://sk.wikipedia.org/wiki?curid=720231" title="V šere lesklých stromov">
V šere lesklých stromov

V šere lesklých stromov je názov siedmeho štúdiového albumu speváčky Soni Horňákovej. Album v roku 2019 na CD vydalo hudobné vydavateľstvo Real Music House.

</doc>
<doc id="720233" url="https://sk.wikipedia.org/wiki?curid=720233" title="Piesne (1993 – 2019)">
Piesne (1993 – 2019)

Piesne (1993 – 2019) je názov druhej kompilácie, ktorú vydala speváčka Soňa Horňáková. Tento dvojalbum v roku 2023 na CD vydalo hudobné vydavateľstvo Slnko Records.
Výroba albumu.
Ďalšie piesne nahrali hudobné skupiny v zložení:

</doc>
<doc id="720249" url="https://sk.wikipedia.org/wiki?curid=720249" title="Alexis Léger">
Alexis Léger



</doc>
<doc id="720250" url="https://sk.wikipedia.org/wiki?curid=720250" title="Annie Woodová">
Annie Woodová



</doc>
<doc id="720251" url="https://sk.wikipedia.org/wiki?curid=720251" title="Annie Besant">
Annie Besant



</doc>
<doc id="720252" url="https://sk.wikipedia.org/wiki?curid=720252" title="Annie Wood">
Annie Wood



</doc>
<doc id="720253" url="https://sk.wikipedia.org/wiki?curid=720253" title="Anthony Ashley Cooper">
Anthony Ashley Cooper



</doc>
<doc id="720255" url="https://sk.wikipedia.org/wiki?curid=720255" title="Studios de Saint-Maurice">
Studios de Saint-Maurice

Studios de Saint-Maurice (niekedy nazývané ako Studios de Franstudio) bolo francúzske filmové štúdio nachádzajúce sa v Saint-Maurice (Val-de-Marne) pri Paríži. Štúdio spadalo pod spoločnosť Franstudio.
Lokalita.
Lokalita ateliérov bola usadená neďaleko Studios de Joinville. Plocha sa nachádzala medzi Rue des Réservoirs, Rue Aristide-Briand, Av. du Chemin de Presles a Avenue des Canadiens.
História.
Štúdia vznikli v 30. rokoch 20. storočia. Medzi filmy ktoré sa tam natáčali patria napríklad: "Les Visiteurs du soir" (Marcel Carné, 1942), "Le Baron fantôme" (Serge de Poligny, 1942), "La Belle et la Bête" (Jean Cocteau, 1946), "La Traversée de Paris" (Claude Autant-Lara, 1956), "Elena et les hommes" (Jean Renoir, 1956), "Le Président" (Henri Verneuil, 1960), "Le Cerveau" (Gérard Oury, 1969), "La Folie des grandeurs" (Gérard Oury, 1971), "Jo" (Jean Girault, 1971) či "La Casse" (Henri Verneuil, 1971). V roku 1971 po požiari boli ateliéry zatvorené a postupne zbúrané. Na pozemku sa teraz nachádza skupina obytných a kancelárskych budov postavených v roku 1975, „Panoramis“. Štúdia v tom čase obsahovali 5 natáčacích hál.

</doc>
<doc id="720257" url="https://sk.wikipedia.org/wiki?curid=720257" title="James O. Urmson">
James O. Urmson



</doc>
<doc id="720258" url="https://sk.wikipedia.org/wiki?curid=720258" title="J. O. Urmson">
J. O. Urmson



</doc>
<doc id="720263" url="https://sk.wikipedia.org/wiki?curid=720263" title="Pomerium">
Pomerium

Pomerium alebo pomoerium bolo náboženskou hranicou okolo mesta Rím a miest kontrolovaných Rímom. Z právneho hľadiska Rím existoval len v rámci svojho "pomeria"; všetko, čo sa nachádzalo mimo neho, bolo jednoducho územím, "ager"-om, patriacim Rímu.
Etymológia.
Výraz "pōmērium" je klasickou skratkou latinského výrazu "post moerium" (doslova „za/za múrom“). Rímsky historik Titus Livius vo svojom diele "Ab Urbe Condita" píše, že hoci etymológia naznačuje význam vzťahujúci sa na jednu stranu hradieb, "pomerium" bolo pôvodne územie na oboch stranách mestských hradieb. Uvádza, že podľa etruskej tradície sa táto plocha posväcovala augurmi a že bolo zakázané obývať alebo obhospodarovať plochu "pomeria", čo malo sčasti zabrániť tomu, aby sa v blízkosti hradieb stavali budovy (hoci píše, že v jeho dobe sa domy skutočne stavali pri hradbách na hranici). Iní autori naznačujú odvodenie od "prō moerium", „pri hradbách“
Poloha a rozšírenia.
Tradícia tvrdila, že "pomerium" bolo pôvodnou hranicou, ktorú rituálne vyoral Romulus okolo hradieb pôvodného mesta, a že ju rozšíril Servius Tullius. Legendárny dátum jej vytýčenia, 21. apríl, sa naďalej oslavoval ako výročie založenia mesta.
"Pomerium" nenadväzovalo na líniu Serviových hradieb a zostalo nezmenené, až kým ho diktátor Lucius Cornelius Sulla v roku 80 pred Kr. v rámci demonštrácie svojej absolútnej moci nerozšíril. Niekoľko bielych značkovacích kameňov (tzv. "cippi"), ktoré dal postaviť Claudius, sa našlo "in situ" a niekoľko sa ich našlo aj mimo pôvodného miesta. Tieto kamene označujú hranice a relatívne rozmery "pomeria", ktoré rozšíril Claudius. Toto rozšírenie je zaznamenané u Tacita a zdôraznené v diele autora Aulus Gellius. Posledný kameň "pomeria" z obdobia vlády Claudia bol objavený 17. júna 2021 v blízkosti Augustovho mauzólea.
"Pomerium" nebolo opevnené, "de facto" pôsobilo skôr ako právne a nábožensky vymedzené územie označené "cippi"-mi. Nezahŕňalo ani celú metropolitnú oblasť, dokonca ani všetkých sedem pahorkov (Palatínsky pahorok bol súčasťou "pomeria", ale Kapitol a Aventín nie). "Curia Hostilia" a studňa "Comitium" na Forum Romanum, dve mimoriadne dôležité miesta v správe mestského štátu a jeho impéria, sa nachádzali v rámci "pomeria", zatiaľ čo chrám Bellona bol mimo neho.
Súvisiace obmedzenia.
"Pomerium" predstavovalo posvätnú hranicu. Podľa Tita Livia sa jeho porušenie mohlo rovnať prílišnému naťahovaniu ľudského tela.

</doc>
<doc id="720265" url="https://sk.wikipedia.org/wiki?curid=720265" title="Radovan Šebesta">
Radovan Šebesta

Prof. Mgr. Radovan Šebesta, DrSc. (* 1975, Myjava) je slovenský chemik a vysokoškolský pedagóg, profesor organickej chémie pôsobiaci na Univerzite Komenského v Bratislave, Prírodovedeckej fakulte, chemickej sekcii, na katedre organickej chémie.
Vo svojom výskume sa zaoberá organickou a bioorganickou chémiou, organokovovými zlúčeninami, chirálnymi látkami, katalýzou reakcií a mechanochémiou. Vyvíja nové katalytické metódy za použitia katalýzy prechodnými kovmi ale aj organokatalyzátorov. Zaujíma sa aj o syntézu liečiv a farmaceuticky významých intermediátov, kde je známy svojou výrazne vylepšenou syntézou oseltamiviru, antivirotika proti chrípke, ktorá sa v súčasnosti používa v priemysle. V syntéze využíva mechanochemickú aktiváciu, fotochémiu a elektrochémiu. Vývoj syntéz smeruje ku udržateľnému rozvoju vývojom metodológií zelenej chémie.
Akademická kariéra.
Akademická kariéra prof. Mgr. Radovana Šebestu, DrSc. je spojená s Univerzitou Komenského v Bratislave. Pregraduálne štúdium absolvoval na Prírodovedeckej fakulte v rokoch 1993 až 1998, ktoré ukončil ziskom magisterského titulu. Následne pokračoval v doktorandskom štúdiu na katedre organickej chémie Prírodovedeckej fakulty Univerzity Komenského, kde po štyroch rokoch štúdia, t.j. v roku 2002 získal titul doktor filozofie. Pod vedením profesorky Marty Sališovej vyvinul nové chirálne ferocénové ligandy.
Po ukončení postgraduálneho štúdia pokračoval ako postdoc u prof. Dr. Dietera Seebacha na ETH v Zürichu vo Švajčiarsku, kde strávil dva roky od 2002 do 2004. Na ETH pracoval na beta2-aminokyselinách a zodpovedajúcich betapeptidoch. V Holandsku pôsobil jeden rok na Rijksuniversiteit Groningen na Stratingh Istitute v skupine prof. Dr. Ben Feringa, nositeľa Nobelovej cen za chémiu za rok 2016, kde pracoval na meďou katalyzovaných Michaelových adíciách organokovových činidiel. Výsledkom jeho práce v Groningene boli dve publikácie spolu s Feringom: jedna z nich bola publikovaná v "Advanced Snthesis and Catalysis" a druhá v "Chemical Communications."
V roku 2005 sa vrátil na svoju Alma Mater do skupiny profesora Štefana Toma. V roku 2008 habilitoval a sa stal docentom organickej chémie. V roku 2015 získal titul profesora organickej chémie.
Odborné činnosti.
Prof. Šebesta je členom Americkej chemickej spoločnosti sídliacej vo Washingtone v Spojených štátoch Amerických, je členom Kráľovskej chemickej spoločnosti sídliacej v Londýne a tiež členom Slovenskej chemickej spoločnosti so sídlom v Bratislave.
Scientometria.
Prof. Šebesta má celkovo 2438 citácii, pričom počet nových citácií v posledných piatich rokoch bol 1119, čo je takmer polovica všetkých citácií. Hirschov index 24, čiže má aspoň 24 článkov citovaných aspoň 24-krát. Má 61 publikácií, ktoré boli citované aspoň desaťkrát (i10-index), pričom za posledných päť rokov má 31 publikácií, ktoré boli citované aspoň desaťkrát. Práce Radovana Šebestu sú už od roku 2012 citované aspoň stokrát za rok. V roku 2022 boli je práve citované 208-krát. Najcitovanejšia práca prof. Šebestu má 214 citácií.
Pedagogické pôsobenie.
Prof. Šebesta vyučuje na katedre organickej chémie Prírodovedeckej fakulty Univerzity Komenského v Bratislave pregraduálnych a postgraduálnych študentov. V pregraduálnom stupni štúdia anglicky vyučuje predmet "Organic chemistry" určený pre študentov bakalárskeho stupňa štúdia študijného programu "Biological Chemistry" a v slovenčine vyučuje predmet "Bakalárska práca z organickej a bioorganickej chémie (1)" určeného pre študentov bakalárskeho stupňa štúdia študijného programu "Chémia". Prof. Šebesta vedie a oponuje bakalárske práce. Študentov magisterského stupňa štúdia vyučuje predmet "Mechanizmy organických reakcií." Na tento predmet pripravil učebnicu s rovnomenným názvom. Ďalším predmetom vyučovaným prof. Šebestom je "Organokovová chémia". Tiež vedie a oponuje magisterské a dizertačné práce.
Vedecké publikácie.
Prof. Šebesta je autorom 216 vedeckých prác. V roku 2021 časopis Beilstein Journal of Organic Chemistry požiadal prof. Šebestu, aby bol editorom špeciálneho čísla tohto časopisu venovanému práve asymetrickej organokatalýze.
V roku 2022 publikoval syntézu pinakolesterov arylborónových kyselín bez použitia paládia, prekurzorov vohdných na Suzukiho reakcie.

</doc>
<doc id="720266" url="https://sk.wikipedia.org/wiki?curid=720266" title="Maliar Konnakis">
Maliar Konnakis

Maliar Konnakis je konvenčné meno gréckeho maliara váz z Apúlie, pôsobiaceho približne v polovici 4. storočia pred Kr.
Keramika typu Gnathia bola v najranejšom období úzko prepojená s červenofigúrovou keramikou, čo sa odrazilo vo výbere tvarov váz a hlavne motívov. Základy novej vázovej maliarskej techniky sa tradične spájajú s dvomi menami, a to s Maliarom Konnakisom a s Maliarom z Compiègne ( „Compiègne Painter“). Obaja tvorili podobným štýlom.
Maliar Konnakis je pomenovaný podľa vyrytého nápisu "ΚОΝΝΑΚΙΣ" (nápisy na vázach typu Gnathia sú vzácne) na fragmente krátera z Tarentu so zobrazením tancujúcej ženskej postavy (opitej hetéry), namaľovanej bielou farbou. Ďalšími dielami (identifikovaných podľa štýlu jeho tvorby) pripisovanými Maliarovi Konnakisovi sú fragmenty kratéra s maskou tragického herca, tiež z Tarentu a dnes vo Würzburgu a kalichový kratér s "Eumenidom" z Ruva, dnes v petrohradskom múzeu Ermitáž. Maliarovi Konnakisovi zrejme možno pripísať fragmenty kalichového kratéra so satyrom držiaceho pochodeň z Múzea Paula Gettyho v Malibu, fragment so satyrom z Metropolitného múzea v New Yorku (pravdepodobne sa našiel v Tarente) a kráter s hercom a ženskou postavou z Múzea výtvarných umení v Bostone.
Iné projekty.
 

</doc>
<doc id="720270" url="https://sk.wikipedia.org/wiki?curid=720270" title="Michel Brown">
Michel Brown

Michel Brown, vlastným menom "Misael Browarnik Beiguel" (* 10. jún 1976, Buenos Aires, Argentína) je argentínsky herec, spevák a moderátor.
Preslávil sa najmä svojou hereckou úlohou v telenovele "Skrytá vášeň" ako Franco Reyes.

</doc>
<doc id="720271" url="https://sk.wikipedia.org/wiki?curid=720271" title="Rozhledna na Klucanině">
Rozhledna na Klucanině

Rozhľadňa na Klucanine () alebo Rozhľadňa Tišnov () je rozhľadňa nachádzajúca sa na vrchu Klucanina v meste Tišnov v okrese Brno-venkov.
História.
Rozhľadňa stojí na mieste pôvodnej drevenej, ktorá stála v rokoch 19341947. O jej vznik sa zaslúžil Klub českých turistů. Stará rozhľadňa bola otvorená 15. októbra 1993. Zbúraná bola v 50. rokoch, zostalo po nej len kamenné torzo.
Nápad obnovenia rozhľadne vznikol v roku 2000. V roku 2001 občianske združenie Rozhled na Tišnov prezentovalo zámer starostovi. Súčasná rozhľadňa bola otvorená 11. októbra 2003, materiál na výstavbu boli betónové KB bloky. Jej celková výška je 29,4 m. Na vrchol rozhľadne vedie 133 schodov.
Od roku 2009 k rozhľadni vedie náučný chodník. Od roku tišnovskej nemocnici k nej vedie 1,5 km chodník po modrej značke. Je celoročne voľne prístupná.

</doc>
<doc id="720272" url="https://sk.wikipedia.org/wiki?curid=720272" title="Krúpovo sedlo">
Krúpovo sedlo

 
Krúpovo sedlo () je horské sedlo v hlavnom hrebeni Nízkych Tatier. Nachádza sa v strednej časti pohoria, nad Demänovskou Dolinou, južne od Liptovského Mikuláša.
Polohopis.
Leží v centre pohoria, na východe geomorfologického podcelku Ďumbierske Tatry a v ich časti Ďumbier. Sedlo sa nachádza v hlavnom nízkotatranskom hrebeni medzi Chopkom () a Ďumbierom () a oddeľuje blízku, severozápadne situovanú Krúpovu hoľu () a mohutný Ďumbier na východe. Nevýrazné sedlo zároveň prepája Litvorovú a Jánsku dolinu na severe a južne ležiacu rozsiahlu Bystrú dolinu. Voda zo severných svahov hrebeňa odteká potokom Bystrá do Štiavnice v povodí Váhu, z južných častí steká do Bystrianky a Hrona. Hrebeň je súčasťou Národného parku Nízke Tatry a jeho severná časť zasahuje do národnej prírodnej rezervácie Ďumbier. Sedlom vedie značená turistická magistrála Cesta hrdinov SNP a je tu dôležitá križovatka značených chodníkov. Zo sedla vedie odbočka na Ďumbier ().
Sedlo leží na hranici Žilinského a Banskobystrického kraja, a okresov Liptovský Mikuláš a Brezno. Zasahuje na katastrálne územie obcí Liptovský Ján a Horná Lehota.

</doc>
<doc id="720273" url="https://sk.wikipedia.org/wiki?curid=720273" title="IGTV">
IGTV

IGTV, skratka pre Instagram TV, bola video aplikácia od Instagramu pre smartfóny s operačnými systémami Android a iOS. Umožnil dlhšie videá v porovnaní s príspevkami na Instagrame. IGTV bol k dispozícii ako samostatná aplikácia, hoci základné funkcie boli dostupné aj v rámci aplikácie a webstránky Instagramu.
Službu spustil a predstavil bývalý generálny riaditeľ Instagramu Kevin Systrom na živom podujatí v San Franciscu 20. júna 2018, na ktorom sa taktiež zúčastnili tvorcovia ako Lele Pons.
Dňa 1. marca 2022 materská spoločnosť Instagramu, Meta, oznámila ukončenie IGTV z dôvodu zamerania sa na Filmové pásy (). Aplikácia bola odstránená z obchodov s aplikáciami v polovici marca a všetky IGTV videá boli zlúčené do aplikácie Instagram.
Servis.
IGTV vyžadoval, aby sa používatelia prihlásili pomocou Instagram účtu. Mobilné zariadenia umožňovali nahrávanie v dĺžke až 15 minút s veľkosťou súboru až 650 MB, zatiaľ čo webové prehliadače pre stolné počítače umožňovali nahrávanie v dĺžke až 60 minút s veľkosťou súboru až 3,6 GB. Aplikácia automaticky prehrávala videá hneď po spustení, čo Kevin Systrom porovnal s platformami videí, kde musíte najskôr nájsť video.
Instagram účty s kanálom IGTV dostali na svojej profilovej stránke kartu IGTV. Okrem toho sa nahrávky na IGTV mohli zrkadliť na prepojenú stránku na Facebooku.
V máji 2019 získala IGTV možnosť nahrávať videá na šírku.

</doc>
<doc id="720276" url="https://sk.wikipedia.org/wiki?curid=720276" title="TBH">
TBH

Skratka TBH alebo tbh môže byť:

</doc>
<doc id="720278" url="https://sk.wikipedia.org/wiki?curid=720278" title="Zoznam najodoberanejších slovenských YouTube kanálov">
Zoznam najodoberanejších slovenských YouTube kanálov



</doc>
<doc id="720280" url="https://sk.wikipedia.org/wiki?curid=720280" title="Studios d'Arpajon">
Studios d'Arpajon

Studios d'Arpajon alebo aj Studios 91 je francúzske filmové štúdio nachádzajúca sa v Saint-Germain-lès-Arpajon.
Lokalita.
Hlavný vstup sa nachádza na ulici sa na Rue des Loges. Areál štúdia susedí zo železničnými traťmi.
História.
V bývalej poľnohospodárskej hale bolo v roku 1987 zriadených desať filmových hál. V roku 1995 ateliéry kúpila skupina Euro Media France, kedy bol prijatý ich názov „Studios d’Arpajon“. Posledné celovečerné filmy boli natočené v roku 2008. Posledné komerčné natáčania sa uskutočnili v roku 2012, kedy boli všetky štúdiá zatvorené. V roku 2018 sa ateliéry vrátili do prevádzky integráciou štúdií Diamond SP, ako ich prvé natáčanie v máji 2018, tanečným filmom Mehdiho Meddaciho, "Hitting the Water".

</doc>
<doc id="720281" url="https://sk.wikipedia.org/wiki?curid=720281" title="Studios 91">
Studios 91



</doc>
<doc id="720284" url="https://sk.wikipedia.org/wiki?curid=720284" title="Studios Francœur">
Studios Francœur

Studios Francœur boli francúzske filmové štúdiá nachádzajúce sa v 18. parížskom obvode.
Lokalita.
Vstup do areálu sa nachádzal na ulici 6 Rue Francœur.
História.
V roku 1926 Bernard Natan založil svoju spoločnosť Rapid-Films na 6 rue Francoeur v súkromnom kaštieli a priemyselných budovách z roku 1898. Nainštaloval na tejto adrese laboratórium na spracovanie filmov, potom dve štúdiá na natáčanie reklamných filmov a od roku 1927 filmové štúdiá. V štúdiách Francoeur bolo postupom času natočených niekoľko stoviek filmov. V povojnovej ére bolo štúdio súčasťou siete Franstudio, spolu s ateliérmi Joinville a Saint-Maurice. V 70. rokoch sa používal na natáčanie televíznych relácii. Štúdio bolo zatvorené v roku 1991 a od roku 1999 v danom objekte sídli La Fémis.

</doc>
<doc id="720290" url="https://sk.wikipedia.org/wiki?curid=720290" title="Canyon Bicycles">
Canyon Bicycles

Canyon Bicycles GmbH je nemecký distribútor a čiastočne výrobca cestných bicyklov, horských bicyklov, hybridných bicyklov, triatlonových bicyklov a elektrických bicyklov sídliaci v nemeckom meste Koblenz.
História.
V roku 1985 Roman Arnold a jeho brat Franc Arnold, (ktorý už nie je zapojený v spoločnosti) založili Radsport Arnold GmbH ako dodávateľa cyklistických dielov. Až v roku 1996 sa objavili prvé bicykle zo značkou Canyon. Radsport Arnold prijal stratégiu predaja cez internet.
V roku 2001, spoločnosť urobila krok z dodávateľa na výrobcu bicyklov a taktiež zmenila názov na Canyon Bicycles GmbH. S Lutzom Schefferom si Canyon dokázal zabezpečiť služby rámového dizajnéra. V nasledujúcich rokoch sa firme podarilo najať Hansa Christiana Smolíka, spolu s ďalšími odborníkmi na stavbu bicyklov.
V roku 2006 Canyon predstavil svoj nový korporátny dizajn, ktorý v roku 2007 získal aj niekoľko ocenení.
V roku 2018 Canyon predstavil svoj prvý e-bike s názvom Spectral:ON.
Výroba a montáž.
Rámy a vidlice Canyon sú navrhnuté spoločnosťou Canyon a vyrábajú sa v Ázii. Hlavný dodávateľ je taiwanská spoločnosť "Quest Composite Technology", ktorá vyrába rámy aj pre bicykle Trek. Montáž, kontroly kvality a skúšky sa nachádzajú v Koblenzi.
Canyon v cyklistickom a triatlonovom športe.
V cestnej cyklistike sa Canyon prvýkrát objavil v roku 2007. Spoločnosť prvýkrát dodala svoje bicykle Unibet.com tímu, ktorý sa zúčastnil UCI ProTour. Značka taktiež v minulosti sponzorovala veľa profesionálnych cestných cyklistických tímov vrátane Kutushe. V súčasnosti podporuje mužský aj ženský tým Movistar, Alpecin-Fenix a Canyon-SRAM.
Už o dva roky neskôr prišiel obrovský, a asi aj najväčší doterajší úspech, keď sa v roku 2009 Cadel Evans na Canyon bicykli stal majstrom sveta.
Odvtedy počet úspechov rástol obrovským tempom a asi najúspešnejšiu sezónu v profesionálnej cyklistike Canyon dosiahol v roku 2011. Philippe Gilbert triumfoval na troch jarných klasikách Amstel Gold Race, La Fléche Wallonne a Liége-Bastogne-Liége a to v rozmedzí neuveriteľných ôsmich dní. To ale nebolo všetko. Canyon si užíval slávu Gilberta aj na Tour de France v roku 2011. Bez problémov vyhral prvú etapu a stal sa „chameleónom“ pretekov. V priebehu niekoľkých dní si totiž obliekol žltý, bodkovaný ale aj zelený dres.
Nairo Quintana vyhral Giro d’Italia 2014 pričom jazdil na Canyon Ultimate CF SLX pre cestné etapy a Canyon Speedmax CF pre časovky. Takisto v roku 2019 Canyon bol na vrchole pódia v talianskom Gire keď, Richard Carapaz dosiahol vrchol Arena di Verona po úspešnej poslednej časovke. Medzi ďalšie úspechy na Canyon bicykloch patria majstrovstvá sveta profesionálnych cestných pretekov Cadela Evansa v roku 2009, dve etapové víťazstvá Alexandra Kristoffa na Tour de France 2014, hodinový rekord Alexa Dowsetta a víťazstvá Jona Frodena na Ironman European Championship 2015 vo Frankfurte nad Mohanom a na Ironman World Championship na Havaji v roku 2015.
V decembri 2016 bolo oznámené že Canyon bude sponzorovať britský tím Bike Channel - Canyon.
V roku 2020 Mathieu van der Poel triumfoval na Tour of Flanders na Canyon Aeroad.

</doc>
<doc id="720299" url="https://sk.wikipedia.org/wiki?curid=720299" title="Od Kuka do Kuka">
Od Kuka do Kuka

Od Kuka do Kuka je televízna relácia pre deti, ktorú vysielala od roku 1985 ČST v Bratislave a neskôr STV. Išlo o nedeľný detský magazín, v ktorom sa striedali scénky s bábkou – Kukom – a rozprávkami.
Relácia sa spočiatku volala "Poďte s nami" a samotný Kuko sa v nej objavoval ako tvor zvaný Dancul.
Jedným z prvých moderátorov bol Peter Kuba, neskôr František Výrostko a napokon Patrícia Jarjabková, ktorá sa stala neoddeliteľnou súčasťou relácie. Reláciu moderovala zhruba 16 rokov.
Bábku Kuka navrhla a ušila slovenská bábkarská výtvarníčka Anna Cigánová. Kuko fungoval na princípe čierneho divadla. Bolo za ním tmavé pozadie a jeho telo vodili bábkari (Gréta Nosáľová – ovládajúca ruky, Dušan Štauder – ovládajúci hlavu a trup a Anna Okapcová, ktorá Kukovi požičala svoj hlas). Dablérov bábky bolo vyrobených niekoľko. Jedna z nich je v súčasnosti súčasťou stálej expozície Múzea bábkarských kultúr a hračiek na hrade Modrý Kameň. Odstupom času pribudol Kukovi aj brat Puko, ktorému hlas prepožičal Ivan Martinka.
Súčasťou relácie bol aj Vašo Patejdl. V roku 1993 vyšiel album "Hudobná škola" na MC kazete s piesňami z relácie. V roku 2024 vyšiel album k 1. výročiu úmrtia Vaša Patejdla s novým digitálne remastrovaným zvukom i na CD. Všetky piesne zložil Vašo Patejdl a o texty sa postaral Daniel Hevier a Václav Šuplata. Okrem toho sa na albume podieľalo 10 speváckych zborov z celého Slovenska.
Hoci Kuko v relácii neprinášal žiadne ideologické posolstvá, aj on bol nástrojom štátnej moci na kontrolu obyvateľstva. Patrícia Jariabková uviedla, že televízne programy atraktívne pre detského diváka boli cielene vysielané v nedeľu ráno, aby deti nemali záujem ísť do kostola. Komunistická strana týmto spôsobom oslabovala vplyv náboženstva.
V roku 1998 vyšla kniha Patrície Jariabkovej a Danice Koršovej s názvom "Môj kamarát Kuko", ktorá mapuje zážitky z televíznej relácie nielen pred, ale aj za televíznymi kamerami.
V roku 2005 sa bábka Kuka objavila v kontroverznej reklame spoločnosti PlayStation Slovakia na propagáciu PlayStation 2. V reklame je bábka Kuka odhodená v kontajneri. Reklamná kampaň pobúrila nielen divákov, ale aj moderátorku relácie, ktorá podala podnet Rade pre reklamu. Reklama bola napadnutá morálne, ale z právneho hľadiska bola v poriadku. Rada pre reklamu záležitosť zhodnotila ako neopodstatnenú.
9. marca 2016 bola Patricia Jarjabková hosťom v Chart Show v časti Hity 90. rokov, ktorá bola venovaná i spomienke na Kuka.
22. júla 2016 bola postavička Kuka spolu s tvorcami relácie súčasťou dokumentárneho cyklu "Fetiše televízie" (epizóda Televízne postavičky).

</doc>
<doc id="720301" url="https://sk.wikipedia.org/wiki?curid=720301" title="Ding dong">
Ding dong

ding dong je názov druhého štúdiového albumu, ktorý nahrala skupina Slide&amp;Udu. Album v roku 2004 na CD vydalo hudobné vydavateľstvo Slnko Records.

</doc>
<doc id="720323" url="https://sk.wikipedia.org/wiki?curid=720323" title="Sonogashirova reakcia">
Sonogashirova reakcia

Sonogaširova reakcia (tiež Sonogaširov cross-coupling, resp. Sonogaširova Hagiwarova reakcia) je paládiom a meďou katalyzovaná cross couplingová reakcia halogénderivátov a terminálnych alkínov. 
Príbuznou reakciou je Castorova Stephensova reakcia a Cadiotova Chodkiewiczova reakcia. Význam Sonogaširovej reakcie výrazne narástol po objave, že lineárna -C≡C- skupina je izostérna s "para"-substituovanými aromátmi. Ďalší podnet k využitiu Sonogaširovej reakcie bol objav éndiínov v prírode, ktoré majú protirakovinové účinky a ich syntéza vyžaduje Sonogaširovu reakciu: sem patria kalicheamicíny, napríklad "N-"acetyl-γ-kalicheamicín: cyklický éndiín podľahne v bunke pericyklickej reakii: Bergmanovmu prešmyku za vzniku 1,4-didehydrobenzénového biradikálu, ktorý sa kovalentne viaže na nukleové kyseliny, ktoré tým poškodí a vyvolá apoptózu bunky. 
Výhody Sonogaširovej reakcie.
Nasledujúci výpočet vlastností ukazuje, prečo je Sonogaširova reakcia reakciou prvej voľby pri konštrukcii C(sp)-C(sp) a C(sp)-C(sp2) väzieb:
Nevýhody Sonogaširovej reakcie.
Nevýhody Sonogaširovej reakcie je nutné zvážiť pri plánovaní syntézy produktu:
Vylepšenia Sonogaširovej reakcie.
Syntéza terminálnych alkénov.
Na syntézu terminálnych alkínov je možné použiť samotnú Sonogaširovu reakciu, kde halogénderivát sa nechá reagovať s trimetylsilylacetylénom (TMSA): HC≡C-SiMe3, ktorý je kvapalný na rozdiel od plynného acetylénu (HC≡CH). V druhom kroku sa vykoná desilylácia za vzniku terminálneho alkínu: R-C≡CH pôsobením alkalického hydroxidu, uhličitanu alebo fluoridu. Takto pripravený terminálny alkín je možné podrobiť ďalšej Sonogaširovej reakcii.
Ďalším problémom acetylénu v Sonogaširovej reakcii je, že je menej reaktívny ako vzniknutý monosubstituovaný acetylén, takže reakcia prebieha do druhého stupňa za vzniku interného alkínu.
Analogicky ku TMS skupine, je možné terminálne alkíny chrániť a pripravovať z 2-metyl-3-butin-2-olu. Ten sa zavedie na halogénderivát Sonogaširovou reakciou a následná deprotekcia hydroxidom draselným za zvýšenej teploty prebieha ako retro-Favorského eliminácia acetónu.
Mechanizmy Sonogaširovej reakcie.
Mechanizmus Sonogaširovej reakcie zahrňujúci úlohu paládia (Pd cycle) a úlohu medi (Cu cycle): V prvom kroku sa z paládiového prekatalyzátora vytvorí koordinačne nenasýtený komplex paládia, ktorý je katalyticky aktívny (A), v oxidatívnej adícii (OA) na nulamocné paládium Pd0 vnorí do väzby halogénderivátu R1-X za tvorby komplexu B. 
Cyklus medi začína vstupom alkínu do koordinačnej sféry jednomocnej medi D, čím vznikne komplex E, kde je alkín viazaný svojimi π elektrónmi. Odčerpanie π elektrónov alkínu spôsobí vzrast jeho kyslosti. V ďalšom kroku báza (base) deprotonizuje alkín, ktorý sa na meď naviaže svojimi σ-elektrónmi za tvorby komplexu F. 
V druhom kroku reaguje komplex paládia B s komplexom medi F, kde si v rámci transmetalácie (TM) vymenia ligandy, pričom paládium získa acetylidový ligand od medi a meď získa halogén. Hnacou silou je tvorba stabilnejších väzieb uhlík-kov: paládium je podľa Pearsonovej teórie kyselín a zásad mäkkšou kyselinou, ktorá preferenčne viaže mäkké ligandy ako sú uhlíkové ligandy. Transmetalácia obnoví meďný katalyzátor a vytvorí komplex paládia C, ktorý ako "cis"-izomér je schopný reduktívnej eliminácie za tvorby väzby C-C v produkte R1-C≡C-R2 za obnovy paládiového katalyzátora. Tvorba produktu a regenerácia paládiového katalyzátora prebieha v reduktívnej eliminácii (RE).

</doc>
<doc id="720326" url="https://sk.wikipedia.org/wiki?curid=720326" title="Maliar z Compiègne">
Maliar z Compiègne

Maliar z Compiègne je konvenčné meno gréckeho maliara váz z Apúlie, činného približne v polovici 4. storočia pred Kr.
Maliar z Compiègne (pomenovaný po kratéri z Compiègne) je považovaný za jedného z priekopníkov vázovej maľby Gnathia Medzi jeho známejšie maliarske diela patria zobrazenia na dvoch kratéroch (jeden je stĺpikový druhý kalichový) umiestnených Britskom múzeu v Londýne (British Museum F548 a F543), datovaných do rokov 350 až 340 pred Kr., prvý je zdobený komickou maskou a druhý zobrazuje komického herca. Postava komického herca hrá mestského otroka, zobrazenie je typické starostlivým použitím celej škály farieb, izoláciou postavy od čiernej (pozadia) a s obmedzeným použitím ornamentov. Maliar vo svojom celkovom prístupe odmietol červenofigúrovú tradíciu vo viacerých zreteľoch, a to nie len v technike. Výsledok je prehľadný, priestrannejší a v mnohých ohľadoch jednoduchší na pohľad.
Maliar z Compiègne vo svojej tvorbe znázorňoval osamotené postavy zachytené väčšinou v pohybe, mal sklon hrubšie stvárňovať vlasy. Jeho obľúbenými nádobami boli najmä kalichové kratéry a aj zvoncový kratér. Keďže jeho kariéra spadá do trochu neskoršieho obdobia ako pôsobenie jeho spolupracovníka Maliara Konnakisa, zdobil i menšie nádoby (napr. oinochoé). Naprie tomu, že obaja majstri mali viacero ďalších spolupracovníkov (tzv. Konnakisova skupina), celkový objem produkcie nemali príliš vysoký (išlo o obdobie experimentovania). Svedčí o tom i situácia na nekropole v Tarente, kde sa nádoby typu Gnathia z rokov 375 – 325 pred Kr. našli pomerne ojedinele.

</doc>
<doc id="720369" url="https://sk.wikipedia.org/wiki?curid=720369" title="Polyoxyetylén sorbitanmonolaurát">
Polyoxyetylén sorbitanmonolaurát

Polyoxyetylén sorbitanmonolaurát alebo Polysorbát 20 (bežné komerčné známy ako Kolliphor PS 20, Scattics, Alkest TW 20, Tween 20 a Kotilen-20) je neiónová povrchovo aktívna látka polysorbátového typu vytvorená etoxyláciou sorbitan monolaurátu. Jeho stabilita a relatívna netoxicita umožňuje jeho použitie ako detergent a emulgátor v mnohých domácich, vedeckých a farmakologických aplikáciách. Ako už názov napovedá, proces etoxylácie zanecháva molekulu s 20 opakujúcimi sa jednotkami polyetylénglykolu; v praxi sú distribuované v 4 rôznych reťazcoch, čo vedie ku komerčnému produktu obsahujúcemu celý rad chemických látok.
Potravinové aplikácie.
Polyoxyetylén sorbitanmonolaurát sa používa ako tenzid v ochutených kvapkách do úst, ako sú napríklad ľadové kvapky, čím pomáha poskytnúť pocit roztierania pre ďalšie zložky, ako je denaturovaný alkohol a mätová príchuť.
Svetová zdravotnícka organizácia navrhla prijateľné limity denného príjmu 0–25 mg esterov polyoxyetylénsorbitanu na kg telesnej hmotnosti.
Biotechnické aplikácie.
V biologických technikách a vedách má polyoxyetylén sorbitanmonolaurát široké uplatnenie. Používa sa napríklad:
Farmaceutické aplikácie.
Polyoxyetylén sorbitanmonolaurát sa používa ako pomocná látka vo farmaceutických aplikáciách na stabilizáciu emulzií a suspenzií.
Priemyselné a domáce aplikácie.
Polyoxyetylén sorbitanmonolaurát sa používa v mnohých značkách detských obrúskov.
Ďalej ho používajú filatelisti na odstraňovanie známok z obálok a na odstraňovanie zvyškov lepidla bez poškodenia samotnej známky.
Používa sa tiež ako tenzid v lisoch na gumu v priemysle elastomérov.
Polyoxyetylén sorbitanmonolaurát bol použitý ako činidlo na usmerňovanie tvaru na syntézu sféroidných magnetitových nanozostáv.

</doc>
<doc id="720372" url="https://sk.wikipedia.org/wiki?curid=720372" title="Sorbitan monolaurát">
Sorbitan monolaurát

Sorbitan monolaurát (bežné komerčne známy ako alkamuls s 20, glycomul lC a Span 20) je zmesou esterov vytvorených z mastnej kyseliny laurovej a polyolov odvodených od sorbitolu, vrátane sorbitanu a izosorbidu. Ako prídavná látka do potravín je označený E číslom E493.

</doc>
<doc id="720378" url="https://sk.wikipedia.org/wiki?curid=720378" title="Isménias">
Isménias

Isménias () môže byť:

</doc>
<doc id="720380" url="https://sk.wikipedia.org/wiki?curid=720380" title="Sedlo za Lenivou">
Sedlo za Lenivou

 
Sedlo za Lenivou () je horské sedlo pod hlavným hrebeňom Nízkych Tatier. Nachádza sa v strednej časti pohoria, nad Jarabou, severovýchodne od Brezna.
Polohopis.
Leží v centre pohoria, na západe geomorfologického podcelku Kráľovohoľské Tatry a v ich časti Priehyba. Sedlo sa nachádza v blízkosti sedla Čertovica a oddeľuje hlavný nízkotatranský hrebeň a južne vybiehajúcu rázsochu Beňušky (). Severne sa nachádza Čertova svadba () a juhozápadne Lenivá () a zníženina prepája Širokú dolinu na západe a východne situovanú Bacúšsku dolinu. Voda z oblasti odteká týmito dolinami Bacúšskym potokom a Štiavničkou do rieky Hron. 
Hrebeň patrí do Národného parku Nízke Tatry a vedie ním značená turistická magistrála Cesta hrdinov SNP, na ktorú sa tu pripája chodník z Braväcova.
Sedlo leží v Banskobystrickom kraji, v okrese Brezno a zasahuje na katastrálne územie obcí Jarabá a Bacúch.

</doc>
<doc id="720381" url="https://sk.wikipedia.org/wiki?curid=720381" title="Zoznam turistických značkovaných trás v Malých Karpatoch">
Zoznam turistických značkovaných trás v Malých Karpatoch

Toto je zoznam turistických značkovaných trás v Malých Karpatoch na Slovensku.

</doc>
<doc id="720407" url="https://sk.wikipedia.org/wiki?curid=720407" title="Microcar M19">
Microcar M19

Microcar M19 je malý nákladný automobil, vyvinutý a vyrábaný na Slovensku v rokoch 1993 - 1999. Poháňaný vznetovým motorom, mal rôzne verzie praktických nadstavieb. Vynikal vysokým užitočným zaťažením. V roku 1994 bola k dispozícií aj jeho elektrická verzia s názvom Microeko.
Začiatkom 90. rokov stratil východonemecký automobil tejto kategórie, Multicar, výsadné postavenie. Vzniklo viacero výrobcov v snahe pokryť dopyt v tomto segmente. Jedným z nich bola aj spoločnosť VAB v Bánovciach nad Bebravou. Vyvinuli malý úžitkový automobil a následne ho zaviedli do výroby. Kombinácia ostrých hrán s oblúkovými líniami vytvárali sympatický dizajn dvojmiestnej kabíny.
Pod kabínou sa nachádzal vznetový, troj- alebo štvorvalcový, licenčný motor zo ZŤS Martin. Päťstupňová manuálna prevodovka a pohon zadnej nápravy. Väčšinu nadstavieb tvoril valník s bočnicami, k dispozícii bol aj trojstranný sklápač, izotermická a skriňová nadstavba. Vzhľadom na kompaktné rozmery, vynikal vysokým užitočným zaťažením, cez 1 tonu. 
Okrem domáceho trhu sa napriek silnej konkurencii ujal aj v Česku a v Nemecku.
Výroba bola v rámci holdingu Sipox a.s. presunutá z VAB do TAZ. Vyrobených bolo viac, ako 600 kusov. Následne výrobu ukočili finančné problémy holdingu.
Na Slovensku sa mu snažil konkurovať automobil Praktis Unikom, ten sa však nevyrábal v takom rozsahu.
Modely.
Technické parametre Microcar M19:
• Motor: LDW 903 FOCS, R3, vznetový, 0,92l , 15 kW
• Motor: LDW 1204 FOCS, R4. vznetový, 1,22l, 22 kW
• Prevodovka: TAZ, päťstupňová, manuálna
• Rozmery (d,š,v) : 3620 x 1470 x 1840 mm
• Celková hmotnosť: 1900 kg
• Užitočná hmotnosť: 1030 kg
• Brzdy (vpredu / vzadu): kotúčové / bubnové
• Max rýchlosť: 80km/h
V snahe o rozšírenie ponuky, bola v rokoch 1993 – 94 vyvinutá a zrealizovaná elektro verzia uvedeného automobilu, s názvom Microeko. Aj keď o ekologické vozidlo záujem bol, vyrobilo sa iba 14 kusov a výroba ďalej nepokračovala. Zákazník si okrem štandarného NiCd akumulátora, mohol vybrať aj lacnejšiu variantu s Pb akumulátorom. 
Technické parametre Microeko M20:
• Motor: trakčný, jednosmerný, 80 VDC, 16 kW, 48 Nm
• Prevodovka: TAZ, štvorstupňová, manuálna
• Kapacita akumulátora: 180 Ah
• Rozmery (d,š,v) : 3620 x 1470 x 1840 mm
• Celková hmotnosť: 2000 kg
• Užitočná hmotnosť: až 560 kg
• Brzdy (vpredu / vzadu): kotúčové / bubnové
• Max rýchlosť: 60 km/h
• Dojazd: 80 km

</doc>
<doc id="720410" url="https://sk.wikipedia.org/wiki?curid=720410" title="Pohár Artemia Franchiho">
Pohár Artemia Franchiho



</doc>
<doc id="720415" url="https://sk.wikipedia.org/wiki?curid=720415" title="O príbehoch, snoch a zvukoch">
O príbehoch, snoch a zvukoch

O príbehoch, snoch a zvukoch je názov debutového štúdiového albumu, ktorý nahrala skupina Slide&amp;Udu. Album v roku 2002 na CD vydalo hudobné vydavateľstvo Slnko Records.

</doc>
<doc id="720416" url="https://sk.wikipedia.org/wiki?curid=720416" title="Ľahkým krokom">
Ľahkým krokom

Ľahkým krokom je názov štvrtého štúdiového albumu, ktorý nahrala skupina Slide&amp;Udu. Album v roku 2008 na CD vydalo hudobné vydavateľstvo Slnko Records.

</doc>
<doc id="720418" url="https://sk.wikipedia.org/wiki?curid=720418" title="DR-Baureihe VT 2.09">
DR-Baureihe VT 2.09

DR-Baureihe VT 2.09 (od roku 1970: séria 171/172) sú nemecké železničné motorové vozne, určené pre prepravu cestujúcich (označovali sa aj ako železničné autobusy) Deutsche Reichsbahn, ktoré vyvinula VEB Waggonbau Bautzen a vyrábala tam a neskôr VEB Waggonbau Görlitz. Po prevzatí vozidiel spoločnosťou Deutsche Bahn AG boli premenované na rad 771/772.
História.
Dôvod vzniku vozidla má príčinu v tom, že nemecká ríšska dráha hľadala spôsoby, ako zjednodušiť a štandardizovať rozmanitosť železničných vlakov na vedľajších tratiach a racionalizovať ich prevádzku. V roku 1955 bola VEB Waggonbau Bautzen poverená vývojom ľahkého železničného vozňa so spaľovacím motorom pre verejnú osobnú dopravu na použitie na vedľajších a hlavných ťahoch.
Už v roku 1957 bolo dokončené a testované vozidlo VT 2.09.001 a pridružený vozeň VB 2.07.501 z ľahkej ocele s označením „Model 1“. V tom čase bol pohon realizovaný importovanými komponentmi ako motor Büssing U10 s výkonom 95 kW/130 k a elektrická prevodovka 6E75S z továrne na prevodovky Zahnradfabrik Friedrichshafen. Nápravový reverzačný prevod GM130 dodala firma Gmeinder z Mosbachu (Baden).
„Model 2“, VT 2.09.002 s VB 2.07.502, bol dodaný v roku 1959. Vozidlo dostalo nový pohonný systém vyrobený priamo vo fabrike. Büssingov motor, ktorý bol na použitie na hlavných ťahoch trochu slabý, bol nahradený šesťvalcovým dieselovým motorom 6 KVD 18 HRW s výkonom 132 kW/180 k od VEB Motorenwerk Johannisthal, ktorý spája elektrickú prevodovku ESA86 od VEB Maschinen- und Zahnradwerk. Gotha/Thür cez kvapalinovú spojku KUM5. Ten istý výrobca dodal aj novú nápravu spätného chodu AWÜK 11,5.
Po rozsiahlom testovaní a modernizácii modelov odovzdal Waggonbau Bautzen v roku 1962 pilotné sériové vozidlá VT 2.09.003/VB 2.07.503 až VT 2.09.007/VB 2.07.507 Deutsche Reichsbahn. Dodávka prvej série sa začala v roku 1963 s VT 2.09.008–070 s pridruženými vozňami. V roku 1965 nasledovalo ďalších 16 motorových vozňov (VT 2.09.101-116) a prvýkrát namiesto jednoduchých vozňov pribudol v druhej sérii aj dlho očakávaný riadiaci železničný vozeň VS 2.08.101-116. To znamenalo, že na zmenu smeru jazdy v koncových bodoch trasy nebolo potrebné otáčanie rušňa. To skrátilo časy obratu a výrazne zjednodušilo prevádzku.
V rámci špecializácie výrobných závodov bola v roku 1968 vo VEB Waggonbau Görlitz vyrobená tretia a posledná séria so 73 vozňami a 72 riadiacimi vozňami. K tejto sérii boli priradené firemné čísla VT 2.09.201 až 273. Vo všeobecnosti bol ku všetkým sériám vždy dodávaný aj riadiaci vozeň patriaci k vozňu.
Podľa schémy série Deutsche Reichsbahn dostali všetky vozidlá spočiatku označenie VT 2.09 pre motorové vozne, VB 2.08 pre vozne pre cestujúcich a VS 2.07 pre riadiace vozne. Zavedením systému číslovania v súlade s IT a UIC od 1. júla 1970 došlo k preradeniu na rady 171.0 (koľajový vozeň), 171.8 (sajdkár) a 171.7 (riadiaci vozeň) a vozidlá poslednej série na 172.0–. 1 (motorový vozeň) a 172,7 (riadiaci vozeň). Keď bola 1. januára 1992 založená spoločnosť Deutsche Bahn AG, musel byť prijatý plán číslovania Deutsche Bundesbahn a železničné vozne sa teraz označovali ako série 771 a 772 a riadiace vozne ako série 971 a 972. Nie je známe ako sa do nového spôsobu číslovania pridali existujúce postranné vozíky.
Prezývky.
Motorové vozne rýchlo dostali názov Ferkeltaxe (taxík pre prasiatka) a železničné vozne boli známe aj ako "Blutblase (krvavá bublina), Sandmännchenzug" alebo Sova . Prvý termín " Ferkeltaxe (taxík pre prasiatka)" vraj pochádza z toho, že vozidlo často jazdilo na vidieku, kde ho obyvateľstvo využívalo aj na prepravu drobného dobytka, hydiny, či dokonca prasiec.

</doc>
<doc id="720419" url="https://sk.wikipedia.org/wiki?curid=720419" title="Démofilos">
Démofilos

Démofilos () môže byť:

</doc>
<doc id="720420" url="https://sk.wikipedia.org/wiki?curid=720420" title="Keramika typu Gnathia">
Keramika typu Gnathia

Keramika typu Gnathia je starogrécka keramika, zhotovená technikou vázovej maľby typu Gnathia, ktorou sa zdobili keramické vázy v južnej Itálii (i v Etrúrii) v druhej polovici 4. storočia pred Kr. Boli to prosté nádoby s čiernym „leskom“ zdobené bielou, hnedou, žltou a červenou farbou, so zvieracími a rastlinnými motívmi, vencami a niekedy ženskými hlavami. Ich výroba pokračovala do konca 3. storočia pred Kr. a táto keramika sa vyvážala až do Egypta a k Čiernemu moru.
Základná charakteristika.
Keramika typu Gnathia je helenistická keramika zdobená najmä žltou, červenou a bielou farbou na čiernom povrchu nádoby. Vďaka jednoduchšej technike zdobenia ako pri červenofigurových vázach sa vázy typu Gnathia stali najrozšírenejším typom helenistických váz a tiež prvým typom juhoitalských váz, ktoré sa vo veľkých množstvách vyvážali mimo hlavnej oblasti ich výroby. Pomenovanie týchto váz sa odvíja od názvu starovekej Gnathie, gréckej "Egnatie" (mesta na pobreží Jadranského mora medzi mestami Bari a Brindisi) v juhovýchodnom Taliansku (na území starovekej "Megale Hellas – Veľkého Grécka"), kde ich v roku 1845 pri výskume pohrebiska prvýkrát objavili. Vďaka rastúcemu sa počtu nálezov sa postupne podarilo lokalizovať viacero výrobných centier v Apúlii, Kampánii, Lukánii, Paeste, Kalábrii, Etrúrii a na Sicílii.. Výskumy tiež ukázali, že tento druh tovaru (vyrábaný od druhej štvrtiny 4. do začiatku 2. storočia pred Kr.) bol obľúbený nielen v gréckych kolóniách, ale aj medzi domorodými komunitami. Okrem toho si niektoré domorodé centrá vyvinuli svoj vlastný štýl výroby gnathijského tovaru a svoje výrobky vyvážali aj do iných regiónov.
Technológia výroby.
Výzdoba Gnathie pozostáva z maľovaného a rytého dekóru, aplikovaného na čierny poťah (náter) pred vypálením. Samotný „podklad“ je svojimi vlastnosťami a zložením odlišný od súčasnej glazúry, ktorej „sklovitý“ povrch na nádobe vzniká roztavením oxidu kremičitého. Antický čierny poťah bol veľmi tenkou vrstvou rafinovanej, prečistenej a dekantovanej hliny s bohatým obsahom železa (oxidu železitého Fe2O3) bez vápenca (značnú skúsenosť si vyžadovalo správne zmiešanie s dažďovou vodou a popolom z dreveného uhlia). Nádoby svoj kovový lesk získali po trojstupňovom cykle vypaľovania s postupným uplatnením oxidačnej, redukčnej a re-oxidačnej technológie pri dosiahnutí teploty výpalu 900 až 1050°C (podľa iných zdrojov pri teplote 900 – 950°C). Výsledky fyzikálno-chemických analýz z územia Apúlie odhaľujú použitie podobnej technológie pri výrobe Gnathie a červenofigúrovej keramiky. Zaujímavá je najmä prítomnosť tenkej vrstvy engoby (hrubej 35 – 100 µm) medzi samotným poťahom a telom nádoby v prípade analyzovaných kusov Gnathie (engoba bola zhotovená z tenkej vrstvy jemne podrvených keramických zmesí, ktoré sa aplikovali na črep za účelom zakryť jeho pôvodné nevhodné zafarbenie, zjemniť alebo zmenšiť nerovnosti povrchu, či dosiahnuť dekoračný účinok nanesením farebnej vrstvy).
Základný repertoár používaných farieb na Gnathii tvorí biela, žltá a červená a v apúlskej produkcii (najmä v časnej fáze) i hnedá, ružová a zelená, ktoré prispievajú k celkovému dojmu polychrómie. Najviac používaná pastózna hmota sa získala z veľmi dobre prečistenej „základnej“ hliny, pričom rozhodujúcim faktorom pre jej odtieň bol nízky obsah železa. Ak sa následne potiahla zriedeným roztokom čierneho poťahu, dostávala po vypálení odtieň sýtej žltej. Zhruba podobným spôsobom, len s iným pomerom jednotlivých súčastí a s prímesou oxidu železa, sa dosahovala aj červená a ružová.
Rozšírenie.
Za miesto „zrodu“ Gnathie sa tradične pokladá Tarent. Najrannejšie práce spadajú približne do rokov 370 – 360 pred Kr., ale spočiatku bola ich produkcia malá. K nárastu (ako aj rozšíreniu repertoáru tvarov a výzdobných prvkov) došlo s nástupom strednej fázy (približne v rokoch 340 – 330 pred Kr.), čo je zároveň i začiatok jej intenzívnejšieho exportu a zrejme i mobility hrnčiarov. Presunom (ktoré nebolo neobvyklé), doloženým vo viacerých obdobiach, sa zvyčajne hrnčiari snažili riešiť najmä svoje problémy sociálno-ekonomického charakteru.
Presúvanie umelcov, čiže zakladanie malých miestnych hrnčiarskych dielní (vyrábajúcich červenofigúrovú keramiku i typu Gnathia) i v negréckom prostredí, možno v danom období pozorovať aj v rámci Apúlie. Koncom 4. a začiatkom 3. storočia pred Kr. narastá i počet malých hrnčiarskych dielní roztrúsených v messapijskom prostredí. Niektoré sa vyznačujú vlastným osobitým štýlom, kým na ďalších vidno snahu napodobňovať práce väčších výrobných okruhov. K druhej predpokladanej výraznej vlne apulizujúceho vplyvu, čiastočne spôsobenej zrejme i priamou migráciou umelcov z Tarentu, došlo v období vojenských konfliktov medzi Tarentom a Rimanmi a v čase obsadenia mesta v roku 272 pred Kr.
Strediská výroby.
Apúlia.
Územie Apúlie predstavovalo pomerne komplikovaný región z hľadiska etnického aj historického vývoja, čo sa odrazilo v rôznom stupni helenizácie a existencie lokálnych špecifík. Z geografického hľadiska ho tvoria tri oblasti: Messapia na juhu, Daunia na severe a Peucetia uprostred. V rámci Apúlie prináležalo dôležité postavenie mestu Tarent (grécka kolónia Taras bola popredným centrom hrnčiarskej výroby v Megalé Hellas, najmä od konca 5. do konca 4. storočia pred Kr., keď sa presadilo ako politické a kultúrne centrum ). Vyplýva to nielen zo skutočnosti, že vázy typu Gnathia boli s veľkou pravdepodobnosťou „vynálezom“ tamojších majstrov, ale i z kvality výroby, z ktorej bola pomerne veľká časť určená na export. Jeho dôležitosť naznačovala kontinuita výroby, množstvo a rozmanitosť produktov. Pri archeologických vykopávkach na území antického mesta, bolo odkrytých až 20 hrnčiarskych pecí, ktoré možno datovať podľa črepov nájdených v nich už od archaického obdobia. Vázy typu Gnathia sa v Tarente začali vyrábať v dielňach červenofigúrových váz, je pozoruhodné, že tieto dielne už boli dobre organizované a mali rozvinutý trh aj medzi domorodými obyvateľmi v Apúlii. Archeologické vykopávky tiež ukázali, že ich výroba úplne nezanikla ani po dobytí mesta Rimanmi v roku 272 pred Kr., ako sa to pôvodne predpokladalo, ale zaznamenala určitý pokles. Podľa talianskeho archeológa Enza Lippolisa si hrnčiarska výroba udržala svoju intenzitu v dostatočnej kvalitatívnej a kvantitatívnej miere až do konca 3. storočia pred Kr. (po zničenie mesta Rimanmi po povstaní oligarchov v roku 209 pred Kr.).
Konvenčne sa produkcia keramiky typu Gnathia rozdeľuje do troch hlavných fáz, avšak ich presné chronologické vymedzenie sa u jednotlivých bádateľov líši. Súvisí to s problémom definovania a odlíšenia materiálnej náplne strednej a začínajúcej neskorej fázy produkcie keramiky typu Gnathia. Podľa nemeckého učenca Petra Baumeistera sa člení na včasnú (370/360 – 340/330 pred Kr.), strednú (340/330 – 310/300 pred Kr.) a na neskorú fázu (310/300 – 175/150 pred Kr.), pričom medzi koncom strednej a začiatkom neskorej fázy sa predpokladá existencia prechodného obdobia trvajúceho približne 10 až 20 rokov, počas ktorého na jednej strane vidieť dozrievanie tvorby príznačnej pre strednú fázu, ale na druhej sa už zavádzajú nové prvky (napr. drážkovanie), charakteristické pre neskorú keramiku typu Gnathia. Najvýraznejší rozdiel v datovaní je badať v tretej záverečnej perióde. Predĺženie výroby Gnathie v Tarente až do prvej polovice 2. storočia pred Kr. je už všeobecne akceptované a oprávnené.
Počas včasnej fázy je Gnathia (v mestskej nekropole) v Tarente zastúpená ojedinele. Gnathia bola v tomto období úzko prepojená s červenofigúrovou keramikou, čo sa odrazilo vo výbere tvarov nádob a predovšetkým motívov. Zmena nastáva až v závere tejto periódy (približne 340 – 330 pred Kr.), keď zo štýlového hľadiska predstavuje spojenie medzi tvorbou Maliara Konnakisa a predstaviteľmi strednej fázy (fázy B) produkcie keramiky typu Gnathia tzv. "Komplex neapolskej harfy", ktorý zahŕňa niekoľko menších individuálnych skupín (tzv. Skupiny neapolskej harfy A až E). Na čele tejto novej generácie stál Maliar ruže ( „Rose Painter“). Do popredia sa dostali hlavne menšie tvary váz ako oinochoé, peliké, „squat“ lékythos, epichysis, skyfos, malý kratér. Na peliké je najčastejšie zobrazovaná stojaca alebo sediaca žena, prípadne Eros so zrkadlom, vták či psík na tele vázy. Dekór často dopĺňajú rozety umiestnené v hlavnom výzdobnom poli, ozdobný pás ("cyma recta" – vodorovná kyma, s konkávnou a konvexnou časťou) a náhrdelník s visiacimi príveskami.
V nasledujúcom období pokračoval trend redukcie figurálnych scén a celkového repertoáru výzdobných prvkov. Najpočetnejšie zastúpenie mali najmä ženské hlavy obklopené rastlinným ornamentom, neskôr medzi rozprestretými krídlami (hlavne na fľašiach, lékythoch a na pelikes), tiež vtáky v rôznej vegetácii (holubice), tragické a ešte častejšie komické masky zavesené na vodorovnom „ráme“ alebo brečtanovej girlande, ktorá na niektorých tvarov váz (napr. na zvoncových kratéroch a oinochoai) nahrádza viničné úponky. Postupne sa obmedzila aj farebná škála, prestala sa uplatňovať oranžová, hnedá, ružová a zelená.
Začiatok tretej vývojovej fázy, trvajúcej približne 20 rokov, predstavuje "Skupina bodkovanej vavrínovej vetvičky" ( „Laurel Spray Group“), ktorá tiež nadväzuje na tvorbu dielne Maliara ruže, ktorá už však nepôsobila v Tarente ale pravdepodobne v Ruve, prípadne niekde v oblasti južnej Peucetie (stonka je vyššia a štíhlejšia, hoci tvar „vavrínového venca“ je takmer identický s predchádzajúcimi). Zhruba okolo roku 320 pred Kr. dochádza k začiatku výroby váz s rebrovaným (rýhovaným) telom, s čím súviselo obmedzenie ozdobnej plochy len na krk, príp. okraj, a na väčších nádobách i na úzky pás na bruchu. Nástup kanelovania ale nespôsobil zánik nádob s hladkým povrchom. Naopak ich výroba pretrvávala. Zmenu však badať vo výbere váz. Na krátky čas sa oživil záujem o veľké tvary, napr. o kalichové a kantharoidné kratéry, ale do 3. stor. pred Kr. pokračujú najmä oinochoai, pelikes, lékythoi, skyfoi, kantharoi alebo fľaše. Kľúčovou postavou, ktorá výrazným spôsobom ovplyvnila tvorbu Gnathie v tomto období bol Maliar fľaše z Louvru ( „Painter of the Louvre Bottle“), žiak Maliara z Lecce 1075. S jeho dielňou sa tradične spájajú viaceré novinky, rytá línia (línie), vymedzujúca maľované obrazové pole, tzv. typ „nového viniča“, ktorý sa celý maľoval výlučne v žltej zlatej farbe a s „hrboľatou“ cikcakovitou stopkou, zložito skrútenými úponkami a strapcami, a tiež uplatnenie rebrovania. Početné sú opäť fľaše lékythoi ale i lebétes s okrídlenými ženskými hlavami a visiacimi maskami hetairai. Na niektorých vázach vidno návrat k zobrazovaniu celých postáv a scén, avšak v novom štýle. Napr. Eróti strácajú podobu stojaceho alebo sediaceho dospelého človeka s dlhými krídlami a stávajú sa malými „bacuľatými“ deťmi s drobnými krídelkami. Tarent ale nebol jediným produkčným centrom v oblasti Apúlie. Koncom 4. a začiatkom 3. stor. pred Kr. narástol počet malých ateliérov rozptýlených po celom regióne. Niektoré rozvíjali svoj vlastný štýl, kým iné sa snažili imitovať väčšie okruhy.
Lukánia.
Keramika typu Gnathia ani zďaleka nedosiahla v oblasti Lukánie takú obľubu a rozšírenie ako červenofigúrová. Spoľahlivú identifikáciu lokálnej tvorby výrazne sťažuje malé množstvo publikovaného materiálu a samotný spôsob realizácie dekóru, ktorý priamo vychádza z apúlskych predlôh (boli si nielen geograficky, ale i kultúrne a ekonomicky blízke). Je zvláštne, že vzhľadom na popularitu červenofigúrovej keramiky si Gnathia nikdy nevyvinula miestnu tradíciu v Lukánii. Existuje niekoľko príkladov zo štvrtého storočia pred Kr., ktoré museli byť vyrobené lokálne, ale zatiaľ sa neobjavila žiadna konzistentná séria a Gnathia z vykopávok v Policoro je z veľkej časti dovezená z Apúlie spolu s niektorými veľmi blízkymi miestnymi napodobeninami. Výnimkou je skupina nádob (séria tenkostenných misiek), zrejme domácej výroby, ktoré boli objavené (popri početnej skupine tarentských výrobkov) pri archeologických vykopávkach hrnčiarskej štvrte v Metaponte. Celkovo sa tu podarilo odkryť a zdokumentovať 324 hrobov. 
Paestum.
Počas archeologických výskumov realizovaných od roku 1950 bolo na viacerých nekropolách v okolí Paesta objavené veľké množstvo keramického materiálu, ktoré potvrdilo existenciu miestnej dielne (dielní) zameraných na produkciu červenofigúrových váz a v menšej miere aj nádob v štýle Gnathia. Obidve skupiny zdieľajú niekoľko charakteristických vlastností, napr. farbu a zloženie hrnčiarskej hliny (miestna pôda obsahuje sľudu a tak po vypálení dostáva oranžovo-hnedý odtieň. I keď paestské výrobky vykazujú určité náznaky spojenia so Sicíliou, rozhodujúci vplyv na miestnu tvorbu mala Apúlia. Prvé doklady výzdoby v štýle Gnathie pochádzajú približne z doby okolo roku 330 pred Kr., čo sa zhoduje s obdobím príchodu Maliara Afrodity z Apúlie. Niektoré z týchto prác pripomínajú prácu Maliara z Toleda, ktorý tiež pravdepodobne pôsobil v Apúlii. Dekorácia je pomerne obmedzená: jednoduchý vinič, ženské hlavy medzi kvetmi, výrazný vavrín s koncami listov otočenými dozadu a iba dva alebo tri príklady zobrazených postáv. Existujú aj vázy zdobené brečtanom so zvlnenými stopkami, výzdoby, ktorá mohla vzniknúť v miestnych hrnčiarskych dielňach. Datujú sa približne od roku 330 pred Kr. do konca storočia.
Kampánia.
Identifikovanie produkčných centier na území Kampánie sťažuje, podobne ako Lukánii, malé množstvo publikovaného materiálu a jeho blízka príbuznosť s prácami z Apúlie. Je to vidieť na niekoľkých zachovaných kusoch zdobených viničnou girlandou (hlavne na oinochoai), ktoré sa dajú rozoznať od apúlskych náprotivkov len na základe hrnčiarskej hliny. Relatívna blízkosť regiónu Picenta (gr. Pikénon) a Paesta sa odzrkadlilo v preberaní typických paestských motívov (florálnych prvkov). Vyrábali sa najmä pelikai s vrchnákom, známe aj ako paestské pelikai, oinochoai s hlbokými trojlístkovými výlevkami (chous), fľaše s malými otvormi a typické lekythoi s lesklou čiernou glazúrou. Okrem toho rozdiely oproti apúlskej produkcii možno vidieť aj v určitých rastlinných motívoch, ako sú vetvičky brečtana, konáre viniča s narezanými stonkami a malými bielymi zašpicatenými lístkami. Špecifickú hrnčiarsku produkciu, ktorá sa vyvíjala bez očividného vplyvu apúlskej Gnathie, predstavujú početné skyfoi atického typu. Telo nádob majú rozdelené prostredníctvom červenej maľby do jednotlivých panelov, ktoré sú vyplnené bielymi vertikálnymi, v spodnej časti horizontálnymi vavrínovými vetvičkami a palmetami, či zvinutými úponkami.
Lácium a južná Etrúria.
Maľovanie výzdob na vázy s čiernym podkladom nebolo niečím novým v oblasti Lácia či južnej Etrúrie a malo veľmi dlhú tradíciu už v pseudo-červenofigúrových vázach (tzv. technika „superposed colour“, resp. „superimposé“). Napriek tomu začiatkom 3. stor. pred Kr. vidno zmenu, keď sa na typických lokálnych tvaroch objavuje spôsob realizácie dekóru vychádzajúci priamo z tarentských predlôh. Ide tu najmä o tvorbu Maliara Vulkána (žiaka Maliara fľaše z Louvru) a jeho okruhu. Maliar Vulkána spočiatku pôsobil priamo v Tarente, odkiaľ neskôr odišiel do Ríma, alebo do jeho blízkeho okolia (príp. Lácia, alebo južnej Etrúrie). Tam pokračoval v práci zaužívaným postupom, čo sa odzrkadľovalo vo výbere typov nádob a použitých motívov. Azda najznámejšími prácami Maliara Vulkána sú nádoby konvenčne označované ako „pocola“ (ide o kultové nádoby s čiernou glazúrou, niekedy s pridanou polychrómovanou výzdobou, s latinským menom boha, za ktorým nasleduje slovo "POCOLOM"). V podstate ide o čaše so zaoblenými stenami a s okrajom zahnutým výrazne dovnútra alebo len veľmi jemne. Nie sú vôbec známe z Apúlie, sú charakteristické pre spomenutú skupinu. Dekór je maľovaný bielou, červenou a žltooranžovou farbou a zvyčajne pozostáva z brečtanového, zriedkavejšie z vavrínového venca na okraji, Eróta s malými krídlami v tonde. Maliar Vulkána vyučil viacero svojich nasledovníkov, no žiaden z nich už po umeleckej stránke nedosiahol takú kvalitu práce. Dochádza k obmedzeniu počtu tvarov, výzdobných prvkov a farieb. Typické sú zobákovité oinochoai s vavrínovými vencami, príp. s vlnovkovými líniami a bodkami na tele.
Sicília.
Sicília mala množstvo prekvitajúcich dielní. Nachádzať tu nejaké vázy zhotovené v apúlskom štýle, niektoré pochádzajú z Apúlie a Paestu (spojenie možno nájsť aj v červenofigúrovej vázovej technike) a množstvo ozdobných prvkov úplne individuálnych. Tieto majú svieži, živý charakter s oveľa intuitívnejším citom vzťahu dekorácie k tvaru, ako majú pevnejšie štruktúrované apúlske výrobky. Farba na vázach je však často prchavá, najmä kriedová biela, ale našlo sa i mnoho dokonale zachovaných váz. Zobrazenie viniča na tele nádoby je typické pre východosicílsku tvorbu vyrábanú približne od roku 330 pred Kr. až takmer do konca štvrtého storočia pred Kr. Od apúlskych váz sa líšia nielen jedinečnou a bohatou dekoráciou ale aj typickými tvarmi nádob, akými sú originálne pyxides, lebétes alebo olpai s dlhým úzkym hrdlom, výraznými ramenami a kužeľovitým telom. Boli to veľmi obľúbené vázy, zatiaľ čo oinochoé s trojlístkovou výlevkou bolo zriedkavé. Prevažnú časť sicílskej vázovej maľby v štýle Gnathie možno datovať približne medzi roky 330 až 280 pred Kr.
Adriatická oblasť.
Kľúčovú úlohu pre ekonomické asociálne pozadie daného územia (vrátane hrnčiarskej produkcie) zohralo pestré osídlenie, konkrétne kombinácia pôvodných ilýrskych kmeňov a gréckych kolónií, neskôr aj prítomnosť Rimanov. Grécky vplyv sa prejavil na ostrovoch a v sídliskách na pobreží. Prominentné postavenie z tohto hľadiska mal ostrov Vis (antická Issa), ktorá bola syrakúzskou kolóniou (založená okolo polovice 4. stor. pred Kr.), tiež parská kolónia Faros na ostrove Hvar. Obyvatelia Issy v helenistickom období založili osídlenie Lumbarda na ostrove Korčula a ďalšie osídlenia (Tragourion, Epetion, a zrejme aj Solinu) na jadranskom pobreží. Keramika typu Gnathia sa tu zo včasného obdobia nachádza ojedinele. Doposiaľ sa ju podarilo doložiť len na lokalite Issa, kým nálezy z obdobia po roku 300 pred Kr. sú už výrazne početnejšie a našli sa aj v iných gréckych lokalitách (napr. Faros) a sídliskových areáloch pôvodného negréckeho obyvateľstva (ilýrske kmene) v centrálnej Dalmácii. Výskyt miestnych adriatických napodobenín sa potvrdil na viacerých lokalitách centrálnej Dalmácie. Existenciu miestnej výroby v oblasti Jadranského mora v druhej polovici 3. stor. pred Kr. podporujú aj fragmentárne zachované nádoby (fragmenty oinochoai, kratérov a iných otvorených tvarov) s prvkami Gnathie z Rhizónu (ant. Risinium, dnešné územie Čiernej hory). Z uvedenej lokality sa publikovalo viacero nálezov keramiky typu Gnathia, ako aj keramiky s prvkami Gnathie. Výzdoba pozostáva z rastlinných motívov stvárnených bielou a červenou farbou. Na keramike imitujúcej jednoduché výzdobné prvky neskorej Gnathie sa sporadicky uplatňuje pod okrajom rytie. Typická je sivá farba črepu viditeľna v lome. Nádoby možno datovať až do neskorého 3. a 2. stor. pred Kr.

</doc>
<doc id="720429" url="https://sk.wikipedia.org/wiki?curid=720429" title="Pam Rabbit">
Pam Rabbit

Pam Rabbit (vlastným menom Pamela Narimanian, v minulosti tiež uvádzaná ako Pamela Koky) je česká speváčka a pesničkárka arménskeho pôvodu. V súčasnosti vystupuje spolu s bubeníkom Čeněk Chleboun, gitaristom Michal Havlíček, basgitaristom Adam Nohavica a klavíristom Jan Zlatuška.
Umelecká kariéra.
Začínala ako vokalistka Mikolasa Jozefa, ktorého sprevádzala na Eurovision Song Contest 2018 v Portugalsku. Skladá hudbu, píše texty, tancuje a vytvára choreografiu aj réžiu k vlastným videoklipom. Pri tvorbe sa inšpiruje ľuďmi, ktorí majú pocit, že nezapadajú.
Jej sólová hudobná kariéra začala v roku 2019, kedy na začiatku januára vydala debutový album "Mom, I'm lost". S piesňou "Easy to Believe" súťažila v národnom kole Eurovision Song Contest. V roku 2022 bola predskokankou skupiny Mirai v O2 aréne, spoločne so Sofian Medjmedj.
Pred sólovou dráhou spievala aj so zoskupením Prague Lounge Trio.
20. októbra 2023 vydala album s názvom "I Love the Internet", ktorého krst sa uskutočnil 11. januára 2024 v Lucerna Music Bare v Prahe. Pri krste albumu boli aj členovia zoskupenia, s ktorým momentálne Pam vystupuje – Čeněk Chleboun, Jan Zlatuška, Michal Havlíček, Adam Nohavica, aj jeho koproducenti – Rony Janeček a Filip Vlček z kapely John Wolfhooker. Na pódiu si s ňou zaspieval spevák Totally Nothin pieseň „Mít Rád“. Predskokanom tohto koncertu bol spevák RODAN. Dňa 28. júna 2024 vydala deluxe verziu albumu "I Love the Internet".
Okrem vlastnej tvorby sa objavila aj na skladbách v spolupráci s ďalšími umelcami:
V marci 2024 prevzala hudobné ocenenie Anděl Coca Cola – sólová interpretka roku 2023.
Naspievala pieseň „Společně sami“ k rovnomennému filmu Gaby Sittovej.
Súkromný život.
Narodila sa v Prahe, kde vyštudovala Konzervatórium Jaroslava Ježka. Je vegánka. Jej starý otec bol gruzínsky spevák.

</doc>
<doc id="720434" url="https://sk.wikipedia.org/wiki?curid=720434" title="Snehová jama">
Snehová jama

 
Snehová jama () je horské sedlo na východnom konci hlavného hrebeňa Nízkych Tatier. Nachádza sa vo východnej časti pohoria, nad Telgártom, východne od Brezna.
Polohopis.
Leží na východnom okraji pohoria, geomorfologického podcelku Kráľovohoľské Tatry a na juhovýchode ich časti Kráľova hoľa. Sedlo sa nachádza na juhovýchodnom úbočí Kráľovej hole () a oddeľuje Kráľovu skalu (), vystupujúcu na juhovýchode. Severovýchodne pramení potok Zubrovica, juhozápadne potok Havraník, ktoré odvádzajú vodu z oblasti do rieky Hron. 
Lokalita patrí do Národného parku Nízke Tatry a vedie ňou cesta k vysielaču na vrchole Kráľovej hole (). Sedlom prechádza značený chodník z Telgártu a neďaleko aj turistická magistrála Cesta hrdinov SNP.
Sedlo leží v Banskobystrickom kraji, v okrese Brezno a zasahuje na katastrálne územie obcí Šumiac a Telgárt.

</doc>
<doc id="720437" url="https://sk.wikipedia.org/wiki?curid=720437" title="Sport utility vehicle">
Sport utility vehicle



</doc>
<doc id="720438" url="https://sk.wikipedia.org/wiki?curid=720438" title="Erse">
Erse

Erse môže byť:

</doc>
<doc id="720441" url="https://sk.wikipedia.org/wiki?curid=720441" title="Sas">
Sas



</doc>
<doc id="720443" url="https://sk.wikipedia.org/wiki?curid=720443" title="Jej družina">
Jej družina

Jej družina je názov debutového štúdiového albumu slovenskej speváčky Zuzany Mojžišovej, ktorý zrealizovali spolu so sprievodnou kapelou ktorá mala názov „Jej družina“. Album v roku 2001 vydalo hudobné vydavateľstvo Slovenského rozhlasu.
Tento debut je spojením folklóru s rockom. Zuzana Mojžišová spieva porovnateľným spôsobom ako speváčky v ľudovom súbore. Nápad vznikol v roku 1999. Základ kapely tvoril Atila Béreš, basgitarista skupiny Dorian Gray, ku ktorému sa pripojil jeho brat Michal zo skupiny Dr. Beer a za bicími bol vtedy člen bluesovej kapely VZNCH, Peter Gogola. Na ľudové nástroje hrali: huslista Juraj Chupáč (študent Akadémie umení v Banskej Bystrici) a violista Martin Šúr (člen folklórneho súboru Partizán). Okrem nich sa členom zoskupenia stal Zuzanin kolega zo SRo, redaktor ľudovej hudby a hráč na ľudové dychové nástroje, Rastislav Andris.

</doc>
<doc id="720446" url="https://sk.wikipedia.org/wiki?curid=720446" title="Moneypenny">
Moneypenny



</doc>
<doc id="720450" url="https://sk.wikipedia.org/wiki?curid=720450" title="Zuzana Mojžišová a jej družina">
Zuzana Mojžišová a jej družina

Zuzana Mojžišová a jej družina je názov druhého štúdiového albumu slovenskej speváčky Zuzany Mojžišovej. Album v roku 2002 vydalo hudobné vydavateľstvo Slovenského rozhlasu.

</doc>
<doc id="720459" url="https://sk.wikipedia.org/wiki?curid=720459" title="Októbrové námestie">
Októbrové námestie

Októbrové námestie môže byť:

</doc>
<doc id="720460" url="https://sk.wikipedia.org/wiki?curid=720460" title="Les Studios de Paris">
Les Studios de Paris



</doc>
<doc id="720463" url="https://sk.wikipedia.org/wiki?curid=720463" title="Madejovo">
Madejovo

 
Madejovo () je horské sedlo Nízkych Tatier. Nachádza sa v severovýchodnej časti pohoria, nad Vikartovcami, juhozápadne od Popradu.
Polohopis.
Leží na severovýchode pohoria, v geomorfologickom podcelku Kráľovohoľské Tatry a v ich časti Predná hoľa. Sedlo sa nachádza v severnej vetve rázsochy, ktorá vedie z Kráľovej hole () severovýchodným smerom na Prednú hoľu. Oddeľuje masív vrchu Úplaz () na juhovýchode a vrch Čertovica na severozápade. Prepája juhozápadne situovanú Čiernovážsku dolinu, ktorou voda odteká Čiernym Váhom a severne ležiacu Mokrú dolinu, ktorou vodu odvádza potok Bystrá do rieky Hornád. 
Hrebeňom vedie hranica Národného parku Nízke Tatry a sedlom prechádza značený turistický chodník.
Sedlo leží v Prešovskom kraji, v okrese Poprad a na katastrálnom území obce Vikartovce.

</doc>
<doc id="720474" url="https://sk.wikipedia.org/wiki?curid=720474" title="Aliancia Rádov svätého Jána z Jeruzalema">
Aliancia Rádov svätého Jána z Jeruzalema

Aliancia Rádov svätého Jána z Jeruzalema je spoločenstvo štyroch uznaných nekatolíckych rádov sv. Jána, ktoré spolupracujú s katolíckym Zvrchovaným vojenským maltézskym rádom v rámci Výboru rádov sv. Jána - orgánu na ochranu ich spoločného dedičstva, názvov a symbolov. Aliancia bola vytvorená na spoločnom zhromaždení v kostole v Nieder-Weisel v roku 1961. Všetky tieto rády spája spoločný pôvod v stredovekom Ráde johanitov.
Aliancia Rádov svätého Jána z Jeruzalema má 4 členov:

</doc>
<doc id="720477" url="https://sk.wikipedia.org/wiki?curid=720477" title="Edita Babuljaková">
Edita Babuljaková

Edita Babuljaková (rod. Juríková; * 2. december 1940, Pezinok) je slovenská knihovníčka a spoluautorka publikácie "Príručka neprofesionálneho knihovníka." Od roku 1959 pôsobila v Krajskej knižnici v Žiline, kde je považovaná za výraznú osobnosť kultúrneho života. Počas svojej kariéry ovplyvnila mnohých čitateľov a aktívne sa podieľala na budovaní a správe knižničného fondu.
Životopis.
Edita Babuljaková začala svoju kariéru v Krajskej knižnici v roku 1959 po ukončení štúdia knihovníctva na vtedajšej Osvetovej škole v Bratislave. Spočiatku pôsobila ako vedúca oddelenia pre dospelých čitateľov, kde sa zameriavala na rozvoj knižničných služieb pre širokú verejnosť. Po troch rokoch bola preložená na metodické oddelenie, kde prispela k zlepšeniu knihovníckych procesov. Jedným z jej najväčších prínosov bolo zavedenie centralizovaného nákupu kníh, ktorý Okresná knižnica realizovala pre všetky ľudové knižnice v regióne. Tento model, zavedený ako prvý na Slovensku, fungoval až do roku 1990 a mal zásadný vplyv na kvalitu a zloženie knižničných fondov. Počas svojej dlhoročnej praxe sa venovala aj riadeniu služieb Okresnej knižnice v Žiline. Zodpovedala za efektívne fungovanie knižnice, modernizáciu služieb a ich kvalitatívne zlepšovanie. Aktívne sa zapájala aj do legislatívnych procesov v oblasti akvizície a evidencie knižničných fondov. Svoje skúsenosti zhrnula do publikácie "Základy knihovníctva pre dobrovoľných knihovníkov", ktorú vytvorila spoločne s Máriou Balkóciovou a Veronikou Klapitovou. Príručka vyšla v roku 1983. Tento autorský tím neskôr vydal ďalšiu publikáciu pod názvom "Príručka neprofesionálneho knihovníka", ktorá bola publikovaná Maticou slovenskou v roku 1989.

</doc>
<doc id="720488" url="https://sk.wikipedia.org/wiki?curid=720488" title="Romana Tabák">
Romana Tabák



</doc>
<doc id="720496" url="https://sk.wikipedia.org/wiki?curid=720496" title="Takmer ružový príbeh">
Takmer ružový príbeh

Takmer ružový príbeh je televízny film Juraja Jakubiska z roku 1990. V hlavnej úlohe sa predstavila známa speváčka Darinka Rolincová.
Film je spojením žánrov muzikálu, rozprávky a romantického príbehu. Príbeh je námetovo inšpirovaný rozprávkou o Šípkovej Ruženke. Dielo vyniká po vizuálnej stránke a dobre zvládnutou choreografiou. Aj napriek prihliadnutiu, že ide o film určený tínedžerom, táto snímka nedosiahla úroveň iných Jakubiskových filmov.
Obsah filmu.
Darinka, trpiaca vážnou dedičnou chorobou, ktorá zabila aj jej mamu pri pôrode, strávila detstvo u babičky v Prahe. Každý večer zaspáva so svojou najobľúbenejšou rozprávkou o Šípkovej Ruženke. Darinin neúspešný a smiešny strýko Leonard v nej objaví veľký hudobný talent.
Soundtrack: "Téměř růžový příběh".
Soundtrack s názvom "Téměř růžový příběh" vydalo v roku 1990 vydavateľstvo Supraphon. Piesne k filmu naspievala vtedy mladá speváčka Darinka Rolincová. Spolupracovali na ňom taktiež Jiří Korn, Deana Horváthová, Richard Kybic, Bambini di Praga a zbor Pavla Kůhna. Nahrávka vyšla na gramofónovej platni.

</doc>
<doc id="720508" url="https://sk.wikipedia.org/wiki?curid=720508" title="GIMPS">
GIMPS



</doc>
<doc id="720510" url="https://sk.wikipedia.org/wiki?curid=720510" title="Záturňa (sedlo)">
Záturňa (sedlo)

 
Záturňa () je horské sedlo Nízkych Tatier. Nachádza sa v severovýchodnej časti pohoria, nad Liptovskou Tepličkou, juhozápadne od Popradu.
Polohopis.
Leží na severovýchode pohoria, v geomorfologickom podcelku Kráľovohoľské Tatry a v ich časti Kráľova hoľa. Sedlo sa nachádza v rázsoche, ktorá vybieha severným smerom z Kráľovej hole () a oddeľuje vrch Záturňa (). Prepája západne situovanú dolinu Brunová a Čiernovážsku dolinu na východe, ktorými voda z oblasti odteká Čiernym Váhom a jeho prítokom Veľký Brunov. 
Hrebeň patrí do Národného parku Nízke Tatry a sedlom prechádza značený turistický chodník.
Sedlo leží v Prešovskom kraji, v okrese Poprad a na katastrálnom území obce Liptovská Teplička.

</doc>
<doc id="720521" url="https://sk.wikipedia.org/wiki?curid=720521" title="Anna Novotná">
Anna Novotná

PhDr. Anna Novotná (* 4. jún 1944) je slovenská pedagogička a bývalá politička HZDS v 90. rokoch 20. storočia.
Životopis.
Absolvovala Filozofickú fakultu Univerzity Komenského v Bratislave. Od roku 1983 pôsobila na Strednej zdravotníckej škole v Banskej Bystrici. Po parlamentných voľbách v roku 1992 zasadla do Národnej rady Slovenskej republiky za HZDS v Stredoslovenskom volebnom kraji. Mandát nadobudla až dodatočne, 21. apríla 1993 po abdikácii Jána Findru, ktorý sa stal vedúcim Kancelárie prezidenta SR. V parlamente pôsobila v zdravotnícko-sociálnom výbore. V ďalších voľbách už nekandidovala. Počas II. vlády a III. vlády Vladimíra Mečiara pôsobila ako prednostka okresného úradu v Banskej Bystrici.

</doc>
<doc id="720523" url="https://sk.wikipedia.org/wiki?curid=720523" title="Czarna Przemsza">
Czarna Przemsza

Czarna Przemsza je rieka v Poľsku v Sliezskom vojvodstve, 63,8 km dlhá, pravý, pramenný prítok Przemszy.
Pramene rieky sa nachádzajú v nadmorskej výške v okrese Zawiercie Bzów na Krakovsko-čenstochovskej vrchovine. Rozloha povodia Czarna Przemsza je 1046 km². Hlavnými pravými prítokmi sú Brynica a Bolina, zatiaľ čo ľavé prítoky sú Mitręga, Trzebyczka a potok Pogoria.
Na rieke Czarna Przemsza sa nachádzajú tieto mestá: Zawiercie, Poręba, Siewierz, Dąbrowa Górnicza, Będzin, Sosnowiec a Mysłowice. Na rieke v Przeczyciach sa nachádza priehrada a umelá vodná nádrž, ktorá slúži ako retenčná nádrž zásobujúca vodu obyvateľom Hornosliezskeho priemyselného okresu a predstavuje rezervu pre elektráreň Łagisza v Będzine. V roku 2005 bola medzi Wojkowicami Kościelnými a Dąbrową Górniczou otvorená vodná nádrž Kuźnica Warężyńska, známejšia ako Pogoria IV. Úlohou nádrže je chrániť dolné oblasti pred povodňami a zachytiť prípadnú povodňovú vlnu na rieke Czarna Przemsza. Okrem vysokých hladín rieka obchádza nádrž a tečie pozdĺž koryta na západ od jazera. V blízkosti križovatky administratívnych hraníc Sosnowiec a Mysłowice sa rieka spája s riekou Biała Przemsza a vytvára rieku Przemsza.

</doc>
<doc id="720527" url="https://sk.wikipedia.org/wiki?curid=720527" title="X-20 Dyna-Soar">
X-20 Dyna-Soar



</doc>
<doc id="720539" url="https://sk.wikipedia.org/wiki?curid=720539" title="Zoznam riek v Nemecku">
Zoznam riek v Nemecku

Najdlhšie rieky v Nemecku. Tabuľka obsahuje rieky, ktoré majú na území Nemecka dĺžku 200 km a viac.

</doc>
<doc id="720541" url="https://sk.wikipedia.org/wiki?curid=720541" title="52-hertzová veľryba">
52-hertzová veľryba

52-hertzová veľryba, tiež známa ako 52 Blue, je samec veľryby bližšie nešpecifikovaného druhu. Je známy tým, že vydáva volanie na frekvencií 52 hertzov, čo je ďaleko vyššia hodnota ako u všetkých známych druhov veľrýb. Z tohto dôvodu nie je schopný nadviazať kontakt s ostatnými jedincami svojho druhu, a pretože sa predpokladá, že je jedinou veľrybou spievajúcou na tejto frekvencií, tak je často nazývaný „"najosamelejšou bytosťou na svete"“.
Veľrybu nikto nikdy nepozoroval, podarilo sa nahrať iba jej spev, ktorý sa pravidelne ozýva z hlbín Tichého oceánu od konca 80. rokov až dodnes. Podľa migračnej trasy, ktorú pravidelne upláva, sa odhaduje, že by to mohol byť buď vráskavec obrovský alebo vráskavec myšok.
V popkultúre.
V populárnej kultúre je 52-hertzová veľryba vnímaná ako symbol osamelosti a všeobecného odlúčenia od ostatných, pričom sa stala námetom viacerých kníh a piesní, medzi ktoré patria napríklad:

</doc>
<doc id="720542" url="https://sk.wikipedia.org/wiki?curid=720542" title="Sedlo pod Doštiankou">
Sedlo pod Doštiankou

 
Sedlo pod Doštiankou () je horské sedlo Nízkych Tatier. Nachádza sa v severovýchodnej časti pohoria, nad Liptovskou Tepličkou, juhozápadne od Popradu.
Polohopis.
Leží na severovýchode Nízkych Tatier, v geomorfologickom podcelku Kráľovohoľské Tatry a v ich časti Priehyba. Lúčnaté sedlo leží v rázsoche, ktorá vybieha severovýchodným smerom z hlavného nízkotatranského hrebeňa v oblasti sedla Priehybka a pokračuje cez Panskú hoľu () na Závrch (). Oddeľuje severne situovaný vrch Doštianka () a južne ležiace Smrečiny (). Prepája dolinu Benkovo na západe a Teplickú kotlinu s hornou časťou Čiernovážskej doliny na východe. Oblasť patrí do povodia Váhu, kde voda do Čierneho Váhu odteká z východu potokom Teplička a zo západu Benkovským potokom. 
Hrebeňom vedie hranica Národného parku Nízke Tatry a v sedle sa nachádza križovatka značených turistických chodníkov.
Sedlo leží v Prešovskom kraji, v okrese Poprad a na katastrálnom území obce Liptovská Teplička.

</doc>
<doc id="720543" url="https://sk.wikipedia.org/wiki?curid=720543" title="Vladimír Černý">
Vladimír Černý

Vladimír Černý môže byť:

</doc>
<doc id="720544" url="https://sk.wikipedia.org/wiki?curid=720544" title="Stanislav Bubán">
Stanislav Bubán

Doc. Stanislav Bubán, akad. mal. (* 5. máj 1961, Sečovce) je slovenský výtvarník, akademický maliar a vysokoškolský pedagóg. V súčasnosti je docentom na Vysokej škole výtvarných umení v Bratislave. Počas svojej dlhej umeleckej kariéry získal ocenenia doma aj v zahraničí. Vystavoval v Anglicku, Francúzsku, USA, Holandsku, Taliansku, Rakúsku, Maďarsku, Egypte, Nemecku, Česku, aj doma na Slovensku.
Detstvo.
Narodil sa v Sečovciach v rodine známeho maliara Štefana Bubána a učiteľky Zlatici Bubánovej (rodenej Brindzákovej). Pod vplyvom domáceho prostredia sa chcel stať výtvarníkom. Už počas základnej školy, ktorú vychodil v Trebišove, navštevoval základnú umeleckú školu v Trebišove. Má dvoch súrodencov, sestry Lenu Leškovú (rodenú Bubánovú) a Eriku Lyciusovú (rodenú Bubánovú).
Štúdium.
Po absolvovaní Gymnázia v Trebišove pokračoval v rokoch 19801986 v štúdiu monumentálnej maľby na Vysokej škole výtvarných umení v Bratislave (docent Juraj Kresila a profesorka Eugénia Lehotská). Patril do voľného generačného zoskupenia (Simona Bubánová, Daniel Brunovský, Ivan Csudai, Laco Terén, Jozef Šramka), ktoré prinieslo do slovenského výtvarného umenia v druhej polovici 80. rokov vtedy aktuálnu postmodernu.
Po úspešnom zakončení habilitačného procesu na Akadémii výtvarných umení v Prahe, bol v roku 2002 menovaný docentom. Na Vysokej škole výtvarných umení v Bratislave momentálne pôsobí ako pedagóg v kabinete kresby.
Tvorivé princípy výtvarnej práce.
Výtvarná tvorba Stana Bubána prešla viacerými vývojovými procesmi, tendenciami, žánrovými a tematickými rovinami. S tvorbou začal v polovici 80. rokov expresívnym postmoderným maliarskym výrazom inšpirovaný mytológiou. Suverénne sa hlásil k veľkým témam odvážnym maliarskym gestom, plným slobody, sebavedomia (možno aj revolty). Beáta Jablonská vo svojej monografii o umelcovi píše: "Stano Bubán sa na prvých spoločných výstavách s „postmodernými pirátmi“, ktoré boli vnímané takmer ako manifestačné vystúpenia uviedol temperovými maľbami na veľkých papieroch. Vynikli ani nie tak zjavným prihlásením sa k transavantgardnej poetike a jej slovníku, ale skôr svojou expresívnou maľbou, divokou a živelnou, ktorá prirodzene vychádzala z jeho maliarskeho rukopisu."
Po Nežnej revolúcii v roku 1989 opustil figúru a expresívnosť nahradil abstraktnými monochrómnymi plochami so spleťou čiar. Priniesol do kapitoly slovenských dejín umenia nielen novú estetickú, ale aj intelektuálnu podobu novej abstrakcie.
„Nedisciplinovanosť“, mu nebránila skúmať všetky možné stavebné prvky obrazu (typické pre nezobrazujúce prístupy) a takto vytvorila základňu k experimentom miešania minimalistických, či možno aj konceptuálnych prístupov s tými viac intuitívnejšími a gestickými. Práve svojou „neposlušnosťou“ priniesol do kontextu vtedajšej mladej slovenskej maľby autentickú a v rámci domácej novej abstrakcie rozhodujúcu polohu.
Približne v roku 1998 uzatvára cyklus abstraktnej maľby a obracia sa opäť k figurálnej kompozícii, prísne realistickej, čerpajúc z techník starých majstrov. Kombinuje tradičné postupy s výsostne novými a vytvára akýsi nový (vlastný) „systém“ maľovania.
Beata Jablonská toto autorské obdobie komentuje: "Jeho „nová“ maľba sleduje realistické zadania, dokonca spočiatku podľa náročných zásad staromajstrovských techník, Bubánovo maľovanie je opäť maliarskym výskumom a experimentom. Návrat ku konvenciám realistickej maľby je obrátením sa autora poučeného a zorientovaného v dejinách umenia i v súčasných interpretačných teóriách."
Aj keď sú témy jeho malieb mytologické, viažuce sa k literárnym „láskam“, námety sú vždy akoby až v druhom pláne výtvarného konceptu. Štylizácia figúr je výsledkom „myslenia maľbou“, čo znamená, že redukcia vychádza zo štetcovej techniky, s dôrazom na údernosť maliarskeho gesta a výrazu. 
S láskou až za hrob.
V roku 2018 Bubán prezentuje v divadle Malá scéna STU sériu obrazov s témou smrti so silným symbolom lebiek. Ľudských, zvieracích, lebiek solitérnych, alebo vo dvojici, ktoré fungujú na farebnej ploche obrazu, občas matnej, takmer monochrómnej, inokedy sýto žiarivej. Sú to lebky v interiéri aj exteriéri, avšak najčastejším prostredím je les, alebo dekoratívne abstraktné pozadie.
Barbara Brath, kurátorka jeho výstavy "Hasta la muerte, mi amor…" charakterizuje toto jeho maliarske obdobie slovami: "Smrť je niečo, čo nás neminie. Čo raz príde. Istá je v živote iba smrť. A hoci v živote spravidla potrebujeme istoty, táto jediná vyvoláva strach. Smrť prichádza občas nečakane, prekvapivo, šokantne, rýchlo a možno aj skoro, inokedy sa vlečie, ľudia na ňu čakajú, ba modlia sa za ňu, môže byť vykúpením z bolesti života. Téma smrti je nadčasová, svojim spôsobom nás priťahuje a zároveň odpudzuje, lebo je nebezpečne neprebádaná, neznáma, nevyznáme sa v nej a často sa jej práve preto bojíme."
Hľadajúci pútnik.
V Galérii Danubiana vystavuje Bubán v roku 2021 expozíciu "Chodec". Pocity frustrácie, nenaplnenia a ničoty ho viedli k tomu, že spolu s výtvarníčkou Evou Šrubařovou začal ešte v novembri 2018 chodiť maľovať do prírody v oblasti Malých Karpát. Jeden rok, pravidelne raz do týždňa putovali po krajine v akomkoľvek počasí. Nezáležalo na tom či snežilo, pršalo, mrzlo alebo boli horúčavy. Maľovali v noci s čelovkami, skoro ráno alebo počas magickej polhodiny pri súmraku. Z tohto obdobia vznikli autorove veľkorozmerné plátna z plenéru. Jeho krajinomaľby vypovedajú o všetkých súčasných problémoch so životným prostredím, frustráciou z politiky aj vlastnej identity.
Knihy o autorovi.
Slovenská národná galéria (Bratislava) vydala v roku 2000 reprezentačnú publikáciu "Dejiny slovenského výtvarného umenia 20. storočie", v ktorej je predstavené a analyzované dielo Stana Bubána.
O deväť rokov neskôr (2009) vydala znovu Slovenská národná galéria publikáciu "Osemdesiate : postmoderna v slovenskom výtvarnom umení 19851992". Kniha bola prezentovaná na výstave "Osemdesiate" v Esterházyho paláci v Bratislave (2009).
V roku 2013 vyšla vo vydavateľstve Virvar monografia "Stano Bubán". Výtvarná teoretička Beata Jablonská v publikácii hodnotí jeho dielo od počiatkov po súčasnosť. Autorka rozdelila úvahy o umelcovej maľbe chronologicky aj tematicky. Niekoľkými samostatnými štúdiami dopĺňa plnofarebný obrazový materiál a osvetľuje pozadie vzniku diel.
Osobný život.
V roku 1983 sa oženil so Simonou Bubánovou (rod. Tauchmanovou), s ktorou má dcéru Lujzu Bubánovú. V roku 1991 sa znovu oženil. S manželkou Beátou Jablonskou, majú dve dcéry. Ľudmilu Bubánovú a Hanu Bubánovú. Vo svojom voľnom čase sa venuje Kung Fu a Tai Chi. Tancuje argentínske tango, aj v medzinárodnej škole profesora Rodolfa Dinzela v Buenos Aires.

</doc>
<doc id="720545" url="https://sk.wikipedia.org/wiki?curid=720545" title="The Cubes (skupina)">
The Cubes (skupina)

The Cubes je dievčenská hudobná skupina, ktorá vznikla v roku 2007 v Prešove. 
História.
Kapela vznikla v Prešove v roku 2007. Jej členkami sú: Jana Humeňanská (spev, gitara), Petra Humeňanská (spev) a Katarína Knechtová (bicie nástroje). Skupina verejne vystupovala po kluboch a hudobných festivaloch.V roku kapela vydala v 2012 jeden eponymný štúdiový album, ku ktorému bol zverejnený pilotný singel, „Tomorrow“ a k nemu natočený aj videoklip.

</doc>
<doc id="720550" url="https://sk.wikipedia.org/wiki?curid=720550" title="Martin Bencúr">
Martin Bencúr

Martin Bencúr (* 7. október 1783, Jasenová† 31. august 1855, Šopron) bol slovenský lekárnik a filantrop.
Životopis.
Martin Bencúr (Kundek Števo) narodil sa 7. októbra 1783. Pochádzal z rodiny chudobného roľníka, ktorý pre vzdelanie svojich detí mohol urobiť len málo. Keď však rodičia zbadali u malého chlapca talent, rozhodli sa ho poslať na štúdiá do škôl v Dobšinej, ktoré mali v tom čase vynikajúcu povesť. Po absolvovaní niekoľkých tried gymnázia prejavil záujem o farmaceutické vedy. Vo farmácii sa najprv zaúčal v Maukschovej lekárni v Dolnom Kubíne. V Pešti pod dohľadom skúseného lekárnika absolvoval v krátkom čase skúšky a dosiahol magistérium a stal sa magistrom farmácie. Počas praxovania vo väčšej lekárni v Pešti ho postihla nepríjemná nehoda, ktorá zanechala trvalé stopy na jeho zdraví. Pri príprave chlóru v retorte (krivuli) sa mladý Bencúr nadýchal jedovatého plynu, čo malo trvalé následky na jeho zdravie. Po zvyšok života trpel chorobou pľúc a astmou. V snahe zotaviť sa odišiel z prašnej Pešti, aby hľadal zdravšie oblasti. Krátko sa zdržal v Pécsi, potom si prenajal lekáreň v Modre. Tu sa zaoberal možnosťou výroby cukru z javorového a brezového sirupu. Podnikateľsky využil vtedajšiu situáciu vysokých cien repného cukru. Po získaní výhodného prenájmu veľkej lekárne Nagy v Rimavskej Sobote sa tu usadil s odhodlaním ostať tu žiť do konca života. Po šiestich rokoch práce v lekárni a bez možnosti jej odkúpenia za prijateľných podmienok Bencúr krátko pôsobil v Prešporku s cieľom stať sa nezávislým lekárnikom. Tieto predstavy sa mu nenaplnili a ušetrené peniaze použil na zakúpenie lekárne v Petrovaradíne, ktorý je v súčasnosti časťou Nového Sadu. Srbská nížina veľmi nelákala Bencúra pochádzajúceho z hornatej Oravy a v roku 1825 sa presťahoval do Šoprona, kde kúpil lekáreň "U anjela". Oficiálnym majiteľom lekárne sa stal v roku 1827 po získaní občianstva mesta Šopron. Občiansku prísahu zložil 10. januára 1827. "Lekáreň U anjela" vlastnil do roku 1833. Lekáreň "U anjela" na Hlavnom námestí v Šoprone fungovala takmer tristo rokov. Majiteľmi boli nemeckí lekárnici. Výnimkou bol jasenovský rodák Slovák Martin Bencúr. Aj keď Bencúr lekáreň vlastnil len krátkych 6 rokov, svojou odbornosťou lekárnika a dobročinnosťou pre mesto Šopron, evanjelickú cirkev a evanjelické školstvo v meste sa významne zapísal do histórie tohto mestečka. Narastajúce zdravotné problémy a utrpenie mu v čoraz väčšej miere bránili v podnikaní a posledných desať rokov svojho plodného života venoval výlučne starostlivosti o svoje zdravie a dobročinnosti, v ktorej našiel podporu aj u svojej manželky. Zomrel 31. augusta 1855 v Šoprone, kde bol aj pochovaný.
Filantropia.
Martin Bencúr bol mimoriadne aktívnym, zručným lekárnikom, ktorý vždy držal krok s pokrokom doby. Vo svojom odbore patril medzi tých najúspešnejších. Vedel si získať a zachovať publikum, nadobudnutý majetok prostredníctvom donácií a štipendií veľkoryso venoval chudobným a mládeži, bol patrónom škôl, horlivým podporovateľom svojej cirkvi a svojho ľudu a filantropom. Osobitnú pozornosť venoval podpore školstva a vzdelávania chudobných študentov. Viacerým školám venoval značné finančné čiastky, dlhodobo podporoval mladé talenty, ktoré mali to šťastie, že sa dostali do jeho blízkosti. Ako príklad za všetkých spomenieme mladého lekárnika Wilhelma (Viliama) Fuchsa, ktorý bol významným odborníkom na baníctvo, mineralógiu a hutníctvo v Rakúsko-uhorskej monarchii a korešpondujúcim členom cisárskej Rakúskej akadémie vied. Bencúr, ako to mal vo zvyku, diskrétne a všestranne podporoval Viliama Fuchsa až do jeho predčasnej smrti v roku 1853.
Svojej rodnej obci Jasenová Bencúr prispel značnou sumou peňazí na stavbu kostola aj fary. Na postavenie kostola dal 500 zlatých, na školu 300 zlatých, na faru 100 zlatých a pre cirkev založil základinu 5 000 zlatých. Pre matkocirkev v Leštinách, kde bol pokrstený daroval 500 zlatých. Okrem toho Martin Bencúr testamentom určil pre jasenovskú základinu 5 250 zlatých, ktorá mala byť uložená u kniežaťa Esterházyho. V roku 1853 Bencúr kostolu venoval najväčší zvon odliaty v Šoprone zvonárskym majstrom Geltenhoferom, ktorý farnosti slúži aj v súčasnosti. V roku 1842 Martinom Bencúrom a švagrinou Katarínou Munker bola založená Bencúrovsko-Munkerovská základina s cieľom z úrokov každoročne odmeniť najlepších žiakov knihami. Na evanjelických školách v Šoprone študovali mnohí študenti z Oravy aj za výdatnej podpory finančných základín Martina Bencúra a ďalšieho jasenovského rodáka a obyvateľa Šoprona Daniela Čaploviča. Martin Bencúr po svojej smrti odkázal tamojšiemu učiteľskému ústavu 3 000 zlatých a alumneu 1 000 zlatých. Štátny úradník Daniel Čaplovič dal na základinu školského štipendia 1 000 zlatých na podporu slovenských študentov. Aj Martin Kukučín s pomocou vdovy po Martinovi Bencúrovi, mohol v Šoprone absolvovať ôsmy ročník gymnázia a maturitu.

</doc>
<doc id="720552" url="https://sk.wikipedia.org/wiki?curid=720552" title="Kristína Funková">
Kristína Funková

Kristína Funková (* 26. november 2001, Trnava) je slovenská parastrelkyňa. Reprezentovala Slovensko na Letných paralympijských hrách 2020 v Tokiu a na Letných paralympijských hrách 2024 v Paríži.
Šport.
Streľba ju zaujala v kempe „Hľadáme talenty“. V roku 2015 začala trénovať v športovo-streleckom klube Vištuk medzi zrakovo znevýhodnenými. Študovala na strednej pedagogickej škole v Trnave.
V decembri 2017 začala strieľať pod vedením trénera Milana Goleňu. Na prvých pretekoch v nemeckom Hannoveri sa ešte len zoznamovala s prostredím, na druhých však už vyhrala kvalifikáciu. Ako 16-ročná sa stala majsterkou sveta a vytvorila aj nový svetový rekord.
Športovkyňa je členkou športového klubu v ŠK Altius. V roku 2018 v Kórei sa stala majsterkou sveta a vytvorila svetový rekord v disciplíne R9. Paríž 2024 bol jej druhou paralympiádou.
Majstrovstvá sveta.
Na majstrovstvách sveta v Cheongju 2018 (Južná Kórea) sa stala majsterkou sveta a vytvorila nový svetový rekord v disciplíne R9.

</doc>
<doc id="720553" url="https://sk.wikipedia.org/wiki?curid=720553" title="Mjanmarčina">
Mjanmarčina



</doc>
<doc id="720573" url="https://sk.wikipedia.org/wiki?curid=720573" title="Francúzske Antily">
Francúzske Antily

Francúzske Antily je súhrnné pomenovanie pre ostrovy v Karibiku, ktoré spadajú pod správu Francúzska. Jedná sa o 2 zámorské regióny a departementy Martinik a Guadeloupe a zámorské spoločenstvá Svätý Martin a Svätý Bartolomej.
Všetky ostrovy sú súčasťou súostrovia Malých Antíl. Guadeloupe je tvorený dvoma ostrovmi prepojenými úzkou pevninskou šijou - Basse-Terre a Grande-Terre. Okrem toho pod správu Guadeloupe patria aj okolité menšie ostrovy Îles des Saintes, Marie-Galante a La Désirade. Ostrov Svätý Martin je rozdelený na francúzsku a holandskú časť. Tieto dve oblasti sú známe pod názvami „Saint-Martin“ pre francúzsku časť a „Sint Maarten“ pre holandskú časť.
V minulosti počas koloniálneho obdobia boli francúzske pozície v Karibiku rozsiahlejšie. Francúzsko ovládalo ostrovy Dominika, Svätá Lucia, Svätý Kryštof, Svätý Vincent, Grenadíny, Grenada a Tobago. Pod francúzsku správu patrila aj západná časť ostrova Hispaniola (pod názvom Saint-Domingue), po krátku dobu dokonca celý ostrov.

</doc>
<doc id="720576" url="https://sk.wikipedia.org/wiki?curid=720576" title="Galsko-rímska kultúra">
Galsko-rímska kultúra

Galsko-rímska kultúra či tiež Galo-rímska kultúra bola kultúra, ktorá vznikla romanizáciou keltských národov, hlavne Galov, po ich integrácii do Rímskej ríše. Vyznačovala sa prijatím alebo adaptáciou rímskej kultúry, jazyka (latinčiny), morálky a spôsobu života a ich zasadením do jedinečného keltského kontextu. Dobre preštudovaná zmes kultúr v Galii poskytuje historikom vzor, s ktorým sa dajú porovnávať paralelné procesy romanizácie v iných, menej preskúmaných rímskych provincií. Kultúrny tok romanizácie nebol jednosmerný, napriek tomu prevažoval smer z rímskeho jadra na periférii - tak napríklad všetky galské božstvá boli porímčené (napr. boh kováč Gobannus), naopak z keltských božstiev iba patrónka koní Epona prenikla za hranice Galie. Barbarské (hlavne germánske) invázie začínajúce koncom tretieho storočia si vynútili v galsko-rímskej kultúre zásadné zmeny v politike, v ekonomickom zázemí, vo vojenskej organizácii. Gótske osídlenie galsko-rímskych oblastí (vznik Vizigótskeho kráľovstva v roku 418) prinieslo mnoho rozporov a hlavne utrpenie vysoko romanizovanej vládnucej triedy. Galsko-rímska kultúra napriek germánskej nadvláde pretrvávala až do 7. storočia, hlavne v oblastiach Gallia Narbonensis (dnešné južné Francúzsko), v Predalpskej Galii (sever dnešného Talianska), okolo mesta Orléans (stredné Francúzsko) a v menšej miere v Gallia Aquitania (juhozápadné Francúzsko). Sever Galie (dnešné severné Francúzsko a Nizozemsko), akonáhle ho obsadili Frankovia, sa naopak veľmi rýchlo kultúrne transformoval, v kultúru nazvanou obvykle merovejská. Rímsky vplyv avšak prežil aj zrútenie galsko-rímskej kultúry, hlavne v jazykovej oblasti, kde odolávanie germanizácie bolo najpozoruhodnejšie a najtrvalejšie, čoho bolo výsledkom hlavne francúzština, ktorá zostala románskym jazykom, aj keď etnika, ktoré ju prevzali, sú v podstate germánske (keltský etnický základ je podľa genetických výskumov zanedbateľný). Ďalším podobným pozostatkom je rétorománčina (prežívajúca vo Švajčiarsku a na severe Talianska), do istej miery okcitánčina, ešte v 19. storočí široko používaná na juhu Francúzska. Špecifickým rysom galsko-rímskej kultúry, hlavne v "úpadkovom" období 400 - 750, bola rola charizmatických kresťanských biskupov, ktorí sa často stávali ranými západoeurópskymi svätcami. Zohrávali nielen rolu pri christianizácii, ale boli aj ústrednými politickými postavami, lebo od 5. storočia prešla loajalita pohanov aj kresťanov od inštitúcií k jednotlivcom. To bol významný všeobecný rys neskorej starovekej a ranne stredovekej západoeurópskej kultúry. Typickým rysom v oblasti umenia bolo antropomorfné sochárstvo syntetizované s keltskými tradíciami vynikajúceho spracovania kovov, hlavne striebra. Najviac pozostatkov tejto kultúry je dnes sústredených v Lyone, ktorý bol pod menom Lugdunum hlavným mestom rímskej Galie. Nachádza sa tu napríklad Galsko-rímske múzeum (na Rue Céberg), spojené so zbytkami amfiteátru a odeónu. 

</doc>
<doc id="720577" url="https://sk.wikipedia.org/wiki?curid=720577" title="Referendum v Moldavsku 2024">
Referendum v Moldavsku 2024

Celonárodné ústavné referendum sa uskutočnilo v Moldavsku 20. októbra 2024 o tom, či by malo byť do ústavy zakotvené želanie Moldavčanov stať sa členskou krajinou Európskej únie, čo by budúcim vládam zťažilo prípadný odklon od proeurópskej trajektórie krajiny. Referendum sa konalo v ten istý deň ako prvé kolo prezidentských volieb. Referendum bolo schválené v pomere 50,46 ku 49,54 v prospech členstva v EÚ a ústava bola pozmenená.
Otázka.
Otázka znela nasledovne:
Možnosti boli „áno“ () a „nie“ ().

</doc>
<doc id="720578" url="https://sk.wikipedia.org/wiki?curid=720578" title="LTC">
LTC

LTC môže byť:

</doc>
<doc id="720579" url="https://sk.wikipedia.org/wiki?curid=720579" title="Sorbitan">
Sorbitan

Sorbitan (skratka pre anhydrid sorbitanu, tiež anhydrosorbitol) je zmesou niekoľkých izomérnych organických zlúčenín odvodených od sorbitolu a je medziproduktom pri premene sorbitolu na izosorbid. Sorbitan sa primárne používa pri výrobe povrchovo aktívnych látok, ako sú polysorbáty, ktoré sú dôležitými emulgačnými činidlami s celkovou ročnou potrebou viac ako 10 000 ton v roku 2012.
Sorbitan a estery sorbitolu patria medzi zriedkavé alergény.
Syntéza.
Sorbitan sa vyrába dehydratáciou sorbitolu a je medziproduktom pri premene sorbitolu na izosorbid. Dehydratačnou reakciou zvyčajne vzniká sorbitan ako zmes päť- a šesťčlenných cyklických éterov (1,4-anhydrosorbitol, 1,5-anhydrosorbitol a izosorbid) pričom dominantným produktom je päťčlenná 1,4-anhydrosorbitolová forma. Rýchlosť tvorby sorbitanu je typicky vyššia ako rýchlosť tvorby izosorbidu, čo umožňuje jeho selektívnu produkciu za predpokladu, že reakčné podmienky sú starostlivo riadené. Ukázalo sa, že dehydratačná reakcia prebieha aj v prítomnosti prebytočnej vody.
Vo väčšine prípadov sa výsledná zmes sorbitanu neizoluje od ostatných bezvodých cukrov, ale ďalej sa priamo spracováva na izosorbid alebo estery sorbitanu.
Deriváty povrchovo aktívnych látok.
Estery.
Sorbitanové estery (tiež známé ako Spans) sú neiónové povrchovo aktívne látky, ktoré sa používajú ako emulgátory pri príprave emulzií, krémov a mastí na farmaceutické a kozmetické použitie. Keď sa používajú samotné, vytvárajú stabilné emulzie vody v oleji, ale často sa používajú s polysorbátom v rôznych pomeroch na výrobu emulzií alebo krémov typu voda v oleji alebo olej vo vode s rôznymi textúrami a konzistenciami. Sorbitanové estery sa tiež používajú ako emulgátory a stabilizátory v potravinách.
Sorbitanové estery (Spans)
Polysorbát.
Etoxylované sorbitanové estery sú známe ako polysorbáty (obchodný názov: Tweens). Sú dôležitou triedou emulgátorov používaných v rôznych prostrediach vrátane farmaceutík a potravín.

</doc>
<doc id="720580" url="https://sk.wikipedia.org/wiki?curid=720580" title="Bhutánčina">
Bhutánčina



</doc>
<doc id="720583" url="https://sk.wikipedia.org/wiki?curid=720583" title="Hluchavkokveté">
Hluchavkokveté



</doc>
<doc id="720584" url="https://sk.wikipedia.org/wiki?curid=720584" title="Lamium">
Lamium



</doc>
<doc id="720585" url="https://sk.wikipedia.org/wiki?curid=720585" title="Hluchavník">
Hluchavník



</doc>
<doc id="720587" url="https://sk.wikipedia.org/wiki?curid=720587" title="Sedlo pod Veľkým bokom">
Sedlo pod Veľkým bokom

 
Sedlo pod Veľkým bokom () je horské sedlo v Nízkych Tatrách. Nachádza sa v strednej časti pohoria, nad Malužinou, juhovýchodne od Liptovského Hrádku.
Polohopis.
Leží vo východnej polovici Nízkych Tatier, v geomorfologickom podcelku Kráľovohoľské Tatry a v ich časti Priehyba. Sedlo leží v rázsoche, ktorá vybieha zo Zadnej hole () v hlavnom nízkotatranskom hrebeni severným smerom na Veľký bok (). Oddeľuje južne situovaný masív Zadnej Širokej () a severne ležiaci mohutný Veľký bok. Prepája západne situovanú dolinu Hodruša a východne ležiacu Hoškovú, ktorými voda z lokality odteká do Váhu. Západné svahy odvodňuje potok Hodruša do Boce, vodu z východných častí odvádza Ipoltica do Čierneho Váhu. 
Oblasť patrí do Národného parku Nízke Tatry a v sedle sa nachádza križovatka značených turistických chodníkov.
Sedlo leží v Žilinskom kraji, v okrese Liptovský Mikuláš a zasahuje na katastrálne územia obcí Východná a Malužiná.

</doc>
<doc id="720588" url="https://sk.wikipedia.org/wiki?curid=720588" title="Stano Bubán">
Stano Bubán



</doc>
<doc id="720603" url="https://sk.wikipedia.org/wiki?curid=720603" title="Turistická značkovaná trasa číslo 5147">
Turistická značkovaná trasa číslo 5147

 Turistická značkovaná trasa číslo 5147 známa aj ako Chodník J.M.Hurbanaje zelená okružná trasa v Chvojnickej pahorkatine, ktorá začína a končí v Senici. Dĺžka trasy je 12,3 km. Turistická trasa je v správe Klubu slovenských turistov.

</doc>
<doc id="720604" url="https://sk.wikipedia.org/wiki?curid=720604" title="Francúzska renesancia">
Francúzska renesancia

Francúzska renesancia v zmysle dejín umenia bolo kultúrne prostredie a umelecký štýl vo Francúzsku medzi 15. a začiatkom 17. storočia. Išlo o súčasť celoeurópskej renesancie; toto slovo po prvýkrát použil francúzsky historik 19. storočia Jules Michelet pre obdobie umeleckého a kultúrneho „znovuzrodenia“ Európy.
Francúzsku kultúru počas tohto obdobia poznamenalo šírenie humanizmu, skúmanie Nového Sveta („Nové Francúzsko“ objavili Giovanni da Verrazzano a Jacques Cartier), rozvoj nových techník a umeleckých foriem v oblasti tlače, architektúry, maliarstva, sochárstva, hudby, vedy a literatúry; a vytvorenie nového štýlu spoločenského styku, etikety a diskurzie.
Francúzska renesancia sa tradične počíta zhruba od francúzskej invázie do Talianska v roku 1494 počas vlády Karola VIII. až do smrti Hendricha IV. v roku 1610. Niektoré umelecké, technologické alebo literárne podnety renesancie však prišli do Francúzska už skôr (napríklad prostredníctvom burgundského dvora alebo pápežského dvora v Avignone). Čierna smrť v 14. storočí a storočná vojna však Francúzsko ekonomicky a politicky oslabovali až do konca 15. storočia. Za vrchol francúzskej renesancie sú všeobecne považované panovania Františka I. (1515 až 1547) a jeho syna Hendricha II. (1547 až 1559).
Výtvarné umenie.
Začiatky renesančného umenia vo Francúzsku sú spojené s pôsobením zahraničných majstrov na francúzskych dvoroch vysokej šľachty. Boli to hlavne Taliani ako Leonardo da Vinci a prví majstri fontainebleauskej školy ako Rosso Fiorentino, Francesco Primaticcio a Niccolò dell'Abbate, a burgundskí umelci z Flámska ako Jean Clouet a jeho syn François Clouet a neskôr aj Peter Paul Rubens a ďalší. Z Talianska do Francúzska neskôr prišiel aj manierizmus a rané baroko.
K prvým významným renesančným výtvarníkom francúzskeho pôvodu patrí maliar Jean Fouquet a sochári Jean Goujon a Germain Pilon. V práci fontainebleauskej školy pokračovali Toussaint Dubreuil, Martin Fréminet a Ambroise Dubois. Významný je rovnako manierizmus lotrinských majstrov ako boli Jacques Bellange, Claude Deruet a Jacques Callot, ktorí si vo svojej relatívnej izolácii vytvorili svojrázny, silne emotívny štýl.
Architektúra.
Francúzska renesančná architektúra je spojená predovšetkým s budovaním zámkov a úpravou záhrad okolo nich. Nádherou vynikali kráľovské zámky ako Chambord a Fontainebleau, dnes organizáciou UNESCO radené k svetovému kultúrnemu dedičstvu rovnako ako celá rada zámkov na Loire. K popredným architektom Francúzska tej doby patrili Philibert Delorme, Androuet du Cerceau, Giacomo Vignola a Pierre Lescot.
Hudba.
Európsku hudbu renesancie ovplyvnila franko-flámska škola ranej polyfónie, vychádzajúca z burgundských koreňov. Z majstrov tejto školy vo Francúzsku na dvore Ľudovíta XII. pôsobil nejaký čas Josquin des Prez. Najvýznamnejším prínosom Francúzska renesančnej hudbe je piesňová forma chanson. K jeho popredným tvorcom patrili Claudin de Sermisy, Antoine de Bertrand a Clément Janequin, duchovný chanson ("chanson spirituelle") vytvoril protestant Claude Goudimel.
Literatúra.
Hlavnými predstaviteľmi dobovej francúzskej prózy sú François Rabelais a Pierre de Ronsard, poézie Joachim du Bellay. Michel de Montaigne vytvoril žáner modernej esejistiky a Robert Garnier alebo Etienne Jodelle patrili k popredným autorom divadelných hier.

</doc>
<doc id="720607" url="https://sk.wikipedia.org/wiki?curid=720607" title="Vypálenie obce Vinné">
Vypálenie obce Vinné

Obsadenie obcí pod Vihorlatom partizánmi a následné vypálenie obce Vinné Nemcami boli bojovou akciou partizánskych oddielov dislokovaných vo Vihorlate vykonanou na rozkaz štábu partizánskeho hnutia pri 4. ukrajinskom fronte. 28. októbra 1944 partizánska brigáda Kriváň a oddiely Borkaňuk, Jastrib, Veža zostúpili z hôr a obsadili v nemeckom tyle obce pod Vihorlatom v snahe pomôcť Červenej armáde pri Karpatsko-užhorodskej operácii. Po úspešnom spojení s Červenou armádou mali partizáni kryť pravé krídlo sovietskeho útoku na Michalovce. Sovietska ofenzíva sa zastavila a k spojeniu partizánov s Červenou armádou nedošlo. Nemci 30. októbra partizánov zatlačili naspäť do Vihorlatu a vypálili obec Vinné, 1. novembra 2. maďarská horská brigáda vypálila obec Kusín a 3. novembra nemecké jednotky vypálili Porubu pod Vihorlatom.
Predohra.
29. augusta 1944 vypuklo Slovenské národné povstanie. 31. augusta zahájili Nemci odzbrojovanie Východoslovenskej armády (VSA). Časť jednotiek VSA sa nenechala odzbrojiť, prešla k partizánom, prípadne vytvorila vojensko-partizánske jednotky, akou bola napríklad brigáda Kriváň. 8. septembra 1944 zahájila Červená armáda Východokarpatskú operáciu, ktorá mala spojiť povstalecké sily SNP so sovietskymi armádami. 4. ukrajinský front prekročil Karpaty a dobyl 26. októbra mestá Mukačevo a 27. októbra Užhorod.
V októbri 1944 operovali vo Vihorlate partizánska brigáda Kriváň a partizánske oddiely Borkaňuk, Jastrib, Veža.
Veliteľ partizánskeho oddielu Jastrib dostal rádiotelegraficky príkaz od Štábu partizánskeho hnutia pri 4. ukrajinskom fronte, aby partizánske jednotky dislokované v lesoch Vihorlatu obsadili obce na južných a čiastočne aj na severných svahoch Vihorlatu a zabránili nemeckým a maďarským vojskám využiť podhorské cesty na ústup. Po spojení s Červenou armádou mali partizáni tvoriť pravé krídlo sovietskeho útoku na Michalovce. Veliteľ oddielu Jastrib M. Z. Sieň požiadal veliteľa partizánskej brigády Kriváň pplk. Jozefa Vogla, aby túto akciu koordinoval.
Boje.
28. október.
Pplk. Jozef VoglSokolovský vydal nasledujúci rozkaz:
Partizánske jednotky obsadili 28. októbra v popoludňajších hodinách obsadili pridelené úseky.
Štáb brigády Kriváň a Okresný národný výbor, ktorý vyšiel z ilegality, sa usadili v škole vo Vinnom. Večer sa konalo verejné zasadanie ONV za účasti veliteľov partizánskych skupín – za Kriváň pplk. Jozef Vogl, za Jastrib veliteľ M. Z. Sieň a za skupinu Veža J. Boroš, Š. Smoľak a M. Gosiorovský. Rokovanie riešilo aj otázku paritného zastúpenia oboch odbojových prúdov komunistického a občianskeho v ONV.
Akcia partizánov a vojakov bola pozitívne prijatá. Bol zahájený nábor dobrovoľníkov, no pre nedostatok zbraní bolo vyzbrojených len 40 mužov. Dve čaty vytvorili žandári pod velením stot. E. Krokavca a stali sa zálohou štábu. Skupina Jastrib oznámila začatie akcie 4. ukrajinskému frontu. Pplk. Jozef Vogl následne vyhlásil stanné právo a vydal poplachové a bojové pokyny. Južný okraj obce Vinné bol evakuovaný. Akcia sa úspešne začala, no front ostal stáť na mieste.
29. október.
Noc prebehla pokojne. Ráno boli zahájené bojové akcie. Hliadka npor. J. Bučeka zajala maďarské nákladné auto s muníciou a zajala nadporučíka a dvoch vojakov. Okolo 7. h skupina npor. Š. Konvalinka zajala ďalšie maďarské nákladné auto s delovým a puškovým strelivom vrátane osádky 1 nadporučíka a 3 vojakov. Následne slob. Michal Segiňák zajal ďalších 3 nepriateľských vojakov. Okolo 10. h padlo do zajatia ďalšie nákladné auto s muníciou a 3 maďarskými vojakmi. 17.30 h vojaci skupiny Jánošík zajali maďarský trén, zabili 3 vojakov a jedného zranili za cenu jedného padlého, 1 ťažko a 2 ľahšie ranených. Zajatých bolo aj 21 nepriateľských vojakov, 15 koní, 4 vozy, 3 káry naložené rôznym vojenským materiálom, 1 ľahký guľomet, 20 pušiek a 1 pištoľ.
Rota npor. P. Lovasíka o 8.15 h zajala pri prepade maďarskej jednotky kopajúcej zákopy na južnom okraji obce Kusín 1 dôstojníka, 33 mužov, 2 protilietadlové kanóny a 4 nákladné autá s vojenským výstrojom a muníciou. Skupina šrtm. Karola Kontúra zajala 28 maďarských vojakov, ktorí boli eskortovaní na štáb brigády Kriváň. Skupina por. O. Šináka prepadla medzi Klokočovom a Kalužou osobné auto s dôstojníkmi, poraneným dôstojníkom sa podarilo utiecť smerom na Lúčky. Okolo 17. h preniklo do Vinného nemecké osobné auto. Bolo zasiahnuté streľbou, vodič zahynul a 3 vojaci pri úteku chytení. Po vypočúvaní na štábe boli dvaja z nich ihneď zastrelení, tretí npor. v zálohe Kurt Lehman, bol na príhovor notára J. Ivana ako vojak protifašistického zmýšľania v minulosti vypomáhajúci občanom obce vozidlami i ľuďmi pri poľných prácach, ušetrený. Zraneného Lehmana ponechali na notárskom úrade, kde ho ošetrovala manželka notára.
Dňa 29. októbra akcia vojakov a partizánov pod Vihorlatom kulminovala. No front sa nepohol z miesta. Vojaci a partizáni vedeli, že nedokážu udržať kruhovú obranu obsadených obcí. Preto sa časť obyvateľov Michaloviec, ktorá sa uchýlila na partizánske územie, chcela vrátiť naspäť. Aj časť dobrovoľníkov odchádzala kvôli starostlivosti o rodiny. Na večernej porade veliteľov bolo prijaté rozhodnutie, že ak sa front do rána nepohne, bude vydaný o 5. hodine rannej rozkaz na ústup do lesných táborov.
30. október.
Noc prebehla pokojne, no okolo pol štvrtej hodiny npor. J. Buček hlásil na štáb postup väčšej nepriateľskej jednotky v smere od Michaloviec. Tma neumožňovala odhadnúť jej silu. Pplk. Jozef Vogl vydal rozkaz na ústup vojakov a partizánov do táborov a vyslal spojky k ostatným skupinám. Ústup z Vinného mala kryť čata ťažkých guľometov vedená rtm. jazd. Michalom Novotným a skupina pod velením npor. Jána Bučeka. Štáb aj so zálohou sa premiestnil k Rybníku. Obyvateľstvo Vinného sa pred Nemcami začalo tiež presúvať na severnú stranu do lesov. Cestu bola zatarasená vozmi, dobytkom aj chodcami. Nemci sa pred dedinou rozvinul do rojnice a začal ju obkľučovať.
Pohyb civilného obyvateľstva v dedine bránil obrancom rozvinúť akcie. Čata ťažkých guľometov dostala rozkaz presunúť sa severne od dediny pod les, ale pre pohyb civilného obyvateľstva ani tam nemohla byť vedená obrana. Skupina npor. J. Bučeka bola obkľúčená, jej príslušník Ján Dzuriak padol a skupina len tesne unikla.
Dohra.
Nemecké jednotky obec Vinné obsadili popoludní 30. novembra. Zvyšok obyvateľstva vyhnali, dedinu vyrabovali a podpálili. K pozíciam na Rybníku sa Nemci nedostali. Úplne zhorelo 285 a čiastočne 120 domov. Príslušníci zvláštneho oddielu z.b. V 27 brutálnym spôsobom zavraždili 32-ročnú manželku notára Júliusa Ivana Ivanovú Irenu a ich dve deti – štvorročnú Zorku a dvojročného Igora. Zastrelení boli:
15 osôb bolo odvlečených do koncentračných táborov.
Partizánske oddiely sa stiahli naspäť do Vihorlatu. 2. maďarská horská brigáda začala šíriť letáky, v ktorých vyzývala partizánov na prepustenie zajatcov a vrátenie materiálu, inak hrozila vypálením podvihorlatských obcí a 1. novembra 1944 začala vypaľovať obec Kusín. Akcia bola prerušená po doručení listu od veliteľa vojensko-partizánskej brigády Kriváň, v ktorom pplk. Jozef VoglSokolovský hrozil popravou maďarských zajatcov držaných partizánskou brigádou v prípade pokračovania represií maďarskej armády na civilnom obyvateľstve.
Jednotky brigády Kriváň boli 11. novembra vo Vihorlate pri Valáškovciach Nemcami prepadnuté a brigáda bola prekvapivým útokom rozbitá na malé skupiny, ktoré sa postupne samostatne prebojovali v priebehu novembra k Červenej armáde.
V päťdesiatych rokoch vyhodnotil komunistický režim v Československu správanie sa Jozefa Vogla (napriek tomu, že on a jeho jednotka sa ako jedna z mála jednotiek Východoslovenskej armády nedala Nemcom odzbrojiť a takmer 3 mesiace viedla proti Nemcom boj) ako "„sabotáž SNP a zradu na revolúcii slovenského národa“" a aj za tento "„zločin“" si Jozef Vogl odsedel 8 rokov a 4 mesiace.

</doc>
<doc id="720608" url="https://sk.wikipedia.org/wiki?curid=720608" title="Flora of North America">
Flora of North America

Flora of North America je rad monografii vydávaných vydavateľstvom Oxford University Press v angličtine s cieľom popísať pôvodné a domestikované rastliny Severnej Ameriky severne od Mexika vrátane Spojených štátov amerických, Kanady Grónska a ostrovov St. Pierre a Miquelon. Zaoberajú sa ako machorastmi, tak cievnatými rastlinami. Každý taxón je popísaný vrátane druhového názvu, miesta výskytu a asi k 20 % sú doplnené vyobrazenia. Je plánované vydať 30 zväzkov. Malo by ísť o prvú prácu pokrývajúcu všetku známu flóru severne od Mexika. V marci 2025 bolo publikovaných 25 zväzkov a 21 zväzkov bolo uverejnených online.
Jednotlivé zväzky tohto radu sú organizované pre jednotlivé rastlinné rady, rody a ďalej členené podľa druhov. V elektronickej verzii je možné vyhľadávať podľa rastlinných druhov a ďalších položiek.

</doc>
<doc id="720628" url="https://sk.wikipedia.org/wiki?curid=720628" title="Franstudio">
Franstudio

Spoločnosť Franstudio bola založená v roku 1947 spoločnosťami Gaumont a Société Nouvelle Pathé Cinéma, nástupcom Pathé-Nathan, aby sa spojili do spoločnej dcérskej spoločnosti. Spoločnosť zoskupovala štyri francúzske filmové štúdiá.
História.
Pod skupinu spadali filmové štúdiá:
Zdroje nie vždy umožňujú rozlíšiť miesta natáčania označené ako „Franstudio“ od 40. do 70. rokov 20. storočia medzi štúdiami Joinville a Saint-Maurice.

</doc>
<doc id="720629" url="https://sk.wikipedia.org/wiki?curid=720629" title="David Hamilton">
David Hamilton

David Hamilton (* 15. apríl 1933, Londýn – † 25. november 2016, Paríž) bol britský fotograf, scenárista, producent a filmový režisér.
Životopis.
Po štúdiách architektúry v Londýne sa presťahoval do Paríža, kde pracoval v módnej oblasti ako dizajnér časopisu "Elle" a tiež bol umeleckým riaditeľom v luxusnom obchodnom dome Printemps. Od 70. rokov sa preslávil ako fotograf a z jeho kníh, sa predali milióny výtlačkov a jeho snímky sa roky objavovali v tisíckach časopisov. Hamilton fotografoval jemné erotické akty v prirodzenom svetle a s jemnými efektmi. Preslávil sa aj réžiou romantickej drámy "Bilitis" (1977), ktorú videlo skoro jeden a pol milióna divákov vo Francúzsku. Jeho fotografie si vyslúžili aj istú kritiku. Dňa 25. novembra 2016 bol nájdený mŕtvy v jeho parížskom byte, spáchal samovraždu vo veku 83 rokov.

</doc>
<doc id="720630" url="https://sk.wikipedia.org/wiki?curid=720630" title="BAZ Locusta">
BAZ Locusta

BAZ Locusta je označenie pre projekt výraznej modernizácie Š 743 Garde realizovaného vo VMV BAZ v roku 1981. Funkčná vzorka trojdverového kupé s motorom vpredu a pohonom predných kolies mala predstavovať prechodový model medzi zadnomotorovou radou Š 742/743 a novovyvíjanou Š 780 .
Ešte pred spustením sériovej montáže vozidiel Š 743 Garde v BAZ v roku 1982, sa vo VMV pustili do stavby prototypu, ktorý by predstavoval výrazne inovovaného nasledovníka, s využitím pohonu predných kolies určeného pre nový model Š 780. Jednak by sa vyťažila karosárska technológia dodaná do BAZ a jednak by sa overili vlastnosti nového pohonu pre model Š 780. Táto myšlienka „postupného“ nábehu nebola úplne nová, objavila sa už pri projekte rady Š 760. Vtedy sa mala s predstihom 2 rokov spustiť malosériová výroba vybraného modelu (763?) s cieľom overenia výsledkov vývoja, pred nábehom plnej sériovej výroby. ,
Konštruktéri vo VMV vzali skelet karosérie 743 a upravili ju na použitie s vpredu, priečne uloženým motorom a pohonom predných kolies. Keďže v tom čase sa AZNP iba spamätávala zo zrušeného projektu Š 760 klasickej koncepcie, použili na pohon funkčnej vzorky licenčný motor Fiat o objeme 1,1l. Technológiu už mali odskúšanú z predošlého prototypu Š 742 PP, teda klasického sedanu s predným pohonom. Dizajnér Milan Bíroš následne vytvoril úplne novú, prednú časť tvoriacu dynamickú linku od nízkej prednej hrany až po hornú líniu zadného blatníka. Vzadu pribudlo výklopné veko batožinového priestoru a výraznejšie zadné lemy odkazovali na širší rozchod kolies ako „úzkorozchodný“ rad Š 742/743. Oproti sériovej produkcii AZNP bol výrazne inovovaný aj interiér, ktorému dominovali predné anatomické sedačky s vysokými operadlami. 
Predstavy zúčastnených boli nasmerované na spustenie overovacej série v roku 1984 a následnej výroby až do roku 1992, kedy sa pravdepodobne predpokladalo, že po rozbehnutej výrobe základných karosárskych verzií hatchback / sedan / kombi radu 780 v AZNP, by bol uvedený trojdverový model 783 kupé. Mimochodom stavbu tohto karosárskeho vyhotovenia si Škoda u Stile Bertone objednala a jediný prototyp je vo firemnom múzeu.
V roku 1982 sa rozbehla v BAZ montáž modelu Garde s poddimenzovanou zadnou nápravou a zle nastavenou logistikou dodávok dielov pre montáž. Výsledkom bolo nesplnenie očakávaní na oboch stranách a BAZ dostala (staro)nové zadanie na vývoj a budúcu výrobu úžitkových vozidiel ( MNA 450, MNA 900 a STA / SNA ). Vývoju nového modelu s predným pohonom sa mala na základe priority strany KSČ a vlády ČSSR uznesením č.228 / 1982, venovať AZNP Mladá Boleslav. Rok 1984 priniesol namiesto overovacej série Locusty, Škodu model 84 a v roku 1985 dostala bratislavská Garde nové predné svetlá, smerovky a širší rozchod. Štvorstupňová prevodovka a 1,2 litrový motor ostal v ponuke pod názvom Škoda 120 Rapid. V tom čase mal motor Š781.136, aj keď jeho pôvod pochádzal zo Škody 1000 MB, do sériovej produkcie ešte ďaleko.
Kupé Locusta ostalo bez odozvy a nepomohla ani argumentácia, že projekt MNA 450 – BAZ Furgonet, mohol zdieľať rovnakú techniku pohonu a odstrániť jeho hlavnú výčitku z českej strany – motor vzadu. (pozn: Zadanie pre projekt MNA 450 znelo v maximálnej miere využiť komponenty dostupného vozidla – zadnomotorová Škoda 742, pre rýchle zavedenie do výroby) 
Zrekonštruovaný prototyp je vystavený v bratislavskom Múzeu dopravy . Obdobné automobily: Volkswagen Scirocco Mk2, Renault Fuego, ...
Technické parametre.
Rozmery d/š/v : 4170 / 1630 / 1360 mm
Rázvor: 2470 mm
Rozchod: 1400 mm
Motor: R4 vpredu priečne, 1,1l (licencia Fiat)
Výkon: 41kW / 55PS
Max.rýchlosť: 158 km/h
Hmotnosť: 880 kg 
O modernizáciu Š743 sa pokúšala aj samotná AZNP. Na začiatku 80.tich rokov pripravila dve verzie prototypu s karosériou kupé. Zatiaľ čo prvá si prepožičala na kolmé čelo reflektory z Lady, druhá mala predné čelo nápadne podobné s Moskvičom. Vzadu za zadnou nápravou sa nič nezmenilo, pod krátkou kapotou sa nachádzal tradičný OHV z rady 742. Projekty ukončila Škoda so strohým modelom 84. 
Pozri aj.
• BAZ
• BAZ MNA
• BAZ Devín
Zdroj.
Ivan Schuster, Ján Oravec – VÝVOJ MOTROVÝCH VOZIDIEL V BRATISLAVE, MOTor, ISBN 80-85520-04-04
Ivan Škoda, Kupé z Bratislavy, MOTor, s.50-51 
Jan Tuček, Slovenská tajemství, automobil 12/2006 s.47-48

</doc>
<doc id="720631" url="https://sk.wikipedia.org/wiki?curid=720631" title="Šalvia rozmarín">
Šalvia rozmarín



</doc>
<doc id="720632" url="https://sk.wikipedia.org/wiki?curid=720632" title="Majstrovstvá Európy vo futbale 2032">
Majstrovstvá Európy vo futbale 2032

Majstrovstvá Európy vo futbale 2032 bude 19. ročníkom Majstrovstiev Európy vo futbale. Je to reprezentačný mužský futbalový turnaj v Európe, ktorý organizuje UEFA. Organizátormi turnaj budú Taliansko a Turecko a hrať sa bude od 4. júna do 4. júla 2032. 
Ponukový proces.
28. apríla 2022 UEFA oznámila, že tri ponuky, Taliansko, Turecko a Rusko (ktoré sa neskôr považovalo za nevhodné), oznámili svoj zámer usporiadať turnaj. 
Dňa 4. októbra 2023 Turecko oficiálne odstúpilo od uchádzania sa o turnaj v roku 2028, aby sa mohlo sústrediť na spoločnú ponuku s Talianskom na Euro 2032. Dňa 10. októbra 2023 sa Taliansko a Turecko stalo hostiteľmi Majstrovstiev Európy vo futbale 2032.
Kvalifikované tímy.
Taliansko a Turecko sa na turnaj kvalifikovali automaticky ako hostitelia turnaja. Zvyšné mieste určí kvalifikácia.

</doc>
<doc id="720634" url="https://sk.wikipedia.org/wiki?curid=720634" title="Bukvica">
Bukvica

Bukvica môže byť:

</doc>
<doc id="720643" url="https://sk.wikipedia.org/wiki?curid=720643" title="Andokidov maliar">
Andokidov maliar

Andokidov maliar je konvenčné meno gréckeho vázového maliara, pôsobiaceho približne v rokoch 530 až 515 pred Kr.
Andokidov maliar bol aténsky maliar, ktorý je pomenovaný po hrnčiarovi Andokidovi, pre ktorého pracoval. Hrnčiar Andokides sa podpísal ("ΑΝΔΟΚΙΔΕΣ ΕΠΟΙΕΣΕ, „ΕΠΟΙΕΣΕΝ“" – Andokides zhotovil) na deväť váz, z ktorých tento anonymný umelec vyzdobil päť. Okrem týchto váz (amfor) sa mu na základe maliarskeho štýlu pripisuje mnoho ďalších a zoznam jeho diel je veľmi pestrý, zahŕňa čiernofigúrové, červenofigúrové vázy (túto maliarsku techniku používal ako jeden z prvých gréckych umelcov), vázy s dvojitým dekorom (z jednej strany čiernofigúrové, z druhej červenofigúrové) a zrejme najstaršiu vázu s použitím vázovej maľby na bielom podklade. Uprednostňoval väčšie formy nádob (najmä amfory), kde sa dali nové výdobytky vázovej maľby vo veľkoformátových figurálnych scénach efektívnejšie demonštrovať a ďalej rozvíjať. Predpokladá sa, že sa svojmu remeslu vyučil u majstra Exékia.
Amfory v dvojakom maliarskom štýle sa považujú za prechodné štádium medzi týmito dvoma štýlmi atického vázového maliarstva, pretože predvádzali obe techniky súčasne, čiernofigúrovú techniku na jednej strane vázy a červenofigúrovú na druhej strane. Najznámejšia amfora (typu A) s dvojitým dekorom od Andokidovho maliara uložená mníchovskom múzeu (Staatliche Antikensammlungen 2301), datovaná približne do rokov 520 – 510 pred Kr., na jednej strane zobrazuje v červenofigúrovej technike bohyňu Aténu blížiacu sa k lôžku odpočívajúceho Herakla pod viničom (podľa inej verzie možno Dionýza), na druhej strane maľba v čiernofigúrovej technike, zobrazuje Aténu a Herma ako prichádzajú pozdraviť Herakla (podľa zbraní ,meča, tulca a luku, možno ležiacu postavu s kantharosom v ruke označiť ako Herakla na symposiu). Detaily maľby, najmä v prípade Atény, stvárňujú jej odev oveľa bohatšie (prepracovanejšie) na červenofigúrovej strane. Hoci táto maliarska scéna ešte nie je celkom realisticky stvárnená (napr. zobrazenie drapérie Atény nie je priehľadné), zobrazenie tu už vykazuje zvýšený záujem o realizmus.
Okolo roku 530 pred Kr. bola červenofigúrová technika vázovej maľby predstavená v dielni aténskeho hrnčiara Andokida. Hoci sa stala primárnym spôsobom zdobenia váz, spočiatku bola jedna z niekoľkých experimentálnych techník. Amfora podpísaná hrnčiarom Andokidom z Metropolitného múzea v New Yorku (Metropolitan Museum of Art, 63.11.6) môže byť najstaršou vázou, ktorú namaľoval Andokidov maliar. Táto amfora je pozoruhodná tým, že kombinuje techniku červenofigúrovú, čiernofigúrovú a techniku vázovej maľby na bielom podklade (technika na bielom podklade ešte nebola zdokonalená; čierna farba („glazúra“) sa poriadne nespojila s bielym podkladom a tak sa na niektorých miestach odlupovala.). Scéna na jednej strane vázy zobrazuje Herakla s kyjakom a boha Apolóna s lukom a šípmi, ako zápasia o delfskú trojnožku, zatiaľ čo sa na nich Aténa a Artemis pozerajú. Na opačnej strane je zobrazený boh Dionýzos medzi satyrom a menádou (niektoré vázy s kombináciou červenofigúrovej a čiernofigúrovej techniky maľby sú dielom jedného maliara, v tomto konkrétnom prípade sú autormi tohto diela s najväčšou pravdepodobnosťou dvaja umelci, a to Andokidov maliar červenofigúrovej a Maliar Lysippida čiernofigúrovej časti).

</doc>
<doc id="720644" url="https://sk.wikipedia.org/wiki?curid=720644" title="Turistická značkovaná trasa číslo 8126">
Turistická značkovaná trasa číslo 8126

 Turistická značkovaná trasa číslo 8126 je krátka žltá trasa v Malých Karpatoch, ktorá vedie zo Zbojníčky na Malinský vrch. Dĺžka trasy je 3 km.

</doc>
<doc id="720645" url="https://sk.wikipedia.org/wiki?curid=720645" title="Hanušovské sedlo">
Hanušovské sedlo

 
Hanušovské sedlo () je horské sedlo v hlavnom hrebeni Slanských vrchov. Nachádza sa v severnej časti pohoria, nad obcou Pavlovce, východne od Prešova.
Polohopis.
Leží v severnej polovici Slanských vrchov, v geomorfologickom podcelku Šimonka. Nachádza sa severnej, najvyššej časti pohoria, v hlavnom hrebeni medzi Čiernou horou () a Tromi chotármi (). Oddeľuje juhovýchodne situovanú Lysú () a (severo)západne ležiaci masív Troch chotárov (). Prepája Hanušovskú dolinu na severovýchode a Zlatobanskú kotlinu na juhozápade, ktorými voda z lokality odteká Hanušovským potokom do Tople a potokmi Malá Delňa a Delňa do Torysy. V sedle sa nachádza križovatka značených turistických chodníkov a okolie je porastené hustým lesom.
Sedlo leží v Prešovskom kraji, na hranici okresov Vranov nad Topľou a Prešov a zasahuje na katastrálne územia obcí Pavlovce a Zlatá Baňa.

</doc>
<doc id="720646" url="https://sk.wikipedia.org/wiki?curid=720646" title="Marlène Jobert">
Marlène Jobert



</doc>
<doc id="720647" url="https://sk.wikipedia.org/wiki?curid=720647" title="France Gall">
France Gall



</doc>
<doc id="720648" url="https://sk.wikipedia.org/wiki?curid=720648" title="Un jour, un destin">
Un jour, un destin

Un jour, un destin, predtým Un jour, une heure, je francúzsky televízny program vysielaný na France 2 od roku 2007 (na France 3 od roku 2019), režírovaný Sergeom Khalfonom a uvádzaný Laurentom Delahousse. Relácia popisuje život verejne známych osôb prostredníctvom dokumentárnych filmov.
Epizódy.
Od roku 2007 od 2024 vzniklo 17 sérií:

</doc>
<doc id="720650" url="https://sk.wikipedia.org/wiki?curid=720650" title="Un jour, une heure">
Un jour, une heure



</doc>
<doc id="720662" url="https://sk.wikipedia.org/wiki?curid=720662" title="Veronika dúškovolistá">
Veronika dúškovolistá



</doc>
<doc id="720668" url="https://sk.wikipedia.org/wiki?curid=720668" title="Kriváň (vojensko-partizánska brigáda)">
Kriváň (vojensko-partizánska brigáda)

Vojensko-partizánska brigáda Kriváň vznikla v septembri 1944 z vojakov 2. divízie Východoslovenskej armády, ktorí sa odmietli nechať odzbrojiť a postavili sa Nemcom na odpor. Brigáde velil pplk. Jozef Vogl-Sokolovský. Brigáda pôsobila najskôr v trojuholníku HumennéSninaMedzilaborce, kde spolu s brigádou Sergej a partizánskym oddielom BelovKovalenko vytvorila a držala tri týždne partizánsku oblasť zahŕňajúcu pätnásť obcí. Po nemeckom útoku sa presunula koncom septembra do Vihorlatu. 28. októbra spolu s ďalšími partizánskymi oddielmi zostúpila z hôr na rozkaz štábu partizánskeho hnutia pri 4. ukrajinskom fronte a obsadila v nemeckom tyle obce pod Vihorlatom v snahe pomôcť Červenej armáde pri Východokarpatskej operácii, no sovietska ofenzíva sa zastavila a k spojeniu nedošlo. Nemci útokom partizánov vytlačili a vypálili obec Vinné. Jednotky brigády Kriváň boli 11. novembra vo Vihorlate pri Valáškovciach Nemcami prepadnuté a brigáda bola prekvapivým útokom rozbitá na malé skupiny, ktoré sa postupne samostatne prebojovali v priebehu novembra k Červenej armáde.
Vznik brigády.
Kontakty 2. divízie Východoslovenskej armády s partizánmi.
2. pešia divízia Východoslovenskej armády sa dostávala v lete 1944 do kontaktu so sovietskymi partizánskymi jednotkami operujúcimi v jej pásme. Išlo najmä o zväzok Stalin, ktorému velil pplk. Michail I. Šukajev. Ten operoval na poľskom pohraničí neďaleko od slovenských hraníc. K zväzku Stalin prešla dňa 12. júla 1944 čata vojakov pod velením npor. pech. Ondreja Rísa strážiaca Lupkovský tunel a 10. augusta dve roty slovenských vojakov 2. práporu 4. pešieho pluku.
V auguste 1944 sa do operačného pásma Východoslovenskej armády peším pochodom z Generálneho gubernátorstva presunulo sedem sovietskych partizánskych skupín a ôsma bola vysadená letecky. Do úseku 2. divízie sa presunuli zväzok Stalin pplk. Michaila I. Šukajeva, partizánsky oddiel Majorova (vel. Ivan S. Majorov), partizánsky oddiel Požarskij (vel. Leonid J. Berenštejn) a samostatný partizánsky oddiel Za vlasť (Za rodinu) – vel. Roman S. Streľcov (krycie meno Kurov).
Oddiel mjr. Anatolija D. Kovalenka (krycie meno Belov) sa presunul na Slovensko v noci z 31. júla na 1. augusta 1944 priamo za asistencie kpt. Sama, veliteľa IV. práporu 4. pluku 2. divízie. 2. augusta sa s mjr. Kovalenkom stretol veliteľ 4. pluku plk. Husár a neskôr pplk. Jozef Vogl-Sokolovský, pričom témou rozhovorov bola budúca spolupráca počas očakávaného povstania.
Odzbrojovanie 2. divízie.
Štáb 2. pešej divízie nebol pripravený na možné udalosti spojené s povstaním. O vypuknutí bojov na strednom Slovensku 30. augusta vojsko nevedelo. V operačnom priestore 2. divízie sa nič mimoriadne nedialo ani z nemeckej, ani zo slovenskej strany až do započatia samotného ozbrojovania v popoludňajších hodinách 31. augusta.
Úlohou odzbrojiť 2. pešiu divíziu bola poverená nemecká bojová skupina pod velením genmjr. Ernsta von Bauera, veliteľa tylového priestoru Korück 531 s veliteľským stanovišťom v Michalovciach. Rozkaz veliteľstva skupiny armád Severná Ukrajina na začatie odzbrojovania Východoslovenskej armády bol vydaný 31. augusta o 13.08 h pod heslom "Kartoffelernte mit Prämie". Nemecká skupina pozostávala z príslušníkov armádnej zbrojárskej školy, dvoch protitankových rôt armádneho ženijného náčelníka, protitankového oddielu vyčleneného z XXXXIX. horského zboru, pohotovostnej roty spojovacieho náčelníka a zabezpečovacích síl.
Odzbrojovanie 2. divízie bolo zahájené 31. augusta 1944 okolo 14. h z juhu, od Humenného. Tam boli dislokované iba tylové jednotky divízie a čata tankov LT-38 2. tankovej roty (vel. por. Jozef Stanko) strážiacej železničné trate. Veliteľ 2. divízie plk. Štefan Tatarko sa o odzbrojovaní dozvedel z telefonátu pplk. Tibora Dualského, posádkového veliteľa v Humennom. Tatarko narýchlo informoval o odzbrojovaní plk. J. Husára, veliteľa 4. pešieho pluku, a vydal sa do Humenného zistiť, čo sa deje. Nemecký dôstojník vykonávajúci odzbrojovania odkázal Tatarka na nemeckého gen. Bauera v Michalovciach. Plk. Tatarko sa okamžite vybral do Michaloviec k menovanému generálovi. Pri vstupe do budovy michalovských kasární, kde sídlil gen. Bauer, odobrali nemecké stráže plk. Tatarkovi zbraň a zaviedli ho za gen. Bauerom. Gen. Bauer poskytol plk. Tatarkovi svoju telefónnu linku a prezidentská kancelária v Bratislave plk. Tatarkovi potvrdila, že odzbrojovanie sa uskutočňuje so súhlasom prezidenta Slovenskej republiky. Plk. Štefan Tatarko potom pod nátlakom vydal telefonicky rozkaz pre 2. divíziu na zloženie zbraní: "„Z rozkazu prezidenta republiky bude 1. a 2. divízia odzbrojená nemeckou brannou mocou. Jednotky severne od Humenného zložia zbrane a privezú všetok materiál do Humenného a odtiaľ odídu peším pochodom do Michaloviec. Jednotky južne od Humenného zložia zbrane v Michalovciach. Dôstojníci si ponechajú opasky a pištole.“"
Po doručení rozkazu velitelia plukov zvolali porady. Pohotovosť a prípravu na kruhovú obranu nariadil pre svoje jednotky hneď po rozkaze veliteľ delostreleckého pluku 2 pplk. del. Jozef Vogl-Sokolovský, pohotovosť vyhlásil tiež mjr. jazd. Štefan Benický, veliteľ Jazdeckého priezvedného oddielu 1 (JPO-1). V Papíne prebehla porada štábu 4. pluku zvolaná veliteľom pluku plk. pech. Jozefom Husárom. Ten podal informácie, že na strednom Slovensku začalo ozbrojené vystúpenie, veliteľ Východoslovenskej armády gen. Malár sa z Bratislavy zatiaľ k armáde nevrátil, jeho zástupca plk. Viliam Talský preletel aj so Skupinou vzdušných zbraní na sovietsku stranu frontu so žiadosťou o pomoc a 
veliteľ 2. divízie plk. gšt. Š. Tatarko sa nevrátil z Humenného, no vydal rozkaz na zloženie zbraní. Nálada bola proti odzbrojeniu, no plk. Husár argumentom o nedostatočných zásobách debatu o ozbrojenom odpore ukončil a nevydal iné rozkazy.
Náčelník štábu 2. divízie mjr. gšt. Ján Cisárik, ktorý nebol priamo zapojený do príprav povstania, zvolal 31. augusta na 20. h vo Vyšnej Radvani poradu štábu 2. divízie a dôstojníkov pomocných jednotiek. Prítomní dôstojníci boli oboznámení s telefonickým rozkazom plk. gšt. Š. Tatarku. Ich reakcia bola jednotná a jednoznačná – „Odzbrojiť sa nedáme“. Väčšina štábu a prítomných príslušníkov divízie, sa na štábnych nákladných autách vydala na nočnú
cestu smerom na obec Oľka, kde sa následne pridali k partizánskemu zväzku pplk. M. I. Šukajeva.
Vo Vydrani pplk. del. Jozef Vogl-Sokolovský organizoval
kruhovú obranu a dal príkaz svojim dvom najbližším oddielom na presun do Vydrane. Potom, ako na veliteľstvo delostreleckého pluku 2 vo Vydrani prišli zo štábu 2. divízie prednosta spravodajského oddelenia 2. divízie stot. gšt Matej Skalický a por. v. z. Ján Tkáč, pplk. Jozef Vogl-Sokolovský spolu s nimi začal organizovať improvizovanú bojovú skupinu, ktorá sa mala pokúsiť prebiť cez front na sovietsku stranu. Odišli hneď do Medzilaboriec, kde získali súhlas 3. roty Pluku útočnej vozby, vyzbrojenej siedmimi samohybnými delami Marder III, tankovej čaty so štyrmi tankami LT-38, protilietadlovej batérie č. 21 s kanónmi Oerlikon 2 cm, vz. 28, časti 1. ťažkej protilietadlovej batérie s 88 mm protilietadlovými kanónmi vz. 37, ktorá sa v odpoludňajších hodinách presunula zo Stropkova do Medzilaboriec, časti 2. oddielu Delostreleckého pluku 12 a priezvedného oddielu 1 mjr. jazd. Štefana Benického. Bolo treba získať ešte pešie jednotky. Chýbajúcu pechotu chcel pplk. Jozef Vogl-Sokolovský získať zapojením 6. pešieho pluku, ale jeho veliteľ pplk. pech. Martin Strapák po rozkaze na odzbrojenie Vogla odkázal na veliteľov jednotiek zhromaždených
v budove školy v Medzilaborciach. Pplk. Jozef Vogl-Sokolovský predniesol svoj návrh na pripravovanú akciu vo forme rozkazu (po zadržaní veliteľa divízie plk. gšt. Tatarku a po rezignácii plk. J. Husára a pplk. M. Strapáka na velenie bol najvyšším dôstojníkom). Účasť svojich peších jednotiek akcii prisľúbil aj veliteľ 5. pluku mjr. V. Šupák sídliaci v obci Habura. 
Akcia sa rozbehla. Okolo polnoci 31. augusta predný voj dosiahol v priestore RadosziceSzczavne slovenskopoľské hranice. Pešie jednotky 5. a 6. pluku sa však nedostavili. Vojaci Priezvedného oddielu 1 sa rozhodli namiesto prechodu k Červenej armáde presunúť na stredné Slovensko a veliteľ mjr. jazd. Štefan Benický ich rozhodnutie rešpektoval. Pokus o prechod cez front stroskotal. Pplk. Jozef Vogl-Sokolovský vydal rozkaz na zničenie ťažkej techniky a vojakom oznámil, že každý sa môže slobodne rozhodnúť, či pôjde s ním do hôr, alebo si vyberie iné riešenie. Spolu s ním sa vydalo do beskydských lesov kolo 150 dôstojníkov a mužstva.
Partizánska brigáda Kriváň.
Skupina pplk. Vogla sa presúvala namáhavým pochodom po hrebeni Beskýd južným smerom. Vojaci museli niesť zbrane, muníciu, zásoby potravín, časti výstroja a iné potrebné veci. Večer 1. septembra sa dostali do nad Vyšnú Jablonku, kde sa utáborili neďaleko štábu III/2 oddielu delostreleckého pluku 2 v dedine Nižná Jablonka, o ktorom nemali informácie.
Veliteľ delostreleckého oddielu III/2 stot. Jozef Tabiš už 31. augusta na porade veliteľov práporov 4. pešieho pluku v Papíne odmietol odzbrojenie, no obával sa reakcie príslušníkov oddielu. Tí už boli pri jeho návrate z porady informovaní o odzbrojení rotným Kalmárom, ktorý bol popoludní v Humennom po proviant a podarilo sa presvedčiť mu nemeckú jednotku, ktorá ho chcela zadržať, aby ho pustili. Oddiel prijal rozhodnutie, že sa odzbrojiť nedajú, a vzhľadom na delá, ktoré sa nedali premiestniť, sa rozhodli bojovať na mieste. Len stot. Koreň a 80 vojakov zničili dve delá a poškodili tretie a odišli na západ. Ostatní členovia oddielu pokračovali v prípravách na odpor a premiestnili štáb na lepšie chránené miesto nad Vyšnú Jablonku. 1. septembra okolo 10. h plk. J. Husár ešte raz zvolal v Papíne poradu veliteľov práporov vrátane veliteľa delostrelcov stot. J. Tabiša kvôli nemeckému ultimátu, že ak do 2. septembra do 13. h 1944 nesplnia rozkaz, nemecká armáda použije zbrane. Podľa spomienok stot. J. Tabiša odišli do Humenného na odzbrojenie len dve nákladné autá vojakov zo 4. pešieho pluku a nejaké autá so zbraňami. Časť 4. pešieho pluku sa presunula k Tokajíku. Tri roty (rota por. pech. Ondreja Šináka, rota npor. pech. Andreja Krempašského, štábna rota 4. pešieho pluku por. pech. Jozefa Pápola, časť jazdeckej eskadróny JPO-1 rtm. jazd. Michala Novotného) sa pridali k partizánskemu oddielu Belova-Kovalenka.
Dňa 2. septembra došlo k spojeniu skupín stot. Tabiša a pplk. Vogla. Skupiny sa usadili vo Vyšnej Jablonke a začali organizovať hliadky, zásobovanie a obranu. Boli zvolené miesta pre palebné postavenie jednotlivých batérií a uskladnený materiál. Dve nákladné a jedno osobné auto nemohli byť využívané pre nedostatok benzínu. Hliadky zistili, že Nemci sa v okolitých obciach nenachádzajú a obyvateľstvo je priateľské a ochotné pomáhať. Večer priviedol do vojenského tábora občan Vyšnej Jablonky Štefan Lukáč hliadku partizánskej brigády Sergej vedenú mjr. ČA I. P. Galiguzovom. Veliteľ brigády Sergej pplk. Nikolaj Archipovič Prokopiuk vyslal hliadku získať informácie o odzbrojovaní a o situácii slovenskej armády. Na spiatočnú cestu k brigáde Sergej sprevádzal hliadku por. del. Pavol Kacian.
3. septembra vykonali pplk. Vogl a stot. Tabiš prieskum okolitých obcí. V obciach Telepovce, Pčoliné, Hostovice a v ďalších boli vytvorené miestne ozbrojené milície v počte niekoľko desiatok príslušníkov. Tie vykonávali strážnu a poriadkovú službu, držali hliadky na prístupových cestách, zatarasovali cesty. Riešilo sa zásobovanie potravinami, telefónne spojenie, zbieranie zbraní a výstroja po jednotkách, ktoré boli odzbrojené, alebo sa rozpadli. Chýbala výstroj, výbušniny a materiál pre diverznú činnosť.
4. septembra prišla s por. Kacianom celá partizánska brigáda Sergej v počte asi 300 osôb a utáborila asi o kilometer vyššie nad táborom vojakov. Vyslaná spojka priviedla sponad obce Pčoliné partizánsky oddiel Belova-Kovalenka vrátane troch rôt slovenských vojakov 4. pešieho pluku a časťou eskadróny Priezvedného jazdeckého oddielu 1. 5. septembra na porade veliteľov štábov vojenských i partizánskych skupín bolo dohodnuté vytvorenie vojensko-partizánskej brigády s názvom Kriváň. Brigáda prevzala od oddielu Belova-Kovalenka slovenské jednotky a veliteľ brigády Sergej neskôr umožnil 9 slovenským príslušníkom z jeho brigády prechod do novozriadenej vojensko-partizánskej jednotky „Kriváň“.
Organizácia brigády Kriváň:
Početný stav brigády: 16 dôstojníkov, 3 rotmajstri, 370 osôb mužstva. Počet koní 83. Výzbroj delostreleckého oddielu tvorilo šesť 10 cm horských húfnic (hipomobilných) vz. 16/19 a ľahké guľomety.
Jazdeckú eskadrónu tvorili príslušníci JPO-1 a mužstvo peších rôt s jazdeckým výcvikom. Táto eskadróna bola pridelená brigáde Sergej na hĺbkový prieskum a slúžila ako pohyblivá záloha obidvoch skupín.
Vojensko-partizánska skupina Kriváň mala byť súčasťou brigády Sergej, ale Ukrajinský štáb partizánskeho hnutia nariadil, aby pôsobila ako samostatná brigáda, no brigády mali tesne spolupracovať. Program brigády bol vytvárať nové roty zo slovenských vojakov a organizovať miestne oddiely v obciach, vykonávať diverznú činnosť voči nemeckým a maďarským oddielom a zaberať územie v smere na juh. Brigáde s organizáciou, stratégiou a taktikou partizánskeho boja pomáhala brigáda Sergej. Brigáda Kriváň zorganizovala zásobovanie z veľkostatku Papín a prípravu stravy v poľných kuchyniach, lekársku službu, telefonické spojenie a návrat vojenských koní a výstrojných súčiastok od obyvateľstva (niekedy pod hrozbou).
Začalo dochádzať k prvým bojovým stretom. Došlo k prepadnutie nemeckej hliadky južne od Nižnej Jablonky, pri ktorej boli traja nemeckí vojaci zabití a traja zajatí. 7. septembra bol odrazený útok maďarskej jednotky od Zvaly, pri ktorom mala maďarská strana mŕtvych, ranených a troch zajatých.
Partizánska oblasť HumennéSninaMedzilaborce.
8. septembra došlo po porade s velením brigády Sergej k vytvoreniu partizánskej oblasti, keď boli určené obranné úseky, ktoré obsadili jednotlivé roty
brigády Kriváň: "...„rota Svoboda obsadí Nižnú Jablonku, kde zaujme predbežnú obranu s ťažiskom v smere na Papín a Világy. Oddiel Hurban obsadí Hosťovice s ťažiskom obrany smerom na Pčoliné a Čukalovce. Rota Jánošík zaujme polovičkou roty Telepovce s ťažiskom obrany na Balnicu v (Poľsku). Oddiel Žula obsadí Vyšnú Jablonku s ťažiskom obrany na Oľšinkov, kde dokončí bojovú pohotovosť delostreleckého oddielu. Veliteľstvo Kriváň s druhou polovicou roty Jánošík a so zvyškom skupiny obsadí sklad dreva v Hosťoviciach.“"
Brigáda Sergej sa presunula do lesov medzi Nechválovou Poliankou a Hosťovicami. Delostrelecký oddiel Žula mal zaujať palebné postavenie tak, aby mohol podporovať všetky roty. 
11. septembra rota Svoboda prepadla južne od Nižnej Jablonky nemeckú propagačnú skupinu s dvoma nákladnými a jedným vozom s ampliónom, pričom bolo 14 nepriateľských vojakov zabitých, 7 ranených a štyria zajatí, vrátane slovenského hlásateľa menom Slávik. Brigáda ho nechala pod dohľadom vykonávať pomocné práce na štábe. O brigáde Kriváň 11. septembra 1944 informovalo aj hlásenie náčelníka bezpečnostnej polície a bezpečnostnej služby Pohotovostnej skupiny H. SS Obersturmbannführera Dr. Josefa Witiska. Správa uvádzala nadsadené údaje: "„Sila bánd v tomto priestore okolo 5-6 000 mužov. Výzbroj ťažké a ľahké guľomety, mínomety a delá.“" Nemci boli prekvapení, že obrancom pomáhali ženy aj deti. Správa
navrhovala bombardovať partizánske obce.
Na porade štábov brigád Sergeja a Kriváňa 12. septembra bolo rozhodnuté obsadiť ďalšie obce smerom na juh až po rozhranie chotára obcí ZubnéAdidovce. Severovýchodne od Humenného vznikla partizánska oblasť s viac ako 15 dedinami. Nemci tento rajón podľa civilného obyvateľstva nazývali „Die kleine Tschechoslowakische Respublik.“
Hliadka npor. del. Karola Kresánka 13. septembra prepadla a zapálila na ceste HumennéMedzilaborce nákladný voz. Niekoľko nemeckých vojakov bolo zabitých a ranených. 14. septembra Nemci zaútočili mínometnou paľbou na obec Humenský Rokytov. Útok bol odrazený delostreleckou paľbou. Nemci prišiel o nákladné auto a poľnú kuchyňu.
Dňa 15. septembra bombardovali sovietske lietadlá omylom obec Pčoliné. Nálet mal jednu civilnú obeť a dvaja boli ranení, pričom skoro celá dedina vyhorela. Brigáda Kriváň vypomohla obyvateľom prídelmi obilia z papínskeho veľkostatku.
Pplk. J. Vogl prostredníctvom vysielačky brigády Sergej 16. septembra 1944 hlásil veliteľovi 1. čs. zboru gen. L. Svobodovi početný stav brigády, výzbroj a muníciu: 6 diel (húfnic), 14 samopalov, 35 ľahkých guľometov a 13 ťažkých guľometov, 3 poľné kuchyne, 16 vozov, 225 pušiek a 101 pištolí, 9 kár, 4 automatické pušky 1 osobné auto, 1 motocykel s prívesom, 2 nákladné autá a 1 štábny autobus. Pplk. J. Vogl požadoval dodávku 200 pušiek, 15 ľahkých
guľometov, 24 samopalov, 400 ručných granátov a tiež rádiostanice s obsluhou. Partizánsky štáb 4. ukrajinského frontu poslal brigáde Kriváň 17. septembra letecky v zásielke pre brigádu Sergej rádiostanicu s radistom por. ČA Alexejom A. Krivoručkom.
V polovici septembra navštívil štáb brigády Kriváň veliteľ partizánskeho oddielu Jastrib
Michail Z. Sieň. Informoval pplk. J. Vogla a veliteľa brigády Sergej pplk. N. A. Prokopiuka o činnosti svojho oddielu v priestore Vihorlatu. Požiadal zároveň o prevzatie asi 50-člennej skupiny partizánov, dobrovoľníkov z miestnych obcí, aby sa skupina Jastrib mohla pružnejšie venovať pôvodnému poslaniu – zabezpečovať spravodajstvo pre 4. ukrajinský front.
V druhej a začiatkom tretej septembrovej dekády sa stupňovali pokusy nemeckých vojsk dostať
sa do partizánskej oblasti. 17. septembra skupina viac ako 50 ukrajinských príslušníkov nemeckej armády prešla z Poľska na slovenskú stranu v chotári obce Telepovce. Pokúsili sa odzbrojiť miestny strážny oddiel, no ten sa rozpŕchol. Nepriateľ sa dostal až do Pčoliného, kde zastrelil telefonistu brigády Kriváň. Na druhý deň vyslal pplk. Jozef Vogl na tento úsek skupinu vojakov pod velením npor. J. Bučeka s úlohou za zatarasiť cestu zo slovenskej strany v smere k poľskej Balnici.
Nemecký útok na partizánsku oblasť.
21. septembra popoludní prepadlo 250 mužov za pomoci dvoch tankov a dvoch samohybných diel obranu z juhu od Adidoviec. Slovenskí delostrelci svojou paľbou a pešie jednotky s použitím ťažkých a ľahkých guľometov útok odrazili. Večer štáby Sergeja i Kriváňa situáciu vyhodnotili ako predzvesť nemeckého sústredeného útoku a informovali o situácii aj 4. ukrajinský front. 22. septembra sa Nemci pokúsili odstrániť zátarasy na ceste z Balnice do Telepoviec, slovenskí vojaci cestu opäť zatarasili. Večer bola opäť porada štábov brigád aj za účasti veliteľov rôt a veliteľa oddielu delostrelcov. Došlo k dohode, že sa brigády presunú na Beskydy do starého tábora a pokúsia sa o prechod frontu k Červenej armáde. O zámere opäť informovali 4. ukrajinský front. Pplk. Jozef Vogl navrhol uskutočniť presun v noci z 23. na 24. septembra, no kvôli chýbajúcej odpovedi od 4. ukrajinského frontu bol presun odsunutý na noc z 24. na 25. septembra. Ale už 24. septembra sa mal presúvať trén. Prvá delostrelecká batéria (por. del. Ján Buček) a tretia batéria (por. del. Jozef Folta) so štyrmi 10 cm húfnicami mali postavenie v lese Kozáre asi 2 km od Zubného. Pozorovateľňa bola na kopci nad Adidovcami. Jedno delo bolo umiestnené 1 km južne od Zubného.
Nemecký útok sa začal 24. septembra z viacerých smerov: z juhu od Adidoviec za použitia tankov, mínometov, diel a motorizovanej pechoty; od Sniny a severne od Papína zo smeru Medzilaboriec. Ako prvé sa pod paľbu dostali trény a čata delostrelcov presúvajúce sa do Vyšnej Jablonky, pričom časť trénu bola rozprášená. Vojaci a partizáni kládli odpor na všetkých smeroch. Na južnom úseku viedli delostrelci úspešnú paľbu riadenú telefonicky, neskôr pomocou spojok, a útok z juhu bol úspešne odrážaný.
Situácia sa skomplikovala pri obrane cesty z Humenského Rokytova na Papín. Rota Hurban pred silným nemeckým náporom ustúpila a štáb Kriváňa nemal zálohu. Nemci postupovali pozdĺž rieky Udava do Papína a na Zubné. Pplk. Jozef Vogl nasadil severne od Zubného nasadil pešiu čatu s guľometmi z roty Jánošík stiahnutú od Adidoviec. Nerovný boj trval takmer do poludnia. Keď Nemci dosiahli severný okraj obce Zubné, pplk. Jozef Vogl o 12.30 h. vydal rozkaz, že ak nebude možné udržať obranu do večera, bude nasledovať ústup na Vihorlat. Rozkaz sa dostal k delostrelcom a k peším rotám Svoboda a Janošík. Rote Hurban, trénu, delostreleckej čate npor. del. Š. Jaremu a štábu brigády Sergej už nebolo možné rozkaz doručiť ani spojkou, ani prerušeným telefonickým spojením. Brigáda Sergej ustúpila smerom na Nechválovu Polianku. Ráno sa presunula ponad Vyšnú Jablonku a spolu s príslušníkmi roty Hurban a čiastočne aj čaty delostrelcov pokračovala do Beskýd. Tam zotrvali až do konca septembra a následne 
prešli k Červenej armáde. 24. septembra 1944 sa bojová spolupráca brigád Kriváň a brigády Sergej skončila.
Nemci obsadili Zubné, no boje peších rôt a delostrelcov na južnom úseku ešte pokračovali asi dve hodiny. Delostrelci pri Adidovciach až okolo 16. h. zamaskovali delá, odmontovali a skryli zameriavače a úderníky. K delostrelcom sa stiahla aj pešia rota Jánošík s vel.
npor. P. Lovasíkom. Veliteľ delostrelcov stot. del. Jozef Tabiš sa s veliteľom pešej roty dohodli, že sa v nočných hodinách sa presunú za Udavu do vrchov Makovica. V priestore na Makovici sa stretli s rotou Svoboda, vel. por. Ondrej Šinák. Ráno sa ešte pokúsili spojiť s brigádou Sergej, ale tam ostali iba stopy po boji. Delostrelci a obidve roty začali ráno 26. septembra presun do pohoria Vihorlatu.
Brigáda Kriváň počas obranných bojov 24. septembra stratila 3 mŕtvych, dvoch
ťažšie, niekoľko ľahšie ranených a 25 nezvestných. Na Beskydy ustúpilo vyše 60 príslušníkov roty Hurban a niekoľkí delostrelci z 2. delostreleckej batérie. Časť vojakov sprevádzajúcich trén sa dokázala po desiatich dňoch putovania dostať na povstalecké územie a pod vedením por. hosp. Ondreja Dobrotu sa prihlásili do povstaleckej armády.
Pôsobenie vo Vihorlate.
Brigáda Kriváň sa presunula do Vihorlatu v dvoch skupinách. Prvá 10-členná skupina vedená veliteľom brigády pplk. Jozefom Voglom (3 dôstojníci štábu, 1 rotmajster a 6 mužov) prebrodila večer 25. septembra pri obci Dlhé nad Cirochou rozvodnenú Cirochu a cez Porúbku dorazila 27. septembra okolo 14. hodiny na štáb partizánskej skupiny Jastrib na vrchu Kyjov. Druhej 200-člennej skupine (rota Svoboda, rota Jánošík a oddiel delostrelcov) velil stot. Jozef Tabiš a táto skupina tiež dorazila večer 27. septembra do tábora skupiny Jastrib na Kyjove. V ďalších dňoch prišlo ešte niekoľko malých skupín z brigády Kriváň. Veliteľ oddielu Jastrib Michail Z. Sieň oboznámil štáb brigády Kriváň s celkovou situáciou a potvrdil svoje predošlé rozhodnutie odovzdať brigáde vyše 50 príslušníkov svojej skupiny. Zároveň oznámil, že skupina Jastrib sa premiestňuje na nové miesto6 km severozápadné od Kyjove. Tábor pozostával z provizórnych kolíb, bunkrov pre ranených a jedného zrubu, v ktorom bola ošetrovňa vedená lekárkou MUDr. Alexandrou Hauptlorenczovou.
Stav brigády Kriváň k 29. septembru:
Brigáda bola nedostatočne vybavená plášťami, prikrývkami, obuvou a spodným prádlom.
Väčšina príslušníkov roty Boroš vrátane veliteľa pochádzala z danej oblasti a na základe potreby starať sa o rodiny žiadala odčlenenie od brigády Kriváň. Navyše existovali silné ideologické rozpory, keď pplk. Vogl resp. brigáda Kriváň bojovali za obnovenie Československa, zatiaľčo Ján Boroš bol zástancom pripojenia (aspoň východného) Slovenska k Sovietskemu zväzu. Pplk. Jozef Vogl s tým nakoniec súhlasil. Z Borošovej roty vznikla partizánska skupina Veža s veliteľom Jánom Borošom a náčelníkom štábu Štefanom Smoľakom. Postavila si nový tábor 3 km západne od Kyjove.
Brigáda Kriváň po príchode do Vihorlatu nadviazala prostredníctvom obvodného notára v obci Vinné Júliusa Ivana spojenie s miestnym ilegálnym národným výborom vo Vinnom, s členmi Okresného ilegálneho národného výboru v Michalovciach na čele Bohumilom Peťurom a s Oblastným žandárskym veliteľstvom v Michalovciach (veliteľ stot. žand. Jozef Albrecht).
Organizovalo sa zásobovanie brigády, dodávka mäsových konzerv od mäsiara Václava Holuba, múky od 
mlynára Gossanyiho z Chlmca. Obuvníci v obciach opravovali vojenskú obuv.
Dňa 8. októbra sa pplk. Jozef Vogl zúčastnil v obci Vinné porady Okresného ilegálneho národného výboru (ONV) Michalovce a 12. októbra navštívil v civile a s falošnou legitimáciou na meno Sokolovský Michalovce. Témou rozhovorov bola spolupráca miestnych odbojárov s brigádou. Dňa 11. októbra prišiel od plk. V. Talského rozkaz, aby sa brigáda presunula do priestoru partizánskeho zväzku Čapajev. Po konzultácii s veliteľmi rôt a s michalovskými odbojármi pplk. Jozef Vogl presun odmietol.
Od druhej októbrovej dekády začala brigáda vykonávať hliadkovanie a prepady na menších nepriateľských kolón a hliadok. Okolo 15. októbra navštívil štáb Kriváňa por. Vasila Mohorita, príslušník 1. čs. armádneho zboru, veliteľ partizánskej skupiny Borkaňuk, ktorá od 13. októbra 
táborila v chate na Klíne na južnom svahu Vihorlatu, pričom bola dohodnutá spolupráca. K brigáde sa po odtrhnutí vrátil por. ČA Alexander Krivoručka, no bez rádiostanice. Bol poverený velením oddielu Kyjev pozostávajúceho z 27 sovietskych utečencov z nemeckých lágrov, ktorí sa k brigáde pridali.
Dňa 21. októbra sa konala schôdza ilegálneho ONV na Senderovom vrchu juhozápadne od obce Kaluža. Schôdze sa zúčastnili aj pplk. Jozef Vogl, za skupinu Borkaňuk veliteľ por. V. Mohorita a člen J. Arányi. Veliteľ Veže Ján Boroš sa nezúčastnil. Riešilo sa najmä zásobovanie skupín potravinami, aby sa nestávalo, že proviant zrekvirovala len jedna zo skupín. Nasledovala porada veliteľov partizánskych skupín 23. októbra o spolupráci za účasti pplk. Vogla, por. V. Mohoritu (skupina Borkaňuk), M. Z. Sieňa (skupina Jastrib) a Jána Boroša (skupina Veža), kde riešili podporu v boji, rozdelenie potravín, preberanie si členov, ustanovenie spoločného súdu na vydávanie rozsudkov smrti (členovia partizánskej skupiny Veža zavraždili okolo 6. októbra mlynára Anguša v Hnojnom, ktorý ich mal údajne udávať, hoci práve tento mlynár zásoboval partizánov) a ďalšie pravidelné porady. Zároveň pplk. Jozef Vogl oboznámil prevzatie všetkých žandárskych staníc pod svoje velenie a zakázal ich partizánom odzbrojovať.
Pokračovali prepady nepriateľských áut, prerušovanie telefonických velení. Pribúdali dobrovoľníci. Brigáda vo svojom zložení už mala Čechov, Rusínov, Rusov, Ukrajincov, Maďarov, Talianov, Gruzíncov,
Tatárov a jedného Nemca z Viedne. S približovaním frontu rástla bojová aktivita a partizánske skupiny sa pripravovali na finálnu etapu. Do bojov sa plánovali zapojiť aj ďalšie ozbrojené zložky, s ktorými brigáda spolupracovala, žandári a pohraničnú stráž. Pplk. Jozef Vogl vydal rozkaz: "„Rozkaz veliteľstva československej armády na východnom Slovensku. Nariaďujem, aby všetky vojenské a civilné osoby, ktoré majú u seba strelné zbrane, nastúpili ihneď najrýchlejším dopravným prostriedkom na príslušné žandárske stanice, odkiaľ ich dirigujú na veliteľstvo „Kriváň“ ...“"
Vypálenie obce Vinné.
Veliteľ partizánskeho oddielu Jastrib dostal rádiotelegraficky príkaz od Štábu partizánskeho hnutia pri 4. ukrajinskom fronte, aby partizánske jednotky dislokované v lesoch Vihorlatu obsadili obce na južných a čiastočne aj na severných svahoch Vihorlatu a zabránili nemeckým a maďarským vojskám využiť podhorské cesty na ústup. Po spojení s Červenou armádou mali partizáni tvoriť pravé krídlo sovietskeho útoku na Michalovce. Veliteľ oddielu Jastrib M. Z. Sieň požiadal veliteľa partizánskej brigády Kriváň pplk. Jozefa Vogla, aby túto akciu koordinoval. V súvislosti s touto úlohou veliteľ Kriváňa vydal rozkaz obsadiť obce Vinné, Jovsa, Kusín, Kaluža, Poruba a Tarnava.
Partizánske jednotky obsadili 28. októbra v popoludňajších hodinách obsadili pridelené úseky.
Štáb brigády Kriváň a Okresný národný výbor, ktorý vyšiel z ilegality, sa usadili v škole vo Vinnom. Večer sa konalo verejné zasadanie ONV za účasti veliteľov partizánskych skupín. 
Akcia partizánov a vojakov bola pozitívne prijatá. Bol zahájený nábor dobrovoľníkov, no pre nedostatok zbraní bolo vyzbrojených len 40 mužov. Dve čaty vytvorili žandári pod velením stot. E. Krokavca a tieto sa stali zálohou štábu. Skupina Jastrib oznámila začatie akcie 4. ukrajinskému frontu. Akcia bola úspešne zahájená, no front ostal stáť na mieste.
Noc z 28. na 29. októbra prebehla pokojne. Ráno boli zahájené bojové akcie. Partizánske oddiely odzbrojili v zemplínskych obciach desiatky najmä maďarských vojakov a ukoristili niekoľko nákladných áut so zbraňami a muníciou. Okolo 17. h preniklo do Vinného nemecké osobné auto. Bolo zasiahnuté streľbou, vodič bol zabitý a 3 vojaci pri úteku chytení. Po vypočúvaní na štábe boli dvaja z nich ihneď zastrelení, tretí, npor. v zálohe Kurt Lehman, bol na príhovor notára J. Ivana ako vojak protifašistického
zmýšľania v minulosti vypomáhajúci občanom obce vozidlami i ľuďmi pri poľných prácach, ušetrený. Zraneného Lehmana ponechali na notárskom úrade, kde ho ošetrovala manželka notára.
Dňa 29. októbra akcia vojakov a partizánov pod Vihorlatom kulminovala. No front sa nepohol z miesta. Vojaci a partizáni vedeli, že nedokážu udržať kruhovú obranu obsadených obcí. Preto sa časť obyvateľov Michaloviec, ktorá sa uchýlila na partizánske územie, chcela vrátiť naspäť. Aj časť dobrovoľníkov odchádzala kvôli starostlivosti o rodiny. Na večernej porade veliteľov bolo prijaté rozhodnutie, že ak sa front do rána nepohne, bude vydaný o 5. hodine rannej rozkaz na ústup do lesných táborov.
Noc na 30. októbra prebehla pokojne, no okolo pol štvrtej hodiny ráno npor. J. Buček hlásil na štáb postup väčšej nepriateľskej jednotky v smere od Michaloviec. Tma neumožňovala odhadnúť jej silu. Pplk. Jozef Vogl vydal rozkaz na ústup vojakov a partizánov do lesných táborov a vyslal spojky k ostatným skupinám. Ústup z Vinného mala kryť čata ťažkých guľometov vedená rtm. jazd. Michalom Novotným a skupina pod velením npor. Jána Bučeka. Štáb aj so zálohou sa premiestnil k Rybníku. Obyvateľstvo Vinného sa pred Nemcami začalo tiež presúvať na severnú stranu do lesov. Cestu bola zatarasená vozmi, dobytkom aj chodcami. Nemci sa pred dedinou rozvinul do rojnice a začal ju obkľučovať. Pohyb civilného obyvateľstva v dedine bránil obrancom rozvinúť aktivity. Skupina npor. J. Bučeka bola takmer obkľúčená, jeden z jej príslušníkov Ján Dzuriak padol a skupina len tesne unikla.
Nemecké jednotky obec Vinné obsadili popoludní 30. novembra. Zvyšok obyvateľstva vyhnali, dedinu vyrabovali a podpálili. K pozíciam na Rybníku sa Nemci nedostali. Príslušníci zvláštneho oddielu z.b. V 27 brutálnym spôsobom zavraždili 32-ročnú manželku notára Júliusa Ivana Ivanovú Irenu a ich dve deti – štvorročnú Zorku a dvojročného Igora. Zastrelení boli 3 civilisti a 1 partizán.
Rokovania s 2. maďarskou horskou brigádou.
Po ústupe do hôr 30. októbra pôsobili jednotlivé partizánske skupiny opäť samostatne. Ukoristený materiál, ktorý nebolo možné premiestniť hlbšie do lesov, strážili pri Rybníku žandári rtm. Köninga.
Skupina Jastrib sa po 30. októbri rozčlenila na viaceré menšie jednotky, čím sa skomplikovalo spojenie so štábom partizánskeho hnutia pri 4. ukrajinskom fronte. Preto pplk. Jozef Vogl dňa 5. novembra poslal 8-člennú hliadku
na čele s veliteľom roty Jánošík npor. Pavlom Lovasíkom cez front k 4. ukrajinskému frontu. Hliadka mala podať správy o nepriateľovi a informovať štáb partizánskeho hnutia o stave brigády Kriváň, o nedostatku streliva, o problémoch so zásobovaním a o nepripravenosti brigády na zimný pobyt. Hliadka mala dohodnúť priestor, v ktorom by sa brigáda Kriváň mohla pokúsiť o prechod cez front.
Dňa 7. novembra bola prepadnutý štáb skupiny Borkaňuk a chata bola nepriateľom zapálená. Skupina Borkaňuk prenasledovaná nepriateľom sa na západné svahy Vihorlatu.
Do tábora brigády Kriváň pribudli žandári, civilní dobrovoľníci a odbojári a okolo 150 maďarských zajatcov najmä z 2. maďarskej horskej brigády, medzi nimi aj Slováci z bývalého slovenského územia. Brigáda asi 25 zajatcov zaradila do svojich radov. Zajatci si museli postaviť vlastné prístrešky alebo využiť vlastné stany. Bolo treba obnoviť zásobovanie po rozpade zásobovacej siete. Poštový tajomník z Michaloviec, ktorý prišiel k brigáde aj so svojou manželkou, priniesol 323 000 Ks. 110 000 Ks použil stot. žand. Jozef Albrecht na výplatu žandárov, zvyšok pplk. Vogl rozdelil vojakom brigády, ostatok prevzal proviantný brigády na zaobstarávanie potravín. Istý statkár z Fekišoviec dal prihnať 30 kráv. PhMr. Miloš Eremiáš, michalovský lekárnik, dal dopraviť do tábora niekoľko vriec liekov, a sám vypomáhal lekárom.
Hliadka brigády doniesla z Klokočova leták maďarskej 2.
horskej brigády s výstrahou, že ak partizáni neprepustia do dvoch dní zajatých maďarských členov brigády a nevrátia materiál, vypáli 2. horská brigáda obce Jovsu, Kusín a Kalužu. Po vypálení Vinného bral pplk. Vogl hrozbu vážne a 1. novembra poslal po jednom zajatom čatárovi maďarskej 2. horskej brigáde list, v ktorom uviedol, že východoslovenská vojenská jednotka je súčasťou československých vojsk uznaných Spojencami, má právo na zajatcov a s vojenskými zajatcami zaobchádza podľa Ženevských konvencií. V liste pohrozil, že ak maďarská 2. horská brigáda
začne trestať obce, budú maďarskí zajatci zastrelení. Pripojený bol aj list najstaršieho zajatého maďarského dôstojníka npor. Ľudovíta Mogyorosiho, konštatujúci zajatie 7 dôstojníkov, 4 rotmajstrov a 123 mužov a uvádzajúci, že ak zajatci budú zastrelení, slovenská strana po vojne oznámi ich príbuzným, kto nesie zodpovednosť za ich smrť. Spojka maďarského čatára eskortovala na okraj lesa k obci Kusín, kde ho prepustila. Medzitým už maďarské vojsko začalo podpaľovať Kusín, no po obdŕžaní listu sa pustilo do hasenia. O 19. h spojka z Kusína priniesla odpoveď, v ktorom veliteľ 2. horskej brigády oznámil, že Maďari zastavujú trestné akcie
proti civilnému obyvateľstvu a že za škody poskytnú náhradu, no žiadajú prepustenie
všetkých zajatcov. Týmto sa rozbehla komunikácia medzi brigádou Kriváň a maďarskou 2. horskou brigádou, ktorá neskôr vyústila do osobného stretnutia zástupcov obidvoch strán.
Pplk. Jozef Vogl v druhom liste žiadal velenie 2. maďarskej horskej brigády, nech dohodne rozšírenie výmeny zajatcov aj u nemeckého veliteľstva v Michalovciach, aby "„všetci zajatci, zajatí Nemcami i Vami boli prepustení. Za prepustenie našich príslušníkov prepustíme my rovnaký počet príslušníkov Vašich v rovnakej hodnosti a z mužstva dvojnásobný počet“". 2. novembra doniesla spojka z Vinného list pplk. gšt. Vitala od veliteľstva 101. nemeckej horskej divízie, v ktorom tento žiada o osobné stretnutie s pplk. Jozefom Voglom 1 km západne od križovatky Veľké Zálužice. Pplk. Vogl prejavil v odpovedi ochotu prísť na rokovania až po nemeckom vyjasnení, prečo bola obec Vinné 30. októbra vypálená a vyvraždená rodina notára Júliusa Ivana. Nemecký pplk. gšt. Vital listom zo 6. novembra objasňoval dôvody vypálenia obce, no tvrdil, že o vraždách nevedel, a trval na osobnom stretnutí. Pplk. Jozef Vogl opäť prejavil v odpovedi ochotu k osobnému stretnutiu, ak Nemci prestanú páchať na civilnom obyvateľstve násilnosti. Posledný list od nemeckého pplk. Vitala má dátum 8. novembra 1944. Navrhuje sa v ňom stretnutie na Bielej hore pri Michalovciach. Ďalej komunikácia brigády Kriváň s nemeckou divíziou nepokračovala.
Naopak komunikácia brigády Kriváň s veliteľstvom 2. maďarskej horskej brigády vyústila do osobného
stretnutia. Maďarský veliteľ prostredníctvom vinianskeho farára a notár J. Ivana dohodol stretnutie pri Rybníku na dňa 7. novembra 1944 o 13. h. Stretnutia sa zúčastnili pplk. Jozef Vogl (s 10 samopalníkmi) a mjr. gšt. Pál Hadváry, náčelník štábu 2. maďarskej horskej brigády, s tlmočníkom npor. Kováczom, spravodajským dôstojníkom brigády. Maďarský major oznámil, že 2. maďarská horská brigáda sa rozhodla zložiť zbrane, ale nemajú spojenie s príslušným veliteľstvom na sovietskej strane. Preto požiadala o sprostredkovanie zloženia zbraní brigádu Kriváň. Zároveň dal prísľub, že 2. maďarská horská brigáda bude zásobovať skupinu Kriváň potravinami. Maďarský veliteľ nežiadal prepustenie zajatcov, okrem npor. V. Mogyorosiho, ktorý bol majorov príbuzný. Pplk. Vogl súhlasil, ale žiadal ako výmenu npor. Kovácza. 
Po odchode maďarskej delegácie 7. novembra nepriateľ prepadol strážnu službu strážiacu korisť pri Rybníku. Útočníkov zahnala až skupina samopalníkov sprevádzajúca pplk. J. Vogla. Počas prepadu bol granátom ranený žandár Ivan Hlačina, ktorý zraneniu po prevoze do Vinného podľahol. Hneď ráno 8. novembra došlo pri Rybníku k výmene npor. Kovácza vybaveného potrebnou dokumentáciou týkajúcou sa prechodu maďarskej 2. horskej brigády k Sovietom za npor. V. Mogyorosiho.
Štáb brigády Kriváň vypracoval 6-bodový plán:
Bola vytvorená 24-členná skupina pod velením npor. A. Kolbašovského s členmi stot. žand. E. Krokavcom ako znalcom trasy, por. ČA A. Krivoručkom a strž. žand. Viktorom Vávrom, ktorý mal vyhliadnuť na východných svahoch hrebeňa Litovisko miesto pre prechodný tábor brigády Kriváň pred prebitím sa cez front. Skupina vyrazila na cestu 9. novembra ráno, nepozorovane prešla cez front a 10. novembra o 2. h ráno sa dostala do obce Ruské Bystré. Odtiaľ bola prevedená na veliteľstvo sovietskej divízie
do Podhorode a následne do Užhorodu, kde ju prijal genplk. Lev Z. Mechlis. Npor. Kovácsz bol 11. novembra prevezený na letisko do Mukačeva, odkiaľ mal byť letecky vysadený do priestoru Michaloviec, aby odovzdal informácie o rokovaní veliteľstvu 2. maďarskej horskej brigády. Skupina npor. A. Kolbašovského sa mala vrátiť k brigáde Kriváň a previesť celú brigádu cez front. No medzitým už došlo k prepadnutiu tábora brigády Kriváň.
Prepad tábora brigády Kriváň 11. novembra.
Brigáda Kriváň pod stupňujúcim sa tlakom nepriateľa a za zhoršených poveternostných podmienok (napadol sneh uľahčujúci sledovanie pohybu partizánov) urýchľovala prípravy na prechod frontu.
Dňa 11. novembra ráno okolo 9. h prechádzala cez tábor brigády Kriváň partizánska skupina Veža pod velením zástupcu veliteľa Štefana Smoľaka, ktorá už bola prenasledovaná nepriateľom na pochode k frontu. Po porade Š. Smoľaka s pplk. J. Voglom štáb brigády Kriváň rozhodol, že aj táto sa 12. novembra v skorých ranných hodinách prebije cez front. Boli zahájené prípravy. O 14. h boli stiahnuté stráže z okraja lesa nad obcami Jovsa, Kusín, Kaluža, Klokočov. Večer/v noci sa neočakával nemecký prepad. Napriek tomu k útoku došlo okolo 16. h. Nepriateľ ( aj uvádzajú dátum 10. novembra a pripisuje útok "Vlasovcom") sa priblížil niekoľko desiatok metrov a spustil silnú paľbu z ručných zbraní. Nastali chaos a panika. Odpor komplikovali nedostatok streliva a prítmie, neskôr tma. Brigáda sa rozpŕchla do okolitého lesa. Zajatci boli opäť „zajatí“.
Z jednotlivých vojakov, partizánov a civilných osôb sa postupne vytvárali menšie skupinky. Jednej z dvoch väčších, asi 60-člennej skupine, velil pplk. J. Vogl a druhej asi 70-člennej zástupca veliteľa stot. J. Tabiš. Obe skupiny sa presúvali oddelene k frontu. Jednotlivci a menšie skupinky ostali v danom priestore, ukrývali sa v dedinách alebo v lesoch, kde vyčkali na prechod frontu. 11. novembra 1944 prestala brigáda Kriváň existovať ako organizovaný celok.
Záver.
Tabišova skupina prešla front v nočných hodinách z 15. na 16. novembra 1944 juhovýchodne od Remetských Hámrov za cenu jednej obete v mínovom poli. Voglova skupina sa po neúspešných pokusoch rozdrobila na menšie skupinky, pokúšajúce sa o prechod samostatne. Niektorí sa vrátili do blízkosti dedín, iní padli do zajatia. Pplk. Vogl sa s niekoľkými vojakmi vrátil do zničeného tábora na Kyjove, odtiaľ na severovýchod k obci Oreské, kde chorý pplk. J. Vogl zotrval až do príchodu sovietskych vojsk.
Tabišova skupina sa po krátkom odpočinku v obci Hlivište presunula do Podhorode na veliteľstvo divízie. 6 vojakov s omrzlinami skončilo v sovietskej vojenskej nemocnici. 16. novembra bola skupina prepravená autami do Uble. Vojaci boli presunutí 22. novembra do obce Lochovoje neďaleko od Mukačeva, kde bol na štábe partizánskeho hnutia 4. ukrajinského frontu stot. J. Tabiš prijatý plk. ČA V. J. Pogrebenkom. Bol poverený vypracovaním správy o činnosti brigády Kriváň. Skupina sa presunula do Vrubliku Krulevského, kde ich na veliteľstve 1. čs. armádneho zboru 29. novembra prijal gen. Ľ. Svoboda.
22. novembra, nevediac o prepade brigády Kriváň, sa do priestoru Vihorlatských vrchov presunula 60-členná skupina Detvan s plk. V. Talským. 24. novembra sa vďaka postupu frontu všetci jednotlivci i partizánske skupiny vo Vihorlate ocitli na oslobodenom území, odkiaľ sa následne presunuli do Michaloviec a hlásili sa na posádkovom veliteľstve. Prihlásení boli odoslaní následne k 1. čs. armádnemu zboru.
Do 1. čs. armádneho zboru sa z brigády Kriváň do 30. novembra 1944 prihlásilo 17 dôstojníkov, 10 rotmajstrov, 60 poddôstojníkov a asi 120 mužov. 9. decembra pribudli npor. del. Štefan Jarema a por. del. Viktor Remenár, ktorí bojovali v oblasti Beskýd. Ďalší sa prihlásili po príchode 1. čs. armádneho zboru na Slovensko.
Podľa menného zoznamu, vypracovaného pplk. J. Voglom brigádou Kriváň, prešlo vyše 500 príslušníkov. Brigáda sťažovala prepadmi nepriateľovi budovanie obrany, narúšala logistiku, spôsobovala mu straty na životoch i technike. Jej prítomnosť blízko frontu podlamovala morálku nepriateľských obrancov. Straty nepriateľa spôsobené brigádou sa pohybovali v trojciferných číslach a spôsobené škody na dopravnej technike boli nezanedbateľné. Brigáda podporovala 4. ukrajinský front spravodajskou činnosťou.
V boji padlo 60 príslušníkov brigády Kriváň, z toho 14 bolo popravených. Z vojakov, ktorí padli do zajatia pri prechode frontu, príslušníci nemeckého Zvláštneho oddielu z. b. V, 27 12 mladých mužov eskortovali z Remetských Hámrov do Michaloviec, kde ich 15. novembra v Štefánikových kasárňach zastrelili a ich mená uviedli na letáku, ktorý distribuovali po okolitých dedinách:
Poprava bola zdôvodnená tým, že podľa denníkov brigády Kriváň, ktoré Nemcom padli do rúk pri prepade brigády, boli nemeckí zajatci brigády popravovaní.
Nemci mučili a obesili aj lekárku brigády Kriváň MUDr. Alexandru Hauptlorenczovú.
V päťdesiatych rokoch vyhodnotil komunistický režim v Československu správanie sa Jozefa Vogla (napriek tomu, že on a jeho jednotka sa ako jedna z mála jednotiek Východoslovenskej armády nedala Nemcom odzbrojiť a takmer 3 mesiace viedla proti Nemcom boj) ako "„sabotáž SNP a zradu na revolúcii slovenského národa“" a aj za tento "„zločin“" si Jozef Vogl odsedel 8 rokov a 4 mesiace.
Pplk. J. Vogl sa po vojne stretol s bývalým npor. maďarskej 2. horskej brigády
Kovaczom. Ten žil na Slovensku a Jozefa Vogla informoval ho, že veliteľstvo 4. ukrajinského frontu považovalo navrhované kapitulačné podmienky 2. horskej brigády za neakceptovateľné. Npor. Kovacz bol Sovietmi vysadený 12. novembra 1944 padákom do priestoru Úbreže. Nemci ho chytili a odsúdili ho na trest smrti, ale vyžiadalo si ho maďarské velenie. Maďarský vojenský súd ho síce odsúdil na 8 rokov väzenia, no vzápätí mu umožnili útek.
V literatúre.
Históriu partizánskych oddielov Belov-Kovalenko, Borkaňuk a partizánskych brigád Sergej a Kriváň popísal v spomienkovej knihe Boj o Beskydy člen oddielu Belov-Kovalenko Michal Piteľ.

</doc>
<doc id="720670" url="https://sk.wikipedia.org/wiki?curid=720670" title="Walerian Borowczyk">
Walerian Borowczyk

Walerian Borowczyk (* 21. október 1923, Kwilcz, Poľsko – † 3. február 2006, Le Port-Marly, Francúzsko) bol poľský filmový režisér, scenárista a grafik. Borowczyk sa v roku 1959 usadil v Paríži a v rokoch 1946 až 1988 režíroval okolo 40 filmov. Ako filmový režisér pôsobil najmä vo Francúzsku.
Životopis.
S využitím svojich rozsiahlych skúseností grafického dizajnéra vytvoril sériu experimentálnych a animovaných diel, ktoré predstavujú možno jeho najautentickejší tvorivý moment. Medzi krátkometrážne patri napríklad "Les Astronautes" (1959)"," "Renaissance" (1963) či "Les Jeux des anges" (1964). V roku 1968 nakrútil snímku "Goto, ostrov lásky" s Pierre Brasseom, v ktorom zhrnul témy, ktoré mu boli najvzácnejšie, a najoriginálnejšie výrazové spôsoby do jedného diela. V priebehu 70. a 80. rokov režíroval viacero filmov medzi, ktoré patria "Nemravné príbehy" (1974), "Beštia" (1975), "Na pokraji spoločnosti" (1976), "Podivný prípad doktora Jekylla a slečny Osbournovej" (1981) "či Emmanuelle 5" (1987). Borowczykova kinematografia mala svoj typický historický štýl obohatený o artovosť.

</doc>
<doc id="720671" url="https://sk.wikipedia.org/wiki?curid=720671" title="Tattoo You">
Tattoo You

Tattoo You je šestnásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 24. augusta 1981 cez ich hudobné vydavateľstvo Rolling Stones Records. Album je z väčšej časti zložený zo štúdiových skladieb nahratých v 70. rokoch minulého storočia a obsahuje jednu z najznámejších piesní kapely „Start Me Up“, ktorá sa dostala na druhé miesto v rebríčku amerických singlov časopisu "Billboard".
Zoznam skladieb.
Poznámka: Nahrávka „Slave“ na novších nosičoch ma trvanie 6:34.

</doc>
<doc id="720674" url="https://sk.wikipedia.org/wiki?curid=720674" title="Turistická značkovaná trasa číslo 2414">
Turistická značkovaná trasa číslo 2414

 Turistická značkovaná trasa číslo 2414 je krátka modrá trasa v Malých Karpatoch, ktorá vedie z Rozbehov k vodnej nádrži Buková. Dĺžka trasy je 6,5 km. Turistická trasa je v správe Klubu slovenských turistov. 

</doc>
<doc id="720680" url="https://sk.wikipedia.org/wiki?curid=720680" title="Maliar ruže">
Maliar ruže

Maliar ruže ( „Rose Painter“) je konvenčné meno gréckeho maliara váz z Apúlie, pôsobiaceho približne v druhej polovici 4. storočia pred Kr.
Maliar ruže bol najvýznamnejší maliar váz zdobených technikou vázovej maľby typu Gnathia v závere tzv. prvej fázy (približne v rokoch 340 – 330 pred Kr.) ich výroby (pomenoval ho tak britský archeológ Thomas B. L. Webster po kvete „ruži“, ktorú namaľoval na epichysis). Množstvo váz v type Gnathia vyrobených v ranom období nebolo príliš veľké. Zmena prišla ako sa zdá až vďaka úsiliu Maliara ruže. „Glazúra“ váz tarentskej Gnathie je zvyčajne celkom dobrej kvality, konzistentná vo svojej povrchovej úprave a pomerne lesklá. Najmä Maliar ruže vytvoril veľmi dobrú lesklú čiernu glazúru s určitou hĺbkou a jeho pridané farby sú jasné.
Zo začiatku maľoval celé postavy s prepracovaným farebným efektom, neskôr však už len hlavy medzi kvetinovými motívmi, väčšinou na nádobách s uzavretými tvarmi ako sú lékythoi, fľaše a iné menšie tvary nádob. Charakteristické sú jeho pelikai s jednou sediacou alebo stojacou ženou, Erótom so zrkadlom, s vtákom či psíkom. Na skyfoi, zvoncových kratéroch a oinochoai zaviedol kompozíciu vinnej révy v tvare "π" resp. „altánku“ (zaviedol ho namiesto rastlinného motívu, a to horizontálnej stonky s vertikálnymi listami alebo úponkami na oboch stranách, rámujúcich „hlavný“ motív na nádobe, ktorým zdobil svoje vázy Maliar z Compiègne) Vinná réva je tu zobrazená s jednou horizontálnou a dvomi vertikálnymi vetvičkami (červená rovná stopka, žlto-biele úponky a lístky – tzv. Oxfordský typ viniča). Zvyčajne rámoval rôzne predmety (napr. hudobné nástroje, masky, vence, vajcia a pod.), zvieratá, ženské hlavy so sakkom, príp. kekryfalom (sieťkou na vlasy).

</doc>
<doc id="720687" url="https://sk.wikipedia.org/wiki?curid=720687" title="Letisko Jasenov">
Letisko Jasenov

Letisko Jasenov je letisko na letecké práce, poľnohospodárske účely a núdzové pristátie, nachádzajúce sa v blízkosti mesta Sobrance.
Poloha.
Nachádza sa severne od Sobraniec a východne od obce Jasenov. Nadmorská výška letiska je 
Charakteristika.
Spevnená asfaltová vzletová a pristávacia dráha má dĺžku 428 a šírku 12 m. V súčasnosti je letisko bez pravidelných liniek. Letisko je využívané najmä na núdzové pristátie a poľnohospodárske účely.

</doc>
<doc id="720688" url="https://sk.wikipedia.org/wiki?curid=720688" title="Dusičnan močoviny">
Dusičnan močoviny

Dusičnan močoviny je brizantná trhavina, ktorá býva často používaná v amatérskych bombách na trhanie stromov či múrov, alebo v improvizovaných výbušných zariadeniach (IED), používaných pri teroristických útokoch v Afganistane, Pakistane, Iraku a všemožne inde po celom svete (napr. pri bombovom útoku na svetové obchodné centrum v New Yorku r. 1993).
S detonačnou rýchlosťou 3400–4700 m/s patrí so svojou deštrukčnou silou niekam medzi výbušniny na báze viac známeho dusičnanu amónneho. Dusičnan močoviny je možné vyrobiť v jednom kroku reakciou močoviny s kyselinou dusičnou. Je to exotermická reakcia, teda je potrebné v priebehu reakcie neustále strážiť teplotu a vykonávať chladenie. Detonácia výbušnín na báze dusičnanu močoviny môže byť zahájená rozbuškou.
Je jednou z najnebezpečnejších výbušnín, ktoré je možné ľahko pripraviť aj v domácich podmienkach. Z dusičnanu močoviny možno tiež ľahko pripraviť nitromočovinu.
Chemické vlastnosti.
Močovina vo svojej štruktúre obsahuje karbonylovú skupinu (&lt;chem»C=O&lt;/chem&gt;). Elektronegatívnejší atóm kyslíka priťahuje elektróny k sebe, čím okolo seba vytvára väčšiu hustotu elektrónov, následkom čoho získa záporný náboj. Akonáhle do reakcie vstúpi kyselina dusičná, ionizuje. Katión vodíka, vzniknutý ionizáciou kyseliny, so záporne nabitým atómom kyslíka medzi sebou vytvorí kovalentnú väzbu. Elektronegatívny ión &lt;chem&gt;NO3-&lt;/chem&gt; je priťahovaný kladne nabitým atómom vodíka, viazaným v karbonylovej skupine močoviny, a vytvára tak medzi sebou iónovú väzbu, čím súčasne vzniká aj samotný dusičnan močoviny.
 &lt;chem&gt;CO(NH2)2 + HNO3 -&gt; NH2CONH3+.NO3-&lt;/chem&gt;
Využitie.
Zmes si získala obľubu u mnohých amatérskych nadšencov výbušnín ako hlavná výbušná látka na použitie vo väčších náložiach. Dusičnan močoviny v týchto prípadoch nahrádza dusičnan amónny. Dusičnan amónny býva dusičnanom močoviny nahradzovaný hlavne preto, že zohnať materiály nevyhnutné na jeho syntézu je oveľa jednoduchšie, než u dusičnanu amónneho, a tiež preto, že jeho citlivosť (náchylnosť k vznieteniu) je lepšia ako u výbušnín na báze dusičnanu amónneho.
Použitie pri teroristických akciách.
Bombový útok na Svetové obchodné centrum.
Teroristický útok na Svetové obchodné centrum (WTC) prebehol na území Spojených štátov amerických 26. februára 1993 v štáte New York. Na útok bola použitá nálož nitrátu močoviny s hmotnosťou 606 kg, ktorá bola umiestnená v dodávke, zaparkovanej v podzemných garážach budovy. K výbuchu došlo presne o 12:17. Útok si vyžiadal celkom šesť mŕtvych a viac ako tisíc zranených. Teroristi uviedli, že cieľom útoku bolo narušenie statiky budovy - k tomu však nedošlo.
Útok bol naplánovaný a vykonaný moslimskými extrémistami pôvodom z Pakistanu. Celú akciu pod vedením Ramzího Júsefa financoval Chálid Šajch Muhammad a to buď zo svojich zdrojov alebo zo zdrojov al-Kájdy. Z útoku boli obvinení štyria islamskí extrémisti. Každý z nich bol odsúdený na 240 rokov väzenia. Skutočnosť, že akcia financovaná Al-Kájdou nebola nikdy doložená.
Bombový útok v Oklahoma City.
Bombový útok v Oklahoma City sa odohral "19. apríla 1995," približne o "9:03," na území USA, v hlavnom meste štátu Oklahoma. Cieľom útoku bola federálna budova Alfreda P. Murraha v centre mesta. Výsledkom bolo 168 mŕtvych a 853 zranených. Do 11. septembra 2001 bol útok v Oklahoma City dovtedy najkrvavejší teroristický útok na americkej pôde.
Podľa neskorších zistení útok spáchal 26-ročný Timothy James McVeigh, ktorý ráno pri severnej stene budovy zaparkoval prenajaté nákladné vozidlo firmy Ryder, v ktorom malo byť cca 2300 kg zmesi, tvorenej dusičnanom močoviny, nitrometánom a motorovou naftou. Od vozidla odišiel a nálož diaľkovo odpálil.

</doc>
<doc id="720689" url="https://sk.wikipedia.org/wiki?curid=720689" title="Červená mláka">
Červená mláka

 
Červená mláka () je horské sedlo v hlavnom hrebeni Slanských vrchov. Nachádza sa v severnej časti pohoria, nad obcou Zlatá Baňa, východne od Prešova.
Polohopis.
Leží v severnej polovici Slanských vrchov, v geomorfologickom podcelku Šimonka. Nachádza sa v severnej, najvyššej časti pohoria, nazývanej Hermanovský hrebeň. Oddeľuje severozápadne situovaný masív Čiernej hory () a juhovýchodne ležiacu Šimonku (). Leží nad Zlatobanskou kotlinou na juhozápade, severovýchodne sa krajina pozvoľne zvažuje do Hanušovskej pahorkatiny. Voda z juhozápadných svahov odteká Zlatobanským potokom a Delňou do Torysy a zo severovýchodných Hlbokým potokom do Tople. V sedle sa nachádza križovatka značených turistických chodníkov a celá oblasť je porastená hustým lesom.
Sedlo leží v Prešovskom kraji, na hranici okresov Vranov nad Topľou a Prešov a zasahuje na katastrálne územia obcí Hermanovce nad Topľou a Zlatá Baňa.

</doc>
<doc id="720695" url="https://sk.wikipedia.org/wiki?curid=720695" title="Moskvič 2141">
Moskvič 2141

Moskvič Aleko alebo AZLK 2141 je osobný automobil strednej triedy, s karosériou päťdverový hatchback, s motorom vpredu a pohonom predných kolies. Vyrábaný v ruskej automobilke AZLK v rokoch 1986 až 1997. Bol moderným nástupcom predošlého radu automobilov klasickej koncepcie Moskvič 408 / 412.
Prototypy.
V čase predstavenia boliMoskviče radu 408 / 412 považované za moderné automobily klasickej koncepcie. Ich náhradu najprv AZLK zamýšľal sériou prototypov radu 3-5-X. Aj keď znamenali posun, zostávali pokračovaním dovtedajšieho radu, teda sedanmi s klasickou koncepciou pohonu. V 70. rokoch sa trh v Európe odkláňal od klasických karosárskych verzií sedan / kombi, a po malých automobiloch aj stredná trieda preberala karosérie hatchback / liftback. V roku 1975 AZLK predstavil prvý zo série prototypov „S“, model S-1. Jednalo sa o model strednej triedy, ktorý bol posunom Moskviča medzi Ladu a Volgu. Karoséria na prvý pohľad vyzerala ako 5-dverový hatchback, ale piate, zadné veko sa vyklápalo bez zadného pevného skla. Následne bol zrealizovaný model S-2, ktorý už znamenal aj dizajnový pokrok oproti S-1. V roku 1976 zrealizovali funkčnú vzorku modelu, S-3, ktorá mala na polovicu 70. rokov moderný nadčasový dizajn. Zadné veko sa ale opäť odklápalo až od spodnej hrany zadného okna. Siahalo ale až na hornú hranu zadného nárazníka a umožňovalo lepšiu manipuláciu pri nakladaní do / vykladaní z batožinového priestoru. S-3 bol klasickej koncepcie a pod prednou kapotou sa nachádzal nový zážihový motor s objemom 2 litre. Následne však do projektu zasiahlo politické rozhodnutie, ktoré konštrukčnému tímu odporučilo vzor pre budúci model Moskviča, Simcu 1307 (Auto roku1976). Oproti S-3 však boli ostré hrany karosérie 1307 (okrem plnohodnotného veka batožinového priestoru) krokom späť. Proporcie karosérie sú obdobné, ostré hrany 1307 boli však upravené prvkami zo S-3, najmä predná časť. V roku 1979 bola hotová takmer definitívna podoba budúceho Aleka. V roku 1980 realizovala Simca (Talbot) facelift modelu 1307 pozostávajúci z novej šikmo sklonenej masky a smerovkami zasahujúcimi do predných blatníkov, ktoré už mal prototyp Moskviča dva roky predtým. Práce na projekte však trvali príliš dlho a finálna verzia sa začala vyrábať 10 rokov po prototype S-3. 
Aleko.
V roku 1985 bol Moskvič 2141 Aleko predstavený oficiálne na verejnosti. Od roku 1986 začala sériová produkcia. K dispozícii bol modernizovaný motor UZAM s objemom 1,5 litra alebo VAZ s objemom 1,6 litra, ktoré cez päťstupňovú prevodovku poháňali kolesá prednej nápravy. AZLK však plánoval od 90. rokov novú generáciu vlastných motorov v rozsahu 1,5 až 2 litre, zážihových a vznetových, vrátane prepĺňania. Ako prvé boli k dispozícii zážihové motory typu AZLK 21414 s objemom 1,8 litra a výkonom 70kW. Od roku 1988 bol ponúkaný aj na československom trhu. Prvé kusy však trpeli slabou kvalitou spracovania, ktorou boli typické aj automobilyčeskoslovenskej alebo rumunskej produkcie tej doby.
Automobilka AZLK utrpela spoločensko-politickými zmenami v 90. rokoch vo východnom bloku a model 2141 nepriniesol očakávaný úspech. Stal sa základom pre modernizované verzie 2142, ktoré priniesli širšiu ponuku motorov a karosárskych verzií.

</doc>
<doc id="720696" url="https://sk.wikipedia.org/wiki?curid=720696" title="Margaret Qualleyová">
Margaret Qualleyová

Sarah Margaret Qualleyová (; * 23. október 1994, Kalispell, Montana, USA) je americká herečka známa z filmov ako "Noviciát" (2017), "Vtedy v Hollywoode" (2019), "Môj rok so Salingerom" (2020) či "Substancia" (2024) a televíznych seriálov ako "The Leftovers" (2014–2017), "Fosse/Verdon" (2019) a "Maid" (2021).
Detstvo.
Sarah Margaret Qualleyová sa narodila v meste Kalispell, v štáte Montana. Je dcérou herečky a modelky Andie MacDowell a bývalého modela Paula Qualleyho. Má staršieho brata Justina a sestru Rainey, ktorá je tiež herečka a speváčka. V detstve vyrastala na ranči v Montane, neskôr sa rodina presťahovala do Asheville v Severnej Karolíne. Keď mala Margaret päť rokov jej rodičia sa rozišli a preto striedavo bývala u oboch rodičov, ktorí žili neďaleko seba.
Vo veku 14 rokov začala študovať tanec na North Carolina School of the Arts a neskôr získala stáž v American Ballet Theatre. Avšak v šestnástich sa rozhodla skončiť s baletom, začala pracovať ako modelka a následne sa zamerala na herectvo. Študovala na letnom programe na Royal Academy of Dramatic Art v Londýne a krátko aj na New York University, ktorú však opustila kvôli hereckým príležitostiam.
Kariéra.
Po kariére modelky sa Qualleyová prvýkrát objavila na obrazovke v roku 2013 vo filme "Palo Alto", kde získala malú rolu. V júni 2013 bola obsadená do seriálu "The Leftovers", po boku hercov ako Justin Theroux, Amy Brenneman, Chris Zylka a Ann Dowd.
V roku 2019 účinkovala v minisérii "Fosse/Verdon", kde za svoj herecký výkon získala nomináciu na Emmy. V rovnakom roku sa objavila aj vo filme Quentina Tarantina, "Vtedy v Hollywoode", kde stvárnila postavu menom Pussycat, členku Mansonovej rodiny. O rok neskôr si zahrala vo filme "Môj rok so Salingerom" po boku Sigourney Weaver, ktorý mal premiéru na Berlínskom filmovom festivale.
V roku 2021 si Qualleyová zahrala hlavnú úlohu v minisérii "Maid" od Netflixu, ktorá bola adaptáciou memoárov Stephanie Land. Za svoj herecký výkon v miniserii získala nominácie na Zlatý glóbus a Screen Actors Guild Award.
V roku 2024 si zahrala v hororovom filme "Substancia", kde hrala po boku Demi Moore a Dennisa Quaida.
Súkromný život.
V roku 2019 bola krátko vo vzťahu s Petem Davidsonom a v roku 2020 začala randiť s hercom Shiou LaBeoufom. V máji 2022 oznámila zásnuby s hudobníkom Jackom Antonoffom s ktorým sa zosobášila 19. augusta 2023.

</doc>
<doc id="720698" url="https://sk.wikipedia.org/wiki?curid=720698" title="Margaret Qualley">
Margaret Qualley



</doc>
<doc id="720701" url="https://sk.wikipedia.org/wiki?curid=720701" title="Vtedy v Hollywoode">
Vtedy v Hollywoode

Vtedy v Hollywoode je americká komediálna dráma z roku 2019, ktorú režíroval, napísal a produkoval Quentin Tarantino. Ide o jeho prvý film, na ktorom sa nezúčastnili producenti Bob a Harvey Weinsteinovci.
Dej filmu sa odohráva v Los Angeles roku 1969 a sleduje príbeh hereckej hviezdy westernov Ricka Daltona (Leonardo DiCaprio) a jeho kaskadéra a priateľa Cliffa Bootha (Brad Pitt), ktorí zápasia s novými trendmi vo filmovom priemysle. 
Film získal po vydaní v lete 2019 pozitívne ohlasy a mnoho ocenení, vrátane dvoch Oscarov a troch Zlatých glóbusov. V roku 2021 Quentin Tarantino vydal knižnú adaptáciu filmu ako svoj spisovateľský debut.

</doc>
<doc id="720704" url="https://sk.wikipedia.org/wiki?curid=720704" title="Iveta Nováková">
Iveta Nováková

Ing. Iveta Nováková (* 3. máj 1959, Hačava, Hnúšťa) je slovenská banská inžinierka a politička HZDS v 90. rokoch 20. storočia.
Životopis.
Absolvovala štúdium na Baníckej fakulte Vysokej školy technickej v Košiciach. Pracovala ako vedúca laboratória technickej výroby v Slovenských magnezitových závodoch (závod Hačava). Neskôr učila na Strednej priemyselnej škole v Tisovci.
V parlamentných voľbách v roku 1994 bola zvolená za poslankyňu NR SR za HZDS. V parlamente zasadala v rozpočtovom výbore. Počas II. vlády Vladimíra Mečiara pôsobila na poste prednostky okresného úradu Rimavská Sobota.

</doc>
<doc id="720707" url="https://sk.wikipedia.org/wiki?curid=720707" title="GTC">
GTC

GTC môže byť:

</doc>
<doc id="720710" url="https://sk.wikipedia.org/wiki?curid=720710" title="Partizánska brigáda Kriváň">
Partizánska brigáda Kriváň



</doc>
<doc id="720711" url="https://sk.wikipedia.org/wiki?curid=720711" title="Partizánsky oddiel Belov – Kovalenko">
Partizánsky oddiel Belov – Kovalenko



</doc>
<doc id="720712" url="https://sk.wikipedia.org/wiki?curid=720712" title="Šúdži Terajama">
Šúdži Terajama

Šúdži Terajama (* 10. december 1935, Hirosaki – † 4. máj 1983 Tokio) bol japonský básnik, spisovateľ, dramatik, fotograf, scenárista a režisér. Počas svojho krátkeho života vydal viac ako dvesto kníh a režíroval okolo dvadsať filmov.
Životopis.
Od začiatku 60. rokov pôsobil ako filmár, najmä v nezávislých a experimentálnych dielach. Spolu so Susumu Hani napísal napríklad scenár k celovečernému filmu "Nanami" (1968). V roku 1966 založil so svojou manželkou divadelnú spoločnosť Tenjo Sajiki. Jeho sexuálne explicitný krátky film "Tomato Kecchappu Kōtei", vydaný v roku 1971, o rebelujúcich deťoch bol veľmi kontroverzný. Nasledovali celovečerné filmy ako "Sho o suteyo machi e deyou" (1971), "Collections privées" (1979) či erotický film "Les Fruits de la passion" (1981) s Klausom Kinskim v hlavnej úlohe. V roku 1979 bol nominovaný na cenu japonskej akadémie za scenár k filmu "Sādo". 4. mája 1983 Terayama zomrel na zápal obličiek vo veku 47 rokov. Jeho posledný film, "Saraba hakobune," vyšiel posmrtne v roku 1984 a premietal sa v súťaži na Medzinárodnom filmovom festivale v Cannes v roku 1985.

</doc>
<doc id="720713" url="https://sk.wikipedia.org/wiki?curid=720713" title="Partizánsky oddiel Za Vlasť">
Partizánsky oddiel Za Vlasť



</doc>
<doc id="720714" url="https://sk.wikipedia.org/wiki?curid=720714" title="Partizánska jednotka Pugačov">
Partizánska jednotka Pugačov



</doc>
<doc id="720717" url="https://sk.wikipedia.org/wiki?curid=720717" title="Rabaka (film)">
Rabaka (film)

Rabaka () je slovenský hudobný film, ktorý natočil spoluautor scenára a režisér, Dušan Rapoš, podľa námetu a scenára Borisa Filana. Hudbu k filmu skomponovali členovia kapely Elán, Ján Baláž, Martin Karvaš a Jozef Ráž. 
Film je inšpirovaný motívmi zo zákulisia existencie hudobnej skupiny. Jeho hlavnými hrdinami sú členovia kapely Rabaka, ktorých hrajú Elánisti Jozef Ráž a Jano Baláž. Kapela sa po svojom rozpade rozhodne, že sa na koncertné pódiá opäť vráti. S ich mladým textárom a scenáristom Petrom (hrá ho Attila Berencsi) sa pokúšajú získať nielen technickú výbavu kapely, ale hlavne zostaviť nový koncertný program, ktorému dali názov "Návrat malého princa".
Súčasťou projektu "Rabaka", je aj rovnomenný, siedmy štúdiový album kapely Elán, obsahovo zostavený zo skladieb, ktoré odzneli v tomto filme.

</doc>
<doc id="720719" url="https://sk.wikipedia.org/wiki?curid=720719" title="Shūji Terayama">
Shūji Terayama



</doc>
<doc id="720722" url="https://sk.wikipedia.org/wiki?curid=720722" title="Veža (partizánsky oddiel)">
Veža (partizánsky oddiel)

Partizánsky oddiel Veža vznikol v septembri 1944 vo Vihorlate spojením 18-člennej skupiny bývalých členov oddielu Pugačov s 19-člennou skupinou členov partizánskeho oddielu Jastrib a skupinou 7 miestnych ilegálnych pracovníkov-komunistov. Veliteľ oddielu Jastrib Michail Z. Sieň odovzdal túto skupinu vojensko-partizánskej brigáde Kriváň, kam bola zaradená ako "rota Boroš". Po dohode s pplk. Jozefom VoglomSokolovským, veliteľom brigády Kriváň, sa oddiel osamostatnil a koncom októbra 1944 mal okolo 100 príslušníkov. Jeho veliteľom bol Ján Boroš, komisárom A. Šramčuk. Pôsobil vo Vihorlate. Spolu s partizánskou brigádou Kriváň a oddielmi Borkaňuk a Jastrib na rozkaz štábu partizánskeho hnutia pri 4. ukrajinskom fronte zostúpil 28. októbra 1944 z hôr a obsadil v nemeckom tyle obce pod Vihorlatom v snahe pomôcť Červenej armáde pri Východokarpatskej operácii. Nemci 30. októbra partizánov zatlačili naspäť do Vihorlatu a vypálili obec Vinné. Oddiel Veža postupoval smerom k frontu a pri Remetských Hámroch sa 12. novembra 1944 spojil s Červenou armádou.
Vznik oddielu Veža.
Partizánska jednotka Pugačov bol jeden z prvých partizánskych oddielov na území Slovenska počas druhej svetovej vojny. Jeho základ tvorila osemčlenná skupina sovietskych utečencov z nacistických zajateckých táborov. Spoluzakladateľom oddielu bol Ján Boroš, syn komunistického funkcionára Pavla Boroša. V apríli 1944 sa oddiel po nemeckom prepade partizánskeho tábora na Petičovej presunula do Vihorlatu pod vrch Kyjov. V máji 1944 bolo niekoľko príslušníkov jednotky vrátane náčelníka štábu a komisára zajatých nacistami. V júni 1944 tragicky zahynul veliteľ jednotky Jemeljanov a velenie prebral Kudriavcov. Krátko pred vypuknutím SNP sa časť oddielu spojila s partizánskym zväzkom Čapajev a druhá časť zostala vo Vihorlatských vrchoch a vstúpila do partizánskeho oddielu Jastrib.
Veliteľ partizánskej skupiny Jastrib Michail Z. Sieň navštívil v polovici septembra štáb vojensko-partizánskej brigády Kriváň v Nechválovej Polianke. Informoval ich o činnosti svojej skupiny a zároveň tlmočil prosbu. Skupina Jastrib mala v tom čase okolo 70 príslušníkov. Vrátila sa k pôvodnej úlohe, s ktorou bola vysadená – zabezpečovať spravodajstvo pre 4. ukrajinský front. Zvýšený počet príslušníkov pri
plnení tejto úlohy jej nevyhovoval. Preto veliteľ Jastribu M. Sieň požiadal veliteľa brigády Kriváň pplk. Jozefa Vogla, aby prevzal do brigády Kriváň asi 50-člennú skupinu partizánov, ktorá pozostávala prevažne z civilistov z obcí Vihorlatu.
27. septembra sa brigáda Kriváň presunula do Vihorlatu do tábora oddielu Jastrib. Veliteľ skupiny Jastrib Michail Z. Sieň oboznámil štáb brigády Kriváň s celkovou situáciou v novom operačnom priestore a potvrdil svoje predošlé rozhodnutie odovzdať brigáde vyše 50 príslušníkov svojej skupiny. Títo boli zaradení do brigády Kriváň ako rota Boroš v počte 56 civilných osôb, 6 vojakov. Výzbroj pozostávala z pušiek, niekoľkých samopalov a pištolí.
Borošova skupina po niekoľkých dňoch prejavila nespokojnosť so začlenením do brigády Kriváň. Ján Boroš požiadal pplk. Jozefa Vogla o odčlenenie a osamostatnenie jeho skupiny z dôvodu, že väčšina jeho mužov pochádza z okolitých obcí a musia dohliadať na rodiny. Navyše existovali silné ideologické rozpory, keď pplk. Vogl resp. brigáda Kriváň bojovali za obnovenie Československa, zatiaľčo Ján Boroš bol zástancom pripojenia (aspoň východného) Slovenska k Sovietskemu zväzu. Pplk. Vogl s požiadavkou nakoniec súhlasil. Členovia roty Boroš si mohli vybrať, či ostanú v brigáde Kriváň, alebo prejdú do nového oddielu. Väčšina si vybrala nový oddiel. Pplk. Jozef Vogl ich pri rozlúčke požiadal o spoluprácu a za veliteľa im určil npor. pech. Andreja Kolbašovského, ktorý pochádzal z tohto regiónu. Ale skupina si zvolila za veliteľa Jána Boroša a náčelníka štábu Štefana Smoľaka. Npor. A. Kolbašovský ostal v brigáde Kriváň. Nová skupina prijala názov Veža.
Činnosť oddielu.
Nový oddiel sa presunul a postavil si nový tábor asi tri kilometre západne od Kyjova. Veliteľom roty sa stal A. Varga, poradný zbor štábu viedol J. Gamboš, jeho členmi boli J. Špak a M. Človiečok, veliteľmi čiat J. Hladký, J. Pouchan, P. Džavan a V. GriMberger. Oddiel vykonával spravodajskú činnosť pre 4. ukrajinský front, v spolupráci s ilegálnymi organizáciami KSS vo Vinnom a Michalovciach pomáhal zakladať Revolučné národné výbory a vykonával diverznú činnosť.
8. októbra odzbrojil oddiel vo Vysokej finančnú stráž. 10. októbra poškodil železničnú trať pri Nacinej Vsi a tým prerušil dopravu na 24 h. Napadol nemecké kolóny pri Vinnom, Porúbke, Fekišovciach. 
Veliteľ partizánskej skupiny Jastrib dostal rozkaz od Štábu partizánskeho hnutia pri 4.ukrajinskom fronte, aby partizánske jednotky dislokované v lesoch Vihorlatu obsadili obce na južnom a čiastočne aj na severnom svahu Vihorlatu a zamedzili nemeckým a maďarským vojskám využiť podhorské cesty na ústup. 
Partizánske jednotky obsadili 28. októbra v popoludňajších hodinách obce Vinné, Jovsa, Kusín, Kaluža, Porúbke a Tarnava. Akcii velil veliteľ brigády Kriváň pplk. Jozef Vogl. Úlohou oddielu Veža bolo zaujať obranu v Tarnave (dnes Trnava pri Laborci), jedno družstvo zostalo v Porúbke. Veliteľstvo oddielu Veža bolo vo Vinnom pri štábe Kriváňa. Štáb brigády Kriváň a Okresný národný výbor, ktorý vyšiel z ilegality, sa usadili v škole vo Vinnom. Večerného verejného vystúpenia Okresného národného výboru sa zúčastnil aj Ján Boroš. Noc z 28. na 29. októbra prebehla pokojne. Ráno boli zahájené bojové akcie. Partizánske oddiely odzbrojili v zemplínskych obciach desiatky najmä maďarských vojakov a ukoristili niekoľko nákladných áut so zbraňami a muníciou. 
Dňa 29. októbra akcia vojakov a partizánov pod Vihorlatom kulminovala. No front sa nepohol z miesta. Vojaci a partizáni vedeli, že nedokážu udržať kruhovú obranu obsadených obcí. Preto sa časť obyvateľov Michaloviec, ktorá sa uchýlila na partizánske územie, chcela vrátiť naspäť. Aj časť dobrovoľníkov odchádzala kvôli starostlivosti o rodiny. 
Nemecké jednotky 30. novembra zaútočili na obec Vinné a popoludní ju obsadili. Obyvateľstva vyhnali, dedinu vyrabovali a podpálili. 
Partizánsky oddiel Veža sa stiahol späť do tábora vo Vihorlate a následne postupoval smerom k frontu. Pri Remetských Hámroch sa 12. novembra 1944 spojil s Červenou Armádou.
Vojnové zločiny.
Členovia partizánskej skupiny Veža zavraždili okolo 6. októbra mlynára Anguša v Hnojnom, ktorý ich mal údajne udávať, hoci práve tento mlynár zásoboval partizánov Tento čin bol jednou z tém porady veliteľov partizánskych skupín pôsobiacich vo Vihorlate 23. októbra o spolupráci za účasti pplk. Vogla (brigáda Kriváň), por. V. Mohoritu (skupina Borkaňuk), M. Z. Sieňa (skupina Jastrib) a Jána Boroša (skupina Veža), kde riešili podporu v boji, rozdelenie potravín, preberanie si členov a ustanovenie spoločného súdu na vydávanie rozsudkov smrti.
3. januára 1991 tajomník Okresného výboru Konfederácie politických väzňov Slovenska Štefan Pazdera v liste maďarskému veľvyslancovi v ČSFR obvinil oddiel Veža z popravy maďarských zajatcov. Analýzu situácie následne publikovala 19. januára 1991 (a uvádzala argumenty svedčiace o nevine Veže v tomto prípade) Katarína Lukáčová v článku "„Bohovia vrhajú tiene“" v denníku Slovenský Východ.

</doc>
<doc id="720724" url="https://sk.wikipedia.org/wiki?curid=720724" title="Gabriela Spanic">
Gabriela Spanic

Gabriela Elena Španić Utrera (* 10. december 1973, Ortiz, Guárico, Venezuela) je venezuelská herečka, modelka a speváčka.
Pochádza zo štátu Guárico. Má sestru-dvojča Danielu, ktorá je tiež herečkou, a ďalších dvoch mladších súrodencov. Jej otec Casimiro Španić je chorvátskeho pôvodu a do Venezuely prišiel po druhej svetovej vojne.
Študovala psychológiu na Universidad Católica Andrés Bello, dala však prednosť herectvu a modelingu. V roku 1992 bola finalistkou súťaže Miss Venezuela. V roku 1994 stvárnila hlavnú protagonistku v telenovele "Como tú ninguna". Medzinárodný úspech jej priniesla dvojrola v seriáli "La usurpadora". Účinkovala aj v telenovelách "Votrelkyňa", "Odplata" a "Tierra de pasiones". V roku 2010 si zahrala zápornú úlohu v telenovele "Nezlomná Valentína". V roku 2011 uzavrela zmluvu s mexickou spoločnosťou TV Azteca, ktorá ju obsadila do seriálov "Emperatriz" a "Siempre tuya Acapulco". Gabriela tiež vydala štyri spevácke albumy a knižnú autobiografiu.

</doc>
<doc id="720725" url="https://sk.wikipedia.org/wiki?curid=720725" title="Kresťanskodemokratické hnutie">
Kresťanskodemokratické hnutie



</doc>
<doc id="720726" url="https://sk.wikipedia.org/wiki?curid=720726" title="KDH - Kresťanskodemokratické hnutie">
KDH - Kresťanskodemokratické hnutie



</doc>
<doc id="720732" url="https://sk.wikipedia.org/wiki?curid=720732" title="Grimov laz">
Grimov laz

 
Grimov laz () je horské sedlo v hlavnom hrebeni Slanských vrchov. Nachádza sa v severnej polovici pohoria, nad obcou Zlatá Baňa, juhovýchodne od Prešova.
Polohopis.
Leží v severnej polovici Slanských vrchov, v geomorfologickom podcelku Šimonka. Nachádza sa v najvyššej časti pohoria, priamo pod dominantnou Šimonkou (). Sedlo leží na úbočí a v pravom zmysle nie je najnižším bodom zníženiny hrebeňa, ktorý pokračuje južným smerom k Dubníku (). Prepája záver Zlatobanskej kotliny na západe a údolie Oľšavky na juhozápade s Brestovou dolinou na juhovýchode. Voda z juhozápadných svahov odteká Oľšavkou do Oľšavy v povodí Hornádu a z juhovýchodných Zámutovským potokom do Tople. V sedle sa nachádza križovatka značených turistických chodníkov a časť lokality pokrýva horská lúka.
Sedlo leží v Prešovskom kraji, na hranici okresov Vranov nad Topľou a Prešov a zasahuje na katastrálne územia obcí Zámutov a Zlatá Baňa.

</doc>
<doc id="720735" url="https://sk.wikipedia.org/wiki?curid=720735" title="Víťazoslav Moric">
Víťazoslav Moric

Ing. Víťazoslav Moric, CSc. (* 2. apríl 1946, Žabokreky) je slovenský podnikateľ a bývalý politik obnovenej SNS v 90. rokoch 20. storočia a na začiatku 21. storočia.
Profesionálna kariéra.
Absolvoval štúdium na Chemickotechnologickej fakulte Slovenskej vysokej školy technickej so špecializáciou na anorganickú technológiu a elektrochémiu. Od roku 1971 pracoval ako technológ v podniku ŽOS Vrútky. Následne v rokoch 19751983 pôsobil ako samostatný výskumný a vývojový pracovník v ZŤS Martin, odkiaľ prešiel do Výskumno-realizačného ústavu spotrebnej elektrotechniky Bratislava. Tu pracoval do roku 1988 ako vedúci vedecko-výskumný pracovník. V roku 1988 sa stal technickým riaditeľom v podniku Zelenina Martin, š. p., v rokoch 19941998 bol generálnym riaditeľom štátneho ARMEX-u, a. s. Po roku 2002 pôsobil ako poradca a konzultant vo viacerých spoločnostiach a v roku 2003 sa stal prezidentom akciovej spoločnosti ŽOS Vrútky. Pôsobil aj v Rade pre hospodársky rozvoj Slovenska, v Asociácii zamestnávateľských zväzov a združení SR, v Klube 500, Neformálnom ekonomickom fóre Hospodárskeho klubu a pod.
Politická kariéra.
Po roku 1989 sa začal politicky angažovať. Na jar 1990 patril k zakladajúcim členom obnovenej Slovenskej národnej strany. Na žilinskom sneme 19. mája 1990 bol na návrh Jána Slotu zvolený za prvého predsedu strany. V prvých parlamentných voľbách v roku 1990 strana pod jeho vedením zaznamenala doteraz najlepší výsledok (okrem SNR aj do oboch komôr federálneho parlamentu). On sám sa stal poslancom Snemovne národov Federálneho zhromaždenia ČSFR. Predsedom SNS zostal do 23. marca 1991, kedy bol v druhom kole volieb zvolený za predsedu Jozef Prokeš. Vplyv v strane si však udržal počas celých 90. rokov. Po parlamentných voľbách 1992 prestúpil do Snemovne ľudu Federálneho zhromaždenia. Po týchto voľbách bol členom predsedníctva Federálneho zhromaždenia a zároveň bol predsedom dohodovacieho výboru parlamentu pri procese delenia federácie. Okrem toho bol v rámci snemovne ľudu predsedom jej výboru pre životné prostredie. Mandát mu zanikol v súvislosti so zánikom federácie 31. decembra 1992. Po parlamentných voľbách 1994 zasadol za SNS do NR SR, kde zotrval aj po parlamentných voľbách 1998.
V roku 1998 mu bolo udelené štátne vyznamenanie Rad Andreja Hlinku I. triedy za mimoriadne zásluhy na vzniku Slovenskej republiky.

</doc>
<doc id="720736" url="https://sk.wikipedia.org/wiki?curid=720736" title="Zlatá lopta 2024">
Zlatá lopta 2024

Zlatá lopta je cena pre najlepšieho futbalistu sveta hrajúceho v Európe. O víťazovi hlasujú športoví novinári. Cena za rok 2024 sa udelila 28. októbra 2024 a vyhral ju po prvýkrát Rodri.
Tretíkrát v histórii ocenenia sa cena udelila na základe výsledkov sezóny namiesto kalendárneho roka.
Jašinova trofej.
Jašinovu trofej vyhral už po druhýkrát argentínsky brankár Emiliano Martínez

</doc>
<doc id="720737" url="https://sk.wikipedia.org/wiki?curid=720737" title="Víťazoslav Móric">
Víťazoslav Móric



</doc>
<doc id="720753" url="https://sk.wikipedia.org/wiki?curid=720753" title="Jonathan Cape">
Jonathan Cape

Jonathan Cape je londýnske vydavateľstvo založené v roku 1921 Herbertom Jonathanom Capeom (18791960), ktorý bol vedúcim firmy až do svojej smrti.
Po Capeovej smrti sa firma neskôr postupne zlúčila s tromi ďalšími londýnskymi vydavateľstvami. V roku 1987 ju prevzal Random House. Jeho meno pokračuje ako jeden z britských odtlačkov Random House.
História.
Cape a jeho obchodný partner Wren Howard založili vydavateľstvo v roku 1921. Vybudovali si reputáciu vysokokvalitného dizajnu, produkcie a dobrého zoznamu autorov v anglickom jazyku, o ktoré sa staral redaktor a čitateľ firmy Edward Garnett. Capeov zoznam spisovateľov siahal od básnikov vrátane Roberta Frosta a Cecil Day-Lewisa cez autorov pre deti ako Roald Dahl, Hugh Lofting a Arthur Ransome, či romány Jamesa Bonda od Iana Fleminga až po ťažkú ​​beletriu od Jamesa Joycea a T.E. Lawrencea.
Od roku 1960 stál na čele vydavateľstva viac ako tri desaťročia Tom Maschler. Ako 60. roky 20. storočia postupovali, firma úspešne hľadala a publikovala autorov, ktorí boli predstaviteľmi doby, vrátane Johna Lennona. Cape tiež spolupracoval s autorom Len Deighton, ktorého séria špionážnych románov bola odvážnou alternatívou k dobrodružstvám Jamesa Bonda. V 70. rokoch 20. storočia Cape publikoval populárnych autorov mnohých žánrov, vrátane spisovateľov James Graham Ballard, Salmana Rushdieho a spisovateľa pre deti Roalda Dahla.
V roku 1987 bol Cape prevzatý a stal sa odtlačkom Random House. Od roku 2019 je Jonathan Cape vydavateľstvom Vintage Publishing UK.

</doc>
<doc id="720754" url="https://sk.wikipedia.org/wiki?curid=720754" title="Yves Thos">
Yves Thos

Yves Thos (* 29. október 1935, Clichy – † 13. október 2020, Saint-Chaptes) bol francúzsky maliar, grafik, dizajnér, ilustrátor a výtvarník plagátov, ktorý je známy najmä svojimi filmovými maľbami, obalmi komiksových albumov a reklamami. Navrhol plagáty pre približne 150 filmov z 50. až 80. rokov, vrátane pár filmov s Belmondom, Fernandelom a niekoľkých plagátov Jamesa Bonda. Nakreslil aj obálky niekoľkých komiksov (Bob Morane, Tanguy a Laverdure).
Životopis.
Svoju kariéru začal ako štrnásťročný v štúdiu Dante, Publi-Décor, neskôr Pathé a René Ferracci. Vytváral maľované plátna na fasády kín. V devätnástich rokoch namaľoval svoje prvé plagáty pre Pathé a všimli si ho aj väčšie filmové spoločnosti. Ocenili jeho dynamický štýl, zmysel pre kompozíciu a jeho kvality ako portrétistu a koloristu. Po množstve vytvorených filmových plagátoch sa venoval práci na obálkach časopisov, prebaloch kníh a reklamných grafikách. Vytvárl vizuály pre Uncle Ben's, Coca Cola, Dinky Toys a Oasis. V 80. a 90. rokoch ho knižný klub France Loisirs poveril návrhom obálok pre svoju zbierku románov Stephena Kinga. Yves Thos zomrel 13. októbra v Saint-Chaptes neďaleko Uzès vo veku 84 rokov.

</doc>
<doc id="720768" url="https://sk.wikipedia.org/wiki?curid=720768" title="Chełmnské právo">
Chełmnské právo

Chełmnské právo (, , ) bolo variantou magdeburského práva a označovalo typ stredovekého mestského práva pomenované po meste Chełmno.
Bolo zavedené 28. decembra 1233 v štáte Rádu nemeckých rytierov veľmajstrom Hermannom von Salzom a Hermannom Balkom, v čase keď mestá Toruň a Chełmno (Kulm) dostali nemecké mestské právo, najmä ako modifikáciu magdeburských práv. Pôvodný dokument (Kulmer Handfeste) pomenovaný podľa mesta, v ktorom bol podpísaný (Chełmno), sa stratil v roku 1244, keď radnica vyhorela pri útoku vojvodu z Pomoranska Świętopełka II. Obnovená listina z 1. októbra 1251 bola založená na kópii v Toruni, ale práva boli obmedzené. Radnica v Chełmne bola do roku 1458 sídlom vyššieho súdu chelmnského práva. Podľa príkazu Kazimíra IV. bolo právo platné od roku 1476 pre všetkých obyvateľov Kráľovského Pruska (tiež šľachtu).
V území Varmia v počiatočnom období kolonizácie a na východných okrajoch biskupského domínia (viac ohrozeného na nájazdy Litovcov) bola pôda dávaná pruskému obyvateľstvu a boli tak zakladané „služobné dediny“ na pruských právach. Obyčajne takéto dary boli len neveľké – niekoľko akrov (menšie ako v prípade nájomných vsí na chelmnských právach). Obyvatelia obcí s pruskými právami mali povinnosť vojenskej služby, a tiež platili neveľké činže (6 denárov chelmnských a plužné). Až za takýmto ochranným pásom služobných obcí s pruskými právami bola vykonávaná kolonizačná akcia, pri ktorej boli zakladané nájomné dediny s chelmnskými právami. S postupom času bol v novo založenej dedine s chelmnskými právami vyznačovaný služobný majetok na pruských právach. Vlastníci majetkov s pruskými právami (pruská dedina, pruský dvor) vo varmskom domíniu stanovili kmeň zbrojnej sily biskupa.
Na chelmnskom práve jedna zbrojná služba pripadala na 20-40 włók zeme, na pruskom práve jedna zbrojná služba pripadala na 2-4 włoky. Pruské právo dopúšťalo dedičstvo iba synom, zatiaľ čo podľa právach chelmnských dedili aj dcéry a príbuzní v pobočnej línii. Pre osadníkov bolo výhodnejšie lokovanie dediny na práve chelmnskom (menšie vojenské zaťaženie a väčšie práva dedenia). V 15. a 16. storočí po vyľudnení mnohých obcí na Varmii v období opätovnej kolonizácie vsí (zvlášť poľským obyvateľstvom z chlumenska a severného Mazovska), boli dediny zakladané na právach magdeburských, ktoré sa líšili od práv chlumenských tým, že dopúšťali dedičstvo iba v mužstve líniu (ak nebol mužský potomok, vlastníctvo sa vracalo v prípade Varmie biskupovi). V kniežacom Prusku boli chelmnské práva zrušené landrechtom v roku 1620. V kráľovskom Prusku platilo až do delenia Poľska. Chelmnské práva dávali veľké výhody a zaisťovali mnohé slobody, spočiatku boli okrem iného nástrojom na stiahnutie nemeckých osadníkov na krajiny rádu križiakov. Prekračovanie týchto práv bolo jedným z hlavných dôvodov vzniku Pruského spolku a jeho následnom vzdaní sa Poľsku, čím roku 1466 Poľsko získalo prístup k moru.
Tento typ práva bol väčšinou udeľovaný Rádom nemeckých rytierov mestám v rámci ich štátu a susedným Mazovským kniežatstvom, ale aj inde v Poľsku a Litve. Právo zaviedlo množstvo výhod pre obyvateľov oproti magdeburským právam, vrátane práva voliť miestneho sudcu a práva na dedičstvo pre potomkov oboch pohlaví. Od 13. do 18. storočia získalo právo prinajmenšom 224 miest. Okrem toho bolo chełmnské právo rozšírené, nezávisle od rytierov, na väčší súbor zákonov s názvom Alter Kulm.
Počas druhej svetovej vojny bola listina z roku 1251 ukradnutá nemeckými okupantmi zo staromestskej radnice v Toruni, ale po vojne bola vrátená Poľsku. Od roku 1959 sa uchováva v Štátnom archíve v Toruni. Je uvedený na poľskom národnom zozname pamäti sveta, ktorý zahŕňa kandidátov na medzinárodný register.
Mestá.
Mestá, ktoré získali chełmnské právo sa v súčasnosti nachádzajú väčšinou v severnom a strednom Poľsku, v historických regiónoch Ziemia dobrzyńska, Krajna, Kujavsko, Mazursko, Mazovsko, Podlasko, Pomoransko, Powiśle, Warmia, niektoré v južnom Poľsku (Malopoľsko), v Litve a Rusku (Kaliningradská oblasť). Najväčšie sú poľské hlavné mesto Varšava, veľké mestá na najdlhšej poľskej rieke Visla Płock, Toruň a Grudziądz, hlavné prístavné mestá Gdansk, Kaliningrad a Klaipėda, plus Olsztyn.
Historické centrá miest Toruň a Varšava sú zapísané na zozname svetového dedičstva UNESCO historické centrá miest Chełmno, Gdansk a Tykocin a hlavné dominanty miest Czerwińsk nad Wisłą, Grudziądz, Kwidzyn, Lidzbark Warmiński, Malbork, Olsztyn, Płock a Pułtusk sú uvedené ako historické monumenty Poľska.

</doc>
<doc id="720769" url="https://sk.wikipedia.org/wiki?curid=720769" title="Zuzana Mojžišová (album)">
Zuzana Mojžišová (album)

Zuzana Mojžišová je názov tretieho štúdiového albumu slovenskej speváčky Zuzany Mojžišovej. Album v roku 2004 jej vydalo hudobné vydavateľstvo Pyramída.

</doc>
<doc id="720777" url="https://sk.wikipedia.org/wiki?curid=720777" title="Puščaňa">
Puščaňa

Puščaňa je názov štvrtého štúdiového albumu slovenskej speváčky Zuzany Mojžišovej. Album v roku 2019 jej vydalo hudobné vydavateľstvo Go2stage.

</doc>
<doc id="720784" url="https://sk.wikipedia.org/wiki?curid=720784" title="Daddy Cool">
Daddy Cool

Daddy Cool môže byť:

</doc>
<doc id="720785" url="https://sk.wikipedia.org/wiki?curid=720785" title="Obracaná studňa">
Obracaná studňa

 
Obracaná studňa () je horské sedlo v Slanských vrchoch. Nachádza sa v severnej polovici pohoria, nad obcou Hermanovce nad Topľou, severozápadne od Vranova nad Topľou.
Polohopis.
Leží v severnej polovici Slanských vrchov, v geomorfologickom podcelku Šimonka. Nachádza sa v najvyššej časti pohoria, v bočnom hrebeni, vedúcom zo Šimonky () východným smerom na Ivanov vrch (). Oddeľuje západne situovanú dominantnú Šimonku a východne ležiaci vrch Praporec () a zároveň prepája severne ležiacu Hermanovskú dolinu a Brestovú dolinu na juhu. Voda z oboch častí hrebeňa smeruje do Tople; zo severnej Hermanovským potokom, z južnej Zámutovským potokom. V sedle sa nachádza križovatka značených turistických chodníkov.
Sedlo leží v Prešovskom kraji, v okrese Vranov nad Topľou a zasahuje na katastrálne územia obcí Zámutov a Hermanovce nad Topľou.

</doc>
<doc id="720786" url="https://sk.wikipedia.org/wiki?curid=720786" title="Northrop Grumman EA-6B Prowler">
Northrop Grumman EA-6B Prowler

Northrop Grumman (predtým Grumman ) EA-6B Prowler je dvojmotorové prúdové lietadlo určené na elektronický boj. Bol to strednoplošník odvodený od draku lietadla A-6 Intruder. Počiatočnú verziu EA-6A nasadili Spojené štáty už počas vojny vo Vietname. 
Prowler bol vo výzbroji amerických ozbrojených síl od roku 1971, pričom vykonal množstvo misií zameraných na rušenie nepriateľských radarových systémov a na zhromažďovanie rádiových informácií o nepriateľských systémoch protivzdušnej obrany. V júni 2015 bol EA-6B stiahnutý zo služby amerického námorníctva a v marci 2019 ho vyradila aj námorná pechota.
Po vyradení lietadiel EF-111 Raven v roku 1998 bol EA-6B jediným špecializovaným lietadlom elektronického boja ozbrojených síl USA, až do roku 2009, kedy bol v námorníctve zavedený EA-18G Growler.
Vznik a vývoj.
Počas studenej vojny sa protilietadlová obrana stávala čoraz sofistikovanejšou, jej radary dokázali stále efektívnejšie sledovať nepriateľské lietadlá a navádzať na ne rakety zem-vzduch. Aby americké námorníctvo a námorná pechota dokázali čeliť tejto novo vznikajúcej hrozbe, vyvinuli lietadlá určené na elektronický boj, akými boli EF-10B Skyknight a AD Skyraider. Počas 60. rokov 20. storočia vznikla potreba nahradiť tieto stroje, čo viedlo ku vzniku modernejšieho EA-6A "Electric Intruder". Prvá verzia EA-6A vznikla priamou konverziou štandardného draku lietadla A-6 Intruder. EA-6A prvýkrát vstúpila do služby v letkách námornej pechoty v decembri 1965 a zúčastnila sa operácie Rolling Thunder. Celkovo bolo vyrobených 27 strojov EA-6A. Bolo to v podstate dočasné vojenské lietadlo, kým sa nepodarilo navrhnúť a postaviť pokročilejšie EA-6B.
EA-6B bol vyvinutý začiatkom roku 1966 pre americké námorníctvo ako náhrada za EKA-3B Skywarrior. Predná časť trupu bola predĺžená, aby sa vytvoril väčší priestor pre štvormiestny kokpit. Na špičku jeho vertikálneho stabilizátora bola pridaná anténa. Prowler prvýkrát vzlietol 25. mája 1968 a do prevádzky na lietadlových lodiach vstúpil v júli 1971. V rokoch 1966 až 1991 bolo vyrobených 170 sériových lietadiel EA-6B.
EA-6B Prowler bol poháňaný dvoma prúdovými motormi Pratt &amp; Whitney J52 a bol schopný vysokých podzvukových rýchlostí. Hoci bol EA-6B navrhnutý ako lietadlo na elektronický boj a lietadlo velenia a riadenia, bol tiež schopný samostatne zaútočiť na pozemné systémy protivzdušnej obrany. Okrem toho bol EA-6B schopný zhromažďovať spravodajské informácie z elektronických signálov.
EA-6B Prowler bol v priebehu rokov neustále modernizovaný. Prvá takáto modernizácia bola nazvaná „expanded capability“ (EXCAP) a prebiehala od roku 1973. Potom prišla v roku 1976 „improved capability“ (ICAP) a v roku 1980 ICAP II. Modernizácia ICAP II poskytla EA-6B schopnosť odpaľovať strely AGM-45 Shrike a strely AGM-88 HARM.
Konštrukcia.
EA-6B bol plne integrovaný systém elektronického boja určený na operácie z paluby lietadlových lodí. Lietadlo bolo vybavené rušiacim systémom ALQ-99, komunikačným rušiacim systémom USQ-113 a raketou HARM. 
Štvorčlenná posádka Prowleru pozostávala z jedného pilota a troch operátorov elektronického boja. Lietadlo poháňala dvojica prúdových motorov bez prídavného spaľovania Pratt &amp; Whitney J52-P-408A, ktoré umožnili stroju dosiahnuť rýchlosť /h a akčný rádius .
Tankovacia sonda bola ohnutá doprava, aby sa zlepšila viditeľnosť pilota v porovnaní so strojmi A-6 Intruder. Kryt kokpitu mal zlaté tienenie, aby chránil posádku pred rádiovými emisiami, ktoré produkuje elektronické bojové zariadenie.
Operačné nasadenie.
Bojovým krstom si lietadlá EA-6B prešli v roku 1972 počas misií vo Vietname. Neskôr v roku 1983 sa štyri lietadlá Prowler zúčastnili invázie na Grenadu z lietadlovej lode USS Independence (CV-62). V apríli 1986 počas operácie El Dorado Canyon zablokovali stroje Prowler líbyjský radar. Lietadlá dislokované na lietadlovej lodi USS Enterprise (CVN-65) zabezpečovali 18. apríla 1988 rušenie iránskych radarov a komunikačných systémov počas operácie Praying Mantis.
Do operácie Púštna búrka v roku 1991 bolo zapojených celkom 39 EA-6B Prowlerov, z toho 27 vzlietalo zo šiestich lietadlových lodí a 12 zo základní americkej námornej pechoty. Počas 4 600 letových hodín Prowlery vypálili cez 150 rakiet AGM-88 HARM. Lietadlá námorníctva vykonali 1132 bojových letov a stroje námornej pechoty 516 letov. Počas celej operácie nedošlo k strate jediného z týchto strojov.
Počas tretej vojny v Perzskom zálive boli Prowleri používané v Iraku na rušenie pozemných signálov z mobilných telefónov a otváračov garážových brán, ktoré spúšťali improvizované bomby nastražené pri ceste.

</doc>
<doc id="720788" url="https://sk.wikipedia.org/wiki?curid=720788" title="Takáčovci">
Takáčovci

Takáčovci môžu byť:

</doc>
<doc id="720789" url="https://sk.wikipedia.org/wiki?curid=720789" title="Turistická značkovaná trasa číslo 2428">
Turistická značkovaná trasa číslo 2428

 Turistická značkovaná trasa číslo 2428 je krátka modrá trasa v Malých Karpatoch, ktorá vedie z Modry na Veľkú homoľu. Dĺžka trasy je 7,2 km. Turistická trasa je v správe Klubu slovenských turistov.

</doc>
<doc id="720790" url="https://sk.wikipedia.org/wiki?curid=720790" title="Stredná odborná škola technológií a remesiel">
Stredná odborná škola technológií a remesiel

Stredná odborná škola technológií a remesiel je stredná škola na Ivánskej ceste 21, na sídlisku Trnávka v mestskej časti Ružinov v Bratislave.
Od roku 2015 stredná škola pôsobí ako Centrum odborného vzdelávania a prípravy v stavebníctve. Odborná škola ponúka štúdium 4-ročných študijných odborov, ale aj 3-ročných a 2-ročných učebných odborov so zameraním na stavebníctvo a elektrotechniku. Stredná škola má v ponuke aj nadstavbové štúdium v dennej a externej forme, a aj skrátené štúdium v učebných odboroch pomocou externej formy.
História.
V roku 1958 vznikol predchodca našej vzdelávacej inštitúcie – Odborné učilište štátnych pracovných záloh, kde sa žiaci pripravovali pre štátny podnik Stavoindustria. V spolupráci s Doprastavom Bratislava a Bratislavským stavebným podnikom sa v roku 1966 vybudoval nový moderný areál odborných učilíšť na Ivanskej ceste. V polovici 70. rokov 20. storočia sa zmenil názov školy na Stredné odborné učilište stavebné. V roku 1986 sa rozšíril komplex objektu školy o novú budovu s 15 triedami a telocvičňu. 1. januára 1991 sa škola stala samostatným právnym subjektom Ministerstva výstavby a stavebníctva Slovenskej republiky. Od roku 2002 je zriaďovateľom Bratislavský samosprávny kraj. Od roku 2008 sa inštitút stáva strednou odbornou školou.
Študijné odbory.
Zdroj:

</doc>
<doc id="720792" url="https://sk.wikipedia.org/wiki?curid=720792" title="Pierre Cardin">
Pierre Cardin

Pierre Cardin (* 2. júl 1922, Sant'Andrea di Barbarana, Benátsko – † 29. december 2020, Neuilly-sur-Seine) bol francúzsky návrhár a podnikateľ.
Životopis.
Cardinov otec, bohatý francúzsky obchodník s vínom, si želal, aby Cardin študoval architektúru, no od detstva sa zaujímal o krajčírstvo. V 17 rokoch odišiel do Vichy aby sa stal krajčírom v pánskom obchode. Po druhej svetovej vojne nastúpil do parížskeho módneho domu Paquin, kde pomáhal navrhovať kostýmy napríklad pre film Jeana Cocteaua "Kráska a zviera" (1946)"." Po spolupráci s Paquin, Schiaparelli a Dior si v roku 1950 Cardin otvoril vlastnú krajčírsku dielňu. O pár rokov neskôr, čiže v roku 1959 vytvoril kolekciu pre parížsky obchodný dom Printemps, čím sa vyznamenal medzi priekopníkmi vtedajšej módy. Taktiež vytvoril jednu z prvých ready-to-wear kolekcie pre ženy a v roku 1960 predstavili prvú dizajnérsku ready-to-wear kolekciu pre mužov. Následne čoraz viac rozvíjal výrobu odevov a doplnkov na priemyselnej úrovni. Postupne si získal solídne renomé aj ako výrobca pánskych oblekov. V polovici 60. rokov pomohli jeho strohé, krátke, efektné dizajny a používanie vinylu, prilieb a okuliarov spustiť takzvaný vzhľad vesmírneho veku. Cardin sa neskôr preslávil licencovaním svojho mena na použitie na rôznych produktoch (napríklad na slnečné okuliare). Vniesol kreativitu a predstavivosť do oblasti pánskej módy, na rozdiel od britskej prísnosti. Od roku 1992 bol členom Francúzskej akadémie. Zomrel v utorok 29. decembra vo veku 98 rokov.

</doc>
<doc id="720793" url="https://sk.wikipedia.org/wiki?curid=720793" title="Ozbrojené sily Európskej únie">
Ozbrojené sily Európskej únie

Ozbrojené sily Európskej únie predstavujú jednotlivé armády 27 členských štátov Európskej únie, pretože oblasť obrany zostáva aj naďalej doménou národných štátov. Európska integrácia bola však v posledných rokoch prehĺbená aj v tejto oblasti v rámci Spoločnej bezpečnostnej a obrannej politiky ("Common Security and Defence Policy", CSDP), ktorá spadá pod Spoločnú zahraničnú a bezpečnostnú politiku ("Common Foreign and Security Policy", CFSP). Ďalším prvkom bolo vytvorenie samostatných medzinárodných síl zameraných na obranu EÚ. V poslednej dobe bol tiež spustený rad vojenských operácií CSDP. Hlavnou vojenskou alianciou v Európe zostáva NATO, ktorého členmi je 21 štátov EÚ a ďalšie európske krajiny mimo EÚ.
Niekoľko vplyvných činiteľov, napríklad bývalý francúzsky prezident Nicolas Sarkozy, nemecká kancelárka Angela Merkelová, taliansky minister zahraničných vecí Franco Frattini či bývalý belgický premiér Guy Verhofstadt, vyjadrilo podporu spoločnej obrane Únie. Tento zámer vyžadujúci jednomyseľnú podporu naprieč členskými štátmi bol formálne zakotvený v Článku 42 Zmluvy o Európskej únii po nadobudnutí platnosti Lisabonskej zmluvy 1. decembra 2009. Lisabonská zmluva ďalej rozšírila princíp „posilnenej spolupráce“ za účelom aplikácie na oblasť obrany. Tento mechanizmus umožňuje menšiemu počtu členských štátov, aby prehĺbili európsku integráciu v inštitucionálnom rámci EÚ, a to bez nutnosti zapojenia ostatných členských štátov.

</doc>
<doc id="720797" url="https://sk.wikipedia.org/wiki?curid=720797" title="Jastrib (partizánsky oddiel)">
Jastrib (partizánsky oddiel)

Partizánsky oddiel Jastrib bol sformovaný z 5-člennej spravodajsko-prieskumnej skupiny vyslanej štábom partizánskeho hnutia 4. ukrajinského frontu pod velením M. Sieňa. Skupina bola vysadená 16. augusta 1944 pri Vinnom. Po vypuknutí Slovenského národného povstania sa k nej pripojila skupina vojakov z 2. divízie Východoslovenskej armády vedená npor. Kolbašovským. V polovici septembra 1944 sa spojila so zvyškom oddielu Pugačov, ktorý po odchode časti oddielu k zväzku Čapajev zostal vo Vihorlate. Veliteľom oddielu Jastrib sa stal P. Michajľusenko-Donov, zástupcom veliteľa V. Smirnov, náčelníkom štábu M. Sieň. Oddiel mal spočiatku 40, neskôr až 200 príslušníkov. Uskutočnil viacero bojových a diverzných akcií v priestore MichalovceHumennéSnina. Rozšírením stratil však svoj pôvodný spravodajský charakter a nemohol dobre plniť úlohy uložené štábom 4. ukrajinského frontu, preto slovenskí príslušníci prešli 27. septembra 1944 do vojenskopartizánskej brigády Kriváň, no časť bývalých slovenských príslušníkov oddielu Pugačov sa úplne osamostatnila a utvorila partizánsky oddiel Veža. Novým veliteľom Jastribu sa stal M. Sieň, náčelníkom štábu P. MichajľusenkoDonov. Oddiel plnil spravodajské úlohy na vtedajšom maďarskoslovenskom pohraničí. Po obsadení podvihorlatských obcí 28. októbra 1944 partizánmi bránil pri nasledujúcom nemeckom protiútoku úsek Kusín. Po prelomení obrany sa stiahol do lesov a v polovici novembra 1944 sa v priestore Humenného spojil s jednotkami Červenej Armády.
Vznik oddielu Jastrib.
5-členná spravodajsko-prieskumná skupiny bola vyslaná štábom partizánskeho hnutia 4. ukrajinského frontu v zložení:
Skupina bola vysadená 16. augusta 1944 pri Vinnom. Pri zoskoku došlo k poškodeniu vysielačky, preto sa skupina na určitý čas preorientovala na diverznú a deštrukčnú činnosť. 
Partizánska jednotka Pugačov bol jeden z prvých partizánskych oddielov na území Slovenska počas druhej svetovej vojny. Krátko pred vypuknutím SNP sa časť oddielu spojila s partizánskym zväzkom Čapajev a druhá časť pod vedením Piotra N. Michajľusenka (krycie meno Donov) zostala vo Vihorlatských vrchoch a vstúpila do partizánskeho oddielu Jastrib, ktorý sa utáboril ma mieste bývalého pôsobiska oddielu Pugačov. K oddielu sa pridala aj druhá časť bývalého oddielu Pugačov pozostávajúca zo slovenských príslušníkov pod vedením Jána Boroša (syn komunistického funkcionára Pavla Boroša.) 
Po vypuknutí Slovenského národného povstania sa niektoré jednotky Východoslovenskej armády nenechali odzbrojiť a rozhodli sa Nemcom klásť odpor. Časť týchto jednotiek sa zhromaždila na kóte 421 pri Tokajíku, kde sídlil tábor partizánskeho oddielu pplk. M. I. Šukajeva. Ten vytvoril zo slovenského vojska 12 oddielov (brigád), pričom 12. brigáde velil npor. A. Kolbašovský z pešieho pluku 6 2. divízie VSA. Táto sa presunula do Vihorlatu a pripojila sa k výsadku Jastrib.) 
Veliteľ partizánskej skupiny Jastrib Michail Z. Sieň navštívil v polovici septembra štáb vojensko-partizánskej brigády Kriváň v Nechválovej Polianke. Informoval ich o činnosti svojej skupiny a zároveň tlmočil prosbu. Skupina Jastrib mala v tom čase okolo 70 príslušníkov. Po dodaní náhradných súčiastok k vysielačke sa skupina Jastrib vrátila k pôvodnej úlohe, s ktorou bola vysadená – zabezpečovať spravodajstvo pre 4. ukrajinský front. Zvýšený počet príslušníkov pri plnení tejto úlohy jej nevyhovoval. Preto veliteľ Jastribu M. Sieň požiadal veliteľa brigády Kriváň pplk. Jozefa Vogla, aby prevzal do brigády Kriváň asi 50-člennú skupinu partizánov, ktorá pozostávala prevažne z civilistov z obcí Vihorlatu.
27. septembra sa brigáda Kriváň presunula do Vihorlatu do tábora oddielu Jastrib. Veliteľ skupiny Jastrib Michail Z. Sieň oboznámil štáb brigády Kriváň s celkovou situáciou v novom operačnom priestore a potvrdil svoje predošlé rozhodnutie odovzdať brigáde vyše 50 príslušníkov svojej skupiny. Bývalí príslušníci slovenskej armády vedení A. Kolbašovským v Kriváni ostali, no bývalí členovia oddielu Pugačov pod vedením Jána Boroša prejavila nespokojnosť so začlenením do brigády Kriváň a požiadala o odčlenenie a osamostatnenie. Nová skupina prijala názov Veža. 
Na mieste tábora oddielu Jastrib je hrob partizána Ignaca Belorusa. Ten bol ťažko zranený pri podmínovaní Hamornického mosta. K zranenému privolali lekárku Hauptlorencovú, ktorej sa ale nepodarilo zachrániť jeho život. 
Nakoľko oddiel Veža nedisponoval rádiostanicou a brigáda Kriváň o svoju prišla pri ústupe do Vihorlatu, oddiel Jastrib zabezpečoval pre tieto jednotky rádiotelegrafické spojenie so štábom partizánskeho hnutia pri 4. ukrajinskom fronte.
Vypálenie obce Vinné.
Veliteľ partizánskej skupiny Jastrib dostal rozkaz od Štábu partizánskeho hnutia pri 4.ukrajinskom fronte, aby partizánske jednotky dislokované v lesoch Vihorlatu obsadili obce na južnom a čiastočne aj na severnom svahu Vihorlatu a zamedzili nemeckým a maďarským vojskám využiť podhorské cesty na ústup. 
Partizánske jednotky obsadili 28. októbra v popoludňajších hodinách obce Vinné, Jovsa, Kusín, Kaluža, Porúbke a Tarnava. Akcii velil veliteľ brigády Kriváň pplk. Jozef Vogl. Úlohou oddielu Jastrib bolo zaujať obranu na južnom okraji obce Vinné. Štáb brigády Kriváň a Okresný národný výbor, ktorý vyšiel z ilegality, sa usadili v škole vo Vinnom. Večerného verejného vystúpenia Okresného národného výboru sa zúčastnil za oddiel Jastrib M. Sieň. Skupina Jastrib oznámila rádiotelegraficky začatie akcie 4. ukrajinskému frontu. Noc z 28. na 29. októbra prebehla pokojne. Ráno boli zahájené bojové akcie. Partizánske oddiely odzbrojili v zemplínskych obciach desiatky najmä maďarských vojakov a ukoristili niekoľko nákladných áut so zbraňami a muníciou.
Dňa 29. októbra akcia vojakov a partizánov pod Vihorlatom kulminovala. No front sa nepohol z miesta. Vojaci a partizáni vedeli, že nedokážu udržať kruhovú obranu obsadených obcí. Preto sa časť obyvateľov Michaloviec, ktorá sa uchýlila na partizánske územie, chcela vrátiť naspäť. Aj časť dobrovoľníkov odchádzala kvôli starostlivosti o rodiny. 
Nemecké jednotky 30. novembra zaútočili na obec Vinné a popoludní ju obsadili. Obyvateľstva vyhnali, dedinu vyrabovali a podpálili. 
Partizánsky oddiel Jastrib sa po 30. októbri stiahol späť do tábora vo Vihorlate a rozčlenil sa na 4 menšie jednotky 4 družstvá, každé z nich sa utáborilo na inom mieste tak, aby mohli sledovať pohyb nemeckých vojsk na trase Michalovce Sobrance, MichalovceHumenné, HumennéSnina. V polovici novembra 1944 sa v priestore Humenného spojil s jednotkami Červenej Armády.

</doc>
<doc id="720798" url="https://sk.wikipedia.org/wiki?curid=720798" title="Svätokrádež">
Svätokrádež

Svätokrádež je porušením alebo poškodením posvätného predmetu, miesta alebo osoby. Keď je svätokrádež slovná, nazýva sa rúhaním, a keď je fyzická, často sa nazýva znesvätením. Vo všeobecnom zmysle by bol svätokrádežou každý priestupok proti tomu, čo sa považuje za cnosť náboženstva, a teda aj priblíženie sa k posvätnému miestu bez povolenia.
Väčšina starovekých náboženstiev má pojem analogický s pojmom svätokrádež, ktorý sa často považuje za druh tabu. 
Etymológia.
Pojem „svätokrádež“ pochádza z latinského "sacer", čo znamená posvätný, a "legere", čo znamená kradnúť. V rímskych časoch sa vzťahoval na vykrádanie chrámov a hrobov. V čase Cicera sa svätokrádež rozšírila a zahŕňala slovné previnenia proti náboženstvu a nedôstojné zaobchádzanie s posvätnými predmetmi.
Latinské podstatné meno "sacrilegus" teda znamená „ten, kto kradne posvätné veci“.
Kresťanstvo.
S príchodom kresťanstva ako oficiálneho náboženstva Rímskej ríše cisár Theodosius I. kriminalizoval svätokrádež v ešte širšom zmysle, vrátane kacírstva, schizmy a priestupkov proti cisárovi, napríklad daňových únikov.
V stredoveku sa pojem svätokrádeže opäť obmedzil na fyzické akty proti posvätným predmetom, čo tvorí základ všetkých neskorších katolíckych učení o tejto téme. Hlavným trestným činom bolo manipulovanie s konsekrovanou hostiou, inak nazývanou "Telo Kristovo". Okrem toho viedlo znesvätenie Biblie k trestnému stíhaniu.
Väčšina moderných národov z úcty k slobode slova upustila od zákonov proti svätokrádeži, s výnimkou prípadov, keď dochádza k ujme na zdraví alebo majetku. V Spojených štátoch amerických Najvyšší súd v prípade "Burstyn v. Wilson" (1952) zrušil zákon proti svätokrádeži, keď rozhodol, že tento pojem nemožno úzko vymedziť spôsobom, ktorý by chránil pred ustanovením jednej cirkvi nad druhou, a že takéto zákony porušujú slobodu náboženského vyznania a slobodu prejavu.
Napriek dekriminalizácii sú činy svätokrádeže stále niekedy verejnosťou vnímané s veľkým nesúhlasom, a to aj zo strany nominálnych alebo bývalých príslušníkov urážaného náboženstva, najmä ak sú tieto činy vnímané ako prejav nenávisti voči určitej sekte alebo vierovyznaniu.
Katolícka cirkev.
Podľa rímskokatolíckej teológie sa svätokrádež klasifikuje ako osobná, miestna alebo pravá.
Osobná svätokrádež je neúcta k osobe zasvätenej rehoľným sľubom (mnísi, mníšky atď.) alebo sviatosťou kňazstva (diakoni, kňazi, biskupi). Zosmiešňovanie, alebo urážanie členov duchovenstva sa považuje za osobnú svätokrádež, pretože nepriateľstvo často nie je namierené proti samotnej osobe, ale proti cirkvi alebo Bohu, ktorého zastupuje. Vždy, keď osoby v rehoľnom alebo kňazskom živote porušia šieste prikázanie a porušia sľub cudnosti, považuje sa to z ich strany za osobnú svätokrádež. Napadnutie člena duchovenstva zvykne znamenať automatickú exkomunikáciu. Od roku 1983 je exkomunikovaný len ten, kto fyzicky napadne pápeža.
Miestna svätokrádež je porušovanie a znesväcovanie posvätných miest a priestorov. Do tejto kategórie by patrilo vykradnutie alebo poškodzovanie kostola, kaplnky, oratória, kláštora alebo opátstva. Mohlo by to byť aj páchanie nemorálnych a hriešnych činov v posvätnej budove, ako je vražda alebo sexuálny akt. Kódex z roku 1917 považoval za svätokrádež pochovanie verejne exkomunikovanej osoby na katolíckom cintoríne alebo posvätnej pôde. Súčasný kódex z roku 1983 sa o tom nezmieňuje.
Pravá svätokrádež je pohŕdavá neúcta k posvätným veciam, najmä ku siedmim sviatostiam alebo ku všetkému, čo sa používa na bohoslužbu (oltáre, rúcha, kalichy, svätostánky atď.). Môže sa to stať predovšetkým udeľovaním alebo prijímaním sviatostí v stave ťažkého hriechu, ako je napríklad prijímanie eucharistie. Používanie posvätných nádob na svetské účely, napríklad kalicha na pitie koktailov, alebo používanie bežných predmetov, ako sú papierové taniere a polystyrénové poháre, na liturgické uctievanie, sú tiež príkladmi pravej svätokrádeže. Najhorším druhom je znesvätenie eucharistie, keďže je to najdôležitejší a najposvätnejší predmet v katolicizme (oveľa viac ako akákoľvek relikvia alebo historický artefakt).
Anglicko a Wales.
V reformovanom Anglicku bola svätokrádež po stáročia trestným činom, hoci jej zákonná definícia sa značne líšila. Väčšina anglických slovníkov zo sedemnásteho a osemnásteho storočia sa odvolávala na primárny význam krádeže predmetov z kostola.
Trestné právo bolo konsolidované Peelovými zákonmi z roku 1828:
Tieto paragrafy boli nahradené v zákone o krádeži z roku 1861:
Tento trestný čin nebolo možné súdiť na štvrťročných zasadnutiach.
Ako násilie, sebapoškodzovanie a pýcha.
Násilie voči Bohu bolo znakom pýchy, ktorá prinášala atribúty božskej povahy do hmotného sveta, zatiaľ čo ich existencia patrila bohom, a preto bola nedotknuteľná.

</doc>
<doc id="720799" url="https://sk.wikipedia.org/wiki?curid=720799" title="Švábske zrkadlo">
Švábske zrkadlo

Švábske zrkadlo je právny dokument, napísaný v okolo roku 1275 františkánskym mníchom z Augsburgu. Zaoberá sa najmä otázkami vlastníctva pôdy a léna a vychádza z Pentateuchu, rímskeho práva, ako aj kánonického práva. Napísané v strednej hornej nemčine, vychádza zo Saského zrkadla zo začiatku 13. storočia.
Švábske zrkadlo vo všeobecných záležitostiach vychádza zo Saského zrkadla, resp. z na neho vychádzajúceho "Deutschenspiegel" (Zrkadla nemeckých ľudí), ale autor svoje dielo obohacuje o zásady vychádzajúce z Biblie, rímskeho, kanonického práva, franských kapitulárov a ďalších prameňov. Je rozdelené, podobne ako Saské zrkadlo, na časť venovanú zemskému a časť lennému právu. Naopak vo vzťahu pápeža a cisára priznáva na rozdiel od severonemeckého poňatia väčšiu moc pápežovi. Zaujímavé je pojednanie o židovskej prísahe, vplyvom kanonického práva sú tiež zakázané zmiešané manželstvá.
Pomenovanie "Schwabenspiegel" („zrkadlo Švábov“) je tiež prevzaté zo "Sachsenspiegel" („zrkadlo Sasov“), obe sa metaforicky prirovnávajú k zrkadlu, v ktorom možno vnímať dobro a zlo. Keďže kódex nie je normatívny, ale popisný, zaznamenáva súčasnú právnu prax, neukladá žiadne nové zákony.

</doc>
<doc id="720801" url="https://sk.wikipedia.org/wiki?curid=720801" title="Undercover (album Rolling Stones)">
Undercover (album Rolling Stones)

Undercover je sedemnásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 7. novembra 1983 cez ich hudobné vydavateľstvo Rolling Stones Records. Nasledujúci album kapely, "Dirty Work" z roku 1986, kapele vyšiel už vo vydavateľstve Columbia Records.
Po tom, čo bol predchádzajúci štúdiový album skupiny "Tattoo You" (1981) väčšinou poskladaný z pozbieraných starších nahrávok, "Undercover" bol v 80. rokoch ich prvým, na ktorom sú kompletne nové skladby. Napätie v štúdiu bolo vysoké, pretože každý z hlavných skladateľov chcel posunúť kapelu iným smerom. Spevák Mick Jagger sa snažil prispôsobiť moderným trendom v hudbe, uprednostňoval hudobné textúry vychádzajúce zo žánrov ako reggae, worldbeat a new wave, gitarista, Keith Richards, chcel, aby sa kapela vrátila ku svojim blues rockovým koreňom. Výsledkom je, že album je eklektickou zbierkou skladieb pokrývajúcich širokú škálu štýlov. Okrem ostatných hlavných členov kapely, vrátane gitaristu Ronnie Wooda, basgitaristu Billa Wymana a bubeníka Charlieho Wattsa, sa na albume objavilo mnoho hosťujúcich hudobníkov. "Undercover" bol posledným albumom, ktorý bol vydaný počas života bývalého člena kapely a častého prispievateľa hrou na klávesové nástroje, Iana Stewarta.
"Undercover" bol po desiatich rokoch prvým albumom kapely The Rolling Stones, ktorý by sa nedostal na 1. miesto v rebríčku albumov v USA, kde bolo jeho vrcholom 4. miesto. Z albumu boli vydané tri single, pričom najlepšie umiestnenie v rebríčku mal „Undercover of the Night“, ktorý sa dostal do Top 40.
Výroba albumu.
Upravené z obsahu na obale albumu "Undercover".

</doc>
<doc id="720803" url="https://sk.wikipedia.org/wiki?curid=720803" title="Bitwarden">
Bitwarden

Bitwarden je Free and Open Source Software pre správu hesiel, určený taktiež na ukladanie iných súkromných informácií ako kreditných kariet alebo identít. Má viacero podôb, vrátane webovej a desktopovej aplikácie, mobilnej aplikácie pre Android a iOS, a rozšírenia prehliadača. Mnohí recenzenti Bitwarden vďaka jeho open source charakteru považujú za viac dôveryhodný než iný podobný softvér.
Funkcie.
Hlavnou funkciou Bitwardenu je možnosť ukladať do koncovo šifrovaného (e2ee) trezoru (anglicky vault) informácie, primárne heslá, kreditné karty, súkromné poznámky a identity. Tieto informácie dokáže taktiež cez rozšírenie prehliadača automaticky vyplňovať pomocou funkcie autofill do príslušných políčok na webových stránkach. Okrem toho ponúka aj možnosti na generovanie silných hesiel a testovanie sily hesiel už existujúcich.
Trezor je automaticky synchronizovaný medzi zariadeniami, na ktorých je daný používateľský účet prihlásený, pomocou serverov nachádzajúcich sa v USA alebo EU. Konto má užívateľ možnosť založiť na každom z týchto dvoch serverov samostatne, nemajú medzi sebou nijakú spojitosť. Do Bitwardenu sa dá prihlásiť pomocou e-mailu, hesla alebo biometrických údajov, s možnosťou viacfázového overenia.
Bitwarden ponúka viacero možností pre import a export dát. Exportovať dáta dokáže ako .json alebo .csv súbor. Užívateľ má taktiež možnosť importovať dáta z mnohých rôznych programov pre správu hesiel, ako napríklad LastPass alebo 1Password.
Napriek tomu že Bitwarden ponúka aj predplatné je väčšina funkcií dostupná zdarma, a to všetky základné funkcie, viacfázové overenie, žiadne limity počtu hesiel a zariadení, posielanie šifrovaných správ a možnosti Self-hostingu. Platené sú funkcie ako integrovaný autentifikátor, ukladanie súborov a správy o bezpečnosti hesiel.
Okrem možností predplatného pre individuálov a rodiny ponúka Bitwarden aj predplatné pre firmy. Tie tým získajú funkcie remote managementu, prístup k API, možnosť single sign-on a prioritnú podporu.
Bezpečnosť.
Bitwarden používa zero-knowledge šifrovanie, teda nemá prístup k žiadnym dátam ktoré doňho používatelia ukladajú. Taktiež sa pravidelne podrobuje nezávislým kontrolám a spadá pod regulácie AICPA SOC2 Type 2, GDPR a CCPA. Doposiaľ nikdy nezažil nijaký únik dát.

</doc>
<doc id="720804" url="https://sk.wikipedia.org/wiki?curid=720804" title="Červona ruta">
Červona ruta

Červona ruta (), niekedy prekladané do slovenčiny ako červená ruta, písané aj s veľkým Č- v prípade názvu) môže byť:

</doc>
<doc id="720805" url="https://sk.wikipedia.org/wiki?curid=720805" title="Červená ruta">
Červená ruta



</doc>
<doc id="720806" url="https://sk.wikipedia.org/wiki?curid=720806" title="Maliar fľaše z Louvru">
Maliar fľaše z Louvru

Maliar fľaše z Louvru ( „Painter of the Louvre Bottle“) je konvenčné meno gréckeho maliara váz z Apúlie, pôsobiaceho približne v rokoch 330 až 300 pred Kr.
Maliar fľaše z Louvru, žiak Maliara z Lecce 1075, výrazným spôsobom ovplyvnil tvorbu váz zdobených technikou vázovej maľby typu Gnathia v tzv. strednom období ich výroby. S jeho dielňou sa spája zavedenie viacerých noviniek, ryté línie vymedzujúce obrazové pole nahradili maľované, zaviedol sa tzv. nový „typ viniča“, ktorý sa maľoval v bielej, žltej alebo zlatej farbe (predtým sa maľovali iba v žltej farbe) s cikcakovitou stopkou, so zložitými úponkami a strapcami a uplatnenie rebrovania (ktoré sa v neskoršej fáze Gnathie stalo štandardom). Opäť sú zastúpené lékythoi, fľaše, ale i lebétes s okrídlenými ženskými hlavami a visiacimi maskami hetairai, často s tzv. „melónovým účesom“. Na niektorých vázach sú znovu zobrazené celé postavy a scény, ale v novom štýle. Erótov v podobe dospelých ľudí nahradili malé bacuľaté deti s drobnými krídelkami. 

</doc>
<doc id="720810" url="https://sk.wikipedia.org/wiki?curid=720810" title="Zámok Favorite (Ludwigsburg)">
Zámok Favorite (Ludwigsburg)

Zámok Favorite je barokový letohrádok a lovecký zámoček v Ludwigsburgu v Nemecku, ktorý slúžil ako letné sídlo a poľovnícky zámoček. Nachádza sa na vyvýšenine, priamo severne od Ludwigsburgského zámku, s ktorým je spojený cez alej.
Dejiny.
Zámok Favorite bol postavený v rokoch 1717 až 1723 pre zvrchovaného vojvodu z Württemberska Eberharda Ludwiga podľa návrhu Donata Giuseppe Frisoniho. Vzorom bol Gartenpalais vo Viedni. Pôvodný plán počítal so spojením funkcií poľovníckeho zámku, obklopeného rozsiahlym parkom a poľovníckymi revírmi, a vidieckej vily s krásnym výhľadom. V roku 1748 slúžil ako kulisa pre veľkolepý ohňostroj usporiadaný pri príležitosti svadby Karola Eugena, vojvodu z Württemberska a princeznej markgrófky Alžbety Frederickej Sophie z Brandenburgu-Bayreuthu.
Od roku 1806 kráľ Fridrich I. Württemberský premenil park na menažériu s diviakmi, jeleňmi a kamzíkmi a dom slúžil ako poľovnícky zámoček. V tom istom čase architekt Nikolaus Friedrich von Thouret zrekonštruoval interiér budovy v klasicistickom štýle.
S pádom monarchie v 20. storočí bol zámok málo využívaný, zanedbaný a chátral. Od roku 1980 bol obnovovaný a pre verejnosť bol otvorený v roku 1983. Park sa zmenil na krajinnú záhradu, ktorá odvtedy slúži ako zvierací park. Pôvodne zariadené zámocké komnaty dnes dávajú nahliadnuť do života dvora.
Moderné využitie.
Zámok Favorite je vo vlastníctve štátu a je pod kontrolou Štátnych zámkov a parkov Bádenska-Württemberska. Je otvorený pre verejnosť a zahŕňa prehliadku hlavného paláca so sprievodcom.
Od roku 1987 sa na zámku Favorite natáčala týždenná večerná talkshow „Nachtcafé“ produkovaná televíznou a rozhlasovou spoločnosťou SWR. V roku 2003 sa tu natáčal dvojdielny film „Pýcha a vášeň“ (), v ktorom hlavné úlohy stvárnili Bettina Zimmermannová, Stefan Jürgens a Sonja Kirchbergerová.

</doc>
<doc id="720811" url="https://sk.wikipedia.org/wiki?curid=720811" title="Turistická značkovaná trasa číslo 2458">
Turistická značkovaná trasa číslo 2458

 Turistická značkovaná trasa číslo 2458 je krátka modrá trasa v Malých Karpatoch, ktorá spája žltú turistickú trasu 8167 so zelenou turistickou trasou 5101. Dĺžka trasy je 3 km. Turistická trasa je v správe Klubu slovenských turistov.

</doc>
<doc id="720812" url="https://sk.wikipedia.org/wiki?curid=720812" title="Mošník (sedlo)">
Mošník (sedlo)

 
Mošník () je horské sedlo v Slanských vrchoch. Nachádza sa v centrálnej časti pohoria, nad obcou Vyšná Kamenica, východne od Košíc.
Polohopis.
Leží v strednej časti Slanských vrchov, v geomorfologickom podcelku Mošník. Nachádza sa v hlavnom hrebeni Slanských vrchov a oddeľuje výrazný masív vrchu Mošník () na severe a južne ležiace Lazy (). Uľahčuje prechod z juhovýchodne situovanej Bačkovskej doliny do západne ležiaceho údolia Svinického potoka, ktorými odteká voda do Oľšavy a Tople. V sedle sa nachádza križovatka značených turistických chodníkov a na východne ležiacom ostrohu stoja ruiny Braničevského hradu.
Sedlo leží v Košickom kraji, na hranici okresov Trebišov a Košice-okolie a zasahuje na katastrálne územia obcí Vyšná Kamenica, Nižná Kamenica a Dargov.

</doc>
<doc id="720815" url="https://sk.wikipedia.org/wiki?curid=720815" title="Vojna šiestej koalície">
Vojna šiestej koalície

Vojna šiestej koalície (18131814) bola vojnou, v ktorej proti sebe stála koalícia európskych mocností (šiesta koalícia), ktorú spočiatku tvorili Spojené kráľovstvo a Ruské impérium a ku ktorým sa neskôr pripojilo Pruské kráľovstvo, neskôr Švédsko, Rakúske cisárstvo a niekoľko nemeckých štátov, proti Francúzsku Napoleona I., podporované Talianskom, Dánskom a niekoľkými nemeckými štátmi.
V tomto konflikte (rátajúc aj ruskú kampaň) bojovalo približne 2,5 milióna vojakov a najmenej 2 milióny mužov bolo zabitých, zranených alebo nezvestných. Tento údaj zahŕňa bitky pri Smolensku, Borodine, Lützene, Drážďanoch a Lipsku.
Francúzska invázia do Ruska.
Hoci bolo Rusko od Tylžského mieru spojencom Francúzska, Alexander I. na naliehanie ruskej šľachty, ktorá sa postavila na stranu Britov, odmietol spolupracovať s Napoleonom I. a porušil kontinentálnu blokádu, ktorá mala byť posledným úderom do Británie. Bonaparte v presvedčení, že je vojna nevyhnutná, v dôsledku tohto napadol v roku 1812 Rusko.
"Grande Armée" (Veľká armáda), rozšírená o talianske, nemecké a rakúske kontingenty, sa stala obrovskou: zrhuba 600 000 mužov prekročilo rieku Neman. Rusi pod vedením generála Kutuzova uplatnili taktiku spálenej zeme a neustále ustupovali pred francúzskymi jednotkami. Bitku pri Borodine 12. septembra vyhrali Francúzi. Hoci Rusi prví opustili bojisko, straty boli na oboch stranách takmer rovnaké.
Deň po vstupe francúzskych vojsk do Moskvy Rusi mesto podpálili. Napoleon, čakajúc na ďalší Alexandrov ťah, sa zdržal v Moskve. Keď dal signál na ústup, zima už bola nebezpečne blízko. "Grande Armée" začala zúfalý útek smerom do Nemecka cez spustošené regióny, ktorými prechádzala na ceste tam. Zima, sneh a kozáci spôsobovali obrovské straty. Zo 600 000 mužov, ktorí sa zapojili do kampane, prekročilo Berezinu len niekoľko desiatok tisíc. "Grande Armée" bola zničená.
Nemecká kampaň (1813).
Povzbudení týmto dramatickým neúspechom sa králi a krajiny, ktoré Napoleon ponižoval v predchádzajúcich vojnách, chopili zbraní proti Francúzsku.
Napriek dvom Napoleonovým víťazstvám v Nemecku (Bautzen a Lützen), vďaka reorganizácii armád a využitiu skúseností z predchádzajúcich napoleonských vojen, koaličné sily zvíťazili v Bitke pri Lipsku (október 1813), známej aj ako „bitka národov“, v ktorej stálo 180 000 francúzskych vojakov proti 300 000 spojencom (Rusom, Rakúšanom, Prusom a Švédom), pričom niektorí z jeho nemeckých spojencov Napoleona na bojisku zradili. Porážka, ktorú v ten deň utrpel, bola rozhodujúca. Maršal Poniatowski, poľské knieža a synovec Stanislava II., posledného poľského kráľa, prišiel o život, keď sa so svojimi mužmi pokúšal prekročiť rieku Elster. Bolo asi 100 000 mŕtvych a zranených.
Francúzska kampaň (1814).
Posledné dejstvo tejto koalície sa odohralo vo Francúzsku.
V roku 1814 vzniklo spojenectvo medzi Spojeným kráľovstvom, Ruským impériom, Pruským kráľovstvom a Rakúskym cisárstvom. Sériu víťazstiev (bitky pri Champauberte, Montmirail, Montereau atď.) dosiahol Napoleon I. Francúzskym jednotkám sa tak podarilo spomaliť prenikanie nepriateľa na francúzske územie. Straty v Rusku a Nemecku však boli príliš veľké na to, aby sa dali dohnať v tomto záverečnom dejstve. Marmontova zrada a kapitulácia Paríža prinútili Napoleona abdikovať vo Fontainebleau. Napoleon to chcel urobiť v prospech svojho syna (Napoleona II.), ale spojenecké mocnosti požadovali bezpodmienečnú abdikáciu, ktorú podpísal 6. apríla 1814. Spojenci obsadili Paríž 31. marca 1814 a 10. apríla Soult vybojoval poslednú bitku francúzskej kampane pri Toulouse.
Následky.
Senát 3. apríla 1814 odhlasoval zosadenie cisára. Napoleon abdikoval vo Fontainebleau. Následne získal zvrchovanosť nad ostrovom Elba. Ešte sa mu na 100 dní podarilo vrátiť, ale už sa definitívne v novembri 1814 sa otvoril Viedenský kongres, ktorý nanovo vytýčil hranice Európy.

</doc>
<doc id="720816" url="https://sk.wikipedia.org/wiki?curid=720816" title="West Pier">
West Pier

West Pier je zničené a schátrané mólo v Brightone v Anglicku. Navrhol ho Eugenius Birch a otvorili ho v roku 1866. Bolo to prvé mólo, ktoré bolo zaradené do zoznamu I. stupňa v Anglicku, ale od jeho zatvorenia pre verejnosť v roku 1975 bolo čoraz viac opustené. Od roku 2024 zostala len čiastočná kovová konštrukcia.
História.
Mólo navrhol a skonštruoval anglický architekt Eugenius Birch, aby prilákal návštevníkov pri nepredvídateľnom prostredí morského pobrežia. Objekt bol otvorený v roku 1866 a bola to jednoduchá a funkčná stavba postavená pomocou desiatok liatinových závitových stĺpov zaskrutkovaných do morského dna. Boli spevnené mriežkou, väzbami a nosníkmi, ktoré poskytovali potrebnú pevnosť na podopretie promenádnej paluby a zároveň umožňovali vode neškodne prechádzať.
Pôvodne malo West Pier otvorenú palubu s iba šiestimi malými okrasnými domčekmi orientálneho dizajnu, dvoma mýtnymi domami a sklenenými zástenami na čele móla, ktoré chránili návštevníkov pred vetrom a slnkom. V roku 1875 mólu pribudla centrálna tribúna. V 80. rokoch 19. storočia bolo postavené mólo po celej dĺžke, pre pristávacie parníkov a veľký pavilón.
Posledná budova, dokončená v roku 1916, bola elegantná koncertná sieň. Výsledkom bola prímorská architektúra v celej svojej kráse, navrhnutá tak, aby prilákala a zabavila návštevníkov. Mólo bolo jedinečné v tom, že sa od tej doby takmer nezmenilo, jeho proporcie a štýl boli bezkonkurenčné a jeho koncertná sála a divadlo boli dve z najlepších viktoriánskych a edwardiánských prímorských zábavných budov.
Požiar.
Mólo vážne poškodili búrky v roku 2002. Jeho závažnejšie zničenie prišlo o niekoľko mesiacov neskôr v roku 2003, keď v marci a máji došlo k požiarom, o ktorých sa predpokladá, že išlo o úmyselné podpálenie. Objekt bol vyhlásený za neopraviteľný.

</doc>
<doc id="720817" url="https://sk.wikipedia.org/wiki?curid=720817" title="Yashin Trophy">
Yashin Trophy



</doc>
<doc id="720818" url="https://sk.wikipedia.org/wiki?curid=720818" title="Worthing Pier">
Worthing Pier

Worthing Pier je verejné mólo vo Worthing, West Sussex v Anglicku. Navrhol ho Sir Robert Rawlinson, otvorili ho 12. apríla 1862 a je otvorený pre verejnosť. Mólo bolo pôvodne jednoduchou promenádou s dĺžkou 960 stôp (290 m) a šírkou 15 stôp (4,6 m). V roku 1888 bolo mólo modernizované so šírkou zväčšenou na 30 stôp (9,1 m) a hlava móla sa zväčšila na 105 stôp (32 m) na vybudovanie pavilónu s kapacitou 650 miest. Jedná sa o pamiatkovo chránenú budovu II. stupňa.
Mólo bolo dvakrát vyhlásené National Piers Society, prvýkrát v roku 2006 a znova v roku 2019.
História.
Výstavbu si objednala spoločnosť Worthing Pier Company 4. júla 1861. Od otvorenia móla v roku 1962 bol Worthing Pier veľmi populárny medzi miestnymi obyvateľmi aj návštevníkmi. O zábave sa uvažovalo až v roku 1874, keď bol angažovaný 9-členný orchester, ktorý zvykol hrávať okolo troch hodín denne. O niekoľko rokov neskôr, v roku 1881, bola prijatá nemecká kapela aby hrávala denne. V roku 1888 boli vykonané podstatné vylepšenia za cenu 12 000 libier. Začiatkom 20. storočia mólo utrpelo požiar, ktorého škody sa podarilo napraviť. Worthing Pier je stále vo vlastníctve spoločnosti Worthing Corporation a pripravuje sa niekoľko nových projektov.

</doc>
<doc id="720820" url="https://sk.wikipedia.org/wiki?curid=720820" title="Špecialisti">
Špecialisti

Špecialisti môže byť:

</doc>
<doc id="720821" url="https://sk.wikipedia.org/wiki?curid=720821" title="Kopa Trophy">
Kopa Trophy



</doc>
<doc id="720822" url="https://sk.wikipedia.org/wiki?curid=720822" title="Trofej Gerda Müllera">
Trofej Gerda Müllera

Trofej Gerda Müllera je futbalové ocenenie udeľované od roku 2021 hráčovi, ktorý počas sezóny strelil najviac gólov vo svojom klube a v reprezentácii. 
História.
Ocenenie pre najlepšieho strelca sa udeľuje v rámci slávnostného vyhlasovania výsledkov ankety Zlatá lopta France Football od roku 2021, prvým víťazom sa stal Robert Lewandowski. V prvom ročníku sa cena udeľovala za góly dosiahnuté počas kalendárneho roka, od roku 2022 za góly strelené počas sezóny. Od roku 2022 je trofej pomenovaná po kanonierovi Gerdovi Müllerovi , držiteľovi Zlatej lopty z roku 1970 a dvojnásobnom víťazovi ankety Zlatá kopačka.

</doc>
<doc id="720823" url="https://sk.wikipedia.org/wiki?curid=720823" title="Banzai">
Banzai

Banzai môže byť:

</doc>
<doc id="720825" url="https://sk.wikipedia.org/wiki?curid=720825" title="Nomos geórgikos">
Nomos geórgikos

Nomos geórgikos (, iný prepis nomos georgikos; ; slov. roľnícky zákon, poľnohospodársky zákon) bola zbierka právnych noriem platná na byzantskom vidieku. Nie je jasné, či predstavoval cisársky zákon alebo súkromnú právnu zbierku noriem obyčajového práva. „Zákon“ býva datovaný do 7. alebo 8. storočia, hoci sa zachoval iba na manuskriptoch z konca 10. storočia. V niektorých manuskriptoch sa nachádza meno cisára Justiniána (II.). Zaoberal viacerými otázkami spojenými so životom na vidieku, ako napríklad s krádežami, prekračovaním hraníc či škodou spôsobenou na dobytku a dobytkom. Celkovo pozostával z 85 článkov. Okrem toho obsahoval aj pár pravidiel o sporoch medzi dvoma dedinami. Keďže sa v ňom nespomína pestovanie olív a chov koní, uvažovalo sa, že vznikol vo vnútrozemskom hornatom prostredí. Niekedy bol spájaný s Itáliou alebo Konštantínopolom. Uvažovalo sa aj o slovanskom pôvode ustanovení (t.j, že išlo o zachytenú slovanskú právnu obyčaj), avšak text neobsahuje žiadne slovanské jazykové výpožičky. Neskôr bol nomos geórgikos znovu oživený Kónstantinom Harmenopoulom a preložený do rumunčiny a slovanských jazykov.
Podľa Daniša "„bol kódexom obyčajového práva byzantskej slobodnej roľníckej občiny, doplnený o rímsko-byzantské právne normy.“"

</doc>
<doc id="720827" url="https://sk.wikipedia.org/wiki?curid=720827" title="Nomos georgikos">
Nomos georgikos



</doc>
<doc id="720828" url="https://sk.wikipedia.org/wiki?curid=720828" title="Lex Rustica">
Lex Rustica



</doc>
<doc id="720829" url="https://sk.wikipedia.org/wiki?curid=720829" title="Roľnícky zákon">
Roľnícky zákon



</doc>
<doc id="720830" url="https://sk.wikipedia.org/wiki?curid=720830" title="Poľnohospodársky zákon">
Poľnohospodársky zákon



</doc>
<doc id="720833" url="https://sk.wikipedia.org/wiki?curid=720833" title="Dirty Work (album Rolling Stones)">
Dirty Work (album Rolling Stones)

Dirty Work je osemnásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 24. marca 1986 so značkou Rolling Stones Records u vydavateľa CBS Records. Bol to prvý album, ktorý kapele vyšiel v rámci zmluvy so spoločnosťou Columbia Records. Album produkoval Steve Lillywhite., Podľa Richardsovej autobiografie, "Life", bol nahraný v období, keď sa vzťahy medzi Mickom Jaggerom a Keithom Richardsom značne zhoršili.
Album bol nahraný v čase napätia v kapele. Jej dvaja hlavní skladatelia, Richards a Jagger, sa v 80. rokoch rozchádzali v názoroch na hudobné smerovanie kapely. Takmer všetci členovia kapely strávili niekoľko predchádzajúcich rokov prácou na svojich sólových albumoch, či iných vedľajších projektoch. Niektorí členovia kapely, vrátane gitaristu Ronnie Wooda, bubeníka Charlieho Wattsa a basgitaristu Bill Wymana, v štúdiu počas nahrávania často chýbali. Len zriedka sa stávalo, že všetkých päť hlavných členov Rolling Stones tam bolo spolu v rovnakom čase. "Dirty Work" je posledný album nahraný spolu s ich bývalým členom, hráčom na klávesové nástroje, Ianom Stewartom, ktorý zomrel krátko pred jeho vydaním. Výsledkom bolo, že sa na albume objavilo množstvo hosťujúcich hudobníkov, vrátane gitaristov ako Jimmy Page, či Bobby Womack. Na klávesy hrali Ivan Neville a Chuck Leavell, ktorí zostali s kapelou celé nasledujúce dekády. Na rozdiel od väčšiny albumov Stones sa nekonalo žiadne sprievodné koncertné turné. Úroveň vzájomnej nevraživosti medzi členmi kapely bránila v tom, aby mohli naživo na pódiu spolupracovať.
Album "Dirty Work" sa predával dobre. V niekoľkých krajinách vrátane Spojených štátov, Kanady a Spojeného kráľovstva a dosiahol vrchol. Na viac ako desiatke trhov bol umiestnený do Top 10 najlepších albumov a dosahoval platinovú, či zlatú certifikáciu. Z albumu vzišli dva Top-40 hity: coververzia piesne dua Bob &amp; Earl, „Harlem Shuffle“, a jedna z piesní napísaná s Ronniem Woodom „One Hit (To the Body)“. Podľa kritikov bol ale album prepadákom a väčšina z nich ho vtedy i teraz považuje za nevyrovnaný a bez inšpirácie, mnohí z recenzentov pripomínajú napätie, ktoré v tom čase v kapele prebiehalo.
Zoznam skladieb.
Poznámka: Nahrávka „Sleep Tonight“ obsahuje krátky skrytý úryvok z piesne „Key to the Highway“ (0:33), ktorú napísali Big Bill Broonzy a Charles Segar. Digitálne edície albumu majú pieseň ako samostatnú skladbu 11.

</doc>
<doc id="720834" url="https://sk.wikipedia.org/wiki?curid=720834" title="Andrew Loog Oldham">
Andrew Loog Oldham

Andrew Loog Oldham (* 29. január 1944, Londýn, Spojené kráľovstvo) je britský hudobný producent, jedna z významných postáv na pozadí britskej invázie.
V rokoch 19631967 bol Andrew Loog Oldham manažérom skupiny The Rolling Stones a mal významný podiel na úspešný štart ich komerčného úspechu. Okrem toho spolupracoval aj s ďalšími kapelami, ako boli Small Faces, The Nice alebo speváčkou P. P. Arnold. V roku 1965 sa zaslúžil o vydanie debutového singlu nemeckej speváčky, v tom čase skôr modelky a herečky, Nico, ktorá neskôr sa preslávila spoluprácou s kapelou The Velvet Underground.

</doc>
<doc id="720836" url="https://sk.wikipedia.org/wiki?curid=720836" title="Zámok Favorite">
Zámok Favorite

Zámok Favorite () môže byť:

</doc>
<doc id="720843" url="https://sk.wikipedia.org/wiki?curid=720843" title="Fantozzi (rozlišovacia stránka)">
Fantozzi (rozlišovacia stránka)

Fantozzi môže byť:

</doc>
<doc id="720845" url="https://sk.wikipedia.org/wiki?curid=720845" title="Kyselina 2-oxoizokaprónová">
Kyselina 2-oxoizokaprónová

Kyselina 2-oxoizokaprónová alebo α-ketoizokaprónová (α-KIC) je rozvetvená ketokyselina a metabolický intermediát v metabolizme leucínu. Leucín je esenciálna aminokyselina a jej rozklad je kľúčový pre mnoho biologických pochodov. Konjugovanou zásadou kyseliny 2-ketoizokaprónovej je 2-oxoizokapronát (α-ketoizokapronát).
α-KIC vzniká v jednom z prvých krokoch dráhy rozkladu leucínu pôsobením transaminázy rozvetvených aminokyselín, ktorá prenáša amínovú skupinu z -leucínu na α-ketoglutarát, čím nahrádza aminoskupinu za ketoskupinu. Rozklad leucínu v svaloch na α-KIC umožňuje produkciu aminokyselín alanínu a glutamátu. V pečeni sa α-KIC môže premeniť na veľké množstvo látok podľa toho, ktoré enzýmy a kofaktory sú prítomné, vrátane cholesterolu, acetyl-CoA, izovaleryl-CoA a iných biologických molekúl. Hlavnou látkou syntetizovanou z α-KIC je izovaleryl-CoA. 
α-KIC je kľúčovým metabolitom v moči ľudí s chorobou javorového sirupu (maple syrup urine disease, MSUD), spolu s rozvetvenými aminokyselinami. Deriváty α-KIC boli u ľudí študované kvôli ich schopnosti zlepšiť fyzický výkon počas anaeróbneho cvičenia a ich použitiu ako doplnku medzi krátkodobými a dlhodobými doplnkami. Tieto štúdiue ukazujú, že α-KIC neplní tento účel bez toho, aby boli prítomné i iné ergogénne doplnky. Takisto bolo pozorované, že α-KIC znižuje poškodenie kostrových svaloch pri silovom cvičení u ľudí, ktorý tieto cviky bežne nerobia.
Metabolizmus.
α-KIC vzniká pôsobením transaminázy rozvetvených aminokyselín na leucín. V procese sa mení α-ketoglutarát na glutamát:
 leucín + α-ketoglutarát ↔ α-KIC + glutamát
α-KIC sa následne dekarboxyluje pôsobením dehydrogenázy rozvetvených 2-oxokyselín za vzniku izovaleryl-CoA. Ako kofaktory vystupujú koenzým A a NAD+:
 α-KIC + CoA + NAD+ ↔ izovaleryl-CoA + CO2 + NADH
K tejto reakcii dochádza v mitochondriách svalov, myokardu a obličiek.
Biologická aktivita.
Doplnky stravy.
Mnoho štúdií skúma α-KIC ako doplnok stravy na podporu výkonu pri namáhavej fyzickej aktivite. Štúdie ukazujú, že príjem α-KIC a jeho derivátov pred fyzickou aktivitou viedlo k zvýšeniu svalového výkonu o 10 % a taktiež k zníženiu svalovej únavy počas počiatočnej fázy fyzickej aktivity. Keď bol α-KIC prijímaný s inými látkami, napríklad β-hydroxy-β-metylbutyrátom (HMB), po dobu dvoch týždňov, účastníci štúdie pociťovali bolesť svalov oneskorene a taktiež ďalšie poztivíne účinky, ako napríklad väščí objem svalov. Je dôležité poznamenať, že tieto štúdie taktiež uvádzajú, že α-KIC prijímaný osamote nemal významný pozitívny vplyv na fyzické výkony, takže by mal byť prijímaný s ďalšími ergogénnymi látkami. α-KIC nie je dostupný ako doplnok osamote, ale jeho dekarboxylovaná podoba, HMB, je dostupná v podobe vápenatej soli.
Použitie.
Biochemické implikácie α-KIC sú spojené hlavne s ďalšími biochemickými dráhami. Pri prijímaní α-KIC sa prejavujú zmeny v proteosyntéze, regenerácii kostrových svalov a proteolýze v kostrových svaloch. Na objasnenie presných mechanizmov existuje len málo štúdií, ale existuje poznateľné spojenie medzi príjmom α-KIC a zvýšením proteosyntézy, proteolýzy a regenerácie.
Toxicita.
Mnohé štúdie ukázali, že príjem α-KIC alebo HMB nespôsobuje žiadne nepriaznivé vedľajšie účinky.
U pacientov s chorobou javorového sirupu, ktorý nedokázu metabolizovať rozvetvené α-ketokyseliny, sa predpokladá, že α-KIC je jedným z mediátorov neurotoxicity.
Použitie v lekárstve.
Rozvetvené α-ketokyseliny ako α-KIC sa nachádzajú vo vysokej koncentrácii v moči ľudí, ktorí trpia na chorobu javorového sirupu. Táto choroba je spôsobená nedostatočnou aktivitou dehydrogenázy rozvetvených 2-ketokyselín, čo vedie k hromadeniu rozvetvených α-ketokyselín, vrátane α-KIC a HMB. Tieto ketokyseliny sa hromadia v pečeni a keďže sa produkuje len obmedzené množstvo izovaleryl-CoA, musia sa tieto ketokyseliny vylučovať močom v podobe α-KIC, HMB alebo podobných ketokyselín. U týchto ľudí vznikú zápaly v dôsledku nesprávne nastavenej diéty. Medzi symptómy choroby javorového sirupu patria sladko zapáchajúci moč, podráždenosť a letargia a vo vážnych prípadoch i edém mozgu, apnoe, kóma alebo respiračné zlyhanie. Medzi spôsoby liečby patrí zníženie príjmu leucínu a špecializované diéty na nahradenie nedostatku leucínu.

</doc>
<doc id="720846" url="https://sk.wikipedia.org/wiki?curid=720846" title="Kyselina 2-ketoizokaprónová">
Kyselina 2-ketoizokaprónová



</doc>
<doc id="720847" url="https://sk.wikipedia.org/wiki?curid=720847" title="4-metyl-2-oxopentoát">
4-metyl-2-oxopentoát



</doc>
<doc id="720848" url="https://sk.wikipedia.org/wiki?curid=720848" title="Kyselina α-ketoizokaprónová">
Kyselina α-ketoizokaprónová



</doc>
<doc id="720849" url="https://sk.wikipedia.org/wiki?curid=720849" title="Kyselina α-oxoizokaprónová">
Kyselina α-oxoizokaprónová



</doc>
<doc id="720850" url="https://sk.wikipedia.org/wiki?curid=720850" title="2-oxoizokapronát">
2-oxoizokapronát



</doc>
<doc id="720851" url="https://sk.wikipedia.org/wiki?curid=720851" title="2-ketoizokapronát">
2-ketoizokapronát



</doc>
<doc id="720852" url="https://sk.wikipedia.org/wiki?curid=720852" title="Α-ketoizokapronát">
Α-ketoizokapronát



</doc>
<doc id="720853" url="https://sk.wikipedia.org/wiki?curid=720853" title="Α-oxoizokapronát">
Α-oxoizokapronát



</doc>
<doc id="720854" url="https://sk.wikipedia.org/wiki?curid=720854" title="2-oxoleucín">
2-oxoleucín



</doc>
<doc id="720855" url="https://sk.wikipedia.org/wiki?curid=720855" title="Ketoleucín">
Ketoleucín



</doc>
<doc id="720857" url="https://sk.wikipedia.org/wiki?curid=720857" title="Bazén">
Bazén

Bazén môže byť:

</doc>
<doc id="720858" url="https://sk.wikipedia.org/wiki?curid=720858" title="Bitka pri Drážďanoch">
Bitka pri Drážďanoch

Bitka pri Drážďanoch bola Napoleonovým posledným veľkým víťazstvom. Uskutočnila sa 26. a 27. augusta 1813 na predmestí Drážďan, ktoré boli vtedy vojenským skladiskom, medzi silami Schwarzenbergovej šiestej rakúsko-rusko-pruskej koalície a Napoleonovou Veľkou armádou.
Manévre pred bitkou.
Napoleon plánoval zaútočiť na svojich nepriateľov zozadu a poraziť ich samostatne, skôr ako stihnú sústrediť svoje sily. Mal k dispozícii približne 300 000 mužov, zatiaľ čo spojenci mali k dispozícii približne 450 000 mužov. Koaličné sily sa však vyhýbali konfrontácii so samotným Napoleonom a namiesto toho sa rozhodli zaútočiť na jeho maršalov (Trachenbergov plán). Dňa 23. augusta v Bitke pri Gross Beeren švédsky princ Karol (predtým maršal Bernadotte) porazil svojho bývalého druha Oudinota. 26. augusta pruský maršal von Blücher porazil Macdonalda pri Katzbachu.
23. augusta sa Napoleon dozvedel, že jeho jednu 20-tisícovú posádku ohrozuje 200-tisícová armáda rakúskych, ruských a pruských vojakov pod velením kniežaťa Schwarzenberga. Pri rýchlom vynútenom pochode prešla cisárska garda 145 kilometrov za 3 dni a ďalšie dva branecké zbory 200 kilometrov za 4 dni, čo Napoleonovi dodávalo 120 000 mužov do bitky.
Bitka.
26. augusta (v deň bitky pri Katzbachu) zaútočil Schwarzenberg v sprievode rakúskeho cisára, ruského cára a pruského kráľa na maršala Saint-Cyr. Rýchly príchod posíl na čele s Napoleonom však prvý útok odrazil.
Napoleon naplánoval útok na nasledujúci deň (27. augusta). Mal o polovicu vojakov menej. Počas bojov sa však spojenecké pravé krídlo otočilo, čo viedlo k francúzskemu taktickému víťazstvu. Francúzi však museli opustiť bojisko a svoj úspech nemohli využiť. Napoleon ochorel (niektorí sa domnievajú, že išlo o epileptický záchvat). Schwarzenberg využil situáciu a v poriadku stiahol svoju armádu, čím sa vyhol obkľúčeniu.
Spojenci stratili 18 % svojich vojakov (38 000 mužov) a Francúzi len 7 % (10 000).
Následky.
Napoleon ochorel a prenasledovanie porazených prenechal svojim maršalom. Vandamme z vlastnej iniciatívy a bez podpory ostatných maršalov prenasledoval Schwarzenberga, ako si to cisár želal, ale jeho armáda bola 30. augusta pri Kulme porazená. Spojenci porazili aj generála Neya pri Dennewitzi 6. septembra, pričom tieto dve bitky anulovali ich porážku pri Drážďanoch a umožnili koaličným silám znovu získať výhodu nad Francúzmi.
Počas bitky bol zabitý Jean Victor Marie Moreau, bývalý generál Francúzskej revolúcie a Direktória. Slúžil v koaličnej armáde. Zabila ho francúzska delová guľa a počas prvej reštaurácie bol posmrtne vymenovaný za poľného maršala Ruska a maršala Francúzska.

</doc>
<doc id="720859" url="https://sk.wikipedia.org/wiki?curid=720859" title="Maliar z Lecce 1075">
Maliar z Lecce 1075

Maliar z Lecce 1075 ( „Painter of Lecce 1075“) je konvenčné meno gréckeho maliara váz z Apúlie, činného približne v rokoch 340 až 320 pred Kr.
Maliar z Lecce 1075 (pomenovaný po peliké z Lecce) pôsobil v období tzv. strednej fázy tvorby váz zdobených technikou vázovej maľby typu Gnathia. Svoju tvorbu rozvíjal pod vplyvom Maliara ruže (zrejme bol jeho žiak) a na začiatku kariéry zobrazoval celé postavy, napr. ženu či Eróta s krídlami na kratéroch, fľašiach alebo na pelikai. Postupne sa však stále viac obmedzoval na jednoduchšie motívy ako napr. ženské hlavy umiestnené medzi florálne ozdoby (kvety, vinič alebo brečtan).

</doc>
<doc id="720860" url="https://sk.wikipedia.org/wiki?curid=720860" title="Smoliar">
Smoliar

Smoliar môže byť:

</doc>
<doc id="720862" url="https://sk.wikipedia.org/wiki?curid=720862" title="Dobrodruh">
Dobrodruh

Dobrodruh môže byť:

</doc>
<doc id="720865" url="https://sk.wikipedia.org/wiki?curid=720865" title="Kopyto">
Kopyto

Kopyto môže byť:

</doc>
<doc id="720866" url="https://sk.wikipedia.org/wiki?curid=720866" title="Sergej (partizánska brigáda)">
Sergej (partizánska brigáda)

Partizánska brigáda Sergej, tiež Lovci (""), bola partizánska brigáda sformovaná v roku 1943. Pôsobila v priestore RovnoLuckKoveľ. V januári 1944 sa presunula na poľské územie. V máji a začiatkom júna 1944 zviedli jej príslušníci spolu s ďalšími poľskými a sovietskymi partizánskymi jednotkami ťažké boje s nemeckými vojskami v priestore Janowských lesov. Na základňu brigády na území Poľska bol 22. júna 1944 vysadený desant 1. čs. arm. zboru v ZSSR pod velením A. Zalku, ktorý sa spojil so špeciálnym oddielom brigády a utvoril oddiel Belov—Kovalenko. Ten prešiel 1. augusta 1944 pri Osadnom na územie Slovenska. Následne sa 4. septembra 1944 presunula na Slovensko celá brigáda, pôsobiaca na Slovensku pod menom Sergej. Začiatkom septembra vytvorila spolu s vojakmi 2. divízie Východoslovenskej armády, oddielom Belov-Kovalenko a dobrovoľníkmi z okolitých obcí partizánsku oblasť zahrňujúca okolo 15 dedín. 21. septembra 1944 nasadili Nemci na likvidáciu brigády a partizánskej oblasti značné sily. Za podpory tankov zaútočili z 3 smerov — od Humenného na Zubné, od Medzilaboriec na Nižnú Jablonku a od Sniny na Pichne. Po trojdňovom boji, v ktorom partizáni za pomoci delostrelectva brigády Kriváň a sovietskeho letectva odrážali početne silnejšieho a lepšie vyzbrojeného nepriateľa, niektoré jednotky brigády Kriváň tlak nepriateľa nevydržali a postupne sa stiahli do Vihorlatu. Nemecké jednotky prerazili 24. septembra 1944 severne od Pichní obranu. Brigáda Sergej sa skoncentrovala v priestore Vyšnej Jablonky a s časťou príslušníkov brigády Kriváň odrazila 26.-27. septembra 1944 ďalšie útoky. V ústupových bojoch 30. septembra 1944 sa východne od Lupkovského priesmyku vo Woli Michowej na poľskom území prebila cez front k jednotkám 4. ukrajinského frontu Červenej armády.
Vznik oddielu.
Partizánska brigáda Sergej, tiež „Lovci“ (""), bola partizánska brigáda sformovaná v roku 1943 Nikolajom Archipovičom Prokopiukom z prieskumného a sabotážneho oddielu NKVD. Pôsobila v priestore RovnoLuckKoveľ.
Činnosť v Poľsku.
Od januára 1944 sa Prokopiukova brigáda presúvala na západ, v marci v počte 600 mužov prekročila rieku západný Bug a vstúpila do Ľubelskej oblasti Poľska. V máji a začiatkom júna 1944 zviedli jej príslušníci spolu s poľskými partizánskymi jednotkami (Armia Krajowa, Armia Ludowa, Bataliony Chłopskie) ťažké boje s nemeckými vojskami v priestore Janowských lesov (nemecká operácia "„Sturmwind“"), kde v bitke na Porytowym Wzgórzu velil Nikolaj Archipovič Prokopiuk všetkým sovietskym aj poľským partizánskym jednotkám. Oddiely boli obkľúčené, no obkľúčenie sa podarilo prelomiť a brigáda Sergej zamierila do Karpát. Brigáde Sergej velil N. Prokopiuk, zástupcom veliteľa bol I. Galiguzov, náčelníkom štábu A. Gorovič.
Na novú základňu brigády pri Sanoku bol 22. júna 1944 vysadený 22-členný výsadok „Prokopjuk II“ 1. čs. arm. zboru v ZSSR pod velením A. Zalku, ktorý sa spojil so špeciálnym oddielom brigády a utvoril partizánsky oddiel Belov-Kovalenko.
Prechod na Slovensko.
Sovietske partizánske oddiely sa postupne presúvali na Slovensko. Partizánsky oddiel Belov-Kovalenko prekročil hranicu 1. augusta 1944 pri Osadnom a na území Slovenska nadviazal kontakty s odbojármi a protifašisticky zmýšľajúcimi dôstojníkmi Východoslovenskej armády. 
Po vypuknutí povstania 30. augusta ilegálne skupiny odbojárov ovládli podbeskydské dediny a vytvorili dedinské milície. Partizáni zahájili odzbrojovanie žandárov a colníkov. Zároveň pri odzbrojovaní Východoslovenskej armády Nemcami sa niektoré jednotky 2. divízie nedali odzbrojiť. Časť delostreleckého oddielu pod velením Jozefa Tabiša sa presunula na nákladných autách aj s delami, muníciou a proviantom a zaujala postavenie vo Vyšnej Jablonke. Potom, ako zlyhal narýchlo pripravený plán prechodu časti 2. divízie k Červenej armáde, pridalo sa k nim asi 150 členov mužstva vedených pplk. Jozefom VoglomSokolovským.
Dňa 2. septembra priviedol do tábora vojakov 2. divízie občan Vyšnej Jablonky Štefan Lukáč hliadku partizánskej brigády Sergej vedenú mjr. ČA I. P. Galiguzovom. Veliteľ brigády Sergej pplk. Prokopiuk vyslal hliadku získať informácie o odzbrojovaní a o situácii slovenskej armády. Na spiatočnú cestu k brigáde Sergej sprevádzal hliadku por. del. Pavol Kacian.
4. septembra prišla s por. Kacianom do Jablonky celá partizánska brigáda Sergej v počte asi 300 osôb a utáborila asi o kilometer vyššie nad táborom vojakov. Vyslaná spojka priviedla sponad obce Pčoliné aj partizánsky oddiel Belova-Kovalenka. 5. septembra na porade veliteľov štábov vojenských i partizánskych skupín bolo dohodnuté, že zo slovenských vojakov sa vytvorí vojensko-partizánska jednotka s názvom Kriváň. Brigáda prevzala od oddielu Belova-Kovalenka jej slovenských vojakov a veliteľ brigády Sergej neskôr umožnil 9 slovenským príslušníkom z jeho brigády prechod do novozriadenej vojensko-partizánskej jednotky Kriváň. Vojensko-partizánska skupina Kriváň mala byť súčasťou brigády Sergej, ale Ukrajinský štáb partizánskeho hnutia nariadil, aby pôsobila ako samostatná brigáda, no brigády Sergej a Kriváň mali tesne spolupracovať. V oblasti ich pôsobenia boli s pomocou partizánov založené revolučné národné výbory, poskytujúce podporu pri zásobovaní, v spravodajskej službe i obrane. V priestore Vyšná a Nižná JablonkaZubnéPichnePčoliné sa utvorila partizánska oblasť zahrňujúca okolo 15 dedín.
Na základňu brigády Sergej pri Pčolinom boli 12. a 14. septembra vysadené partizánske organizátorské skupiny mjr. Morozova a mjr. Volkova.
Nemecký útok a prechod brigády k Červenej armáde.
Partizánska oblasť v bezprostrednom tyle frontu na Karpatoch znamenala značné nebezpečenstvo pre nemecké vojská, ktoré od 15. septembra 1944 podnikali len ojedinelé útoky, ale 21. septembra 1944 nasadili na likvidáciu brigády a partizánskej oblasti značné sily. Za podpory tankov útočil nepriateľ z 3 smerov — od Humenného na Zubné, od Medzilaboriec na Nižnú Jablonku a od Sniny na Pichne. Po trojdňovom úpornom boji, v ktorom partizáni za pomoci delostrelectva brigády Kriváň i sovietskeho letectva odrážali početne silnejšieho a lepšie vyzbrojeného nepriateľa, rota Hurban brigády Kriváň pri obrane cesty z Humenského Rokytova na Papín pred silným nemeckým náporom ustúpila a štáb Kriváňa nemal zálohu. Nemci postupovali pozdĺž rieky Udava do Papína a na Zubné. Veliteľ Kriváňa pplk. Jozef Vogl nasadil severne od Zubného nasadil pešiu čatu s guľometmi z roty Jánošík stiahnutú od Adidoviec. Nerovný boj trval takmer do poludnia. Keď Nemci dosiahli severný okraj obce Zubné, pplk. Jozef Vogl o 12.30 h. vydal rozkaz, že ak nebude možné udržať obranu do večera, bude nasledovať ústup na Vihorlat. Rozkaz sa dostal k delostrelcom a k peším rotám Svoboda a Jánošík. Rote Hurban, trénu, delostreleckej čate npor. del. Š. Jaremu a štábu brigády Sergej už nebolo možné rozkaz doručiť ani spojkou, ani prerušeným telefonickým spojením. 
Nemecké jednotky prerazili prenikli 24. septembra až do blízkosti štábu partizánskej brigády pri Zubnom. Brigáda Sergej ustúpila smerom na Nechválovu Polianku. Ráno sa presunula ponad Vyšnú Jablonku a spolu s príslušníkmi roty Hurban brigády Kriváň a čiastočne aj čaty delostrelcov pokračovala do Beskýd. 24. septembra 1944 sa bojová spolupráca brigád Kriváň a brigády Sergej skončila.
Brigáda Sergej sa skoncentrovala v priestore Vyšnej Jablonky a s časťou príslušníkov brigády Kriváň odrazila 26.-27. septembra 1944 ďalšie nepriateľské útoky. V ústupových bojoch 30. septembra 1944 sa východne od Lupkovského priesmyku vo Woli Michowej na území Poľska prebila cez front k jednotkám 4. ukrajinského frontu Červenej armády.
Za statočnosť a odvahu pri plnení špeciálnych úloh za nepriateľskými líniami bol veliteľovi brigády Nikolajovi Archipovičovi Prokopiukovi 5. novembra 1944 udelený titul Hrdina Sovietskeho zväzu.
V literatúre.
Históriu partizánskych oddielov BelovKovalenko, Borkaňuk a partizánskej brigády Sergej popísal v spomienkovej knihe Boj o Beskydy člen oddielu BelovKovalenko Michal Piteľ.

</doc>
<doc id="720868" url="https://sk.wikipedia.org/wiki?curid=720868" title="Hračka (rozlišovacia stránka)">
Hračka (rozlišovacia stránka)

Hračka môže byť:

</doc>
<doc id="720869" url="https://sk.wikipedia.org/wiki?curid=720869" title="Ween">
Ween

Ween je americká rocková hudobná skupina pochádzajúca z New Hope v štáte Pennsylvánia, ktorú v roku 1984 založili Aaron Freeman a Mickey Melchiondoví, známejší pod svojimi umeleckými menami Gene a Dean. Skupina, ktorá sa vo všeobecnosti zaraďuje medzi alternatívno-rockové skupiny, je známa svojim neúctivým, vysoko eklektickým katalógom skladieb inšpirovaných funkom, soulom, country a punk rockom.
Od svojho vzniku do roku 1989 skupina Ween svojpomocne vydala niekoľko kazetových albumov. Potom vydali tri oficiálne lo-fi albumy: "" (1990), "The Pod" (1991) a "Pure Guava" (1992). Pre "Pure Guava" skupina podpísala zmluvu s vydavateľstvom Elektra Records. Z albumu vznikol singel „Push th' Little Daisies“, ktorý bol hitom hitparád v Austrálii a Spojených štátoch. Pod Elektra Records skupina vydala štyri profesionálne nahrané albumy: "Chocolate and Cheese" (1994), "12 Golden Country Greats" (1996), "The Mollusk" (1997), a "White Pepper" (2000). Neskôr sa pre svoje albumy "Quebec" (2003) a "La Cucaracha" (2007) vrátili k nezávislým vydavateľstvám. V roku 2012, po 28-ročnom fungovaní, Freeman opustil skupinu, pričom uviedol, že sa potrebuje zamerať na svoje problémy so závislosťou od alkoholu a drog. Skupina Ween sa koncom roka 2015 zreformovala a absolvovala rozsiahle turné bez plánu nahrať nový materiál, ale neskôr v roku 2024 vstúpila do prestávky s kariérou na dobu neurčitú, pričom ako dôvod uviedla Melchiondovo duševné zdravie.
Prvých desať rokov existencie skupina Ween vystupovala naživo ako duo podporované nahrávkou na Digital Audio Tape. S vydaním albumu "Chocolate and Cheese" sa rozšírili na štvorčlennú skupinu, neskôr pridali medzi seba aj piateho člena. Medzi ich koncertných členov patrí Claude Coleman Jr., Dave Dreiwitz a Glenn McClelland. Skupina Ween tiež intenzívne spolupracovala s Andrewom Weissom, ktorý v roku 1989 prišiel do skupiny ako basgitarista a produkoval aj päť z deviatich štúdiových albumov. Napriek tomu, že skupina nikdy nezískala veľké uznanie v hlavnom hudobnom prúde, vyvinuli veľký, oddaný kult a získali uznanie kritikov.

</doc>
<doc id="720870" url="https://sk.wikipedia.org/wiki?curid=720870" title="Shinola, Vol. 1">
Shinola, Vol. 1

Shinola, Vol. 1 je kompilačný album americkej rockovej skupiny Ween. Album "Shinola", vydaný vydavateľstvom Chocodog 19. júla 2005, je zbierka remastrovaných verzií outtakov z roku 1990.
Album dostal svoj názov podľa hovorovej frázy „Nepoznáte hovno zo Shinoly“.
Zoznam skladieb.
Všetky skladby napísala skupina Ween.

</doc>
<doc id="720871" url="https://sk.wikipedia.org/wiki?curid=720871" title="Súľovský potok (prítok Hradnianky)">
Súľovský potok (prítok Hradnianky)

Súľovský potok je vodný tok na území okresu Bytča. Je to ľavostranný prítok Hradnianky s dĺžkou približne 2 km. 
Priebeh toku.
Potok pramení v Súľovských vrchoch, v strednej časti podcelku Súľovská kotlina, v lokalite nazývanej Jedľovník v nadmorskej výške cca 600 m n. m. Od prameňa tečie prevažne severovýchodným smerom, najskôr lesným údolím, neskôr pasienkami. Vteká do obce Súľov, v ktorej centre sa z ľavej strany vlieva v nadmorskej výške cca do Hradnianky. Potok má len niekoľko menších bezmenných prítokov a v strednej časti preteká okrajom národnej prírodnej rezervácie Súľovské skaly.
Súbežne so Súľovským potokom vedie zeleno značený turistický chodník zo Súľova do Vrchteplej.

</doc>
<doc id="720872" url="https://sk.wikipedia.org/wiki?curid=720872" title="Steel Wheels">
Steel Wheels

Steel Wheels je devätnásty štúdiový album anglickej rockovej skupiny The Rolling Stones. Oficiálne bol prvýkrát vydaný dňa 29. augusta 1989 v USA a 11. septembra v Spojenom kráľovstve. Bol to posledný album s novým hudobným materiálom, ktorý skupina nahrala pre vydavateľa Columbia Záznamy.
Album "Steel Wheels", po svojom vydaní vyzdvihovaný ako veľký comeback, je pozoruhodný pre nápravu vo vzťahoch medzi Mickom Jaggerom a Keithom Richardsom, návrat ku klasickejšiemu štýlu hudby a spustenie doteraz najväčšieho svetového turné Steel Wheels/Urban Jungle Tour. Je to tiež posledný plnohodnotný štúdiový album, na ktorom sa podieľal dlhoročný basgitarista Bill Wyman. Album predchádzal ohláseniu jeho odchodu, ktorý bol oficiálne oznámený v januári 1993. Wymanovo posledné pôsobenie v skupine bolo na nahrávaní dvoch štúdiových skladieb, „Highwire“ a „Sex Drive“, pre ináč koncertný album, ktorý v roku 1991 vydala kapela Rolling Stones pod názvom "Flashpoint". "Steel Wheels" je tiež prvým albumom, na ktorom nenahrával ich bývalý člen, Ian Stewart, ktorý zomrel krátko pred vydaním ich predchádzajúceho albumu "Dirty Work". Album "Steel Wheels"produkovala dvojica Richards a Jagger spolu s Chris Kimseyom, ktorý im predtým v roku 1983 produkoval album "Undercover".
Po relatívnom sklamaní z ich predchádzajúcich dvoch albumov bol "Steel Wheels" hitom, ktorý dosiahol v Spojených štátoch multiplatinový status, bol v Top 5 na mnohých trhoch po celom svete a priniesol dva úspešné single: „Mixed Emotions", ktorý mal vrchol v rebríčku na 1. mieste v Kanade a 5. bol v Spojených štátoch, a „Rock and a Hard Place“, posledný hit skupiny v top 40 v USA. Kritici boli k albumu vo všeobecnosti vlažní, príkladom je Stephen Thomas Erlewine, ktorý k nemu poznamenal, že: „Nie je skvelým albumom Rolling Stones, no nie je ani zlý a je skôr návratom.“
Výroba albumu.
Upravené z poznámok na obale albumu "Steel Wheels".

</doc>
<doc id="720875" url="https://sk.wikipedia.org/wiki?curid=720875" title="Jožin z Bažin">
Jožin z Bažin

Jožin z Bažin je skladba skupiny Banjo Band. Ide o jednu z najpopulárnejších piesní Ivana Mládka. Okrem úspechu v Česku a na Slovensku sa skladba stala vďaka serveru YouTube populárnou aj v iných krajinách, napríklad v Poľsku a v Rusku. Prvýkrát skladba vyšla v roku 1977 na albume "Nashledanou"!. Text je podľa námetu Zdeňka Navrátila.
Ide o paródiu na rôzne rozprávky, kde rytier zbaví kráľovstvo netvora a získa za ženu princeznú a pol kráľovstva. V tomto prípade pieseň pojednáva o ľudožrútovi Jožinovi, ktorý sídli v močiaroch pri Vizoviciach a „žere hlavně Pražáky“. U slivovice predseda miestneho JRD vyhlási, že ten, kto ich zbaví netvora, získa za ženu jeho dcéru a pol JRD. Hrdina piesne potom na likvidáciu Jožina použije práškovacie lietadlo a predá ho do ZOO.
V roku 2008 sa vďaka YouTube pieseň stala fenoménom v Poľsku a dostala sa aj do televízie a rádií. Z Poľska sa dostala do Ruska, kde sa dočkala ruského textu o Putinovi.
Okolnosti vzniku.
Pieseň vznikla z podnetu Zdeňka Kňučíka Navrátila. Ten pôvodne chcel zhudobniť svoju vulgárnu básničku o exhibicionistovi s obrovským penisom, ktorý vylieza z bažín a obnažuje sa pred pracovníčkami obuvníckych závodov. Ivan Mládek vedel, že takýto text by vo vtedajších médiách neprešiel a preto navrhol zmeniť text na rozprávku. Navrátil súhlasil s tým, že "Jožin z bažin" bude hlavný hrdina a za zloženie piesne ponúkol Mládkovi demižón slivovice. Navrátil je mylne označovaný za autora textu.

</doc>
<doc id="720876" url="https://sk.wikipedia.org/wiki?curid=720876" title="Maliar z Toleda">
Maliar z Toleda

Maliar z Toleda ( „Toledo Painter“) je konvenčné meno gréckeho maliara váz z Apúlie, činného približne v rokoch 340 až 325 pred Kr.
Okolo roku 330 pred Kr. došlo v oblasti severnej Apúlie (zrejme i v Lukánii) k výraznému nárastu importu keramických váz zdobených i technikou vázovej maľby typu Gnathia (aj k hlavnej vlne helenizácie tohto regiónu) a miestne trhy predstavovali pre mnohých umelcov z Tarentu, medzi ktorých patril tiež Maliar z Toleda, dobré odbytisko. Maliar z Toleda (pomenovaný J. R. Greenom podľa Múzea umenia v Tolede, kde sú uložené tri jeho diela, situla a dva oinochoai), tvoriaci v polychrómnej technike Gnathie, si zrejme založil dielňu v Ruve (v Peucetii v strednej Apúlii).
Hlavnou charakteristikou jeho tvorby, ktorá ešte spočiatku spadá do obdobia neskorej tvorby Maliara ruže, je zložitý rastlinný dekór, relatívne dobre stvárnená ženská, niekedy okrídlená, i mužská hlava vo frýgickej čiapke (jeho rané práce boli prepracovanejšie). Pozoruhodným bolo uplatnenie dvoch tvarov váz, ktoré sa v tarentskej produkcii nenachádzajú, a to situly typu C (najčastejšie zdobenou ženskou hlavou medzi rastlinnými motívmi, alebo maskou Satyra) s prstencovou nôžkou, telom so strmými a mierne konvexne prehnutými stenami s výlevkou v tvare levej hlavy či Siléna a nádoby oinochoé typu 2, veľmi obľúbenou v miestnej peucetijskej keramike. 
Iné projekty.
 

</doc>
<doc id="720877" url="https://sk.wikipedia.org/wiki?curid=720877" title="Voodoo Lounge">
Voodoo Lounge

Voodoo Lounge je dvadsiaty štúdiový album anglickej rockovej skupiny The Rolling Stones. Vyšiel 11. júla 1994. Album bol prvým, ktorý skupina vydala pod zančkou Virgin Records. "Voodoo Lounge" je tiež prvým albumom skupiny bez pôvodného basgitaristu Billa Wymana, ktorý kapelu opustil ešte začiatkom roku 1991. Oficiálne Rolling Stones oznámili jeho odchod až o dva roky neskôr, v roku 1993.. V roku 2009 bol album remastrovaný a znovu vydaný spoločnosťou Universal Music. Tento album vyšiel ako dvojvinyl a ako samostatné, CD a ako audiokazeta.
Po odchode Wymana sa Rolling Stones rozhodli ho ako člena kapely oficiálne nenahradiť a pokračovať vo štvorici: Mick Jagger (spev), Charlie Watts (bicie), Keith Richards a Ron Wood (obe gitary). Wymana neoficiálne nahradil Darryl Jones, ktorý vystupoval s Rolling Stones ako platený hudobník v štúdiu a na turné. Na klávesové nástroje s kapelou hral Chuck Leavell. Jones a Leavell, hoci nie sú členmi kapely, od tejto doby so skupinou naďalej spolupracujú. Spolu s Jaggerom a Richardsom sa na produkcii albumu podieľal aj americký hudobník a producent Don Was.
Album "Voodoo Lounge" sa predával dobre. V niekoľkých krajinách dosiahol buď zlatú alebo platinovú certifikáciu, ale v USA sa do Top 40 nedostal. Jeho single „Love Is Strong“ a „You Got Me Rocking“ mali svoj vrchol v rebríčku v Spojenom kráľovstve na 14. a 23. mieste a skladba „You Got Me Rocking“ sa stala základom väčšiny nasledujúcich playlistov pre koncerty Rolling Stones. Album získal niekoľko pozitívnych recenzií a v roku 1995 získal cenu Cenu Grammy za najlepší rockový album.
Časti piesne Keitha Richardsa „Thru and Thru“ z albumu "Voodoo Lounge" boli použité v záverečnej epizóde, „Funhouse“, z druhej sezóny televízneho seriálu komerčnej televíznej stanice HBO.
"Rolling Stones Voodoo Lounge CD ROM".
Spoločnosť zaoberajúca sa vývojom videohier, GTE Interactive Media, v roku 1995 vydala Interaktívny CD-ROM s názvom "Rolling Stones Voodoo Lounge CD ROM", ktorý sa stretol s rozpačitými reakciami. CD-ROM používa rannú video technológiu QuickTime pre Windows 3.1 a Macintosh.

</doc>
<doc id="720878" url="https://sk.wikipedia.org/wiki?curid=720878" title="Oravská knižnica Antona Habovštiaka">
Oravská knižnica Antona Habovštiaka

Oravská knižnica Antona Habovštiaka v Dolnom Kubíne je regionálnou kultúrnou, informačnou a vzdelávacou inštitúciou. Jej zriaďovateľom je Žilinský samosprávny kraj. Plní funkciu verejnej mestskej knižnice pre mesto Dolný Kubín a regionálnej knižnice pre územie okresov Dolný Kubín, Námestovo a Tvrdošín. Knižnica je pomenovaná podľa významného jazykovedca, etnografa, spisovateľa a publicistu Antona Habovštiaka.
História.
História verejného knihovníctva v Dolnom Kubíne začína v roku 1914, kedy Krajinská rada múzeí a knižníc podporila zriadenie ľudovej knižnice s maďarskými knihami. V roku 1924 vznikla prvá obecná knižnica s 200 knihami a pod vedením Dr. Jána Smetanaya, ktorého neskôr nahradil Ján Halaša.
Na základe vyhlášky Ministerstva informácií a osvety z roku 1950 prijali štátne orgány opatrenia na vytváranie okresných ľudových knižníc, čo viedlo ku zmene statusu a v roku 1951 k vzniku Okresnej ľudovej knižnice v Dolnom Kubíne. Táto knižnica potom poskytovala metodickú podporu menším knižniciam. Významným krokom bolo presťahovanie do Domu osvety v roku 1955, čo umožnilo zlepšiť služby a organizovať literárne večery a „Posiedky pri kozúbku“.
Knižnica zaznamenala ďalší rozmach v 60. rokoch zavedením nového organizačného modelu – strediskového systému. V roku 1981 získala vlastnú budovu, v roku 1985 otvorila hudobné oddelenie, a jej fondy obohatili gramofónové platne a magnetofónové pásky.
Po spoločenských zmenách 90. rokov knižnica zrevidovala fondy, doplnila ich o nové literárne témy a v rámci modernizácie zaviedla systém čiarových kódov. V roku 2004 bola knižnica pomenovaná po významnom jazykovedcovi a etnografovi Antonovi Habovštiakovi. V roku 2014 prešla budova knižnice veľkou rekonštrukciou, čím budova získala tri poschodia a bezbariérový prístup. Tiež sa tu otvorila letná čitáreň, ktorá poskytuje príjemné miesto pre návštevníkov.
Služby.
Od roku 2021 začala Oravská knižnica Antona Habovštiaka ako prvá na Slovensku používať digitálny čitateľský preukaz.

</doc>
<doc id="720879" url="https://sk.wikipedia.org/wiki?curid=720879" title="Majstrovstvá Európy v ľadovom hokeji hráčov do 18 rokov 1980">
Majstrovstvá Európy v ľadovom hokeji hráčov do 18 rokov 1980

Majstrovstvá Európy v ľadovom hokeji hráčov do 18 rokov 1980 boli trináste juniorské majstrovstvá Európy v ľadovom hokeji. Majstrami Európy sa po siedmykrát stali hokejisti Sovietskeho zväzu.
Skupina A.
Turnaj Skupiny A sa hral od 1. do 7. apríla 1980 v česko-slovenskom meste Hradec Králové.
Prvé kolo.
Legenda:
Skupina B.
Turnaj Skupiny B sa hral od 4. do 8. marca 1980 v juhoslovanskom meste Jesenice.
Skupina C.
Turnaj Skupiny C sa hral od 29. marca do 3. apríla 1980 v dánskom meste Frederikshavn.

</doc>
<doc id="720882" url="https://sk.wikipedia.org/wiki?curid=720882" title="Bridges to Babylon">
Bridges to Babylon

Bridges to Babylon je dvadsiaty prvý štúdiový album anglickej rockovej skupiny The Rolling Stones. Bol vydaný 29. septembra 1997 hudobný vydavateľstvom Virgin Records. Na vinylovom nosiči vyšiel ako dvojalbum a vyšiel aj ako samostatné CD. Album bol podporený celoročným celosvetovým a veľmi úspešným koncertným turné, Bridges to Babylon Tour.
Na rozdiel od niekoľkých predchádzajúcich albumov, ktoré produkčný a skladateľský tím vokalistu Micka Jaggera a gitaristu Keitha Richardsa spoluprodukoval spolu s jediným externým producentom, Stones priniesli eklektický mix producentských superstar, vrátane mien ako je dvojica hip-hopových producentov, Dust Brothers, americký hudobník a producent, Don Was a ďalší americký producent, Rob Fraboni. Podobne sa na každej skladbe objavila široká škála hosťujúcich hudobníkov spolu s členmi kapely Jaggerom, Richardsom, Ronnie Wood na gitare a Charlie Watts na bicích. Rozľahlý album obsahuje širokú škálu žánrov vrátane štandardného blues rocku od Stones, počuť na ňom hip hop, či rap. Skupina počas nahrávania albumu opäť spolu nekomunikovala. Jagger a Richards nahrávali svoje party oddelene a iba zriedka sa spolu stretli v štúdiu. Ich vzájomný vzťah sa však dodatočne znormalizoval dostatočne dobre na to, aby sa k podpore albumu vydali na mimoriadne úspešné koncertné turné.
Hoci recenzie kritikov na album boli rozpačité, predával sa dobre, na mnohých trhoch dosiahol platinový alebo zlatý status a vyprodukoval singel „Anybody Seen My Baby?“, ktorý sa celosvetovo umiestňoval v rebríčkoch do Top 40.
Výroba albumu.
Upravené z informácií na obale CD 

</doc>
<doc id="720886" url="https://sk.wikipedia.org/wiki?curid=720886" title="Léon Zitrone">
Léon Zitrone

Léon Zitrone (* 25. november 1914, Petrohrad, Rusko – † 25. november 1995, Paríž, Francúzsko) bol francúzsky novinár, televízny moderátor a príležitostný herec ruského pôvodu. V ankete Najväčší Francúz z roku 2005 obsadil 59. miesto.
Životopis.
Po príchode do Francúzska vo veku šiestich rokov sa Léon Zitrone so svojou rodinou, ktorá bola na úteku pred komunizmom rýchlo naučil po francúzsky. Po štúdiu práva a chémie nastúpil v roku 1948 do Francúzskeho rozhlasu v Paríži, režíroval vysielanie v zahraničí, ťažil zo znalosti ruštiny, materinského jazyka, ale aj angličtiny a nemčiny. V roku 1959 prešiel do vznikajúcej televízie, kde rýchlo dosiahol veľký úspech vďaka svojej dobrej povahe, vhodnému hlasu so zvláštnym zafarbením a vynikajúcej dikcii. V rokoch 1961 až 1975 uvádzal televízne správy (na prvom kanáli), v rokoch 1975 až 1976 bol hlavným reportérom (Antenne 2), potom v rokoch 1976 až 1981 opäť uvádzal spravodajstvo. Talent pre najrozmanitejšie aspekty žurnalistiky mu umožnil s radosťou komentovať televízne reportáže týkajúce sa spoločenských záležitostí – kniežacie svadby, návštevy hláv štátov, pohreby osobností, ale aj šport (konské dostihy, krasokorčuľovanie). V rokoch 19751976 uvádzal v RTL talk show a s vervou sa zúčastnil satirického programu „Les Grosses Têtes“. Až do svojej smrti v roku 1995 veľmi aktívny Léon Zitrone zanechal o svojej profesii spomienku – autobiografiu, ktorá vyšla pod názvom "Big Léon" (1989), čo bola jeho priateľská prezývka.

</doc>
<doc id="720891" url="https://sk.wikipedia.org/wiki?curid=720891" title="Borkaňuk (partizánsky oddiel)">
Borkaňuk (partizánsky oddiel)

Partizánsky oddiel Borkaňuk bol oddiel, ktorý vznikol spojením 6-člennej výsadkovej organizátorskej partizánskej skupiny l. čs. arm. zboru v ZSSR s podobnou skupinou 1. ukrajinského frontu. Veliteľom skupiny bol Vasiľ Mohorita, náčelníkom štábu Anton Antonovič Pasko, komisárom Michal Kričfaluši. Oddiel bol nazvaný podľa Olexu Borkaňuka, funkcionára KSČ..Organizátorská skupina bola vysadená na základňu partizánskeho zväzku Čapajev v Ondavskej vrchovine severne od Humenného v noci z 26. na 27. septembra 1944. Oddiel pôsobil v priestore TurcovceOhradzany. V polovici októbra 1944 sa presunul do Vihorlatu a mal 103 príslušníkov. Plnil spravodajské úlohy pre štáb 1. ukrajinského frontu. V októbri uskutočnil 18 bojových a diverzných akcií. Spolu s partizánskou brigádou Kriváň a oddielmi Veža a Jastrib zostúpili z hôr a obsadili v nemeckom tyle obce pod Vihorlatom v snahe pomôcť Červenej armáde pri Východokarpatskej operácii. Po úspešnom spojení s Červenou armádou mali partizáni kryť pravé krídlo sovietskeho útoku na Michalovce. Sovietska ofenzíva sa zastavila a k spojeniu partizánov s Červenou armádou nedošlo. Nemci 30. októbra partizánov zatlačili naspäť do Vihorlatu a vypálili obec Vinné.
Oddiel Borkaňuk ustúpil na Sninský kameňMorské oko, kde dostal rozkaz prebiť sa k Červenej armáde. Oddiel sa s Červenou armádou spojil 15. novembra 1944 v Ruskom Hrabovci.
Vznik oddielu.
Základ skupiny Borkaňuk bol sformovaný v Sviatošine pri Kyjeve zo špeciálnej jednotky pre zvláštne úlohy 1.a 2. československej samostatnej brigády bojujúcej na území Sovietskeho zväzu. Ku skupine boli pridelení sovietski partizáni – odborníci pre diverzné a prieskumné akcie, radisti a lekár. Zloženie skupiny::
Úlohou skupiny bolo po vysadení presunúť sa do Vihorlatu a vykonávať tam prieskumnú a diverznú činnosť. 21-členná skupina bola prepravená zo Sviatošina do Rzesówa a v noci z 26. na 27. septembra leteckým výsadkom vysadená na našom území v katastri obce Černina. Ivan Popovič a ďalší partizán sa pri výsadku zranili. Miestom určenia skupiny boli Vihorlatské vrchy. Pri tomto presune 13. októbra narazili pri Valaškovciach na nemeckých vojakov, ale po prebojovaní sa zriadili v chate v Kline partizánsky štáb. Po príchode na Klin už bol z výsadku oddiel o počte 80 partizánov. Postupne sa k oddielu pridávali dobrovoľníci z okolitých obcí a k 27. októbru mal oddiel 103 členov. 
Vo Vihorlate Vasiľ Mohorita okolo 15. októbra navštívil brigádu Kriváň, ktorá sa do Vihorlatu presunula potom, ako Nemci zlikvidovali partizánsku oblasť pod Beskydami. Ústredný štáb partizánskeho hnutia v Kyjeve požadoval spoločné velenie, ale brigády si ponechali samostatnosť, hoci boli vykonávané koordinačné porady. Partizánom bolo zhodených 16 vakov so zbraňami. V októbri oddiel uskutočnil 18 bojových a diverzných akcií.
15. októbra zaútočili na odhadované pozície oddielu Nemci, jedna kolóna podporovaná tankami útočila z Kamenice nad Cirochou (bola odrazená paľbou protitankových pušiek), druhá použila úzkorozchodnú železnicu od juhu, no partizáni napadli vlak paľbou a došlo k vykoľajeniu.
Vypálenie obce Vinné.
Veliteľ partizánskej skupiny Jastrib dostal rozkaz od Štábu partizánskeho hnutia pri 4.ukrajinskom fronte, aby partizánske jednotky dislokované v lesoch Vihorlatu obsadili obce na južnom a čiastočne aj na severnom svahu Vihorlatu a zamedzili nemeckým a maďarským vojskám využiť podhorské cesty na ústup.
Partizánske jednotky obsadili 28. októbra v popoludňajších hodinách obce Vinné, Jovsa, Kusín, Kaluža, Porúbke a Tarnava. Akcii velil veliteľ brigády Kriváň pplk. Jozef Vogl. Úlohou oddielu Borkaňuk bolo zaujať obranu obcí Jovsa a Poruba. Borkaňuk mal aj vyslať hliadku do priestoru JasenovSobrance s úlohou nadviazať spojenie s postupujúcim sovietskym vojskom a dirigovať sovietske jednotky cez Jovsu na Vinné za účelom spojenia. Skupina Jastrib oznámila rádiotelegraficky začatie akcie 4. ukrajinskému frontu. Noc z 28. na 29. októbra prebehla pokojne. Ráno boli zahájené bojové akcie. Partizánske oddiely odzbrojili v zemplínskych obciach desiatky najmä maďarských vojakov a ukoristili niekoľko nákladných áut so zbraňami a muníciou.
Dňa 29. októbra akcia vojakov a partizánov pod Vihorlatom kulminovala. No front sa nepohol z miesta. Vojaci a partizáni vedeli, že nedokážu udržať kruhovú obranu obsadených obcí. Preto sa časť obyvateľov Michaloviec, ktorá sa uchýlila na partizánske územie, chcela vrátiť naspäť. Aj časť dobrovoľníkov odchádzala kvôli starostlivosti o rodiny.
Nemecké jednotky 30. novembra zaútočili na obec Vinné a popoludní ju obsadili. Obyvateľstva vyhnali, dedinu vyrabovali a podpálili.
Oddiel Borkaňuk ustúpil na Sninský kameňMorské oko. Poslednou akciou oddielu bola obrana vlastného tábora. 7. novembra predsunutá stráž zistila asi 3 km od tábora skupinu nemeckých vojakov, ktorí sa chystali zaútočiť na tábor. Partizáni sa útoku ubránili, avšak tábor presťahovali na staré Valaškovce, kde ich však 8. novembra Nemci opäť napadli. Oddiel sa preto na príkaz od vedenia Ukrajinského štábu partizánskeho hnutia v Kyjeve prebojoval sa cez frontovú líniu. Podarilo sa to dvom skupinám – 12. novembra prvej skupine pri Strihovci a 15. novembra 1944 druhá skupina prešla k jednotkám 4. ukrajinského frontu v priestore Ruský Hrabovec.
Poprava maďarských zajatcov v Kaluži.
Podľa partizánsky oddiel Borkaňuk zajal pri obci Kaluža 3840 maďarských vojakov, postrieľal ich a nechal telá na lúke. Po vojne bola záležitosť údajne vyšetrovaná, pričom obvinení argumentovali blízkosťou frontu, ťažkosťami so zásobovaním a nemožnosťou presúvať sa so zajatcami. Obhajoba partizánov bola uznaná. Záležitosť mala byť v roku 1968 medializovaná v tlači.
V literatúre.
Históriu partizánskych oddielov BelovKovalenko, Borkaňuk a partizánskej brigády Sergej popísal v spomienkovej knihe Boj o Beskydy člen oddielu BelovKovalenko Michal Piteľ.

</doc>
<doc id="720892" url="https://sk.wikipedia.org/wiki?curid=720892" title="Halič (korunná krajina)">
Halič (korunná krajina)

Halič alebo Haličské a Vladimírske kráľovstvo (, , ) bola korunná krajina habsburskej monarchie a neskôr Rakúskeho cisárstva a Rakúska-Uhorska, ktorá vznikla v roku 1772 po prvom delení Poľska. Zanikla v roku 1918 po konci Prvej svetovej vojny. 

</doc>
<doc id="720893" url="https://sk.wikipedia.org/wiki?curid=720893" title="Lenka Šmerdová">
Lenka Šmerdová

Brigádna generálka Mgr. Lenka Šmerdová (* 20. máj 1964, Slavičín, Česko-Slovensko) je česká brigádna generálka Armády Českej republiky, ako prvá žena tejto hodnosti v českej armáde. Predtým sa stala aj prvou ženou českej armády v hodnosti plukovníčky.
Životopis.
Narodila se 20. mája 1964 v Slavičíne ako Lenka Mendlíková. V mladosti bola členkou dobrovoľných hasičov, venovala sa hasičskému športu a behala orientačný beh. Najprv absolvovala civilnú strednú ekonomickú školu. Pri nástupe do armády absolvovala ročné štúdium vojenskej školy pre spojárky protivzdušnej obrany. V druhej polovici 80. rokov 20. storočia vyštudovala Vojenskú politickú akadémiu Klementa Gottwalda, neskoršiu Vysokú vojenskú pedagogickú školu v Bratislave, ktorú absolvovala v roku 1990. Potom v roku 2002 absolvovala kurz personalistiky a managementu na Vysokej vojenskej škole pozemního vojska vo Vyškove.
Profesionálna kariéra.
Do armády vstúpila v roku 1984. Po úvodnom štúdiu nastúpila k spojovaciemu pluku do Starej Boleslavi. Do roku 1986 pôsobila ako pomocníčka náčelníka personálnej skupiny pluku, potom sa do roku 1990 venovala štúdiu, po jeho ukončení bola krátko staršia dôstojníčka školskej roty. V rokoch 19911994 bola mimo službu na materskej a rodičovskej dovolenke. Potom bola dva roky dôstojníčkou školskej jednotky. V roku 1996 nastúpila kariéru personalistky, do konca storočia bola dôstojníčkou a nakoniec náčelníčkou osobnej skupiny. Ako vedúca staršia dôstojníčka pôsobila v rokoch 20002002 ako špecialistka centra personálneho marketingu a následne zástupkyňa náčelníka oddelenia regrutácie.
Po absolvovaní druhého štúdia pôsobila ako náčelníčka oddelenia regrutácie a výberu a v rokoch 20032006 ako náčelníčka oddelenia personálneho marketingu. Potom bola do roku 2010 riaditeľkou odboru regrutácie. V decembri 2008 bola ako prvá žena v českej armáde povýšená na plukovníčku. V rokoch 20102013 bola riaditeľkou odboru doplňovania vojenského personálu a potom do roku 2017 náčelníčkou odboru doplňovania personálu. Od 1. apríla 2017 bola poradkyňa náčelníka generálneho štábu AČR pre oblasť náboru a genderu.
Dňa 8. mája 2017 ju prezident Miloš Zeman povýšil na brigádnu generálku. Stala sa predsedníčkou výboru Vojenského fondu solidarity.
Osobný život.
Je vydatá a má syna. Po takmer 40 rokoch služby v Armáde Českej republiky prešla brig. gen. Mgr. Lenka Šmerdová do zálohy a v roku 2024 pracovala pro Český červený kríž ako manažérka pre strategické partnerstvá a filantropiu.

</doc>
<doc id="720898" url="https://sk.wikipedia.org/wiki?curid=720898" title="Rašovský potok">
Rašovský potok

Rašovský potok je vodný tok na území okresu Bytča. Je to ľavostranný prítok Váhu s dĺžkou približne 4 km. 
Priebeh toku.
Potok pramení v Súľovských vrchoch, v strednej časti podcelku Manínska vrchovina, v lokalite nazývanej Dúbravy, v nadmorskej výške cca 500 m n. m. Od prameňa tečie prevažne severným smerom, následne sa oblúkom stáča na západ a lesným údolím južným úpätím vrchu Hradište ( pokračuje k obci Maršová-Rašov. Opúšťa Súľovské vrchy a už v Bytčianskej kotline na východnom okraji obce podteká cesta I/61 a pokračuje centrom časti Rašov. Na okraji obce križuje železničnú trať Bratislava – Žilina a nivou smeruje k rieke Váh, do ktorej ústí v nadmorskej výške cca Potok má len niekoľko menších bezmenných prítokov. Súbežne s Rašovským potokom vedie údolím cesta.

</doc>
<doc id="720899" url="https://sk.wikipedia.org/wiki?curid=720899" title="Bogun (partizánsky oddiel)">
Bogun (partizánsky oddiel)

Partizánsky oddiel Bogun vznikol z 19-člennej sovietskej spravodajskej skupiny zloženej z pracovníkov NKVD. Vysadený bol okolo 10. septembra 1944 (podľa začiatkom augusta) v priestore Vihorlatu pri Starých Valáškovciach. Veliteľom oddielu bol B. Kozlov (krycie meno Bogun), styk s obyvateľstvom zabezpečoval funkcionár ilegálnej KSS v Kamenici nad Cirochou V. Joner.
Výsadok sa prijatím slovenských dobrovoľníkov a sovietskych zajatcov, ktorí ušli z táborov, rozrástol na 150-členný oddiel, ktorý pôsobil v priestore Kamenica nad CirochouKamienkaValaškovce. Táboril často pod Konskou neďaleko Vinného. Spolupracoval s organizáciami ilegálnej KSS a národnými výbormi. Vybudoval spravodajskú sieť, plnil najmä spravodajské úlohy, uskutočnil niekoľko diverzií na komunikáciách. Piteľ spomína mínový útok na ceste na nemecké auto medzi Kamenicou nad Cirochou a Kamienkou a útok na vlak medzi Sninou a Stakčínom vezúci rekvirovaný dobytok a nemecký trestný oddiel.
V novembri 1944 sa v priestore svojho pôsobenia spojil s jednotkami Červenej armády. Po spojení s Červenou armádou bol oddiel Bogun reorganizovaný a časť skupiny (vrátane partizána Horniaka) bola neskôr vysadená na Morave.
V literatúre.
Históriu a boje partizánskych oddielov v Beskydoch a vo Vihorlate popísal v spomienkovej knihe Boj o Beskydy člen oddielu Belov-Kovalenko Michal Piteľ, pričom spomína aj partizánsky oddiel Bogun.

</doc>
<doc id="720906" url="https://sk.wikipedia.org/wiki?curid=720906" title="Parížanka">
Parížanka

Parížanka ("Pyrus communis" 'Parížanka') je odroda hrušky obyčajnej. Radí sa medzi zimné odrody, zberovú zrelosť dosahuje v októbri, konzumne dozrievajú v decembri. Skladovateľné sú do februára.
História.
Pôvod.
Podľa niektorých zdrojov bola objavená vo Francúzsku v 19. storočí. Podľa iného zdroja bola vyšľachtená vo Francúzsku v roku 1893.
Vlastnosti.
Odroda je cudzoprašná. Medzi vhodné opeľovače patrí Konferencia, Clappova, Madame verté, Wiliamsova alebo Charneuská.
Rast.
Rastie stredne bujne, tvar koruny je úzko pyramidálny. Na horšom stanovisku sú koruny menšie. Odroda sa dobre tvaruje a dobre znáša omladzovací rez.
Plodnosť.
Plodnosť je stredná, ale pravidelná. Mladé stromy nastupujú do plodnosti čoskoro.
Plod.
Plody sú zeleno sfarbené s výraznou hrdzou, s hrubou šupkou. V zrelosti sa zelená farba mení na žltú, veľkosť je stredná. Tvar plodu vajcovitý. Dužina je aromatická, biela so sladkou až fádnou chuťou, je kamenistá. Chuť je hodnotená ako "celkom dobrá".
Choroby a škodcovia.
Je považovaná za stredne odolnú proti chrastavitosti. Avšak, podľa niektorých zdrojov u neošetrovaných stromov trpí chrastavitosťou silne. Plody pukajú, je pomerne odolná proti nízkym teplotám.
Použitie.
Je vhodná na skladovanie a priamemu konzumu. Veľmi dobre znáša prepravu, neotláča sa.

</doc>
<doc id="720907" url="https://sk.wikipedia.org/wiki?curid=720907" title="Neco (motocykel)">
Neco (motocykel)

Neco je historická značka motocyklov vyrábaných firmou August Negedly &amp; Co, Motorfahrzeugfabrik, Pressburg, v rokoch 1923 až 1927. Jedná sa o najstaršiu zmienku o výrobe motocyklov na Slovensku.
August Negedly (slovensky: Augustín Nejedlý) bol viedenský podnikateľ. Jeho firma sa zaoberala zlievarenstvom a strojárskou výrobou. V roku 1906 založil v Pressburgu (Bratislava) pobočný závod – Vereinigte Metallwerke Negedlys August, ktorý je následne zmenený na August Negedly Nachfolger.
Skúsenosti z oboru Negedly uplatnil v roku 1923 založením firmy na výrobu motocyklov. Hlavný konštruktér bol Ing. Konstantin Leschan. Do motocyklov používal britské motory JAP, o objeme 350 cm² s rozvodom SV a 500 cm² s rozvodom OHV. Okrem tradičných motocyklov bola v ponuke aj úžitková trojkolka s názvom "Hippos". Firma ukončila činnosť v roku 1927.
Pozoruhodnou zaujímavosťou je, že v prvej dekáde 21.storočia vytvorili v spoločnosti Wusam Zvolen, úžitkové motocykle Ecorider "Hippo" 230.

</doc>
<doc id="720908" url="https://sk.wikipedia.org/wiki?curid=720908" title="Martin David (biskup)">
Martin David (biskup)

Mons. Martin David (* 15. august 1970, Čeladná, Česko-Slovensko) je český rímskokatolícky duchovný od roku 2023 ostravsko-opavský diecézny biskup. V rokoch 20172020 pôsobil ako pomocný biskup tej istej diecézy, od roku 2020 aj ako jej apoštolský administrátor.
Život.
Pochádza zo Ženklavy pri Novom Jičíne, na základnú školu chodil v Štramberku. Vyučil sa mechanikom strojov a zariadení na strednom odbornom učilisku Tatry Kopřivnice a po maturite v roku 1988 začal pracovať v Tatre Kopřivnice. V rokoch 19891991 absolvoval základnú vojenskú službu, po ktorej sa vrátil do svojho doterajšieho zamestnania, počas ktorého začal diaľkovo študovať teológiu.
V roku 1993 vstúpil do kňazského seminára a po vysvätení za kňaza 24. júna 2000 sa stal farským vikárom vo farnosti Panny Márie v Opave a tiež kaplánom pre mládež opavského dekanátu. Počas svojho pôsobenia v Opave zabezpečoval aj duchovnú správu farnosti Stěborice a následne sa v roku 2002 stal administrátorom a neskôr farárom tejto farnosti, kde zotrval do roku 2008, kedy sa stal generálnym vikárom ostravsko-opavskej diecézy.
V januári 2006 bol ustanovený sekretárom novozriadenej liturgickej komisie ostravsko-opavskej diecézy a jej odborným referentom pre liturgiu.
Biskup.
V roku 2017 apoštolský nuncius Giuseppe Leanza oznámil jeho vymenovanie za ostravsko-opavského pomocného biskupa. Biskupskú vysviacku prijal 28. mája 2017.
4. júla 2023 ho pápež František vymenoval za ostravsko-opavského diecézneho biskupa. Do úradu bol uvedený 31. augusta 2023 v katedrále Božského Spasiteľa v Ostrave.

</doc>
<doc id="720909" url="https://sk.wikipedia.org/wiki?curid=720909" title="A Bigger Bang">
A Bigger Bang

A Bigger Bang je dvadsiaty druhý štúdiový album anglickej rockovej skupiny the Rolling Stones. Vydavateľstvo Virgin Records ho dalo na hudobný trh dňa 5. septembra 2005. Bol to posledný album skupiny, na ktorom je originálny hudobný materiál nahraný výlučne s bubeníkom Charlie Wattsom, ktorý zomrel v roku 2021.
Na rozdiel od ich predchádzajúceho úsilia pred ôsmimi rokmi, rozľahlého a eklektického albumu "Bridges to Babylon", ktorý mal množstvo producentov, hudobných štýlov a hosťujúcich hudobníkov, sa Stones rozhodli vytvoriť základný hard rockový album, ktorými sa vrátili do obdobia ich najväčšej slávy v 60. až 70. rokoch. Album spolu s hlavným skladateľským a produkčným tímom, spevákom Mickom Jaggerom a Keithom Richardsom koprodukoval Don Was. Aktuálnymi členmi kaeply boli Ronnie Wood na gitare a Charlie Watts na bicích. Štúdiovými hudobníkmi pri nahrávaní boli Darryl Jones na basgitare, Chuck Leavell na klávesoch a multiinštrumentalista Matt Clifford. Väčšinu základných skladieb nahrala len trojica Jagger, Richards a Watts, ktoré doplnili overdubmi (dohrávanými hudobnými stopami), pridanými inými hudobníkmi.
Metóda nahrávania albumu „späť ku koreňom“ sa Rolling Stones vyplatila. Album dosiahol tretie miesto v USA, druhé v Spojenom kráľovstve a číslo jeden v jedenástich krajinách sveta. Hlavný singel „Streets of Love“ sa v USA nepresadil, ale inak bol úspešný po celom svete. V Spojenom kráľovstve sa dostal na 15. miesto a vo viac ako 10 ďalších krajinách sa dostal medzi Top 40. Recenzie na album boli vo všeobecnosti priaznivé. Kým kritici tvrdili, že album štandardom klasického obdobia Rolling Stones nezodpovedá, napriek tomu patrí medzi najlepšie recenzované albumy ich neskoršieho obdobia. Následné turné, ktoré trvalo dva roky, sa po po ejho skončení stalo najlepšie zarábajúcim turné všetkých čias. Toto truné zdokumentoval aj režisér Martin Scorsese v koncertnom filme s názvom "Shine a Light" (2008).
Výroba albumu.
Upravené z informácií na obale CD .

</doc>
<doc id="720910" url="https://sk.wikipedia.org/wiki?curid=720910" title="Kuwohi">
Kuwohi

Kuwohi (), (v jazyku Cherokee ᎫᏬᎯ) je najvyšší vrch štátu Tennessee v Spojených štátoch. Nachádza sa v pohorí Great Smoky Mountains, ktoré je súčasťou Apalačských vrchov. Relatívna výška vrcholu je .
Názov.
V roku 1859 bol vrch pomenovaný po Thomasovi L. Clingmanovi, politikovi zo Severnej Karolíny, ktorý bol vylúčený zo Senátu kvôli podpore Konfederácie. V roku 2024 členovia Eastern Band of Cherokee Indians podali žiadosť o oficiálne premenovanie vrchu späť na pôvodné meno Kuwohi. U.S. Board of Geographic Names žiadosti vyhovel 18. septembra 2024. Zmenu podporil National Park Service a miestne komunity.
Poloha.
Vrch je najvyšším vrchom na území kmeňa pôvodných obyvateľov Čerokíov. Čerokíovia vrch považujú za posvätný. Je súčasťou Great Smoky Mountains National Park a ročne ho navštívi viac než 650 tisíc ľudí. Rozhľadňa na vrchole sa nachádza vo výške 16 metrov nad terénom a umožňuje výhľad na Great Smoky Mountains. Vrch je tiež najvyšším bodom trasy Appalachian National Scenic Trail.

</doc>
<doc id="720912" url="https://sk.wikipedia.org/wiki?curid=720912" title="Clingmans Dome">
Clingmans Dome



</doc>
<doc id="720913" url="https://sk.wikipedia.org/wiki?curid=720913" title="Turistická značkovaná trasa číslo 2459">
Turistická značkovaná trasa číslo 2459

 Turistická značkovaná trasa číslo 2459 je krátka modrá trasa v Malých Karpatoch, ktorá vedie z Lozorna na Lintavy. Dĺžka trasy je 8,4 km. Turistická trasa je v správe Klubu slovenských turistov.

</doc>
<doc id="720914" url="https://sk.wikipedia.org/wiki?curid=720914" title="Bitka pri Lützene (1813)">
Bitka pri Lützene (1813)

Bitka pri Lützene, známa aj ako pri Großgörschene, sa odohrala 2. mája 1813 počas návratu Napoleonovej armády po katastrofe v Rusku. Ruský dôstojník Wittgenstein zaútočil na postupujúcu napoleonskú kohortu pri Lützene s cieľom znovu dobyť Lipsko. Po dni intenzívnych bojov pruské a ruské jednotky ustúpili. Nedostatok jazdectva zabránil Francúzom v ich prenasledovaní.
Plány.
Napoleon po obnovení svojich síl po mobilizácii v roku 1813 vo Francúzsku sa pripojil k zvyškom svojej "Grande Armée" (Veľkej armáde) v Sasku. Po bitke pri Weißenfelse sa rozhodol postupovať smerom na Lipsko, aby prekročil rieku Elster a pripojil sa k zboru princa Eugena na severe mesta.
Koalícia chcela tomuto pohybu zabrániť a prekvapiť cisára na Lützenskej planine, kde sa mohla využiť ich početne silnejšia jazda.
Bitka.
Na ochranu svojich flankov poslal Napoleon Michela Neya, aby chránil cestu južne od Lützenu a držal dediny Großgörschen, Kleingörschen, Rahna a Kaja. Zvyšok armády bol zostavený medzi Weißenfelsom a Lipskom. Zbor Lauristona zaútočil na jednotky pruského generála Kleista, ktoré držali dedinu Lindenau pri vstupe do Lipska.
Na poludnie Wittgenstein zaútočil na francúzsky stred smerom na mesto Lützen. Na to, aby sa dostal cez ne, bolo potrebné obsadiť štyri dediny. Pruský maršal Blücher zaútočil spredu, ale narazil na Souhamovu divíziu. Tá ustúpila na druhú obrannú líniu, ktorú vytvoril Ney, a pruským vojakom prenechala dediny. Generál Wintzingerode zaútočil na francúzsku ľavicu pri Starsiedel, ale zastavila ho Gérardova divízia.
Napoleon, prekvapený útokom nepriateľa, o ktorom sa domnieval, že je v Lipsku, potom povolal všetky svoje zbory, aby útok koaličných vojsk odrazil. Odišiel za maršalom Neyom. Cisár usporiadal posily tak, ako prichádzali. Francúzska línia odolávala útokom koaličných vojsk.
O 18.00 hod. sa Blücher pokúsil o posledný prielom. Na čele pruskej kráľovskej gardy podnikol ďalší útok a obsadil Kleingörschen, Eisdorf a Kaja. Wintzingerode ohrozoval Starsiedel. Ney poslal do protiútoku Gérardovu divíziu, ktorá znovu dobyla obce Kleingörschen, Rahna a Kaja a prenasledovala divíziu pruskej kráľovskej gardy. V rukách koaličných síl zostal len Großgörschen.
Francúzska cisárska garda sa postavila pred Starsiedel. Antoine Drouot umiestnil delostrelectvo gardy na krídlo Wittgensteinových jednotiek. Koaličné sily napadnuté z bokov ustúpili. Napoleon nariadil generálny útok na prenasledovanie koaličných síl, ale noc ukončila manévre.
Následky.
Straty spojencov dosiahli približne 20 000 mužov a francúzske straty 18 000 mužov. Nasledujúci deň bolo obsadené Lipsko.
Scharnhorst, srdcom protinapoleonského povstania na nemeckom území, bol počas bitky postrelený do kolena a po ôsmich týždňoch na následky zranenia zomrel kvôli nedostatočnej lekárskej starostlivosti.
Bitka bola v Rusku spočiatku vnímaná ako víťazstvo koalície a Wittgensteinovi bol udelený Rad svätého Andreja a Blücherovi Rad svätého Juraja 2. triedy.

</doc>
<doc id="720916" url="https://sk.wikipedia.org/wiki?curid=720916" title="Bitka pri Smolensku (1812)">
Bitka pri Smolensku (1812)

Bitka o Smolensk sa odohrala 16. a 17. augusta 1812 medzi 175 000 Napoleonovými vojakmi a 130 000 vojakmi ruského kniežaťa Bagrationa. V skutočnosti sa jej zúčastnilo len 50 000 a 60 000 mužov z každej strany.
Kontext.
Takmer od začiatku ruskej kampane sa Napoleon a jeho "Grande Armée" (Veľká armáda) zapojili do bojov a vyčerpali sa prenasledovaním Rusov. Počas konfrontácií sa Rusi krátko bránili, ale následne sa stiahli.
Napoleon vymyslel „Smolenský manéver“, aby prinútil nepriateľa postaviť sa mu, a tak sa pokúsiť zničiť ruské vojská raz a navždy. Dňa 14. augusta 1812 francúzske jednotky pod velením Murata, Davouta a Neya prekročili Dneper pri Rassne po mostoch postavených počas noci. Plán bol vrhnúť sa na mesto Smolensk, obsadiť ho bez boja a pochodovať na sever k hlavným ruským silám pod velením generála Barclaya de Tollyho. Tak sa to malo aj udiať, keby protichodné rozkazy a problém s komunikáciou neviedli ruského generála Bagrationa k neuposlúchnutiu svojich rozkazov. Jeho rozkaz znel pochodovať na západ, no on sa vydal na juh k Smolensku. Keď 16. augusta dorazili francúzske jednotky do mesta, bolo bránené Rusmi, posádka bola príchodom Barclaya a väčšiny armády značne posilnená.
V roku 1812 bol Smolensk mestom s 12 600 obyvateľmi bez skutočnej strategickej hodnoty, okrem toho, že sa nachádzal na stanovenej ceste "Grande Armée". Bolo chránené baštami a hrubými kamennými múrmi a zaberalo oba brehy Dnepra, čo sťažovalo jeho obkľúčenie. Najlepším spôsobom, ako zaútočiť na mesto, bolo prekročiť Dneper ďalej na východ, dobyť ho od chrbta, prinútiť Rusov vzdať sa a ušetriť si tak dlhé a nákladné obliehanie. Napoleon si však myslel, že Rusi vyjdú von, aby zabránili zničeniu mesta, v ktorom sa nachádzala svätá ikona. Keď sa tak nestalo, rozhodol sa mesto dobyť silou.
Predohra.
14. augusta, po vyhnaní dvoch kozáckych plukov, vstúpil Grouchy s Nansoutyho jazdou do Lyady. Medzitým sa Murat a Ney nachádzali pri Krasnoj.
Dňa 15. augusta dorazila k Lyadom Cisárska garda, 1. a 4. zbor, zatiaľ čo 3. zbor odrazil Neverovského divíziu so 6 000 mužmi, 1 200 koňmi a 10 delami, ktorá ustúpila smerom na Smolensk. Rusov, ktorí stratili 2 000 mužov (vrátane 800 zajatcov), 8 diel a svoje kasárne, prenasledovali až do Korytnej, kde si Napoleon zriadil svoj hlavný štáb. Ney sa nachádzal v Lubnej.
Bitka.
Bitka sa začala 16. augusta úvodnou skúškou na dvoch predmestiach. Rusi na túto provokáciu nereagovali podľa očakávania a zostali v meste. Napoleon nariadil útok s tromi zbormi "Grande Armée", ktoré podporovalo 200 diel. To sa na istý čas podarilo, ale keď Francúzi dosiahli mestské hradby, nemali ako ich preraziť. Márne sa snažili vyliezť si na plecia, boli vystavení ruskej delostreleckej paľbe. Do večera 16. augusta nedosiahli žiadny pokrok.
Okolo 14. hodiny 17. augusta, keď cisár videl, že Rusi sa nerozhodli odísť, nariadil Poniatowskému, aby sa presunul a odrezal komunikácie medzi mestom a pravým brehom rieky, zatiaľ čo divízia pod velením generála Bruyèresa obsadila plošinu pred predmestím Sloboda-Raczenka. 60 delostreleckých diel tam bolo pripravených. Ich guľometná paľba prinútila Rusov na pravom brehu evakuovať svoje pozície. Louis Davout potom zaútočil na predmestie, ktoré padlo okolo 17. hodiny. Ney zasa zaútočil na nepriateľské pozície pred mestom. Delostrelecká paľba vyhnala okupantov z veží. Na pravom brehu dostali mesto posily z dvoch divízií a dvoch peších plukov gardy.
Intenzívne delostrelecké bombardovanie spôsobilo početné požiare a do súmraku zhorela väčšina mesta. Dve roty baníkov zaútočili na hradby. V noci Barclay, obetujúc malú posádku, opustil mesto pri pravom brehu. Generál Korff, veliaci zadnému vojsku, podpálil rôzne časti mesta a spálil posledný most za ním.
Záver.
Okolo úsvitu 18. augusta boli hradby prelomené. "Grande Armée" vstúpila do mesta bez väčšieho odporu. V priebehu niekoľkých hodín sa väčšina vojsk zmocnila mesta. Barclay držal svoje sily na druhej strane rieky, čím zabránil prekročeniu rieky pred nocou 18. augusta.
Mesto Smolensk bolo takmer úplne zničené. Rusi utrpeli 4 700 mŕtvych vrátane 5 generálov, 7 000 až 8 000 zranených, 2 000 zajatcov a prišli o 200 veľkokalibrových diel a mínometov. Na francúzskej strane boli straty 700 mŕtvych vrátane generála Grabowského a 3 100 až 3 200 zranených vrátane generálov Grandeaua a d'Altona.
Z technického hľadiska bola bitka pri Smolensku Napoleonovým víťazstvom. Obsadil mesto a neutrpel toľko strát ako jeho nepriatelia. Spôsob vedenia bitky však mal ďalekosiahle dôsledky. Kvôli chybnému zásobovaniu mali Francúzi nedostatok potravín. Smolensk by bol užitočným zdrojom zásob, keby bol dobytý v neporušenom stave.

</doc>
<doc id="720920" url="https://sk.wikipedia.org/wiki?curid=720920" title="Bitka pri Lützene">
Bitka pri Lützene

Bitka pri Lützene môže byť:

</doc>
<doc id="720921" url="https://sk.wikipedia.org/wiki?curid=720921" title="Blue &amp; Lonesome (album Rolling Stones)">
Blue &amp; Lonesome (album Rolling Stones)

Blue &amp; Lonesome je dvadsiaty tretí štúdiový album anglickej rockovej skupiny The Rolling Stones. Na hudobný trh bol vydaný daň 2. decembra 2016. Pozostáva výlučne z bluesovej hudby. Je prvým albumom skupiny, ktorý obsahuje iba coververzie originálnych skladieb. Je to prvý štúdiový album od albumu "A Bigger Bang" z roku 2005, pričom tento jedenásťročný rozdiel je historicky najdlhším obdobím medzi dvoma albumami skupiny. Napriek krátkemu trvaniu jeho nahrávok, približne 43 minút, na vinyloch album vyšiel ako dvojalbum. Dňa 6. októbra 2016 bol k albumu zverejnený pilotný singel, coververzia skladby „Just Your Fool“ od amerického bluesového klaviristu Buddyho Johnsona, v aranžmáne Little Waltera. Od Little Waltera je aj titulná skladba albumu, „Blue and Lonesome“.
Album vyrábal rovnaký produkčný a hudobný tím ako predchádzajúci projekt kapely, "A Bigger Bang". K spevákovi Mickovi Jaggerovi a gitaristovi Keithovi Richardsovi sa ako producent pridal Don Was, ktorý so skupinou pracoval dve desaťročia na väčšine ich predchádzajúcich projektov. V štúdiu boli členovia kapely Ronnie Wood (gitara) a Charlie Watts (bicie), spolu so štúdiovým tímom hudobníkov: hráčmi Darrylom Jonesom (basgitara), Chuckom Leavellom (klávesy) a Mattom Cliffordom (multiinštrumentalista). V dvoch skladbách hrá na gitare Eric Clapton a na ďalšej hrá na perkusie bubeník Jim Keltner.
Album vznikal počas troch nahrávaní v decembri 2015 a po jeho vydaní o rok neskôr sa predával dobre. Dostal sa na prvé miesto v rebríčku albumov vo Veľkej Británii a vo viac ako desiatke ďalších krajín a na štvrté miesto v USA. V niekoľkých krajinách bola certifikovaný zlatom alebo aj platinou. Je to prvý album Rolling Stones publikovaný v ére strímingu, mnohé skladby z albumu sa umiestnili v niekoľkých Top 40 digitálnych hudobných rebríčkov a jeho hlavný singel, „Just Your Fool“, bol hitom Top 40 na niekoľkých airplay a žánrovo špecifických hitparádach. Album získal štvor a päťhviezdičkové hodnotenie od mnohých hudobných novinárov a ocenenia od jazzových a bluesových publikácií. V roku 2018 mu bola udelená Cena Grammy za najlepší tradičný bluesový album, čo bol prvá cena Grammy skupiny Rolling Stones po 23 rokoch.
Výroba albumu.
Upravené z informácií na obale CD .

</doc>
<doc id="720923" url="https://sk.wikipedia.org/wiki?curid=720923" title="Bitka pri Breitenfelde">
Bitka pri Breitenfelde

Bitka pri Breitenfelde môže byť:

</doc>
<doc id="720925" url="https://sk.wikipedia.org/wiki?curid=720925" title="Hipodrom Vincennes">
Hipodrom Vincennes

Hipodrom Vincennes je dostihová dráha nachádzajúca sa v Paríži v 12. obvode, v Bois de Vincennes, ktorá bola slávnostne otvorená v marci 1863. Areál sa nachádza na pozemku s rozlohou 42 hektárov a obsahuje dve dráhy o dĺžkach 1 975 m a 1 325 m.
História.
Dostihová dráha vo Vincenne, bola vytvorená v roku 1863 a určená na prekážkové dostihy, bola do značnej miery zničená počas vojny v roku 1870. V roku 1879 bola kompletne prestavaná a potom hostila prvé klusácke dostihy. Dráha vo Vincennes je dnes lídrom a predovšetkým jej slávna Prix d'Amérique, je medzinárodná. Kompletná rekonštrukcia a redizajn dostihovej dráhy, ktorá sa uskutočnila v roku 1976, z nej urobili jedno z najmodernejších a najfunkčnejších miest pre profesionálov a verejnosť, nadšených pre dostihy, ktoré sa tam konajú. Každý rok sa napočíta viac ako 750 000 vstupov na dostihovú dráhu. Okrem dvoch dráh a exteriérových a interiérových tribún bola inštalovaná obrovská obrazovka s rozlohou 118 m², unikát v Európe a vnútorná video sieť. Súčasťou areálu sú aj reštauračné a relaxačné priestory, ktoré príjmu okolo 2000 návštevníkov.

</doc>
<doc id="720929" url="https://sk.wikipedia.org/wiki?curid=720929" title="Märklin">
Märklin

Märklin je nemecká spoločnosť (oficiálny názov Gebr. Märklin &amp; Cie GmbH) so sídlom v meste Göppingen, ktorá sa zameriava na výrobu železničných modelov a hračiek. Vznikla v roku 1859, pričom na začiatku tvorilo jej portfólio hlavne domčeky pre bábiky. V súčasnosti je jedným z najväčších výrobcov systémov železničného modelárstva. 
História.
Märklin založil Theodor Friedrich Wilhelm Märklin v roku 1859. Po jeho smrti v roku 1866, na začiatku života spoločnosti, jeho manželka Caroline Märklin viedla obchod až do roku 1888.
Inovácie.
Märklin je zodpovedný za vytvorenie niekoľkých populárnych modelových železničných rozchodov alebo mierok, hlavne mierka N a široký rozchod. V roku 1891 Märklin definoval štandardy rozchodov v rozpätí 1-5 ako štandardy pre vláčiky, ktoré predstavili na veľtrhu hračiek v Lipsku. Čoskoro sa stali medzinárodnými štandardmi. Spoločnosť tiež vytvorila mierku 0 (podľa niektorých údajov už v roku 1895 alebo až v roku 1901), mierku H0 v roku 1935 a zmenšenú mierkou Z, 1:220, v roku 1972 , čo bola dovtedy najmenšia mierka na svete pod názvom Mini - Club (stupnica Z bola priradená po predstavení produktového radu). Mini-Club bol vyvinutý ako odpoveď spoločnosti Märklin na uvedenie rozchodu N od Arnolda Rapida.
Špecifikácie systému napájania koľajníc.
Systém Märklin vytvoril systém použitia tretej koľajnice ukrytej v podloží koľajníc, pričom cez spojky koľaje vyčnievajú iba malé kolíky. Dve vonkajšie koľajnice sú spojené elektricky. To poskytuje zjednodušenú kabeláž, ktorú využívajú väčšie rozchody. Keďže dve vonkajšie koľajnice nie sú od seba elektricky izolované, niektorí nepovažujú Märklinov systém za skutočný trojkoľajnicový systém. V skutočnosti však nejde o 3 koľajnice, ale skôr o trojbodové napájanie. 
Samotné lokomotívy tak musia mať pod sebou železničnú podložku/klzák, ktorou prúdi elektrina do lokomotívy a poháňa tak motor. Märklin lokomotívy používajú striedavý prúd a pre väčšinu konkurenčných systémov sú nekompatibilné.
Spoločnosť prevzala aj svojich konkurentov a to v 1994 spoločnosť TRIX z Norimbergu, ako aj LGB (skratka pre "Lehmann Gross Bahn") v roku 2008 zameranú hlavne na výrobu záhradnej železnice.
Hlavné produkty.
Spoločnosť vyrába alebo zastrešuje viaceré rozchody a mierky železničných modelov.
Generácie koľajníc.
Koľajnice sa rozlišujú podľa typov:
Na uľahčenie stavby medzi jednotlivými typmi koľajníc, spoločnosť vyrobila aj niekoľko adaptérov napr. z typu C- na K- alebo z typu M, z typu K na typ M.

</doc>
<doc id="720935" url="https://sk.wikipedia.org/wiki?curid=720935" title="BONTON">
BONTON

Bonton je česká mediálna spoločnosť, ktorú v máji 1989 založil jazzman Martin Kratochvíl a Zdeněk Kozák. Pôvodne ako hudobné vydavateľstvo. V minulosti išlo o rozsiahly mediálny holding. Od roku 2018 sa už zaoberá iba predajom filmových práv a prevádzkou filmových laboratórií.
História.
V deväťdesiatych rokoch bol z Bontonu vytvorený rozsiahly mediálny holding vlastniaci rádio, hudobné vydavateľstvo, nakladateľstvo, časopis atď. Zakladateľ sníval aj o televízii. To sa mu však už nepodarilo. V rokoch 1993 – 1995 mal Bonton podiel v spoločnostiach, ktoré spravujú privatizačný fond TREND. Michal Kocáb neskôr svoj podiel v Bontone aj Trende predal aj napriek tomu ale v hudobnom vydavateľstve v roku 2008 vlastnil 6% podiel.
V roku 2008 Bonton predal rad svojich spoločností (napr. Albatros, Supraphon). Od roku 2018 už nemá žiadnu dcérsku spoločnosť a jeho akcie vlastní Zdeněk Kozák a Miloš Petana. 

</doc>
<doc id="720937" url="https://sk.wikipedia.org/wiki?curid=720937" title="Zrútenie prístrešku na železničnej stanici v Novom Sade">
Zrútenie prístrešku na železničnej stanici v Novom Sade

Zrútenie prístrešku na železničnej stanici v Novom Sade je nehoda, ktorá sa stala 1. novembra 2024 okolo 11:50 na železničnej stanici Nový Sad. Pri nehode zahynulo 14 osôb, vrátane dvoch dievčat, sestier vo veku 8 a 10 rokov, a tri osoby utrpeli zranenia. Zranená 24-ročná žena zomrela 17. novembra 2024 a 19-ročný mladík zomrel o necelých päť mesiacov neskôr, 22. marca 2025. Medzi obeťami bol aj jeden občan Severného Macedónska, ktorý robil v Novom Sade.
Odvtedy sa po celej krajine šíria protesty proti vláde a prezidentovi Vučičovi. Do marca 2025 sa protesty rozšírili do 400 miest a obcí po celom Srbsku a stále pokračujú. Protesty vedené univerzitnými študentmi požadujú, aby vláda vyvodila zodpovednosť za nešťastie. Usilujú tiež o to, aby sa konali predčasné parlamentné voľby.
Pozadie.
V roku 2021 boli zverejnené plány na obnovu a rozšírenie stanice v rámci snáh vlády Srbska o revitalizáciu a modernizáciu železničnej infraštruktúry v krajine, s cieľom zaviesť rýchle vlaky. Obnova zahŕňala modernizáciu tratí, výstavbu novej platformy a kompletnú obnovu hlavnej budovy so vstavanými výťahmi pre osoby so zdravotným postihnutím. Práce sa začali v septembri 2021.
Podmienkou obnovy bolo zbúranie mosta Bosko Peroševića a rekonštrukcia železničného mosta Žeželj, podľa projektu Aleksandra Bojovića, ktorý bol postavený medzinárodným konzorciom JV Azvi - Taddei - Horta Coslada International. Rekonštrukciu železničnej stanice vykonávali čínske spoločnosti China Railway International a China Communications Construction Company (CCCC) ako súčasť projektu trate Budapešť – Belehrad, ktorý je súčasťou širšieho plánu pre medzinárodnú železničnú sieť.
Zrenovovaná budova stanice bola otvorená 19. marca 2022, s modernou traťou, ktorá dosahuje rýchlosť až 200 km/h medzi Belehradom a Novým Sadom.
Nehoda.
1. novembra 2024, okolo 11:50, sa zrútil prístrešok nad hlavným vstupom železničnej stanice v Novom Sade. Pri nehode zahynulo 14 osôb, vrátane šesťročného chlapca, a tri osoby utrpeli zranenia.
Stavebný inžinier Danijel Dašić uviedol, že prístrešok zrútila dodatočná oceľová konštrukcia sklenených panelov, ktorá bola nainštalovaná počas obnovy.
Reakcie.
Vláda Srbska vyhlásila 2. novembra 2024 za deň smútku, zatiaľ čo v Novom Sade bol vyhlásený trojdňový smútočný čas. V Republike srbskej bol taktiež vyhlásený deň smútku.
Prezident Srbska Aleksandar Vučić požiadal o politickú a trestnú zodpovednosť za nehodu. Čínske konzorcium, ktoré vykonávalo práce na obnove, uviedlo, že prístrešok nebol súčasťou obnovy.
Od udalosti sa po celej krajine šíria protesty proti vláde a prezidentovi Vučičovi. Do marca 2025 sa protesty rozšírili do 400 miest a obcí po celom Srbsku a stále pokračujú. Demonštranti považujú katastrofu za dôsledok korupcie vo verejnom obstarávaní. Protesty vedené univerzitnými študentmi požadujú, aby vláda vyvodila zodpovednosť za nešťastie. Usilujú tiež o to, aby sa konali predčasné parlamentné voľby.

</doc>
<doc id="720941" url="https://sk.wikipedia.org/wiki?curid=720941" title="Podpňovka smreková">
Podpňovka smreková

Podpňovka smreková () je druh huby z čeľade Physalacriaceae, ktorá je stromovým patogénom. V západných Spojených štátoch je to najbežnejší variant druhového komplexu podpňovky obyčajnej. Podpňovka smreková je bežná v ihličnatých lesoch na západe od Kaskádových vrchov v Oregone. Má lupeňovitý hymenofor a prsteň na hlúbiku. Mycélium napáda beľ (vonkajšiu časť sekundárneho xylému) a je schopné šíriť sa na veľké vzdialenosti pod kôrou alebo medzi stromami vďaka čiernym rizomorfom. Vo väšinre oblastí Severnej Ameriky sa dá podpňovka smerková ľahko odlíšiť od ostatných druhov podľa jej vlastností: má smotanovo-hnedú farbu, výrazné šupiny na klobúku a vyvinutý prsteň na hlúbiku, čím sa odlišuje od ostatných podpňoviek. Podobne ako niekoľko ďalších podpňoviek, mycélium podpňovky smrekovej môže svietiť vďaka bioluminiscencii, takže patrí medzi bioluminiscnečné huby.
Podpňovka smreková rastie a šíri sa hlavne pod zemou, takže väčšinu organizmu nie je z povrchu vidieť. Na jeseň z týchto podzemných častí vyrastú na povrch huby. Podpňovka často rastie do veľkých rozmerov vďaka nízkej kompetícii o pôdu a živiny a jediný jedinec potenciálne pokrýva väčšiu geografickú plochu než akýkoľvek iný jediný živý organizmus. Priestorová genetický analýza odhadla, že jedinec druhu podpňovky smrekovej rozkladajúci sa na 37 hektároch v Michigane v Spojených štátoch váži asi 447 ton.
Iný jedinec žijúci v Oregonskom Malheur National Forest je potenciálne najväčším žujúcim organizmom na svete podľa hmotnosti, plochy a objemu – tento súvislý jedinec sa nachádza na ploche 9,6 km2 a hovorovo sa v angličtine označuje ako "Humoungous fungus" (doslova obrovský huba). Odhaduje sa, že váži až 31 500 ton, čo z neho zároveň robí najťažší organizmus na svete.
Na Slovensku napáda podňovka smreková napríklad borovice, jedle, smreky a smrekovce. Prejavuje sa ako biela hniloba dreva alebo zdurenie kmeňa. Na jeseň sú prítomné i plodnice.

</doc>
<doc id="720942" url="https://sk.wikipedia.org/wiki?curid=720942" title="Rolandas Makrickas">
Rolandas Makrickas

Mons. Rolandas kardinál Makrickas (* 31. január 1972, Biržai, Litva) je litovský rímskokatolícky duchovný kňaz, biskup, kardinál, od roku 2025 arcikňaz baziliky Panny Márie Väčšej v Ríme.
Život.
V roku 1990 vstúpil do seminára v Kaunase, od roku 1991 bol vyslaný na štúdiá na Pápežskú univerzitu Gregoriana v Ríme. Kňazské svätenie prijal v roku 1996 a bol inkardinovaný do diecézy panevežyskej. Po vysvätení sa stal podsekretárom litovskej biskupskej konferencie a bol ním až do roku 2001. V roku 2004 dostal doktorát cirkevných dejín na Gregoriane. V rokoch 20032006 študoval na Pápežskej cirkevnej akadémii, potom začal pôsobiť v diplomatických službách Svätého Stolca. V roku 2019 začal pôsobiť na sekcii pre všeobecné záležitosti vatikánskeho Štátneho sekretariátu ako administratívny šéf. Dňa 15. decembra 2023 ho pápež František menoval mimoriadnym komisárom pre baziliku Panny Márie Snežnej v Ríme s poverením starať sa o kapitulné majetky.
Biskup.
11. februára 2023 ho pápež František vymenoval titulárnym biskupom diecézy Tolentino s osobným titulom arcibiskupa a 15. apríla toho istého roku prijal biskupské svätenie.
Kardinál.
V nedeľu 6. októbra 2024 pápež František oznámil, že 8. decembra 2024 zvolá konzistórium, v ktorom bude kreovať 21 nových kardinálov a medzi nimi aj Mons. Makrickasa.

</doc>
<doc id="720944" url="https://sk.wikipedia.org/wiki?curid=720944" title="Jablonovský potok (prítok Hradnianky)">
Jablonovský potok (prítok Hradnianky)

Jablonovský potok alebo aj Jabloňovský potok je vodný tok na území okresu Bytča. Je to ľavostranný prítok Hradnianky v povodí Váhu s dĺžkou približne 2 km. 
Priebeh toku.
Potok pramení v Súľovských vrchoch, v strednej časti podcelku Manínska vrchovina, v lokalite Malá stráň, v nadmorskej výške cca 460 m n. m. Od prameňa tečie severným smerom údolím, kde priberá pravostranný bezmenný prítok a vytvára menší oblúk na severovýchod. Pokračuje lúkami okrajom lesa, kde priberá ľavostranný prítok a vteká do intravilánu obce Jablonové, kde sa v jej centre vlieva v nadmorskej výške cca do Hradnianky. 
Jablonovský potok preteká územím obcí Maršová-Rašov, Predmier a Jablonové v okrese Bytča. Potok má len niekoľko menších bezmenných prítokov. Súbežne s Jabloňovským potokom vedie údolím cesta.

</doc>
<doc id="720945" url="https://sk.wikipedia.org/wiki?curid=720945" title="Jablonovský potok">
Jablonovský potok

Jablonovský potok môže byť:

</doc>
<doc id="720948" url="https://sk.wikipedia.org/wiki?curid=720948" title="Jindřich Janečka">
Jindřich Janečka

Jindřich Janečka (* 14. apríl 2004, Brno) je český boxer, šesťnásobný majster Česka (v rôznych vekových kategóriách), reprezentant Česka, víťaz medzinárodných boxerských turnajov a zápasník v džude.
Život.
Jindřich Janečka pochádza z Brna a bojovým športom sa venoval od detstva. V roku 2016 získal žiacky titul zápasníka Česka v džude. V tom istom roku začal s boxom v klube Kometa Brno pod vedením Lea Nováčka v spolupráci s Vítom Králom, ktorý sa stal jeho hlavným trénerom. V extralige v boxe bojoval aj za Boxing club Ostrava. V 17 rokoch, v roku 2022, ako juniorský majster Česka vyzval na súboj úradujúceho majstra Česka mužov Tomáša Bureša a zvíťazil nad ním. V roku 2023 sa stal tvárou prvej CUPRA Garage v Česku. Je absolvent gymnázia v Brne na Viedenskej.
Kultúra.
Jindřich Janečka si zahral ústrednú rolu v klipe rapera ICKO v piesni „JAB, JAB“, ktorá bola vydaná 15. mája 2023. V závere piesne (2:44) pózuje so všetkými svojimi medailami.

</doc>
<doc id="720950" url="https://sk.wikipedia.org/wiki?curid=720950" title="Hipodrom Longchamp">
Hipodrom Longchamp

Hipodrom Vincennes je dostihová dráha nachádzajúca sa na juhozápade Bois de Boulogne v Paríži vo Francúzsku. Postavil ju v roku 1857 architekt Antoine-Nicolas Bailly na pôde kráľovského opátstva Longchamp (zničeného v čase Francúzskej revolúcie). Longchamp sa rozprestiera na 55 hektároch medzi Seinou a Bois de Boulogne s lokalitami ako mlyn, jazero alebo malé lesíky.
História.
V roku 1857 sa konala inaugurácia dostihovej dráhy Longchamp. Postavila ju spoločnosť na podporu plemien koní vo Francúzsku na podnet vojvodu z Morny, hlavnými architekti sa stali Gabriel Davioud a Antoine-Nicolas Bailly. V roku 1904 dostaval Charles-Louis Girault zvyšok areálu, vrátane nových tribún, centrálneho čestného pavilónu či veží. Počas 20. storočia mali výrazný vplyv na prestavbu objektu architekti Charles Adda, J. Regnault a Lenormand de Vichet. Súčasná podoba dostihovej dráhy obsahuje sedem úrovní tribún zakončených obrovským kovovým prístreškom pokrytým hliníkom, 8 000 miest na sedenie a množstvo miest na státie.

</doc>
<doc id="720955" url="https://sk.wikipedia.org/wiki?curid=720955" title="Vladimír Furdík">
Vladimír Furdík

Vladimír Furdík (* 1. júl 1970, Bratislava) je slovenský kaskadér, dublér, choreograf a herec. Od roku 2016 do roku 2019 hral postavu "Nočného kráľa" v televíznom seriáli Game of Thrones.
Život.
Narodil sa v Bratislave v bývalom Česko-Slovensku. Vyštudoval mechanika stavebných strojov. Jeho pôsobenie začalo v jazdeckom oddieli, v ktorom sa staral o kone a pripravoval ich pre hercov. Už v deväťdesiatych rokoch pôsobil v Hollywoode, najskôr robil kaskadérske kúsky pre hororový film s nízkym rozpočtom s názvom "Chvenie", onedlho na to pracoval na filme z roku 1993 s názvom "Traja mušketieri".
V roku 2000 sa odklonil od prevažne kaskadérskej práce a smeroval viac k herectvu. Zahral si rolu cigána Andrzeja vo filme .
Game of Thrones.
Furdík bol súčasťou tvorby amerického televízneho seriálu Game of Thrones a objavil sa na natáčaní v Belfaste, Španielsku a Chorvátsku. Pre seriál nepôsobil len ako kaskadér, ale taktiež stvárnil postavu antagonistickej postavy "„Nočného kráľa"“ v sezónach 6, 7 a 8.

</doc>
<doc id="720965" url="https://sk.wikipedia.org/wiki?curid=720965" title="Baldassare Reina">
Baldassare Reina

Mons. Baldassare kardinál Reina (* 26. november 1970, San Giovanni Gemini, Taliansko) je taliansky rímskokatolícky kňaz a biskup, od 6. októbra 2024 generálny vikár pre mesto Rím a teda hlavy diecézy Rím (oficiálne je hlavou pápež), arcikňaz baziliky sv. Jána v Lateráne, veľký kancelár Pápežskej lateránskej univerzity a kardinál.
Život.
Po štúdiách v Agrigente a na Pápežskej univerzite Gregoriana bol v roku 1995 vysvätený za kňaza. Roku 1998 dostal licenciát z biblickej teológie na Gregoriane. Pôsobil v agrigentskej arcidiecéze, až do roku 2022, kedy začal pracovať na Dikastériu pre klérus.
Biskup.
27. mája 2022 ho pápež František menoval titulárnym biskupom diecézy Aquae in Mauretania a pomocným biskupom pre diecézu Rím a 29. júna toho istého roku prijal biskupské svätenie. Od roku 2023 pôsobil ako Vicegerent rímskej diecézy s titulom arcibiskupa.
Kardinál.
V nedeľu 6. októbra 2024 pápež František oznámil, že 8. decembra 2024 zvolá konzistórium, v ktorom bude kreovať 21 nových kardinálov a medzi nimi aj Mons. Reina. Bol menovaný generálnym vikárom pre mesto Rím.

</doc>
<doc id="720966" url="https://sk.wikipedia.org/wiki?curid=720966" title="Konferencia (hruška)">
Konferencia (hruška)

Konferencia ("Pyrus communis" 'Konferencia') je jesenná odroda hrušiek. Zbiera sa v septembri, konzumnú zrelosť dosahuje v októbri a skladovateľná je do novembra.
Dejiny.
Bola vyšľachtená v Anglicku. Svoj názov získala podľa medzinárodnej konferencie o hruškách v roku 1885, kde bola predstavená. Množí sa od roku 1894.
Vlastnosti.
Rovnako ako ostatné odrody hrušiek je cudzoopelivá. Medzi vhodné opeľovače patria Wiliamsova, Charneuská, Madame Verté alebo Parížanka. Sama je dobrým opeľovačom pre iné odrody.
Rast je stredný, neskôr slabý. Tvorí vzpriamené koruny, ktoré po veľkých úrodách previsajú. Čoskoro starne, vyžaduje rez a omladzovanie. Púčiky sú odstaté, vhodná je prebierka plodov.
Plodnosť je skorá, vysoká a pravidelná. Plody sú fľaškovitého tvaru a sú stredné až veľké. Farba plodu je zelená, neskôr žltá. Šupka hladká, často hrdzavá. Dužina je žltkastá, jemná, aromatická so sladkou chuťou. Chuť je hodnotená ako „veľmi dobrá“.
Choroby.
Odroda je veľmi odolná proti chrastavitosti, proti hrdzi hruškovej je odolnosť nízka.
Použitie.
Je vhodná na skladovanie, na priamy konzum aj na spracovanie. Je možné ju pestovať v stredných aj vo vyšších polohách na chránenom stanovišti. Vyžaduje pôdu s dostatkom vlahy s nie príliš vysokým obsahom vápnika.

</doc>
<doc id="720969" url="https://sk.wikipedia.org/wiki?curid=720969" title="Generálny vikár Jeho Svätosti pre Vatikánske mesto">
Generálny vikár Jeho Svätosti pre Vatikánske mesto

Generálny vikár Jeho Svätosti pre Vatikánske mesto (presnejšie: "Generálny vikár pre Vatikánske mesto a pre pápežské vily v Castel Gandolfe") je biskup, ktorý ako generálny vikár pápeža poskytuje duchovnú starostlivosť veriacim bývajúcim v časti rímskej diecézy, ktorá sa nachádza vo Vatikánskom mestskom štáte, alebo žijúcim v pápežských vilách v Castel Gandolfe, teda v časti diecézy albánskej. Na rozdiel od kardinála vikára nemá delegáciu pre riadne vedenie teritória diecézy menom pápeža, ale je priamo jeho generálnym vikárom pre dané teritórium. Stará sa teda o duchovné potreby veriacich Vatikánu a o kostoly a kaplnky na jeho území. Z titulu svojej funkcie je preto aj arcikňazom vatikánskej baziliky, predsedom Svätopeterskej hute a stará sa o duchovné potreby pútnikov vo Vatikáne.
Súčasným vikárom pre Vatikán je kardinál Mauro Gambetti.

</doc>
<doc id="720971" url="https://sk.wikipedia.org/wiki?curid=720971" title="Hackney Diamonds">
Hackney Diamonds

Hackney Diamonds je dvadsiaty štvrtý štúdiový album anglickej rockovej skupiny The Rolling Stones. Na hudobný trh bol vydaný 20. októbra 2023. Je to prvý album s originálnym hudobným materiálom od Rolling Stones od roku 2005 (album "A Bigger Bang") a ich prvý album, ktorý nahrali po smrti bubeníka Charlieho Wattsa († 2021). Na album, ktorý produkoval Andrew Watt, prispeli aj hostia ako Elton John, Lady Gaga, Paul McCartney, Stevie Wonder a bývalý basgitarista skupiny Rolling Stones, Bill Wyman.
Album "Hackney Diamonds" si získal pozitívne recenzie, pričom niektorí kritici ho považovali za najsilnejší album kapely, ktorý vydali za posledné desaťročia. Propagovali ho singly „Angry“, „Sweet Sounds of Heaven“ a „Mess It Up“. Album bol podporený rozsiahlou marketingovou kampaňou, ktorá okrem iných propagačných akcií zahŕňala aj reklamný a tovar.
Tento album dosiahol prvé miesta rebríčkov 20 krajín vrátane Veľkej Británie, Rakúska, Austrálie, Grécka, Argentíny, Holandska a Nemecka. Bol to 14. album Rolling Stones, ktorý sa umiestnil na prvom mieste v rebríčku UK Albums Chart, a to najprv v prvom týždni a potom ešte znova, 22. decembra, čím sa stal prvým vianočným albumom Rolling Stones číslo jeden. "Hackney Diamonds" bol certifikovaný zlatom v niekoľkých krajinách, platinu získal v Rakúsku, Francúzsku a Nemecku. V nasledujúcom roku po vyjdení albumu 2024 sa kapela Rolling Stones vydala na podporné Hackney Diamonds Tour.
Výroba albumu.
Upravené z informácií na obale CD .

</doc>
<doc id="720972" url="https://sk.wikipedia.org/wiki?curid=720972" title="Kardinál vikár">
Kardinál vikár

Kardninál vikár (oficiálne Generálny vikár Jeho svätosti pre rímsku diecézu) je kardinál menovaný pápežom, aby v jeho mene spravoval rímsku diecézu.
Charakteristika.
Titul rímskeho biskupa patrí výlučne pápežovi, ktorý však funkciu vykonáva prostredníctvom kardinála vikára. V súčasnosti sú práva a povinnosti kardinála vikára definované apoštolskou konštitúciou „Ecclesia in Urbe“ z roku 1998. Vo výkone funkcie kardinálovi vikárovi pomáha rímsky vicegerent v hodnosti arcibiskupa, ktorý je jeho generálny vikár. Pre mestský štát Vatikán je určený Generálny vikár Jeho Svätosti pre Vatikánske mesto.

</doc>
<doc id="720973" url="https://sk.wikipedia.org/wiki?curid=720973" title="Boje o Beskydy">
Boje o Beskydy

Boje o Beskydy bolo ozbrojené stretnutie medzi partizánmi a nemeckými silami v BeskydochLaboreckej vrchovine počas SNP. Partizánske brigády Kriváň a Sergej v septembri 1944 vytvorili v trojuholníku HumennéSninaMedzilaborce a tri týždne držali partizánsku oblasť zahŕňajúcu viac ako pätnásť obcí. Po nemeckom útoku na partizánsku oblasť z troch smerov a za podpory ťažkých zbraní sa časť brigády Kriváň presunula do Vihorlatu. Brigáda Sergej so zvyškom brigády Kriváň zaujali obranu hrebeňa Beskýd, kde odrazili aj s podporou sovietskeho letectva početné nemecké útoky. Úmysel udržať hrebeň do príchodu Červenej armády sa ale nepodarilo splniť. Partizáni pre nedostatok munície museli ustúpiť a pri Woli Michovej sa 30. septembra 1944 prebojovali k Červenej armáde.
Predohra.
29. augusta 1944 vypuklo Slovenské národné povstanie. 31. augusta zahájili Nemci odzbrojovanie Východoslovenskej armády (VSA). Časť jednotiek VSA sa nenechala odzbrojiť a postavila sa na Nemcom na odpor. Z vojakov 2 divízie pod velením pplk. Jozef Vogl-Sokolovský vznikla vojenskopartizánska brigáda Kriváň. Tá spolu so sovietskou partizánskou brigádou Sergej a partizánskym oddielom BelovKovalenko vytvorila v trojuholníku HumennéSninaMedzilaborce a držala tri týždne partizánsku oblasť zahŕňajúcu pätnásť obcí. Partizáni mali k dispozícii aj 6 10 cm húfnic z delostreleckého oddielu Jozefa Tabiša. V druhej a začiatkom tretej septembrovej dekády sa stupňovali pokusy nemeckých vojsk dostať sa do partizánskej oblasti.
Boje.
Už 21. septembra popoludní prepadlo 250 Nemcov za pomoci dvoch tankov a dvoch samohybných diel partizánsku obranu z juhu od Adidoviec. Slovenskí delostrelci svojou paľbou a pešie jednotky s použitím ťažkých a ľahkých guľometov útok odrazili. Večer štáby Sergeja i Kriváňa situáciu vyhodnotili ako predzvesť nemeckého sústredeného útoku a informovali o situácii aj 4. ukrajinský front. 22. septembra sa Nemci pokúsili odstrániť zátarasy na ceste z Balnice do Telepoviec, slovenskí vojaci cestu opäť zatarasili. Večer bola opäť porada štábov brigád aj za účasti veliteľov rôt a veliteľa oddielu delostrelcov. Došlo k dohode, že sa brigády presunú na Beskydy do starého tábora a pokúsia sa o prechod frontu k Červenej armáde. O zámere opäť informovali 4. ukrajinský front. Pplk. Jozef Vogl navrhol uskutočniť presun v noci z 23. na 24. septembra, no kvôli chýbajúcej odpovedi od 4. ukrajinského frontu bol presun odsunutý na noc z 24. na 25. septembra. Ale už 24. septembra sa mal presúvať trén. Prvá delostrelecká batéria (por. del. Ján Buček) a tretia batéria (por. del. Jozef Folta) so štyrmi 10 cm húfnicami mali postavenie v lese Kozáre asi 2 km od Zubného. Pozorovateľňa bola na kopci nad Adidovcami. Jedno delo bolo umiestnené 1 km južne od Zubného.
Útok 24. septembra.
Nemecký útok sa začal 24. septembra z viacerých smerov: z juhu od Adidoviec za použitia tankov, mínometov, diel a motorizovanej pechoty; od Sniny na Pčoliné a severne od Papína zo smeru Medzilaboriec. Ako prvé sa pod paľbu dostali trény a čata delostrelcov presúvajúce sa do Vyšnej Jablonky, pričom časť trénu bola rozprášená. Vojaci a partizáni kládli odpor na všetkých smeroch. Na južnom úseku viedli delostrelci úspešnú paľbu riadenú telefonicky, neskôr pomocou spojok, a útok z juhu bol úspešne odrážaný.
Situácia sa skomplikovala pri obrane cesty z Humenského Rokytova na Papín. Rota Hurban brigády Kriváň pred silným nemeckým náporom ustúpila a štáb Kriváňa nemal zálohu. Nemci postupovali pozdĺž rieky Udava do Papína a na Zubné. Pplk. Jozef Vogl nasadil severne od Zubného nasadil pešiu čatu s guľometmi z roty Jánošík stiahnutú od Adidoviec. Nerovný boj trval takmer do poludnia. Keď Nemci dosiahli severný okraj obce Zubné, pplk. Jozef Vogl o 12.30 h. vydal rozkaz, že ak nebude možné udržať obranu do večera, bude nasledovať ústup na juh do Vihorlatu. Rozkaz sa dostal k delostrelcom a k peším rotám Svoboda a Jánošík. Rote Hurban, trénu, delostreleckej čate npor. del. Š. Jaremu a štábu brigády Sergej už nebolo možné rozkaz doručiť ani spojkou, ani prerušeným telefonickým spojením. Brigáda Sergej ustúpila smerom na Nechválovu Polianku. 24. septembra 1944 sa bojová spolupráca brigád Kriváň a brigády Sergej skončila.
Odchod brigády Kriváň do Vihorlatu.
Nemci obsadili Zubné, no boje peších rôt a delostrelcov na južnom úseku ešte pokračovali asi dve hodiny. Delostrelci pri Adidovciach až okolo 16. h. zamaskovali delá, odmontovali a skryli zameriavače a úderníky. K delostrelcom sa stiahla aj pešia rota Jánošík s vel.
npor. P. Lovasíkom. Veliteľ delostrelcov stot. del. Jozef Tabiš sa s veliteľom pešej roty dohodli, že sa v nočných hodinách sa presunú za Udavu do vrchov Makovica. V priestore na Makovici sa stretli s rotou Svoboda, vel. por. Ondrej Šinák. Ráno sa ešte pokúsili spojiť s brigádou Sergej, ale tam ostali iba stopy po boji. Delostrelci a obidve roty brigády Kriváň začali ráno 26. septembra presun do pohoria Vihorlatu.
Hrebeň Beskýd.
Brigáda Sergej ustúpila 24. septembra pod tlakom Nemcov od Pčoliného smerom na Nechválovu Polianku. Obec Pčoliné bola obsadená Nemcami a mala byť za podporu partizánov vypálená, unikla tomuto osudu len vďaka nemeckému dôstojníkovi, ktorý vedel česky. Brigáda sa ráno sa presunula ponad Vyšnú Jablonku a spolu s príslušníkmi roty Hurban brigády Kriváň pod velením Andreja Krempašského a čiastočne aj čaty delostrelcov pokračovala do Beskýd. Dve roty boli ponechané v obrannom postavení na Diakovej lúke. Veliteľ brigády Sergej vyslal k Červenej armáde cez obce Balnica a Manzove zosilnenú hliadku.
Podľa zajatého veliteľa nemeckej hliadky Otta Wilmesa mala 82. nemecká divízia zaútočiť na hrebeň Beskýd s podporou mínometných batérií 254. divízie. Brigáda Sergej zaujala obranu na výšine Vysoký grúň, Hlboký vrch a Vrch nad Lazom. Telegraficky informovali 4. ukrajinský front.
Vyšnú Jablonku obsadili Nemci vrátane tankov. Prvý útok partizáni na Diakovej lúke odrazili. 27. septembra začali opakované útoky Nemcov na Beskydy od Osadného, Oľšinkova, a Jablonky, ktoré sa partizánom darilo odrážať. Červená armáda sa medzitým prebila k Woli Michowej na poľskej strane hrebeňa.. 28. septembra prišli partizánom na pomoc 2 batalióny 271. divízie Červenej armády. Zároveň v ten deň sovietske letectvo vykonalo nálet na Vyšnú Jablonku.
Ťažké boje pokračovali aj 28. a 29. septembra, Nemci k obciam Wola Michowa, Baľnica a Zubinské prisunuli čerstvé jednotky 254. divízie (generálplukovník Harpe) a prerušili spojenie partizánov s 271. divíziou Červenej armády. Sovietske letectvo bombardovalo presuny nepriateľa na ceste ZubnéPapínJablonka.
Partizánske brigády Sergej a Kriváň odrazili za 3 dni 32 nepriateľských útokov, no začala im dochádzať munícia a tak sa nakoniec z hrebeňa Beskýd stiahli a 30. septembra sa východne od Lupkovského priesmyku vo Woli Michowej na území Poľska prebili cez front k jednotkám 4. ukrajinského frontu Červenej armády.
Dohra.
Brigáda Kriváň počas obranných bojov 24. septembra stratila 3 mŕtvych, dvoch
ťažšie, niekoľko ľahšie ranených a 25 nezvestných. Na Beskydy ustúpilo vyše 60 príslušníkov roty Hurban a niekoľkí delostrelci z 2. delostreleckej batérie. Časť vojakov sprevádzajúcich trén sa dokázala po desiatich dňoch putovania dostať na povstalecké územie a pod vedením por. hosp. Ondreja Dobrotu sa prihlásili do povstaleckej armády.
Za statočnosť a odvahu pri plnení špeciálnych úloh za nepriateľskými líniami bol veliteľovi brigády Sergej Nikolajovi Archipovičovi Prokopiukovi 5. novembra 1944 udelený titul Hrdina Sovietskeho zväzu.
V päťdesiatych rokoch vyhodnotil komunistický režim v Československu správanie sa Jozefa Vogla (napriek tomu, že on a jeho jednotka sa ako jedna z mála nedala Nemcom odzbrojiť a takmer 3 mesiace viedla proti Nemcom boj) ako "„sabotáž SNP a zradu na revolúcii slovenského národa“" a aj za tento "„zločin“" si Jozef Vogl odsedel 8 rokov a 4 mesiace.
V literatúre.
Históriu partizánskeho oddielu BelovKovalenko, partizánskej brigády Sergej a boje o Beskydy popísal v spomienkovej knihe Boj o Beskydy člen oddielu BelovKovalenko Michal Piteľ.

</doc>
<doc id="720979" url="https://sk.wikipedia.org/wiki?curid=720979" title="Perlit (hornina)">
Perlit (hornina)

Perlit je vulkanická hornina, typ sopečného skla. Charakteristická obsahom vody vo svojej štruktúre a typickou guľovitou (perlitickou) textúrou. Vzniká hydratáciou sopečného skla ryolitového zloženia. 
Vlastnosti.
Hornina obsahuje variabilné množstvo vody pohybujúce sa medzi 1 - 5 hmotnostných %, pričom bežne sú to viac ako 3 %. Pri teplote 850-900 °C sa voda zachytená v štruktúre materiálu vyparuje a uniká, čo spôsobuje expanziu materiálu na 7-16-násobok jeho pôvodného objemu. Expandovaný materiál je žiarivo biely vďaka odrazivosti zachytených bubliniek. Neexpandovaný („surový“) perlit má objemovú hmotnosť približne 1100 kg/m³ (1,1 g/cm³), zatiaľ čo typický expandovaný perlit má objemovú hustotu približne 30-250 kg/m³ (0,03-0,150 g/cm³).
Využitie.
Perlit pri zahriatí uvoľňuje vodu zo svojej štruktúry a mení objem. Vzniká tým tzv. expandovaný perlit. Takto upravený perlit sa široko používa v rôznych oblastiach. V záhradníctve a poľnohospodárstve sa pridáva do pôdnych substrátov na zlepšenie drenáže a aerácie. V stavebníctve sa využíva na izoláciu a ako zloženie do betónu. Okrem toho, perlit nachádza uplatnenie aj v chemickom a environmentálnom priemysle. Expandovaný perlit má niekoľko významných vlastností, ktoré ho robia cenným v rôznych aplikáciách:
Využíva sa aj v priemysle, napríklad pri výrobe cementu, ako nosiče v chemickom priemysle, alebo v ekologických aplikáciách, ako sú filtračné systémy.
Výskyt.
Na Slovensku.
Výskyty perlitu sú na Slovensku známe z neogénnych vulkanických formácií, napr. z oblasti Lehôtky pod Brehmi, Jastrabá a Pitelovej (okr. Žiar nad Hronom), Byšty a Bary (okr. Trebišov).

</doc>
<doc id="720998" url="https://sk.wikipedia.org/wiki?curid=720998" title="Judith Butlerová">
Judith Butlerová



</doc>
<doc id="721003" url="https://sk.wikipedia.org/wiki?curid=721003" title="Haličské a Vladimírske kráľovstvo">
Haličské a Vladimírske kráľovstvo



</doc>
<doc id="721006" url="https://sk.wikipedia.org/wiki?curid=721006" title="Turistická značkovaná trasa číslo 5144">
Turistická značkovaná trasa číslo 5144

 Turistická značkovaná trasa číslo 5144 je krátka zelená trasa v Malých Karpatoch, ktorá spája obec Jablonové so žltou turistickou trasou 8167. Dĺžka trasy je 1,7 km. Turistická trasa je v správe Klubu slovenských turistov.

</doc>
<doc id="721009" url="https://sk.wikipedia.org/wiki?curid=721009" title="Lehotský potok (prítok Váhu)">
Lehotský potok (prítok Váhu)

Lehotský potok je vodný tok na území okresu Žilina a Bytča. Je to ľavostranný prítok Váhu s dĺžkou približne 4 km. 
Priebeh toku.
Potok pramení v severnej časti Súľovských vrchov, v geomorfologickom podcelku Manínska vrchovina, v lokalite Pastvina, v nadmorskej výške cca 450 m n. m. Od prameňa tečie severným smerom údolím medzi vrchmi Dubník () a Háj () a postupne sa stáča na západ. Priberá pravostranný bezmenný prítok a neskôr aj ľavostranný prítok od obce Ovčiarsko. Opúšťa Súľovské vrchy a už v Bytčianskej kotline preteká severnou časťou obce Dolný Hričov, kde križuje cestu I/61 a následne aj železničnú trať Bratislava – Žilina a diaľnicu D3. Opúšťa zastavanú časť a nivou Váhu pokračuje okrajom žilinského letiska k rieke Váh, do ktorej sa vlieva v nadmorskej výške cca 
Lehotský potok preteká katastrálnym územím obcí Žilinská Lehota (mestská časť Žiliny) a Dolný Hričov v okrese Žilina a okrajom obce Kotešová v okrese Bytča. Potok má jeden významnejší a niekoľko menších bezmenných prítokov.

</doc>
<doc id="721011" url="https://sk.wikipedia.org/wiki?curid=721011" title="Fernando Vérgez Alzaga">
Fernando Vérgez Alzaga

Mons. Fernando Vérgez Alzaga L.C. (* 1. marec 1945, Salamanca, Španielsko) je španielsky rímskokatolícky duchovný kňaz a biskup, kardinál ktorý je od roku 2021 prezidentom Pápežskej komisie pre Mestský štát Vatikán, zároveň prezidentom Governatorátu Mestského štátu Vatikán.
Život.
Po maturite sa rozhodol vstúpiť do rehoľnej spoločnosti Legionári Kristovi, kde v roku 1965 zložil slávnostne večne sľuby. Po štúdiách v seminári bol roku 1969 vysvätený za kňaza. Potom študoval v Ríme na Gregoriánskej univerzite, kde získal licenciát z filozofie a licenciát z teológie, získal aj diplom na Vatikánskej škole paleografia, diplomatiky a archívnictva. V roku 1972 začal svoju službu v rímskej kúrii, v rokoch 2004 – 2008 pracoval na úrade Správy majetku Apoštolského stolca, v rokoch 2008 – 2013 bol riaditeľom Telekomunikačného úradu vatikánskeho Governatorátu. Roku 2013 bol menovaný generálnym sekretárom Governatorátu Mestského štátu Vatikán a túto funkciu vykonával do roku 2021. Dňa 5. októbra 2020 ho pápež František menoval do päťčlennej komisie pre vyhradené záležitosti, rady pre finančný dohľad, ktorá má na starosti kontrolu zmlúv, ktoré nespĺňajú postupy a ktoré sa z bezpečnostných dôvodov nezverejňujú. Dňa 8. septembra 2021 ho pápež František vymenoval za prezidenta Governatorátu s platnosťou od 1. októbra 2021. Od roku 2022 je kardinál. Dňa 7. marca 2023 ho pápež František vymenoval za člena Rady kardinálov, tzv. C9.
Kardinál.
V nedeľu 29. mája 2022 pápež František vyhlásil, že v konzistóriu 27. augusta 2022 vymenuje 21 nových kardinálov, medzi nimi aj Monsignora Vérgeza Alzagu.

</doc>
<doc id="721014" url="https://sk.wikipedia.org/wiki?curid=721014" title="Francis Leo">
Francis Leo

Mons. Francis „Frank“ kardinál Leo (* 30. jún 1971, Montreal, Kanada) je kanadský rímskokatolícky duchovný teológ, kňaz, arcibiskup torontskej diecézy a kardinál.
Stručný životopis.
Po štúdiách v montrealskom diecéznom seminári bol v roku 1996 vysvätený za kňaza, inkardinovaný bol do montrealskej arcidiecézy. V roku 2022 bol menovaný pomocným biskupom montrealským a titulárnym tamadským biskupom. Dňa 11. februára 2023 ho pápež František prijal a vymenoval nástupcom torontského arcibiskupa Thomasa Collinsa.
Kardinál.
V nedeľu 6. októbra 2024 pápež František oznámil, že 8. decembra 2024 zvolá konzistórium, v ktorom bude kreovať 21 nových kardinálov a medzi nimi aj Mons. Lea.

</doc>
<doc id="721028" url="https://sk.wikipedia.org/wiki?curid=721028" title="Frank (album)">
Frank (album)

Frank je debutový štúdiový album anglickej speváčky a skladateľky Amy Winehouse. Vydalo ho dňa 20. októbra 2003 Island Records. Výroba albumu prebiehala v rokoch 2002 až 2003, na produkcii sa podieľali: Amy Winehouse, Salaam Remi, Commissioner Gordon, Jimmy Hogarth a Matt Rowe. Jeho názov odkazuje na povahu a tón Winehouseových textov na albume, ako aj na jeden z jej vplyvov, na Franka Sinatru.
Po vydaní dostal od väčšiny hudobných kritikov album "Frank" vo všeobecnosti pozitívne recenzie a získal pre Amy Winehouse niekoľko ocenení, vrátane Ivor Novello Award. Z albumu sa v Spojenom kráľovstve predalo viac ako jeden milión kópií a od British Phonographic Industry (BPI) získal trojnásobnú platinovú certfikáciu.
Výroba albumu.
Prevzaté z obalu albumu "Frank".

</doc>
<doc id="721030" url="https://sk.wikipedia.org/wiki?curid=721030" title="Kráľovnina kaplnka">
Kráľovnina kaplnka

Kráľovnina kaplnka (oficiálne "Kráľovnina kaplnka v St. James’s Palace)" je kaplnka v Londýne v Anglicku, ktorú navrhol Inigo Jones a bola postavená v rokoch 1623 až 1625 ako doplnok ku St. James’s Palace pre katolícku kráľovnú Henriettu Máriu. Ako kráľovská kaplnka slúži pre náboženské potreby britského panovníka. Kaplnka je pamiatkovo chránená budova 1. stupňa. 
História.
Kráľovnina kaplnka bola postavená v čase, keď stavba katolíckych kostolov bola v Anglicku inak zakázaná. Používala ju manželka kráľa Karola I., Henrietta Mária Bourbonská, ktorá si z Francúzska priviezla do Anglicka zariadenie kaplnky. Počas anglickej občianskej vojny bola kaplnka využívaná ako stajňa. Kaplnka bola renovovaná v roku 1662. V 80. rokoch 17. storočia bola kaplnka znova zrenovovaná Christopherom Wrenom. Od 90. rokov 17. storočia ju využívali protestantskí dvorania Viliama III. a Márie II. Kráľovskou kaplnkou za znova stala až v roku 1938. 
Kaplnka bola postavená ako súčasť St. James’s Palace, ale keď v roku 1809 byty panovníka vyhoreli, neboli nahradené a v rokoch 1856 až 1857 bola medzi palácom a kaplnkou vybudovaná Marlborough Road. Výsledkom je, že teraz sa zdá, že kaplnka patrí do komplexu Marlborough House ako St. James’s Palace. 
Telo Alžbety, kráľovnej matky ležalo v roku 2002 v kráľovninej kaplnke niekoľko dní počas príprav na jej pohreb vo Westminster Hall. 
Architektúra.
Kráľovnina kaplnka bola postavená z tehál ale vyzerá, že je postavená z kameňa. Bola postavená v palladiánskom štýle. Má štítové zakončenie s frontónmi. Vnútorná klenba je pozlátená. 

</doc>
<doc id="721035" url="https://sk.wikipedia.org/wiki?curid=721035" title="Martin David">
Martin David

Martin David môže byť:

</doc>
<doc id="721036" url="https://sk.wikipedia.org/wiki?curid=721036" title="Martin Davídek">
Martin Davídek

Martin Davídek môže byť:

</doc>
<doc id="721038" url="https://sk.wikipedia.org/wiki?curid=721038" title="Tajomný ostrov (miniséria)">
Tajomný ostrov (miniséria)

Tajomný ostrov () je francúzsko-španielsko-talianska miniséria, ktorú režírovali Juan Antonio Bardem a Henri Colpi. Ide o šesť 52-minútových epizód, ktoré boli vysielané od 17. decembra 1973 na prvom kanáli ORTF. Dobrodružno-sci-fi príbeh ide podľa rovnomenného románu Julesa Verna z roku 1875.
Spracovania.
Televízna verzia.
Pôvodná televízna verzia obsahovala šesť epizód o celkovej dĺžke cez päť hodín. Medzi jednotlivé diely patria:
Filmová verzia.
Pre kino vznikla verzia s minulážou 90 minút a premiéru mala 27. septembra 1973.

</doc>
<doc id="721041" url="https://sk.wikipedia.org/wiki?curid=721041" title="Nimnický potok">
Nimnický potok

Nimnický potok je vodný tok na území okresu Púchov. Je to pravostranný prítok Váhu s dĺžkou približne 3 km. 
Priebeh toku.
Potok pramení v južnej časti Javorníkov, v geomorfologickom podcelku Nízke Javorníky a jeho časti Púchovská vrchovina, v lokalite Doliny, južne od osady Hoštiná, v nadmorskej výške cca 500 m n. m. Od prameňa tečie prevažne východným smerom a priberá menší pravostranný a dva významnejšie ľavostranné prítoky. Postupne sa stáča južným smerom a údolím popri samotách pokračuje do obce Nimnica. Tečie jej centrom, podteká cestu II/507 a následne ústi v nadmorskej výške cca do rieky Váh.
Nimnický potok preteká katastrálnym územím obce Nimnica a mesta Púchov v okrese Púchov. Potok má dva významnejšie a niekoľko menších bezmenných prítokov.

</doc>
<doc id="721042" url="https://sk.wikipedia.org/wiki?curid=721042" title="Turistická značkovaná trasa číslo 5146">
Turistická značkovaná trasa číslo 5146

 Turistická značkovaná trasa číslo 5146 je krátka zelená trasa v Malých Karpatoch, ktorá vedie z rázcesta pod Klokočinou (Doľany) k rázcestiu Svätý Urban (Dolné Orešany). Dĺžka trasy je 8 km. Turistická trasa je v správe Klubu slovenských turistov.

</doc>
<doc id="721056" url="https://sk.wikipedia.org/wiki?curid=721056" title="Jordan Bardella">
Jordan Bardella

Jordan Bardella ([ʒɔʁdan baʁdɛla], * 13. september 1995, Drancy, Francúzsko) je francúzsky politik a europoslanec. Od roku 2021 je predsedom krajne pravicovej strany Národné zhromaždenie (, ďalej RN).
Od roku 2012 bol členom Národného frontu (predchodcu Národného zhromaždenia) a v roku 2015 sa stal poslaneckým asistentom. V rokoch 2017 až 2019 bol hovorcom strany, od roku 2018 členom jej národnej kancelárie, ako aj národným riaditeľom Génération nation (vetvy RN).
Vo voľbách do Európskeho parlamentu v roku 2019 vo Francúzsku bol na čele kandidátnej listiny RN už vo veku 23 rokov. Bol zvolený za europoslanca a stal sa členom petičného výboru EÚ. Krátko nato sa stal druhým podpredsedom strany. V regionálnych voľbách v roku 2021 bol na čele kandidátnej listiny RN pre región Île-de-France, avšak vo voľbách neuspel.
Potom ho Marine Le Penová vymenovala za prvého podpredsedu RN a počas jej prezidentskej kampane v roku 2022 Bardella slúžil ako dočasný predseda strany. Počas zjazdu RN bol v tom istom roku zvolený za predsedu strany po výhre nad protikandidátom Louisom Aliotom. V roku 2024 bol Bardella opätovne zvolený za poslanca Európskeho parlamentu a stojí na čele skupiny Patrioti pre Európu.
Bardella sa stavia proti nelegálnym migrantom, odmieta regulácie na riešenie klimatickej krízy, ktoré znižujú kvalitu života ľudí, a stavia sa proti rozvoju alternatívnych obnoviteľných energií.
Životopis.
Rodinný pôvod a detstvo.
Jordan Bardella sa narodil 13. septembra 1995 vo francúzskom Drancy v regióne Seine-Saint-Denis.
Je jediným synom malopodnikateľa Oliviera Bardellu, ktorý sa špecializuje na nápojové automaty. Jeho otec sa narodil v roku 1968 v Montreuil v regióne Seine-Saint-Denis a je talianskeho a francúzsko-alžírskeho pôvodu. Jeho matka Luisa Bertelli-Mota sa narodila v roku 1962 v Turíne a je špecializovanou terénnou pracovníčkou pre materské školy (). Má z troch štvrtín taliansky pôvod.
Jordanova rodina z matkinej strany opustila v 60. rokoch taliansky priemyselný sever. Starý otec Jordana Bardellu z otcovej strany, Guerrino Bardella (narodený v roku 1944, pôvodom z Alvita v talianskom Laziu) prišiel do francúzskeho Montreuil v roku 1960 a v roku 1963 sa oženil s Réjane Madou, narodenou v roku 1944 v obci La Ferté-sous-Jouarre v regióne Seine-et-Marne. Živil sa ako stolár. Réjane Mada, stará mama Jordana Bardellu z otcovej strany, je dcérou Alžírčana z Kabylie, Mohanda Séghira Madu (19031974), narodeného v Guendouz, v obci Aït R'zine. Tento prišiel do Francúzska v 30. rokoch 20. storočia pracovať v továrni na farbenie a neskôr sa živil ako stavebný robotník vo Villeurbanne. Jeho manželkou bola Parížanka alsaského pôvodu Denise Annette Jaeck. Následne sa Guerrino Bardella a Réjane Mada rozviedli a Guerrino sa presťahoval do Casablanky v Maroku, kde sa oženil so svojou druhou manželkou Maročankou menom Hakima. Portál "Jeune Afrique" poznamenáva, že Bardella „už hovoril o svojom talianskom pôvode, avšak... nikdy nepovedal ani slovo o alžírskom pôvode časti svojej rodiny“.
Bardella vyrastal v striedavej starostlivosti so svojou matkou v sociálnom verejnom bývaní a stredy a víkendy trávil so svojím otcom v privilegovanej štvrti svojho rodného mesta Montmorency v regióne Val-d'Oise. Denník "Le Monde" podčiarkuje, ako Bardella spätne zdôrazňoval svoj parížsky pôvod a finančné ťažkosti svojej matky napriek tomu, že v skutočnosti ťažil z privilegovanej mladosti vďaka svojmu otcovi (študoval na súkromných katolíckych školách, dostal bezplatne Smart auto, k dispozícii mal byt v Montmorency, bol aj na dlhej ceste v Spojených štátov amerických a pod.).
Bardela vytvoril aj YouTube kanál venovaný najmä sérii videohier "Call of Duty" pod názvom "MrJordan9320". Sleduje ho niekoľko tisíc ľudí.
Štúdium.
Jordan Bardella ukončil stredoškolské štúdium na súkromnej strednej škole Jean-Baptiste-de-La-Salle v Saint-Denis. Bardella doučoval francúzštinu migrantov a zároveň v tomto období vstúpil do Národného frontu, čo jeho okolie neprijalo s pochopením. V roku 2013 zložil s vyznamenaním maturitu z ekonómie a sociálnych vied.
Bardella neuspel na prijímacích skúškach na parížsky Inštitút politických štúdií. a následne študoval geografiu na Univerzite Paris IV - Sorbonne. Bol aktivistom v Národnej medziuniverzitnej únii (), z ktorej podľa vlastných slov po niekoľkých mesiacoch odišiel. Istý čas pracoval aj vo firme svojho otca.
Štúdium ukončil rýchlo a bez získania diplomu a následne sa venoval politike.
Súkromný život.
Bardella bol najprv vo vzťahu s Kelly Betesh a v rokoch 20172018 udržiaval vzťah s Kerridwen Chatillon, dcérou Frédérica Chatillona a aktivistkou v študentskej pravicovoextrémistickej organizácii Groupe union défense (tzv. GUD). Následne tvoril pár s Marie d'Herbais, pravidelnou moderátorkou videoblogov Jean-Marie Le Pen.
Od roku 2020 je vo vzťahu s Nolwenn Olivier, ktorá je dcérou Marie-Caroline Le Penovej, staršej sestry Marine Le Penovej a Philippa Oliviera. Bardella je preto obviňovaný z toho, že je v rámci Národného zhromaždenia uprednostňovaný kvôli svojej blízkosti k rodine Le Penovej.
V roku 2019 získal Bardella byt v Garches (v regióne Hauts-de-Seine) a v roku 2024 sa zapísal do volebných zoznamov tejto obce.
Nábožensky sa Bardella vymedzuje ako agnostik.
Politická kariéra.
Začiatky v rámci Národného frontu.
V roku 2012 vstúpil 17-ročný Bardella do Národného frontu (, ďalej FN), hlavnej politickej strany extrémnej pravice vo Francúzsku. Neskôr naznačil, že sa takto rozhodol „viac pre Marine Le Pen ako pre Národný front“.
V roku 2014 sa stal regionálnym tajomníkom FN pre Seine-Saint-Denis, čím sa stal najmladšou osobou na takejto pozícii. V roku 2015 bol Bardella v strane zodpovedný za problematiku predmestí.
Od 16. februára do 30. júna 2015 bol parlamentným asistentom europoslanca FN Jeana-Françoisa Jalkha. Denník "Libération" zdôraznil, že Bardella bol v tejto funkcii „viac ako nenápadný“ v čase, keď podľa vyjadrenia Marine le Penovej asistenti europoslancov FN nemali vždy „skutočnú prácu“. Aféra fiktívnych asistentov v Európskom parlamente sa však Jordana Bardellu netýkala.
Bardella kandidoval spolu s Christine Prus v departmentálnych voľbách v roku 2015 v kantóne Tremblay-en-France. Dvojica bola porazená v druhom kole so ziskom 41% hlasov. Počas regionálnych volieb v tom istom roku bol aj on na kandidátnej listine pre Île-de-France, ktorú viedol Wallerand de Saint-Just. Z tohto dôvodu bol Bardella zvolený za člena regionálnej rady.
V januári 2016 Bardella založil skupinu Patriotické predmestia (), aby posilnil voličskú základňu v mestských perifériách. Podľa týždenníka "Le Journal du Dimanche" je Bardella „vyslaný Florianom Philippotom na prvé televízne vystúpenie a postavený do čela krátkotrvajúceho kolektívu "Banlieues Patriotes".“
Bardella je členom volebného tímu Marine Le Penovej pre prezidentské voľby v roku 2017. Počas parlamentných volieb v roku 2017 kandidoval v dvanástom volebnom obvode Seine-Saint-Denis, avšak vypadol už v prvom kole so ziskom 15 % odovzdaných hlasov.
Bardella postupne cielene pracoval na svojich komunikačných zručnostiach. Jeho bývalý komunikačný kouč Pascal Humeau ho opísal ako „prázdnu škrupinu“, ktorá sa musí naučiť byť „sympatickou“.
Viceprezident Národného zhromaždenia.
Po odstúpení Floriana Philippota z FN Marine Le Penová, ktorá chcela do strany priviesť novú generáciu lídrov, vymenovala 21. septembra 2017 Juliena Sancheza, Sébastiena Chenu a Jordana Bardellu za hovorcov Národného frontu. V marci 2018 na konci XVI. kongresu Národného frontu Bardella vstúpil do celoštátneho vedenia strany. Marine Le Penová ho 12. marca 2018 vymenovala za národného riaditeľa Národného frontu mládeže (, FNJ), z ktorého sa potom stala Génération Nation.
Bardella sa 16. júna 2019 stal druhým podpredsedom RN a vstúpil tak do užšieho vedenia strany. Počas kongresu v júli 2021 bol vymenovaný za prvého podpredsedu.
Eurovoľby v roku 2019.
Marine Le Penová umiestnila Jordana Bardellu na čelo kandidátnej listiny RN v európskych voľbách v roku 2019 vo Francúzsku. Noviny "Libération" ho opisujú ako „bábku Marine Le Penovej“ alebo dokonca ako „modernistickú záruku politickej formácie na konci jej znovuzaloženia“. Jordan Bardella sa mnohým voličom javí ako nováčik.
Kandidáti RN vyhrali s 23,3 % odovzdaných hlasov, pričom sa za nimi o jeden percentuálny bod umiestnila strana "La République en Marche" prezidenta Emmanuela Macrona. Jordan Bardella sa následne ako 23-ročný stáva historicky druhým najmladším poslancom Európskeho parlamentu od prvých volieb europoslancov v roku 1979, kedy bola zvolená 21-ročná Nemka Ilka Schröderová.
Jordan Bardella sedel v Európskom parlamente s francúzskymi poslancami z RN vo frakcii Patrioti pre Európu. Bol zaangažovaný len v petičnom výbore. Nezasadal ani nepredsedal žiadnemu legislatívnemu výboru Európskeho parlamentu.
Regionálne voľby v roku 2021.
V regionálnych voľbách v roku 2021 bol Bardella na čele kandidátky RN pre Île-de-France. V prvom kole získal 13,1 % hlasov a v druhom 10,8 %, čo znamenalo pokles o päť a šesť percentuálnych bodov v porovnaní s voľbami v roku 2015 (pravicová kandidátka pod vedením Valérie Pécresse vyhrala so ziskom 46 %). Podľa novinára Richarda Werlyho je možné toto slabé skóre vysvetliť najmä jeho „neschopnosťou nájsť presvedčivú regionálnu tému napriek svojmu rodinnému pôvodu“ a jeho „nedostatkom ,hĺbky' v univerzitnom regióne“, hlavne keď zanechal univerzitné štúdium.
Predseda Národného zhromaždenia.
Náhradník.
V priebehu XVII. kongresu RN, ktorý sa konal v júli 2021 v Perpignane, získal Bardella najviac hlasov ako kandidát do národnej rady strany a Marine Le Penová ho vymenovala za jej prvého podpredsedu. Z tejto pozície musel Bardella dočasne prevziať predsedníctvo RN počas nadchádzajúcej prezidentskej kampane Marine Le Penovej, aj keď o túto pozíciu vyjadril záujem Louis Aliot. Keď Marine Le Penová potvrdila svoj odchod z predsedníckej stoličky 12. septembra 2021 (po desiatich rokoch vo funkcii), od nasledujúceho dňa ju dočasne nahradil Jordan Bardella v súlade so stanovami revidovanými na poslednom kongrese.
Počas prezidentskej kampane v roku 2022 denník "Le Monde" odhadol, že Bardella „má teraz všetky predpoklady politického profesionála: rečnícku ľahkosť, ostré vyjadrovanie a veľmi umiernený imidž, ktorý vyhovuje normalizačnej stratégii krajne pravicovej strany“. Podotkol však aj to, že „jeho prejav je rovnaký ako tie od jeho predchodcov o neistote, imigrácii alebo islamizme“. Pár dní po druhom kole prezidentských volieb, v ktorých zvíťazil Emmanuel Macron, Jordan Bardella vyhlásil, že zostane na tejto pozícii minimálne do 10. septembra 2022.
Voľby v roku 2022.
Dňa 31. augusta 2022 oznámil svoju kandidatúru na predsedu Národného zhromaždenia. Vo voľbách čelil starostovi Perpignanu Louisovi Aliotovi. Bardella sa opieral o podporu veľkej väčšiny vedúcich pracovníkov. Podľa politológa Gillesa Ivaldiho „Jordan Bardella stelesňuje nástup mladých ľudí k moci [v rámci strany], zatiaľ čo Louis Aliot, aj keď nie je starý, je vnímaný ako stará časť FN. Jordan Bardella navyše ťaží z väčšej slávy.“ Gilles Ivaldi tiež verí, že „Louis Aliot skôr stelesňuje národno-konzervatívnu extrémnu pravicu, zatiaľ čo Jordan Bardella má bližšie k identitárnemu hnutiu.“
Výsledky volieb boli vyhlásené 5. novembra v priebehu XVIII. kongresu Národného združenia: Jordan Bardella bol zvolený s 84,8% so ziskom 26 000 hlasov. Prvýkrát od založenia strany pred päťdesiatimi rokmi tak nevedie stranu niekto z rodiny Le Penových. Bardella vyjadril túžbu pokračovať v stopách Marine Le Penovej.
Jeho zvolenie sprevádzala kritika. Aj keď Bardella súhlasil s vymenovaním niektorých spojencov Louisa Aliota v rámci straníckych orgánov, odvolal z výkonného úradu Steeve Brioisa a Bruna Bilda, straníkov blízkych Marine Le Penovej, ktorí tiež figurovali v tzv. „klane Hénin-Beaumontovcov“. Steeve Briois to vyhlásil za „čistky“ a „opätovnú radikalizáciu“ strany. Podľa "Mediapart" je jeho víťazstvo aj víťazstvom krajne pravicového študentského združenia "Groupe Union Défense" (GUD), ktoré definoval ako „neformálnu sieť bývalých aktivistov študentskej organizácie GUD zmenenú na podnikateľov, ktorých štruktúry sú využívané pre stranícke kampane od roku 2011“. Za jej piliere sú považovaní Frédéric Chatillon a Axel Loustau, ktorí už niekoľko rokov aktívne podporujú Jordana Bardellu. Ten si na zabezpečenie komunikácie svojich kampaní vybral agentúru e-Politic, ktorá je riadená touto organizáciou.
Akademik Périne Schir na konci roku 2023 naznačil, že od zvolenia Jordana Bardellu získali nacionalistické siete GUD a Nová pravica () „znovu vedúcu úlohu v RN prostredníctvom frakcie Patrioti pre Európu v Európskom parlamente“ (kde sedí Jordan Bardella). Nachádza sa tam totiž Philippe Olivier, člen vedenia RN a europoslanec, ktorý je často uvádzaný ako jeden z mentorov Jordana Bardellu (predtým bol aj jeho svokrom). Práve on zohráva hlavnú úlohu pri prepájaní s Novou pravicou. Akademik vyhlasuje, že GUD zatiaľ udržiava obchodné väzby.
Eurovoľby v roku 2024.
Bardella oznámil 3. septembra 2023, že bude opätovne na čele kandidátnej listiny RN v európskych voľbách v roku 2024 vo Francúzsku. So ziskom 31,37% odovzdaných hlasov a 30 kresiel sa jeho strana umiestnila na prvom mieste a predbehla skupinu prezidentských kandidátov vedených Valériou Hayerovou (14,60 % a 13 mandátov).
V Európskom parlamente vedie tretiu najväčšiu frakciu Patrioti pre Európu, ktorú inicioval Viktor Orbán. Ten dáva krajne pravicovej skupine za cieľ postaviť sa proti „vojenskej podpore pre Ukrajinu“ a „nelegálnemu prisťahovalectvu“ a podporovať „tradičnú rodinu“ či „zmierniť environmentálne regulácie“ (jedným zo šiestich podpredsedov tejto skupiny je často kritizovaný Talian Roberto Vannacci). Jordan Bardella sa tiež pripojil k Výboru pre zahraničné veci Európskeho parlamentu, ktorý informačná agentúra "Euractiv" popisuje ako „príležitosť rozšíriť vplyv v medzinárodných otázkach“.
Politické postoje.
Opozícia voči imigrácii.
Počas kampane pred voľbami do Európskeho parlamentu v roku 2019 Jordan Bardella povedal, že dve priority jeho súčasnej generácie sú migračná a environmentálna kríza. Verí, „že ak existuje ľudská zodpovednosť za to, čo sa javí ako globálne otepľovanie, je to náš ekonomický model“ a je proti znásobovaniu zmlúv o voľnom obchode.
Jordan Bardella sa drží rasistickej a konšpiračnej teórie tzv. veľkej výmeny. Denník "Le Monde" naznačuje, že túto teóriu zdôrazňuje počas svojich prejavov k fanúšikom „pomocou všetkých možných parafráz, len aby sa vyhol termínu ,veľká výmena'.
Tiež si želá „odstrihnutie sociálnej pomoci ľuďom, ktorí sú prítomní vo Francúzsku ilegálne.“
Postoje voči zmenám v spoločnosti.
Bardella zastáva stanovisko proti homosexuálnym manželstvám, pretože verí, že takéto zväzky vytvárajú podmienky pre rozvoj náhradného materstva alebo medicínsky asistovaného oplodnenia. Napriek tomu sa v roku 2019 vyslovil, že považuje „ako väčšina Francúzov manželstvo pre všetkých za samozrejmosť“ a svojim oponentom odkazuje, aby využili možnosť referenda z občianskej iniciatívy, ktoré má jeho strana RN v úmysle zaviesť. Je za povolenie marihuany na terapeutické použitie, ale proti jej všeobecnej legalizácii.
V roku 2023 zverejnil Bardella na YouTube video, v ktorom hovoril o ChatGPT. Tento produkt označil ako „druhú veľkú výmenu“. Znepokojuje ho, že technológia prekonáva ľudské a kognitívne schopnosti.
Politickí spojenci.
Jordan Bardella sa môže podľa denníka "Le Monde" „pochváliť tým, že nadviazal kontakty“ s bývalým talianskym ministrom vnútra Matteom Salvinim, ktorého označuje za svoj vzor. Je tiež známe, že má blízko k Frédéricovi Chatillonovi, keďže bol určitý čas vo vzťahu s jednou z jeho dcér, a určitú dobu sa stretával aj s Florianom Philippotom. Sám však vyhlasuje, že mu je blízka „len Marine Le Penová“.
V rokoch 2016 a 2017 navštevoval "Cercle Pouchkine", prokremeľskú oficínu napojenú na spoločnosť Francúzsko-ruského dialógu (), ktorú vytvoril Thierry Mariani v roku 2015.
V roku 2021 Bardella zverejnil na Facebooku niekoľko príspevkov podporujúcich extrémistickú organizáciu "Génération identitaire", ktorej rozpustenie oznámil minister vnútra Gérald Darmanin. Kvôli tomu sociálna sieť pristúpila k ich vymazaniu a dočasnému zablokovaniu niektorých funkcií Bardellovho účtu, ktorý sleduje 122 000 odberateľov.
Počas pandémie ochorenia Covid-19 Bardella vyjadroval podporu špecialistovi na infekčné choroby Didierovi Raoultovi.
Ekonomické otázky.
Jordan Bardella podporuje „ekonomický program v prospech biznisu a podnikania“ a kritizuje Francúzsko, ktoré je podľa neho „európskym daňovým a poplatkovým šampiónom“. Vyzýva tak na zrušenie sociálneho solidárneho príspevku firiem na financovanie starobného poistenia a príspevku na pridanú hodnotu firiem (, CVAE). Dve dane, ktoré sa podľa denníka "Libération" týkajú najmä firiem pôsobiacich na CAC 40, akciovom indexe Parížskej burzy. Bardella uvítal rozhodnutie Emmanuela Macrona znížiť sadzbu dane z príjmov právnických osôb na 25 %. Podporil tiež vyplácanie RSA pod podmienkou aspoň 15 hodín povinnej práce. V júni 2024 sa vrátil k straníckemu sľubu o zrušení dôchodkovej reformy, ak sa dostane k moci.
Podľa "Le Monde" pravicové postavenie Jordana Bardellu v ekonomických otázkach účelovo vyvažuje pozíciu Marine Le Penovej. Tá sa primárne zameriava na pracujúce triedy a Bardella na vyššie stredné triedy a dôchodcov.
Životné prostredie, klíma a ekológia.
Jeho postoje k environmentálnym a ekologickým otázkam charakterizuje túžba po rozdrobení politických táborov. Tento horlivý obhajca používania auta sa stavia v prospech konzumácie mäsa a „za boj proti obmedzeniam v prospech životného prostredia“. Esejista Pierre Madelin potvrdzuje, že strana, ktorú Bardella vedie, sa ku klimatickej téme stavia len prospechársky a využíva ju len na prehĺbenie nacionalistických tém. Bardella tiež vyhlasuje, že „najlepším spojencom ekológie je hranica“. Bardela spolu s Marine Le Pen spustil kampaň „Zastavme veterné turbíny“, ktoré považuje za „tragédiu pre životné prostredie“.
Pokiaľ ide o vládnu politiku, Bardella v roku 2019 odsúdil „predražovanie“ ekológie stranou République en marche. Národné zhromaždenie navrhuje pri prípadnom vládnutí legislatívne odstrániť nízkoemisné zóny, ktoré kvalifikuje ako „separatistické opatrenie“.
Začiatkom roku 2024 Jordan Bardella využil farmárske protesty vo Francúzsku na spustenie ofenzívy proti „represívnej ekológii“, ktorú označuje ako „reštriktívne normy prijaté vo Francúzsku a Európe s cieľom obnoviť biodiverzitu a znížiť emisie CO2“. Podnecuje polarizáciu „elít proti ľuďom, miest proti vidieku“, aby tak mobilizoval svojich voličov. Denník "Le Monde" však poznamenáva, že Jordan Bardella nikdy nerieši otázku „hodnoty a zodpovednosti“ medzi potravinárskym priemyslom a distribučnými reťazcami, ktorú považujú najmä chovatelia za kľúčovú. Taktiež sa podľa neho nikdy nezaoberá témou zmeny klímy a jej dôsledkov na poľnohospodárstvo. V rozhovore z 29. januára 2024 o premiérovi Gabrielovi Attalovi vyhlásil: „Očakávam, že sa vzdá Zelenej dohody.“
Energetické otázky.
V máji 2024 počas kampane pred európskymi voľbami v roku 2024 Bardella sľúbil „návrat do francúzskeho energetického raja“ počas návštevy uhoľnej elektrárne Émile-Huchet v Saint-Avold v regióne Moselle. Bardella sa stavia proti rozvoju obnoviteľných energií, ktoré popisuje ako „prerušované energie“, a teda „nespoľahlivé“. Analýza denníka Le Monde o návrhu na zastavenie rozvoja obnoviteľných energií, ktorý sformuloval Jordan Bardella, dospela k záveru, že toto zastavenie by malo za následok vyššie účty za energiu pre Francúzov, zvýšenie emisií skleníkových plynov a väčšiu závislosť od dovozu.
Počas tej istej kampane Bardella naznačil, že chce zrušiť zákazy spojené s prenájmom bytov klasifikovaných ako G, F a E, známe ako „tepelné sitká“ (). Tieto zákazy sú súčasťou opatrení prijatých v rámci zákona o klíme s cieľom povzbudiť vlastníkov, aby vykonávali stavebnoizolačné práce ako súčasť boja proti tzv. „nedôstojnému bývaniu“ a predchádzaniu energetickej chudoby.
Medzinárodné vzťahy.
Vo februári 2023 napriek odporúčaniam jeho frakcie Jordan Bardella zatlieskal prejavu Volodymyra Zelenského v Európskom parlamente. Na tému rusko-ukrajinskej vojny sa Bardella domnieva, že Vladimír Putin vedie vojnu proti Západu a že „medzi Francúzskom a Ruskom prebieha vojna záujmov a vojna o vplyv, ktorá siaha až do Afriky.“ Tiež tvrdí, že táto vojna nemôže mať žiadny výsledok „bez stiahnutia ruských vojsk a bez návratu k plnej suverenite Ukrajiny na územiach v súčasnosti okupovaných Ruskom“. Jeho okolie však pre "Libération" objasnilo, že tieto postoje sa netýkajú anektovaného Krymu a iných území kontrolovaných secesionistami od vojny na Donbase. Denník "La" "Tribune" analyzuje, že „Jordan Bardella je na proamerickej línii Giorgie Meloniovej“, zatiaľ čo „Marine Le Penová sleduje líniu Mattea Salviniho a dáva najavo svoje proruské presvedčenie“.
V júli 2024 Bardella hlasoval v európskom parlamente proti rezolúcii, ktorou sa mala Ukrajine poskytnúť pomoc kvôli invázii Ruska na jej teritórium.
Súdne procesy.
Obžaloba za hanlivé poznámky.
Deň po znovuzvolení Aliho Rabeho za predsedu radnice v Trappes, 11. októbra 2021, zverejnil Jordan Bardella kritickú tlačovú správu, v ktorej vyzval na jeho odvolanie a umiestnenie pod dohľad magistrátu. Bardella 1. februára 2022 oznámil, že je obvinený za ohováranie od dotknutej osoby v súvislosti s touto pasážou v jeho komuniké: „Zatiaľ čo vláda zostáva pasívna tvárou v tvár konštitúcii miniatúrnych islamských republík, je naliehavé prerušiť toto dobývanie našich území.“ Nasledujúci deň si títo dvaja muži ujasňovali svoje postoje tvárou v tvár v relácii "Touche pas à mon poste !"
Podozrenie z fiktívneho zamestnania.
V roku 2019 týždenník "Challenges" odhalil, že Jordan Bardella bol v roku 2015 asistentom poslanca Európskeho parlamentu Jeana-Françoisa Jalkha na čiastočný úväzok a že v roku 2017 ho Európsky parlament identifikoval ako jedného z asistentov spojených s „nepravidelným čerpaním príspevkov“. Satirický týždenník "Le Canard enchaîné" potom zistil, že Bardella je od roku 2016 podozrivý v rovnakej veci zo strany Európskeho úradu pre boj proti podvodom.
V máji 2024 vyšetrovanie kauzy parlamentných asistentov poslancov EP za FN/RN odhalilo, že vtedy 19-ročný Jordan Bardella bol zamestnaný na čiastočný úväzok u Jeana-Francoisa Jalkha za 1 470€ v čistom mesačne. Podľa vyšetrovateľov tento príjem nezodpovedal jeho vtedajším schopnostiam a úlohám, ktoré mu boli zverené v rámci Európskeho parlamentu.
Dobre zdokumentovaná kniha zo septembra 2024 "The Winning Machine" od novinára Tristana Berteloota odhaľuje, že predseda RN mal pomáhať s vytváraním falošných dôkazov o práci. Nimi by "a posteriori" doložil svoju činnosť poslaneckého asistenta.
Kontroverzie.
Antisemitizmus Jean-Marie Le Pena.
Dňa 5. novembra 2023 Bardella na BFM TV vyhlásil, že „neverí, že Jean-Marie Le Pen bol antisemita“. Súdy však Le Pena v tejto veci mnohokrát odsúdili, vrátane procesu v roku 1990 za jeho zľahčovanie genocídneho plánu, ktorý nacistické Nemecko realizovalo s plynovými komorami (v roku 2015 Le Pen zopakoval tie isté slová). Bardella sa o niekoľko mesiacov neskôr vrátil k svojim komentárom. Uznal, že komentáre Jeana-Marie Le Pena boli „vrcholne antisemitské výroky“.
Obvinenia z rasistických a homofóbnych poznámok na Twitteri.
Traja bývalí Bardelloví blízki sa 18. januára 2024 v programe "Complément d'investigation" vyjadrili, že Jordan Bardella udržiaval a používal v rokoch 2015 až 2017 anonymný účet na Twitteri s pseudonymom "RepNat du Gaito", na ktorom mal údajne rasistické a homofóbne poznámky, urážal novinárov a glorifikoval Jeana-Marie Le Pena. Na základe ďalších dvoch zdrojov, ktoré boli predtým blízke Jordanovi Bardellovi, informáciu potvrdil denník "Libération". Okrem toho Marine Le Penová bola prihlásená na odber tohto účtu až do zverejnenia relácie "Complément d’enquête". Bardella však popiera, že mu tento účet patrí.
Tlačový referent strany Victor Chabert obvinil "Complément d’enquête" z ohovárania a vyhlásil, že budú kanál žalovať. Televízia France 2 mala v ten istý deň dostať oficiálne obvinenie.
Absenteizmus.
Bardella je pravidelne kritizovaný za svoju neprítomnosť v Európskom parlamente, ako aj za neprítomnosť vo francúzskom parlamente. Na rozdiel od väčšiny poslancov Európskeho parlamentu je súčasťou len jedného výboru (výboru pre petície), ktorý je najmenej vplyvný. Viaceré noviny mu vyčítajú jeho nečinnosť vo výbore ako aj skutočnosť, že nebol pri zrode žiadnej správy. Pre Bardellu je tiež príznačný mimoriadne nízky počet predložených pozmeňujúcich a doplňujúcich návrhov: 21 za päť rokov (v porovnaní s 3 460 od Manon Aubry alebo 1 200 od Françoisa-Xaviera Bellamyho počas rovnakého obdobia). Bardella na svoju obhajobu pravidelne uvádza 94 % účasť na hlasovaniach na plenárnych zasadnutiach. To však v skutočnosti zodpovedá len minimálnym a vedľajším aktivitám v reálnej činnosti európskeho poslanca a opäť ho zaraďuje na 61. miesto spomedzi 79 francúzskych europoslancov. Zároveň bol napríklad v 70 % prípadov neprítomný na schôdzach výboru v období od júla 2019 do decembra 2023.
Rovnako tak v prvom polroku 2022 bol Bardella stopercentne neprítomný v regionálnej rade pre Île-de-France. Toto správanie mu vyslúžilo od niektorých protivníkov prezývku „assisté“ (niečo ako ten, čo je na štátnej podpore) „poslanec-duch“ alebo Jordan „Bard-tu-nie-je“ ().
Spisovateľská tvorba.
Bardella vydal 9. novembra 2024 knihu "Ce que je cherche" (dosl. preklad "To čo hľadám"), v ktorej chce priniesť politickú a osobnú introspektívu. Zároveň chce viac objasniť svoje ambície a politické ciele. Francúzskou spoločnosťou zarezonovalo odmietnutie železničnej spoločnosti SNCF umiestniť reklamu na túto knihu na železničných staniciach a vo vlakoch. Bardella tento postup označil za cenzúru a spoločnosť obvinil, že podľahla „nátlaku ľavicovoextrémistických odborov“.
Prehľad výsledkov volieb.
Eurovoľby.
"Nižšie uvedené výsledky sa týkajú iba volieb, v ktorých bol Bardella na čele kandidátnej listiny."
Regionálne voľby.
"Nižšie uvedené výsledky sa týkajú iba volieb, kde bol Bardella na čele kandidátnej listiny."

</doc>
<doc id="721063" url="https://sk.wikipedia.org/wiki?curid=721063" title="Red (album, Taylor Swift)">
Red (album, Taylor Swift)

Red je štvrtý štúdiový album americkej speváčky Taylor Swift . Album bolo nahrané v spoločnosti Big Machine Records a vydané 22. októbra 2012. Z albumu pochádzajú single "We Are Never Ever Getting Back Together" a "Begin Again".
Počas prvého týždňa predaja v USA sa predalo 1 208 000 kusov albumu. Tým album debutoval na prvej priečke rebríčka Billboard 200 a súčasne sa stal najrýchlejšie sa predávaným albumom posledných desiatich rokov. Celkom sa v USA predalo 3,62 milióna kusov. 
Single.
Prvý singel "We Are Never Ever Getting Back Together" sa umiestnil na prvej priečke US rebríčka Billboard Hot 100 a získal ocenenie 2x platinový singel. Druhý singel "Begin Again" debutoval na siedmej priečke.
K albumu tiež boli vydané promo single "Red" (6. priečka), "I Knew You Were Trouble" (3. priečka) a "State of Grace" (13. priečka).
Okrem nich sa po vydaní albumu v rebríčku umiestnili piesne "22" (44. priečka), "I Almost Do" (65. priečka), "Everything Has Changed" (67. priečka), "All Too Well" (80. priečka) ) a "Stay Stay Stay" (91. priečka).

</doc>
<doc id="721064" url="https://sk.wikipedia.org/wiki?curid=721064" title="Dva roky prázdnin">
Dva roky prázdnin

Dva roky prázdnin môže byť:

</doc>
<doc id="721065" url="https://sk.wikipedia.org/wiki?curid=721065" title="Dva roky prázdnin (miniséria)">
Dva roky prázdnin (miniséria)

Dva roky prázdnin () je francúzsko-rumunsko-nemecká miniséria, ktorú režírovali Gilles Grangier a Sergiu Nicolaescu. Ide o šesť 55-minútových epizód, ktoré boli vysielané od 1. júna do 15. júla 1974 na prvom kanáli ORTF. Dobrodružný príbeh ide podľa rovnomenného románu Julesa Verna z roku 1888.
Spracovania.
Francúzska verzia.
Francúzska televízna verzia obsahuje šesť epizód o celkovej dĺžke cez päť hodín.
Nemecká verzia.
Nemecká verzia obsahuje štyri diely o jednotlivých dĺžkach cez 80 minút. Oproti francúzskej šesťdielnej verzii sa v tejto minisérii objavujú výrazné zmeny, ktoré čiastočne menia dej a príbeh filmu. Medzi jednotlivé diely patria:
Rumunská verzia.
Pre rumunský trh vznikli dva kinofilmy s celkovou minulážou okolo 150 minút. V Rumunsku sa séria volá "Piratii din Pacific" (Piráti z Pacifiku).

</doc>
<doc id="721068" url="https://sk.wikipedia.org/wiki?curid=721068" title="Beňovský potok (prítok Hričovského kanála)">
Beňovský potok (prítok Hričovského kanála)

Beňovský potok je vodný tok na území okresu Bytča. Je to pravostranný prítok Váhu s dĺžkou približne 3 km. 
Priebeh toku.
Potok pramení v juhovýchodnej časti Javorníkov, v geomorfologickom podcelku Nízke Javorníky a jeho časti Púchovská vrchovina, v lokalite Závršie, v nadmorskej výške cca 450 m n. m. Od prameňa tečie prevažne východným smerom lesnatým územím a priberá menší pravostranný prítok. Oblúkom sa postupne stáča južným smerom a v údolí pri osade Beňov je na ňom vybudovaná menšia vodná nádrž. Pokračuje južným smerom, podteká prístupovú cestu do osady a následne, v nadmorskej výške cca ústí do Hričovského kanála na rieke Váh.
Beňovský potok pramení na katastrálnom území obce Hvozdnica a následne pokračuje územím Mikšovej, ktorá je mestskou časťou Bytče v okrese Bytča. Potok má len niekoľko menších bezmenných prítokov.

</doc>
<doc id="721070" url="https://sk.wikipedia.org/wiki?curid=721070" title="Druhý dodatok ústavy Spojených štátov">
Druhý dodatok ústavy Spojených štátov



</doc>
<doc id="721078" url="https://sk.wikipedia.org/wiki?curid=721078" title="TV Trenčín">
TV Trenčín

TV Trenčín bola mestská televízna stanica pre mesto Trenčín a jeho okolie so sídlom v Trenčíne. Vysielala 10 rokov v rokoch 2001 – 2011. Nástupcom sa stala internetová televízia na mestskom webe.
Vysielanie.
TV Trenčín začala vysielať 17. septembra 2001. Od 22. septembra 2010 bolo možné pozerať TV Trenčín aj na internete.
Spor televízie s mestom.
Vysielanie zabezpečovala firma "Slovakia okolo sveta, s. r. o." Zmluvu s majiteľom televízie mesto podpísalo v júni 2001 na 12 rokov, za pôsobenia primátora Jozefa Žišku. Jeho nástupca Juraj Liška nechal v roku 2003 urobiť právnu analýzu možnosti vypovedania uzatvorenej zmluvy. Tá však ukázala, že je nevypovedateľná.
V roku 2009 mesto skresalo o tri štvrtiny dotácie pre televíziu. Televízia podala na mesto žalobu.
V roku 2011 trenčiansky primátor Richard Rybníček zmluvu vypovedal. Svoj krok mesto odôvodnilo opakovaným porušením zákona o vysielaní a retransmisii. Televízia Trenčín mala viackrát porušiť zákon tým, že nezabezpečila objektívnosť a nestrannosť vysielania. Mesto sa odvolávalo na rozhodnutia Rady pre vysielanie a retransmisiu z rokov 2003 až 2010.
V roku 2014 súd označil zmluvu medzi televíziou a mestom za neplatnú. V roku 2017 vyhralo mesto v právnom spore v štyroch žalobách.

</doc>
<doc id="721089" url="https://sk.wikipedia.org/wiki?curid=721089" title="Starý minoritský kostol">
Starý minoritský kostol



</doc>
<doc id="721094" url="https://sk.wikipedia.org/wiki?curid=721094" title="Zubný mostík">
Zubný mostík

Ako zubný mostík sa označuje čiastočná náhrada chrupu. Zhotovuje sa v tých prípadoch, keď je potrebné nahradiť viac zubov a nemožno to urobiť pomocou implantátov.
Čo je zubný mostík?
Zubný mostík je protetický výrobok, ktorým stomatológ rieši náhradu jedného alebo viacerých zubov. V prípade ich straty sa musí vyplniť medzera po chýbajúcom zube. Argumentom nie je iba estetické hľadisko, ale predovšetkým fakt, že po strate zuba ostatné zuby putujú do vzniknutej medzery. Zuby v protiľahlej čeľusti hľadajú oporu, vychyľujú sa a povyliezajú. Z tohto dôvodu dochádza k poruchám zhryzu ak nevratnému porušeniu pomerov v ústach.
K zubnému mostíku lekár pristupuje v tom prípade, že ste prišli o celý zub, alebo je natoľko poškodený (napríklad následkom rozsiahleho zubného kazu), že už neunesie klasickú korunku. V tom prípade dôjde k obrúseniu susedných zubov, na tie sa nasadia korunky, ktoré medzi sebou majú kompletný umelý zub.
Nedostatky.
Mostík má dva výrazné nedostatky
Postup zhotovenia.
Nový mostík predstavuje 2 až 3 návštevy stomatologickej ordinácie. Pred zhotovením musí lekár určiť, ktoré zuby sú schopné niesť konštrukciu mostíka a prenášať žuvací tlak (nazývajú sa piliere). Slabé zuby je niekedy nutné vytrhnúť. Piliere buď opatriť výplňami alebo u nich ošetriť koreňové kanáliky.
Starostlivosť o mostíky.
Zuby nesúce mostíky sú stále náchylné na vznik zubného kazu v oblasti krčku, kde je umiestnený okraj mostíka. Dôležitá je hygiena najmä pod medzičlenom. V prípade zanedbania hygieny sa môže rozvinúť zápal ďasien.

</doc>
<doc id="721095" url="https://sk.wikipedia.org/wiki?curid=721095" title="Michel Strogoff">
Michel Strogoff

Michel Strogoff alebo Michael Strogoff môže byť:

</doc>
<doc id="721097" url="https://sk.wikipedia.org/wiki?curid=721097" title="Michael Strogoff">
Michael Strogoff



</doc>
<doc id="721098" url="https://sk.wikipedia.org/wiki?curid=721098" title="Michel Strogoff (miniséria)">
Michel Strogoff (miniséria)

Michel Strogoff je francúzsko-rakúsko-nemecko-švajčiarská miniséria, ktorú režíroval Jean-Pierre Decourt. Ide o štyri 90-minútové epizódy, ktoré boli vysielané od 23. decembra 1975 do januára 1976 na TF1. Dobrodružno-akčný príbeh ide podľa rovnomenného románu Julesa Verna z roku 1876.
Seriál, natočený v Maďarsku, sa tešil veľkej diváckej obľube, keď bol prvýkrát odvysielaný počas koncoročných prázdnin v roku 1975.
Verzie.
V Quebecu bol "Michel Strogoff" rozdelený do siedmich 52-minútových častí a vysielal sa od 6. októbra 1976.

</doc>
<doc id="721100" url="https://sk.wikipedia.org/wiki?curid=721100" title="Sim">
Sim

Sim môže byť:
SIM môže byť:

</doc>
<doc id="721103" url="https://sk.wikipedia.org/wiki?curid=721103" title="Flyacká komédia">
Flyacká komédia

Flyacká komédia () bol druh komédie na území tzv. Veľkého Grécka (), nazvaná podľa hercov "flyakov", parodujúca aj známe tragédie (odtiaľ je aj jej ďalší gr. názov "Ἱλαροτραγῳδία – hilarotragódia" = veselá tragédia).
Flyacká komédia sa praktizovala v helenistickom období (jej korene však siahajú ďalej do minulosti) v dórskych kolóniách na území "Veľkého Grécka" (hlavne u sicílskych a juhoitalských Dórov). Slovo "flyax" bolo miestnym výrazom pre hercov, ktorí v týchto komédiách hrali.
O tomto dramatickom žánri sa vie málo a antické písomné zdroje, ktoré ho spomínajú, uvádzajú niekedy i protichodné informácie. Pollux uvádza, že to bol typ rustikálnej frašky. Hésychios slovo flyax odvodzuje od slova "φλυαρείν" (flyarein – hovoriť nezmysly). Flyacká komédia mohla pozostávať z paródie na nejakú známu tragickú tému alebo sa mohla pomocou frašky zaoberať skutkami bohov a hrdinov alebo epizódami z každodenného života. Takéto predstavenie sa zrejme mohlo odohrať aj na takmer improvizačnej úrovni. Neskôr, začiatkom 3. storočia pred Kr. sa zdá, že dramatický básnik Rhinthón, zrejme pôvodom zo Syrakúz, ktorý pôsobil v Tarente (v Tarase), dal tomuto typu komédie literárnu podobu. Medzi ďalších dramatických skladateľov týchto flyackých komédií patrili Skiras z Tarentu a Sópatros z Pafosu.
Juhoitalské „flyacké“ vázy vyrábané počas 4. stor. pred Kr. zobrazujú miestne javiskové predstavenia flyackých komédií, v podaní hercov v komických hrubých vypchávkach a maskách. Pohľad na scény, ktoré sú na nich vyobrazené, sa v posledných rokoch výrazne zmenil. Pôvodne ich označili len ako výjavy z miestnych fraškovitých komédií zobrazujúce bohov či hrdinov alebo iba ako oplzlé, skromné komediálne scény z každodenného života, dnes podľa mnohých znalcov niektoré z nich preukázateľne zobrazujú aj importované hry z Atén z obdobia od konca 5. stor. pred Kr. až do roku 330 pred Kr. Tento argument bol posilnený aj objavom würzburského červenofigúrového kratéra, na ktorom je identifikovaná scéna predstavujúca Aristofanovu hru "Thesmoforiazúsai" (Ženy slávia Thesmoforie).

</doc>
<doc id="721105" url="https://sk.wikipedia.org/wiki?curid=721105" title="Fojtov potok">
Fojtov potok

Fojtov potok je vodný tok v Kysuckých Beskydách na území okresu Čadca. Je to pravostranný prítok Bystrice s dĺžkou približne 4 km. 
Priebeh toku.
Potok pramení v strednej časti Kysuckých Beskýd, v geomorfologickom podcelku Rača, na južnom úbočí vrchu Blažejovec, v nadmorskej výške cca 770 m n. m. Od prameňa tečie prevažne západným smerom lesnatým územím a priberá viaceré menšie prítoky. Postupne sa stáča na juhozápad a popri samotách pokračuje k obci Zborov nad Bystricou, kde podteká cestu II/520. Tu, už na území Kysuckej vrchoviny, v nadmorskej výške cca ústí pravostranne do Bystrice v povodí rieky Kysuca.
Fojtov potok pramení a preteká iba katastrálnym územím obce Zborov nad Bystricou v okrese Čadca. Potok má len niekoľko menších bezmenných prítokov.

</doc>
<doc id="721108" url="https://sk.wikipedia.org/wiki?curid=721108" title="Turistická značkovaná trasa číslo 5102">
Turistická značkovaná trasa číslo 5102

 Turistická značkovaná trasa číslo 5102 je zelená trasa v Malých Karpatoch, ktorá vedie z rázcesta Zumberg do Kuchyne. Dĺžka trasy je 18,1 km. Turistická trasa je v správe Klubu slovenských turistov.

</doc>
<doc id="721110" url="https://sk.wikipedia.org/wiki?curid=721110" title="James Michael Harvey">
James Michael Harvey

Mons. James Michael Harvey (* 20. október 1949, Milwaukee, USA) je americký rímskokatolícky duchovný kňaz a biskup, kardinál a emeritný prefekt Prefketúry pápežského domu.
Život.
Narodil sa 20. októbra 1949 v Milwaukee. Svoje štúdiá začal v Prípravnom seminári De Sales v Milwaukee. Po ukončení stredoškolského štúdia vstúpil do Seminára Svätého Františka v jeho rodnom meste. Arcibiskup William Edward Cousins ​​ho poslal aby svoje znalosti rozšíril v Ríme na Pápežskej Gregoriánskej univerzite kde získal doktorát z kanonického práva. Tiež študoval diplomaciu na Pápežskej cirkevnej akadémii. Za kňaza bol vysvätený 29. júna 1975 pápežom Pavlom VI.. Dňa 25. marca 1980 vstúpil do diplomatických služieb Svätej stolice. Pôsobil v apoštolskej nunciatúre Dominikánskej republike (1980-1981), na rovnakom mieste sa stal sekretárom (1981-1982) a od roku 1992 pôsobil v štátnom sekretariáte (Vatikán). Dňa 22. júla 1997 ho pápež Ján Pavol II. menoval asesorom Štátneho sekretariátu. Túto funkciu vykonával až do 7. februára 1998 kedy sa stal prefektom Prefektúry Pápežského domu a titulárnym biskupom Memphisu. Biskupské svätenie prijal 19. marca toho istého roku z rúk Jána Pavla II. a ako spolusvätitelia boli Angelo Sodano, Franciszek Macharski. Potom bol povýšený na titulárneho arcibiskupa rovnakej diecézy. V úrade prefekta ho vystriedal arcibiskup Georg Gänswein a bol ustanovený 23. novembra 2012 ako arcikňaz Baziliky sv. Pavla za hradbami. O deň neskôr bol menovaný kardinálom a patrí mu titul kardinál - kňaz z S. Pio V a Villa Carpegna.

</doc>
<doc id="721111" url="https://sk.wikipedia.org/wiki?curid=721111" title="Zoznam pápežov podľa dĺžky pontifikátu">
Zoznam pápežov podľa dĺžky pontifikátu

Toto je zoznam pápežov podľa dĺžky pontifikátu.
Najdlhšie pontifikáty.
Medzi desiatimi najdlhšími vládnucimi pápežmi boli:
V tomto zozname nie sú zahrnutí protipápeži (napr. Benedikt XIII.).
Najkratšie pontifikáty.
Najkratšie vládnuci pápeži boli (počet dní zahŕňa deň od zvolenia; ak teda pápež zomrel deň po svojej voľbe, jeho pontifikát trval dva dni):
Najkratší zo všetkých pontifikátov by mohol byť ten Štefanov, ktorý zomrel tri dni po svojom zvolení. Štefan bol však z oficiálneho zoznamu pápežov vyškrtnutý. (Ak by sme do rebríčka zaradili Štefana, museli by sme do neho zahŕňať aj Celestína II., ktorý bol síce riadne zvolený, no bol nútený abdikovať hneď nasledujúci deň.)

</doc>
<doc id="721114" url="https://sk.wikipedia.org/wiki?curid=721114" title="Turistická značkovaná trasa číslo 5103">
Turistická značkovaná trasa číslo 5103

 Turistická značkovaná trasa číslo 5103 je krátka zelená trasa v Malých Karpatoch, ktorá spája Sedláčkov jarok so žltou turistickou trasou 8106. Dĺžka trasy je 1,3 km. Turistická trasa je v správe Klubu slovenských turistov.

</doc>
<doc id="721115" url="https://sk.wikipedia.org/wiki?curid=721115" title="Register rytierskych rádov">
Register rytierskych rádov

Register rytierskych rádov ("Register of Orders of Chivalry, Registre des Ordres de Chevalerie") je oficiálny zoznam medzinárodne uznaných rytierskych rádov, ktorý vydáva Medzinárodná stála komisia pre rytierske rády. Komisia sa riadi medzinárodne uznanými Štandardami posudzovania legitimity rytierskych rádov. Register je aktualizovaný v nepravidelných intervaloch. Bol vydaný v rokoch: 1964, 1970, 1978, 1996, 1998, 2001, 2002, 2003, 2004, 2006, 2007, 2008, 2009, 2010, 2016, 2021, 2024.
Zoznam platných rádov.
Zoznam rádov, ktoré komisia preskúmala a vyhlásila za platné podľa zásad vypracovaných v správe z Edinburghu. Priložený zoznam nezahŕňa mená rádov vládnucich kráľovských rodov (1963). 

</doc>
<doc id="721119" url="https://sk.wikipedia.org/wiki?curid=721119" title="Medzinárodná stála komisia pre rytierske rády">
Medzinárodná stála komisia pre rytierske rády

Medzinárodná stála komisia pre rytierske rády (ICOC; taliansky: "Commissione internazionale permanente per lo studio degli ordini cavallereschi") je súkromne riadená a financovaná organizácia zložená zo znalcov rytierskych záležitostí a systémov oceňovania. Bola založená v roku 1960 s cieľom preskúmať rytierske rády a určiť ich legitimitu. Jej prezidentom je od roku 1999 Pier Felice degli Uberti a jej sídlo sa nachádza v Miláne v Taliansku. Komisia vydáva oficiálny Zoznam medzinárodne uznaných rytierskych rádov.

</doc>
<doc id="721121" url="https://sk.wikipedia.org/wiki?curid=721121" title="East Anglian Derby">
East Anglian Derby

East Anglian Derby je termín používaný pre rivalitu medzi anglickými profesionálnymi futbalovými klubmi Norwich City a Ipswich Town. Ide o derby dvoch najväčších klubov vo východnom Anglicku v regiónoch Norfolk a Suffolk. V posledných rokoch toto derby dostalo vtipné pomenovanie Old Farm Derby ako odkaz pre Old Firm Derby, hrané medzi konkurenčnými tímami Celtic a Rangers . Derby bolo opísané ako jedno z najlepších derby v Spojenom kráľovstve . 
Vrátane priateľských stretnutí sa odohralo celkovo 152 zápasov medzi týmito klubmi. Oba kluby sa pritom tešili z rovnakého počtu výhier keď aj Norwich aj Ipswich vyhrali 60-krát v derby. V súťažných stretnutiach je na tom lepší Norwich City. Na konte majú 48 výhier, zatiaľ čo Ipswich vyhral 45-krát.
Víťazstvo v derby je jedným z kritérií, ktoré určuje, ktorý klub z regiónu východného Anglicka sa stane víťazom "Pride of Anglia".
História.
Prvé derby sa medzi oboma klubmi konalo 15. novembra 1902, keď sa na oboch stranách ešte hralo na amatérskej úrovni. V rámci Norfolk &amp; Suffolk League sa hralo v Norwichi a skončilo to výhrou domácich 1:0. V tom istom roku sa Norwich stal profesionálnym klubom, zatiaľ čo Ipswich sa do EFL dostal v roku 1938. Prvý profesionálny ligový zápas medzi týmito klubmi sa odohral 2. septembra 1939 v rámci Third Division South. Zápas sa hral na Portman Road a skončilo to remízou 1:1.
Keďže kluby mali v priebehu rokov tendenciu hrať v rovnakej divízii, od tohto času sa derby hralo vo väčšine sezón, pričom najdlhšia prestávka bez tohto derby bola šesť sezón medzi 1986-87 a 1991-92. V sezóne 2014-15 sa tieto tímy stretli až štyrikrát. Okrem dvoch ligových zápasov hraných počas sezóny, sa tieto tímy stretli aj v semifinále EFL Championship play-offs. V oboch semifinálových zápasoch sa z výhry tešil Norwich, ktorý tak postúpil do finále EFL Championhsip a nakoniec aj postúpili do Premier League.
Rivalita.
Podľa článku "Football Rivalries Report 2008" je East Anglian Derby druhou najostrejšou rivalitou v Anglicku, po Black Country Derby medzi West Bromwich Albion a Wolves.
Bývalý rozhodca Keith Hackett povedal o East Anglian Derby:
„Čo sa týka najagresívnejšej atmosféry, s akou som sa kedy stretol, verte tomu alebo nie, bolo to na Carrow Road pre Norwich vs Ipswich Town. Sú určité zápasy derby, o ktorých vždy viete, že budú veľmi nabité, ale derby vo Východnom Anglicku. Hráči vyšli z tunela, ako keby boli pripravení na boxerský zápas.“
Rob Hadgraft, ktorý písal o "The Old Farm", naznačil niekoľko dôvodov intenzívnej rivality: „Myslím si, že je to preto, že každý klub reprezentuje celé grófstvo... V Norfolku je len jeden klub a to isté platí pre Suffolk... ľudia žijú až 40 míľ od seba, takže sa nemiešajú a majú kamarátov, ktorí podporujú tú druhú partiu...máte dve skupiny fanúšikov, ktorí sa v skutočnosti nikdy nemiešajú ani nemiešajú, a neexistujú žiadne poriadne priateľstvá, ktorými by naozaj pohŕdali navzájom“.
Prehľad derby.
K "6. aprílu 2024:"
Posledné vzájomné zápasy.
Výsledky posledných piatich vzájomných zápasov

</doc>
<doc id="721124" url="https://sk.wikipedia.org/wiki?curid=721124" title="Léo Kouper">
Léo Kouper

Léo Kouper (* 20. august 1926, Paríž – † 8. február 2021, Paríž) bol francúzsky ilustrátor, grafik a dizajnér plagátov. Za svoju šesťdesiat ročnú kariéru je autorom mnohých filmových a divadelných posterov. Vytvoril plagáty k viacerým filmom Charlie Chaplina a často spolupracoval s režisérmi vrátane Jean-Pierra Mockyho, Richarda Balducciho či André Hunebella.
Životopis.
Od roku 1945 ho zaúčal francúzsky umelec Hervé Morvan, ktorý bol od neho o deväť rokov starší. Kouperova ilustračná tvorba bola v podobnom štýle ako Morvanova, ktorá využívala jednoduchosť, farebnosť a šarm. Jeho prvý Chaplinov plagát, bol vyrobený pre United Artists pre francúzske znovuvydanie filmu "Moderná doba" (1936) v roku 1954. V roku 1959 ilustroval plagát pre "The Chaplin Revue", celovečerný film zložený z troch Chaplinových raných krátkometrážnych filmov: "A Dog's Life" (1918), "Shoulder Arms" (1918) a "The Pilgrim" (1923). Počas 60. a 70. rokov vytvoril plagáty k Chaplinovkám ako "Kid" (1921), "Svetlá veľkomesta" (1931), "Monsieur Verdoux" (1947) a "Svetlá rámp" (1952). V roku 1974 získal cenu za najlepší plagát na filmovom festivale v Cannes za plagát k filmu "Emanuela". V poslednom desaťročí sa stal veľmi spájaný s filmami Jeana-Pierra Mockyho. Ilustrátor Léo Kouper zomrel v pondelok vo svojom dome v Paríži vo veku 94 rokov.

</doc>
<doc id="721140" url="https://sk.wikipedia.org/wiki?curid=721140" title="Svetový pohár v ľadovom hokeji 2025">
Svetový pohár v ľadovom hokeji 2025



</doc>
<doc id="721141" url="https://sk.wikipedia.org/wiki?curid=721141" title="Poklad">
Poklad

Poklad môže byť:

</doc>
<doc id="721142" url="https://sk.wikipedia.org/wiki?curid=721142" title="José Saraiva Martins">
José Saraiva Martins

Mons. José Saraiva Martins CMF (* 6. január 1932, Gagos, Portugalsko) je portugalský rímskokatolícky duchovný teológ, kňaz, biskup, kardinál. V rokoch 1998 až 2008 bol prefektom Kongregácie pre kauzy svätých.
Životopis.
Narodil sa v Gagos de Jarmelo v Guarde v Portugalsku, manželom Antoniovi a Márii (rodenej da Natividade Martins) Saraivovým, vstúpil do Kongregácie misionárskych synov Nepoškvrneného Srdca Panny Márie, všeobecne známej ako klaretiáni, a svoje sľuby zložil 22. augusta 1950. Saraiva Martins bol vysvätený za kňaza arcibiskupom Ettore Cunialom 16. marca 1957. Študoval na Pápežskej Gregorovej univerzite a Pápežskej univerzite sv. Tomáša Akvinského (Angelicum) v Ríme, kde získal licenciát a doktorát v teológii.
Saraiva Martins vyučoval jeden rok metafyziku v Marine v Taliansku, potom v roku 1959 prišiel do rímskeho Claretianum, kde desaťročie vyučoval základnú a sviatostnú teológiu. Stal sa rektorom Pápežskej univerzity Urbaniana na tri funkčné obdobia (1977–1980, 1980–1983, 1986–1988).
Biskup.
26. mája 1988 bol vymenovaný za tajomníka Kongregácie pre katolícku výchovu a titulárneho arcibiskupa Thuburnice. Biskupskú konsekráciu prijal od kardinála Agostina Casaroliho, pričom arcibiskupi Jan Pieter Schotte a Giovanni Battista Re slúžili ako spolusvätitelia. 30. mája 1998 bol vymenovaný za prefekta Kongregácie pre kauzy svätých.
Kardinál.
Pápež Ján Pavol II. ho v konzistóriu 21. februára 2001 vymenoval za kardinála-diakona Nostra Signora del Sacro Cuore. Rovnako ako všetci veľkí vatikánski úradníci aj on stratil svoju pozíciu 2. apríla 2005 po smrti pápeža. Bol jedným z kardinálov, ktorí sa zúčastnili na pápežskom konkláve v roku 2005, ktoré zvolilo pápeža Benedikta XVI., ktorý ho neskôr 21. apríla 2005 potvrdil za prefekta.
Odchod na dôchodok.
Dňa 9. júla 2008 pápež Benedikt XVI. prijal jeho rezignáciu na funkciu prefekta, jeho nástupcom sa stal Angelo Amato. Dňa 24. februára 2009 bol povýšený do radu kardinálov biskupov s titulom suburbikárskej stolice Palestrina. Pápež Benedikt XVI. dovolil Martinsovi zostať ako rímsky postulátor pre kauzu Josého Sáncheza del Río, 14-ročného mexického mladíka a Cristerosa, ktorý zomrel ako mučeník. Martins viedol obrad blahorečenia v Mexico City pre mladého chlapca ako zástupca pápeža 
Benedikta XVI. Sanchez del Rio bol napokon kanonizovaný 16. októbra 2016 v Ríme pápežom Františkom. 

</doc>
<doc id="721146" url="https://sk.wikipedia.org/wiki?curid=721146" title="Rhinthón">
Rhinthón

Rhinthón () bol grécky autor flyackých komédií na začiatku 3. storočia pred Kr..
Rhinthón, syn hrnčiara z Tarentu, pôsobil v Tarente, meste grécky hovoriacej časti južnej Itálie, na území tzv. Veľkého Grécka (). Jeho hry nazývali aj ako "hilarotragódie" (Ἱλαροτραγῳδία) – "„veselé tragédie“" alebo "flyakografie" (φλυακογραφία) – "„vtipné písomnosti, písanie“" (boli to adaptácie flyackej komédie). Výsledkom jeho práce bola odľahčená verzia starých atických tragédií. Napísal tridsaťosem hier, medzi ktoré patrili najmä hry s mytologickou tematikou ako napr. "Amfitryón, Ifigeneia medzi Tauridmi, Médeia, Orestes, Télefos" alebo "Otrok Meleagros."
Poetka Nossis zo susedného Locri zložila pre Rhinthóna náhrobný epitaf, v ktorom ho nazýva Syrakúzan, označí ho za „malého slávika múz“ a spomína aj smiech, ktorý je charakteristický pre jeho „veselú tragédiu“:

</doc>
<doc id="721159" url="https://sk.wikipedia.org/wiki?curid=721159" title="Zborovský potok">
Zborovský potok

Zborovský potok je vodný tok v Kysuckých Beskydách na území okresu Čadca. Je to pravostranný prítok Bystrice s dĺžkou približne 4 km. Preteká územím Chránenej krajinnej oblasti Kysuce.
Priebeh toku.
Potok pramení v strednej časti Kysuckých Beskýd, v geomorfologickom podcelku Rača, na južnom úbočí vrchu Upratiská (), v nadmorskej výške cca Od prameňa tečie prevažne juhozápadným smerom lesnatým územím a priberá viaceré prítoky. Pokračuje sčasti zastavaným územím, stáča sa na západ a priberá významnejší pravostranný prítok. Oblúkom sa opäť stáča na juhozápad a smeruje do centra obce Zborov nad Bystricou. Prechádza na územie Kysuckej vrchoviny, križuje cestu II/520 a v nadmorskej výške cca ústí pravostranne do Bystrice v povodí rieky Kysuca.
Zborovský potok pramení a preteká iba katastrálnym územím obce Zborov nad Bystricou v okrese Čadca. Potok má len niekoľko bezmenných prítokov.

</doc>
<doc id="721161" url="https://sk.wikipedia.org/wiki?curid=721161" title="Mastodon (sociálna sieť)">
Mastodon (sociálna sieť)

Mastodon je open-source a bezplatná sociálna sieť založená v roku 2016 nemeckým vývojárom Eugenom Rochko. Funguje ako decentralizovaná federatívna sieť, postavená na protokole ActivityPub, ktorý umožňuje vzájomnú komunikáciu používateľov z rôznych serverov. Na rozdiel od centralizovaných sietí ako Twitter, Facebook alebo Instagram, Mastodon nevyžaduje od používateľov registráciu na jednej konkrétnej platforme. Každý server, nazývaný tiež inštancia, funguje nezávisle, ale dokáže komunikovať s ostatnými servermi, čím vytvára globálnu sieť bez potreby centrálneho riadenia.
Federatívna sieť.
Mastodon využíva distribuovanú architektúru na báze federácie, v ktorej sú jednotlivé servery navzájom prepojené pomocou otvoreného protokolu ActivityPub. Tento protokol umožňuje asynchrónnu komunikáciu a distribúciu obsahu medzi rôznorodými servermi, ktoré môžu byť spravované rôznymi komunitami či jednotlivcami. Servery medzi sebou komunikujú prostredníctvom API volaní definovaných týmto štandardom, čo umožňuje výmenu správ, príspevkov, notifikácií a ďalších dát v rámci celej federatívy.
Každý server v sieti si vedie vlastnú databázu používateľských účtov, príspevkov a vzájomných prepojení, čo znamená, že servery sú z hľadiska ukladania dát nezávislé. Inštancie na Mastodone tiež implementujú kontrolné mechanizmy, ako je šifrovanie dát počas prenosu pomocou HTTPS protokolu. Decentralizovaná štruktúra umožňuje každému serveru stanoviť vlastné pravidlá pre obsah a moderáciu, používatelia si môžu vybrať servery s preferovanými politikami súkromia a bezpečnosti, alebo si môžu vytvoriť vlastný server na základe open-source kódu.
ActivityPub.
ActivityPub je otvorený štandard pre decentralizované sociálne siete, ktorý používa Mastodon, ale aj ďalšie služby ako napríklad PeerTube, PixelFed či Pleroma. Tento protokol bol vyvinutý ako zjednodušená náhrada protokolu OStatus a v roku 2018 bol publikovaný organizáciou W3C. Softvér, ktorý podporuje tento štandard, umožňuje používateľom komunikovať medzi rôznymi stránkami a aplikáciami.
Štruktúra softvéru.
Zdrojový kód Mastodonu je napísaný v Ruby on Rails a Node.js. Frontend využíva knižnice React.js a Redux. Na ukladanie dát ako hlavný databázový systém je použitý PostgreSQL a Redis zabezpečuje spracovanie úloh a cacheovanie. Celý softvér publikovaný pod licenciou Affero GPL, čo znamená, že ho môže ktokoľvek používať a modifikovať. Klientské aplikácie pre API Mastodonu sú dostupné pre Windows, macOS, Linux, iOS a aj  Android. Umožňujú tak prístup z rôznych zariadení.
Rozdiel medzi Mastodonom a Twitterom.
Mastodon sa líši od Twitteru (X) najmä tým, že používateľom ponúka širšie možnosti samosprávy a prispôsobenia prostredníctvom otvoreného API. To isté sa týka aj bezpečnosti, ktorá je rozložená po viacerých inštanciách. Na rozdiel od Twitteru, kde sa príspevky zobrazujú podľa algoritmu, Mastodon ponúka chronologické zobrazenie a to v každom rozhraní a nepodporuje reklamné príspevky.

</doc>
<doc id="721162" url="https://sk.wikipedia.org/wiki?curid=721162" title="Jana Beňová">
Jana Beňová

Mgr. art. Jana Beňová (* 24. november 1974, Bratislava) je slovenská poetka, prozaička a publicistka.
Životopis.
V rokoch 19931998 absolvovala magisterské štúdium divadelnej dramaturgie na Vysokej škole múzických umení v Bratislave. Neskôr absolvovala viacero štipendijných a rezidenčných literárnych pobytov.
Prispievala do literárnych časopisov "Dotyky", "Fragment" a "Slovenské pohľady". V rokoch 20022009 pôsobila ako reportérka a v rokoch 20032014 ako prispievateľka názorovej spisovateľskej rubriky v denníku "SME". V rokoch 20092012 pracovala ako redaktorka edičného oddelenia Divadelného ústavu v Bratislave. Od roku 2012 pôsobí na voľnej nohe a od roku 2015 spolupracuje s "Denníkom N"
ako prispievateľka pravidelnej názorovej rubriky a autorka knižných recenzií.
Za román "Café Hyena: Plán odprevádzania" získala v roku 2012 Cenu Európskej únie za literatúru a bol preložený do desiatich jazykov.

</doc>
<doc id="721167" url="https://sk.wikipedia.org/wiki?curid=721167" title="Podpolianske strojárne">
Podpolianske strojárne



</doc>
<doc id="721168" url="https://sk.wikipedia.org/wiki?curid=721168" title="Rivalita medzi Millwall FC a West Ham United FC">
Rivalita medzi Millwall FC a West Ham United FC

Rivalita medzi Milwall FC a West Ham United FC je jednou z najdlhších a najostrejších derby zápasov v anglickom futbale. Rivalita vznikla v East Ende medzi vtedajším Millwall Athletic a Thames Ironworks. Kluby boli od seba vzdialené iba tri míle. Zápas bol historický známy aj ako Dockers derby, keďže obe skupiny fanúšikov pracovali ako robotníci v lodeniciach na rieke Temža. Každá skupina fanúšikov pracovala pre konkurenčné firmy, to zintenzívnilo napätie medzi tímami.
Millwall a West Ham spolu odohrali 99 vzájomných duelov. Millwall sa tešil z výhry 38-krát, West Ham vyhral 34 zápasov a 24 zápasov skončilo remízou. Kluby boli prevažne v rôznych divizíach. Napriek tomu si derby zachovali vášeň a obe skupiny priaznivcov stále považujú druhý klub za svojho hlavného rivala. Naposledy sa tieto tímy stretli v sezóne 2011/12 keď oba kluby pôsobili v Championship.
História.
Prvý zápas týchto dvoch tímov sa odohral 9. decembra 1898 medzi vtedajším Millwallom Athletic a Thames Ironworks. Z víťazstva sa tešil Millwall po výsledku 2-1. Thames Ironworks boli rozpustení v roku 1900 kvôli sporom o chod klubu. Nasledujúci mesiac boli znovu uvedený na trh už ako West Ham United.
V priebehu rokov sa kluby sťahovali na iné štadióny. V roku 1904 bol West Ham presťahovaný na Boleyn Ground a boli súčasťou Essexu až do zmeny hraníc Londýna v roku 1965. V roku 1910 sa Millwall presťahoval cez rieku Temža do New Cross v juhovýchodnom Londýne a kluby už neboli susedmi východného Lonýdna. Oba kluby sa presťahovali no zostali od seba vzdialené necelé štyri míle.
Rivalita a fanúšikovia.
Rivalita medzi tímami je hlboko zakorenená v tradícii a kultúre britského futbalového chuligánstva a bola zobrazená v knihách a filmoch, ktoré sa špecificky zameriavajú na nepriateľstvo medzi dvoma chuligánskymi firmami klubov, Inter City Firm a Millwall Bushwackers. Násilie sa medzi fanúšikmi vyskytlo sporadicky, čo malo za následok smrť priaznivca Millwallu v roku 1976 a vraždu fanúšika West Hamu v roku 1986. Naposledy pri nepokojoch v Upton Parku v roku 2009 boli rozšírené nepokoje medzi fanúšikmi na štadióne a jeho okolí, čo viedlo k početným zraneniam a pred začiatkom zápasu bol pobodaný fanúšik Millwallu.
Prehľad derby.
K "4. aprílu 2012"
Posledné vzájomné zápasy.
Výsledky posledných piatich vzájomných zápasov:

</doc>
<doc id="721169" url="https://sk.wikipedia.org/wiki?curid=721169" title="Aerogén">
Aerogén



</doc>
<doc id="721173" url="https://sk.wikipedia.org/wiki?curid=721173" title="Kvetoslava Fulierová">
Kvetoslava Fulierová

Kvetoslava Fulierová (* 1932 Olomouc, Česko) je slovenská výtvarníčka českého pôvodu.
Životopis.
Vzdelanie získala na Vysokej škole umeleckého priemyslu, na oddelení grafiky (Z. Zuna, J. Bruckner).

</doc>
<doc id="721178" url="https://sk.wikipedia.org/wiki?curid=721178" title="Christmas Time (František Griglák)">
Christmas Time (František Griglák)

Christmas Time je názov debutového štúdiového albumu slovenského gitaristu Fera Grigláka. V roku 1944 tento album s vianočnými piesňami na CD a MC vydalo hudobné vydavateľstvo Ena Records.

</doc>
<doc id="721186" url="https://sk.wikipedia.org/wiki?curid=721186" title="Getty Images">
Getty Images

Getty Images je americká fotobanka so sídlom v meste Seattle vo Washingtone. Je dodávateľom fotografií s archívom, ktorý má okolo 80 miliónov statických snímok a ilustrácií. Spoločnosť má distribučné pobočky po celom svete a zamestnáva približne 1 700 osôb. Spoločnosť v roku 1995 založili Mark Getty a Jonathan Klein. Dcérskymi spoločnosťami sú iStock, Unsplash či Photos.
Dejiny.
Mark Getty pracoval ako investičný bankár, keď spolu s Jonathanom Kleinom natrafili na myšlienku fotografickej agentúry. V roku 1995 sa Mark Getty spojil s Jonathanom Kleinom a založil spoločnosť Getty Images. Podnik v roku 2008 získala súkromná investičná spoločnosť Hellman &amp; Friedman. V priebehu roka 2018 ho rodina Gettyovcov získala späť od Carlyle Group. V tom čase mala firma údajne hodnotu okolo 3 miliárd dolárov. V priemere Getty Images ročne zarobí viac ako miliardu dolárov.

</doc>
<doc id="721188" url="https://sk.wikipedia.org/wiki?curid=721188" title="Henry Blake (guvernér Hongkongu)">
Henry Blake (guvernér Hongkongu)

Sir Henry Arthur Blake (, Sidney Lauuv prepis: Buk1 Lik6 ; 8. január 1840, Limerick – 23. február 1918, Youghal, Írsko) bol mierový sudca, policajný úradník a guvernér v britských kolóniách.
Život.
Pôvod a osobný život.
Henry Arthur Blake sa narodil v Limericku v západnom Írsku Peterovi Blakeovi (1809-1850), okresnému inšpektorovi írskej polície, a Jane Blakeovej (rodenej Laneovej). Jeho predkovia pochádzali zo šľachtického rodu Blakeovcov. Je tiež príbuzný Johna Browna, grófa z Altamontu. Blakeov ded Richard Blake bol starostom mesta Galway. Blake bol dvakrát ženatý. Prvýkrát sa oženil s Jeannie Irwinovou v roku 1862, ale tá o štyri roky neskôr zomrela. Druhýkrát sa oženil 7. februára 1874 s Edith Bernal Osbornovou, s ktorou mal dvoch synov a jednu dcéru Olive, ktorá sa vydala za Johna Bernarda Arbuthnota. Počas jeho pôsobenia vo funkcii guvernéra Bahám sa jeho deti zúčastnili na maškarnom večierku v arabských kostýmoch, ktorých podobizeň zachytil maliar Winslow Homer na obraze Children Under a Palm. Obraz sa následne objavil v televíznom programe BBC s názvom Fake or Fortune? 
Práca v Írsku.
Blake začal pracovať ako úradník v Írskej banke, ale na tejto pozícii vydržal len 18 mesiacov, kým v roku 1857 rezignoval a začal pracovať pre írsku políciu. O dva roky neskôr sa stal inšpektorom. V roku 1876 bol vymenovaný za sudcu v meste Tuam.
Guvernér Hongkongu.
Dňa 25. novembra 1898 bol Blake vymenovaný za guvernéra Hongkongu, ktorým bol do novembra 1903. Päť mesiacov pred jeho príchodom do Hongkongu britská vláda vyjednala s dynastiou Čching dohodu o prenájme Nových teritórií Británii na 99 rokov. Počas svojho pôsobenia Blake vyslal do Nových teritórií svojich podriadených, aby zabezpečili kontrolu nad miestnym obyvateľstvom. Tí sa postavili na odpor proti britskému prevzatiu Nových teritórií, čo viedlo k vypuknutiu Šesťdňovej vojny, ktorú Briti vyhrali. Blake následne nadviazal spoluprácu s miestnymi obyvateľmi a zabezpečil, aby si mohli zachovať svoje tradičné zákony a zvyky.
Post guvernéra v ostatných kolóniách.
Guvernérovi Hongkongu predchádzala správa Bahám v rokoch 1884 až 1887, Newfoundlandu v rokoch 1887 až 1888 a Jamajky v rokoch 1888 až 1898. Po Hongkongu bol v rokoch 1903 až 1907 ešte guvernérom britského Cejlónu.

</doc>
<doc id="721191" url="https://sk.wikipedia.org/wiki?curid=721191" title="Edi Rama">
Edi Rama

Edi Rama (* 4. júl 1964, Tirana) je albánsky politik a maliar, ktorý je od roku 2013 predsedom vlády Albánska a predsedom Socialistickej strany Albánska od roku 2005. V rokoch 2000 až 2011 bol zároveň starostom Tirany.
Raný život a kariéra.
Edvin Kristaq Rama sa narodil 4. júla 1964 v Tirane ako prvé z dvoch detí Kristaqa Ramu a Anety Ramovej. Jeho otec, Kristaq Rama, bol známy sochár z Drača, ktorý počas obdobia Albánskej socialistickej ľudovej republiky vytesal niekoľko sôch a bol blízko spätý s komunistickým režimom.
Rama sa začal v svojom v detstve venovať maľovaniu. Počas dospievania si jeho talent všimli dvaja vplyvní albánski umelci, Edi Hila a Danish Jukniu, ktorý ho povzbudili, aby rozvíjal svoje nadanie. V roku 1982 sa preto prihlásil na Univerzitu umenia v Tirane, kde vyštudoval. Počas dospievania sa Rama taktiež venoval basketbalu, pričom hral ako profesionálny hráč za BC Dinamo Tirana. Bol taktiež členom albánskeho národného basketbalového tímu.
Po páde komunizmu sa zapojil do novovzniknutej Demokratickej strany Albánska, ktorú však opustil po ideologických nezhodách s lídrom Salim Berishom. V roku 1994 sa presťahoval do Paríža, kde začal svoju umeleckú kariéru. V roku 2002 si Rama oficiálne zmenil svoje prvé meno na Edi.
Starosta Tirany.
V komunálnych voľbách v októbri 2000 bol Rama s 57 % zvolený za starostu Tirany. Po nástupe do úradu zbúral stovky nelegálnych stavieb a revitalizoval priestranstvá pri centre mesta a rieke Lana.
Rama si získal medzinárodnú pozornosť premaľovaním fasád starých, rozpadajúcich sa budov postavených za komunizmu. Premaľovanie dodalo mestu jedinečný štýl a urobilo z neho turistickú atrakciu. Ramovi bola v roku 2004 udelená prvá cena "World Mayor". Oceňujúci výbor zdôvodnil svoje rozhodnutie: „"Edi Rama je človek, ktorý zmenil celé mesto. Teraz je nová Tirana, farebná, šťastná, so zlepšenou infraštruktúrou a kultúrnym životom."“
Ako starosta zostavil "Tirana City Master Plan", ktorý zahŕňal aj revitalizáciu Skanderbegovho námestia. Vysadil tisícky nových stromov, rozšíril existujúce cesty a postavil nové, čím zlepšil dopravu v meste. Podľa správy UNDP hral Rama kritickú rolu v modernizácii miestnej správy, spočívajúcu v posilnení mestských častí a poskytnutí im moci ovplyvňovať život miestnych obyvateľov.
Predseda vlády Albánska.
Od 11. septembra pôsobí Edi Rama ako 33. predseda vlády Albánska. Počas volebnej kampane Rama vyhlásil, že návrat verejného poriadku je jeho najvyššia priorita. V roku 2013 bola albánska polícia schopná pokryť iba 55 % albánskeho územia. Vláda investovala veľa do modernizácie a výcviku policajných zložiek. V roku 2014 si albánska polícia získala medzinárodné uznanie, keď podnikla úspešnú raziu na Lazarat, dedinu na juhu krajiny známu pre výrobu drog. O týždeň neskôr bol Albánsku udelený štatút kandidáta EÚ.
Rama sa zaviazal reštruktúrovať justičný systém, ktorý bol v tom čase jedným z najviac skorumpovaných a neefektívnych systémov v Európe. V roku 2016 schválil parlament tzv. „previerkový zákon”. Na základe tohoto zákona bude hocijaký sudca alebo prokurátor, ktorý nie je schopný vysvetliť zdroj svojich príjmov alebo predošlé pochybné verdikty bude doživotne diskvalifikovaný z funkcie. V novembri toho roku Európska Únia uviedla, že úspešná implementácia previerkového zákona zostáva jediným kritériom pre otvorenie prístupových pohovorov.
Medzi ďalšie kľúčové reformy patrí reforma energetického sektora, ktorý ostal na pokraji bankrotu po zlyhanej privatizácii. Ramova vláda si úspešne vydobyla vyplatenie nesplatených účtov a investovala do modernizácie zastaralej energetickej infraštruktúry. Hospodársky rast sa zvýšil z 0,5 % v roku 2013 na 3,5 % v roku 2016, v rokoch 2017 a 2018 sa držal okolo 4 %. Nezamestnanosť klesla vďaka 183 000 novým pracovným pozíciám vytvorením počas jeho prvého obdobia. Albánsko malo pri 11,5 % v roku 2019 piatu najnižšiu mieru nezamestnanosti spomedzi balkánskych štátov. Napriek tomu platy ostávajú nízke a miera emigrácie sa od roku 2014 zvýšila.
Obchod s drogami značne vzrástol: v roku 2017 predstavoval tretinu celkového HDP. Podľa odhadov talianskych colných úradov bolo v roku 2016 zlikvidovaných 753 000 rastlín konope, oproti 46 000 v roku 2014. Minister vnútra Saimir Tahiri (v úrade od 2013 do 2017) bol sám obvinený a odsúdený za účasť v tomto obchode.
Medzi ostatné dôležité reformy patrí aj administratívna reforma, reforma sociálnej starostlivosti dôchodkového systému a reforma vyššieho vzdelávania. Na medzinárodnej úrovni sa Rama snaží o politiku zmieru medzi Albáncami a Srbmi, ktorý porovnáva so zmierom medzi Francúzmi a Nemcami po druhej svetovej vojne. Jeho návšteva Belehradu v roku 2014 bola prvá takáto návšteva albánskeho premiéra za 70 rokov.
V roku 2024 oznámil Rama plán na vytvorenie nového európskeho miktoštátu, zvaného Suverénny štát rádu Bektašija, v Tirane. Nový štát má slúžiť ako sídlo rádu Bektašija, sufistickej taríky, ktorú vedie Baba Mondi.
Osobný život.
Rama bol pokrstený ako rímsky katolík a označuje sa za katolíka. Rama sa označil za agnostika, čo sa týka jeho náboženského presvedčenia v súčasnosti, pričom vysvetlil: „Nepraktizujem žiadnu vieru okrem viery voči sebe a ostatným ľuďom, ale neverím, že existencia alebo neexistencia Boha je záležitosť, ktorú niekedy vyriešia smrteľníci.“
Rama sa oženil s herečkou Matildou Makoçi, s ktorou sa v roku 1991 rozviedol. Z tohoto manželstva má syna Gregora, ktorý prežil rakovinu. Jeho snúbenica a Ramova budúca nevesta bola medzi úmrtiami zemetrasenia v Albánsku v roku 2019.
Od roku 2010 je Rama ženatý s Lindou Ramovou (rod. Basha), ekonomičkou a spoločenskou aktivistkou. Linda Ramová vyštudovala Univerzitu v Tirane a má titul magistra v odbore ekonómia a doktora vied v odbore ekonómie. Spolu majú syna menom Zaho, ktorý sa narodil v roku 2014.
Podporuje športové tímy FK Partizani a Juventus. Jeho mladší brat Olsi Rama je športovým riaditeľom FK Partizani.

</doc>
<doc id="721193" url="https://sk.wikipedia.org/wiki?curid=721193" title="Turistická značkovaná trasa číslo 8105">
Turistická značkovaná trasa číslo 8105

 Turistická značkovaná trasa číslo 8105 je krátka žltá trasa v Malých Karpatoch, ktorá spája obec Vinosady so zelenou turistickou trasou 5104. Dĺžka trasy je 4,9 km. Turistická trasa je v správe Klubu slovenských turistov.

</doc>
<doc id="721194" url="https://sk.wikipedia.org/wiki?curid=721194" title="Barancov potok">
Barancov potok

Barancov potok je vodný tok v Kysuckých Beskydách a Kysuckej vrchovine na území okresu Čadca. Je to pravostranný prítok Bystrice s dĺžkou približne 4 km. Preteká územím Chránenej krajinnej oblasti Kysuce.
Priebeh toku.
Potok pramení v strednej časti Kysuckých Beskýd, v geomorfologickom podcelku Rača, na západnom úbočí Kalinového vrchu (), v nadmorskej výške cca Od prameňa tečie prevažne západným smerom lesnatým územím, kde priberá niekoľko menších prítokov. Pokračuje okrajom osady Hackovci a stáča sa na juhozápad. Opúšťa Kysucké Beskydy a vstupuje do Krásňanskej kotliny, podcelku Kysuckej vrchoviny. Vteká do mesta Krásno nad Kysucou, v zastavanom území križuje cestu II/520 a v nadmorskej výške cca ústí pravostranne do Bystrice v povodí rieky Kysuca.
Barancov potok pramení a preteká iba katastrálnym územím mesta Krásno nad Kysucou v okrese Čadca. Potok má len niekoľko bezmenných prítokov.

</doc>
<doc id="721200" url="https://sk.wikipedia.org/wiki?curid=721200" title="Blumental Blues (album, Fermata)">
Blumental Blues (album, Fermata)

Blumental Blues je dvanásty štúdiový album slovenskej jazz rockovej skupiny Fermata. Album v roku 2019 vydalo na CD a LP hudobné vydavateľstvo Pavian Records.

</doc>
<doc id="721210" url="https://sk.wikipedia.org/wiki?curid=721210" title="EFL Cup 2024/2025">
EFL Cup 2024/2025

EFL Cup 2024/2025 je 65. ročníkom anglického ligového poháru (EFL Cup) tiež známeho ako Carabao Cup. V súťaži sa v tejto sezóne predstavilo 92 tímov. Víťaz súťaže sa môže kvalifikovať do play-off predkola Konferenčnej ligy UEFA 2025/2026. Obhajcom pohára je Liverpool.
Rozdelenie tímov.
Všetkých 92 tímov z prvých štyroch anglických líg sa prihlásilo do tejto sezóny Carabao Cupu. Tímy z Premier League sa do súťaže dostali v 2. kole.
1. kolo.
V tejto fáze hralo 70 tímov. Kolo bolo geografický rozdelené na severnú a južnú časť.
2. kolo.
V 2. kole hralo 48 tímov. Do súťaže sa dostali aj tímy z Premier League. Aj 2. kolo bolo rozdelené podľa geografickej polohy na severnú a južnú časť.
3. kolo.
V 3. kole hralo 32 tímov. Do súťaže sa dostali aj zvyšné tímy z Premier League, ktoré mali povinnosti v európskych súťažiach.
4. kolo.
Vo 4. kole hralo 16 tímov. 
Štvrťfinále.
Do štvrťfinále postúpilo osem víťazov z osemfinále. Do štvrťfinále sa dostali iba tímy z Premier League.
Semifinále.
Štyri víťazne tímy zo štvrťfinále hrali semifinále, ktoré sa hralo na dva zápasy (doma a vonku). 
Prvé zápasy
Odvety
"Newcastle po výsledku 4:0 v dvojzápase postupuje do finále.""Liverpool po výsledku 4:1 v dvojzápase postupuje do finále."
Finále.
Finále sa hrá 16. marca 2025 na štadióne Wembley.
Newcastle United sa stal víťazom EFL Cupu

</doc>
<doc id="721214" url="https://sk.wikipedia.org/wiki?curid=721214" title="Nový cintorín (Kežmarok)">
Nový cintorín (Kežmarok)

Nový cintorín je cintorín založený v 80. rokoch 20. storoča v meste Kežmarok. Najstaršie hroby, ktoré sa tu nachádzajú, sú z roku 1989. Cintorín má dom smútku - obradnú sieň a ústredný kríž.
Poloha.
Cintorín sa nachádza na vyvýšenom mieste nad mestom v oblasti Kamenná baňa. Z cintorína je výhľad na Vysoké Tatry, susedí s kláštorom sestier redemptoristiek a mestským lesoparkom.
V Kežmarku sa v súčasnosti nachádzajú tri cintoríny. Nový cintorín a Starý cintorín sa na pochovávanie a návštevy využívajú dodnes. Ortodoxný židovský cintorín je prístupný len po predchádzajúcej dohode s jeho správcom.

</doc>
<doc id="721216" url="https://sk.wikipedia.org/wiki?curid=721216" title="Skiras z Tarentu">
Skiras z Tarentu

Skiras () bol grécky autor flyackých komédií na území tzv. Veľkého Grécka v 3. storočí pred Kr..
Skiras pochádzal zrejme z Tarentu (medzi autorov flyackej komédie ho priradil Varro). Z jeho diel sa zachoval jediný fragment, ktorý je pasážou hry parodujúcej dramatické dielo Hippolytos od Euripida (citoval ho Athénaios pre sicílsky výraz "ἀσχέδωρος", ktorý znamená „diviak“).

</doc>
<doc id="721218" url="https://sk.wikipedia.org/wiki?curid=721218" title="Wikipedián roka">
Wikipedián roka



</doc>
<doc id="721220" url="https://sk.wikipedia.org/wiki?curid=721220" title="Nazareth (album)">
Nazareth (album)

Nazareth je názov debutového štúdiového albumu škótskej hard rockovej skupiny Nazareth, ktorý bol vydaný v roku 1971. Zo známych piesní kapely sa na ňom nachádza ich hitový singel „Dear John“ a nahrávka coververziu skladby „Morning Dew“.

</doc>
<doc id="721224" url="https://sk.wikipedia.org/wiki?curid=721224" title="Exercises (album)">
Exercises (album)

Exercises je druhý štúdiový album škótskej hard rockovej skupiny Nazareth, ktorý bol vydaný v roku 1972. Hoci ich hudba je na obale v texte popisovaná ako „bluesovo zafarbený hard rock“, táto nahrávka má dosť ďaleko od štandardnejšieho štýlu kapely. Prekvapivo obsahuje množstvo akustických aranžmánov, niekoľko skladieb so sláčikovým orchestrom a tradičné škótske hudobné kompozície. 
Producentom albumu bol Roy Thomas Baker. Bol v začiatkoch kariéry, bola to jeho tretia produkcia. Neskôr sa preslávil spoluprácou s kapelou Queen, ktorej produkoval päť z ich najslávnejších albumov: "Queen", "Queen II", "Sheer Heart Attack", "A Night at the Opera" a "Jazz". Nahrávka piesne „1692 (Glencoe Massacre)“ je reálne inšpirovaná zmasakrovaním osemdesiatich členov rodiny MacDonaldovcov v škótskom Glencoe. Na albume nie sú žiadne coververzie od iných autorov, je na ňom aj ranná verzia skladby „Razamanaz“, nazvaná , „Woke Up This Morning“.

</doc>
<doc id="721234" url="https://sk.wikipedia.org/wiki?curid=721234" title="Albatros kráľovský">
Albatros kráľovský

Albatros kráľovský ("Diomedea epomophora") je veľký morský vták z rodu "Diomedea" z čeľade albatrosovitých. Jeho rozpätie krídel je so svojimi takmer 3,5 m jedno z najväčších medzi vtákmi. Až do prelomu 20. a 21. storočia bol albatros sépiar považovaný za poddruh albatrosa kráľovského (subsp. "sanfordi"), potom bol povýšený na samostatný druh. Aj keď nie všetci vedci toto rozdelenie akceptovali, organizácia ako BirdLife International či ACAP rozoznávajú albatrosa kráľovského a albatrosa sépiara ako dva druhy.
Väčšina peria albatrosa kráľovského je biela, iba vrchná časť krídel je čierna s bielymi škvrnami. Na spodnej strane krídel pozdĺž ich spodného okraja sa nachádza čierna linka. Veľký zobák je svetlo ružový s nosnými dierkami smerujúcimi dopredu. Nohy sú silné a krátke, čo spôsobuje kolísanie albatrosa pri chôdzi. Dúhovka je tmavá. Chrbát je silný, až to niekedy vyzerá, ako by mal albatros hrb. Albatrosy sa živia hlavne hlavonožcami a rybami, menej často salpy, kôrovcami a plášťovcami. Na let využíva princíp svahového prúdenia a predovšetkým dynamického plachtenia, ktoré mu umožňuje prekonať tisíce kilometrov pri minimálnom energetickom výdaji.
Viac než 99 % albatrosov kráľovských hniezdi v kolónii na Campbellovom ostrove, menšie kolónie sa nachádzajú aj na Enderbyovom ostrove a niekoľko jedincov zalieta na novozélandskú pevninu na mys Taiaroa, kde sa pári s albatrosmi sépiarmi. Hniezdo stavia samec. K páreniu dochádza v októbri a novembri. Samica kladie iba jedno veľké biele vajce, a to väčšinou len raz za dva roky. Na vajciach sedia obaja rodičia, inkubačná doba trvá 77 – 81 dní. Mláďatá sa osamostatňujú po 8 mesiacoch, keď odlietajú na niekoľko rokov na more. Potom sa vracajú do kolónie, aby si našli partnera. Komplikované pytačky trvajú aj niekoľko sezón, než dojde k prvému páreniu. Albatrosy žijú v monogamnách zväzkoch a s rovnakým partnerom sú po celý život. Až 80 % života strávia na mori medzi cca 30° – 55° južnej šírky po celom obvode planéty. Sú prísne chránené miestnymi legislatívami Dohodou o ochrane albatrosov a víchrovcov s medzinárodným presahom. Sú ohrozené predovšetkým komerčným rybolovom, kde predstavujú vedľajšie úlovky rybárskych operácií, predovšetkým počas lovu na dlhú lovnú šnúru.
Taxonómia.
Druh bol po prvý krát popísaný francúzskym prírodopiscom René Lessonom. Lesson získal exemplár albatrosa od francúzskeho námorníka Louise Isidoreho Duperreyho, ktorý vtáka odchytil počas svojej prieskumnej výpravy okolo sveta (1822 – 1825). Nie je úplne jasné, kde bol exemplár odchytený, zrejme sa jednalo o oceánske oblasti okolo Nového Zélandu alebo Austrálie. Lesson druh pomenoval "Diomedea epomophora".
V roku 1912 Robert Murphy popísal tzv. severný variant druhu () z Chathamských ostrovov. Murphy tohto albatrosa nazval "Diomedea epomophora sanfordi" a v nasledujúcich desaťročiach bol tento albatros považovaný za poddruh albatrosa kráľovského. V roku 1998 však C. J. R. Robertson a G. B. Nunn navrhli povýšiť "Diomedea epomophora sanfordi" na samostatný druh "Diomedea sanfordi" (albatros sépiar) kvôli niektorým kľúčovým morfologickým odlišnostiam od albatrosa kráľovského. Toto nové rozdelenie bolo prijaté väčšinovou vedeckou komunitou na čele s BirdLife International či pracovnou taxonomickou skupinou Dohody o ochrane albatrosov a víchrovcov. Niektorí výskumníci (napr. americký ornitológ James Clements) a organizácie (napr. Animal Diversity Web Michiganskej univerzity) však nové rozdelenie neprijali a stále pracujú s variantou dvoch poddruhov albatrosov kráľovských ("epomophora" a "sanfordi").
Albatros kráľovský sa radí do rodu "Diomedea" a čeľade albatrosovité. Táto čeľaď zahŕňa jedny z najštudovanejších vtákov vôbec (hlavne albatros sťahovavý). Fylogenetické vzťahy v rámci čeľade sú po desaťročia predmetom početných, mnohokrát až kontroverzných debát. Od polovice 18. storočia bolo popísaných už 80 taxónov, ale Dohoda o ochrane albatrosov a víchrovcov aj Medzinárodná únia na ochranu prírody a prírodných zdrojov rozoznávajú 22 druhov.
Popis.
Albatros kráľovský je jeden z najväčších vtákov schopných letu. Dospelé jedince merajú 107 – 122 cm a vážia 8 – 10 kg. Priemerné rozpätie krídel sa obvykle uvádza od 2,9 – 3,38 m, pričom najväčšie namerané rozpätie bolo 3,51 m. To predstavuje jedno z najväčších rozpätí medzi súčasnými vtákmi. Porovnateľne rovnaké má albatros sťahovavý. V odborných publikáciách sa dá taktiež stretnúť s tým, že jeden alebo druhý albatros je väčší. Dánsky ornitológ Kaj Ejvind Westerskov však upozorňuje na to, že v prípade dvoch viac či menej rovnako veľkých vtákov je veľmi problematické porovnávať, ktorý z nich je väčší. Konečné meranie totiž bude ovplyvňovať veľkosť vzorky, technika merania, vek vtákov aj ich pohlavie. Na konečné číslo bude mať vplyv aj ľudský faktor alebo to, z akej kolónie vzorka pochádza. Úzko príbuzný albatros sépiar je o niečo menší než albatros kráľovský.
Dospelé jedince majú hlavu, krk, telo a chvost snehovo biele (jedná sa o najbelejšieho zástupcu albatrosov). Vrchná časť krídel je čierna s jemnými nepravidelnými nástrekmi bielej. Vnútorná strana špičky krídel je taktiež čierna, a tenká čierna linka sa tiahne aj po vnútornej straně dolného okraja krídel po celej ich dĺžke. Táto linka s vekom bledne, obzvlášť pri samcoch.
Zobák je dlhý 180 – 190 mm pri samcoch a 166 – 178 mm pri samiciach. Má svetlo ružovú farbu s krémovým zakončením a s čiernou linkou pri hranách čeľuste na strane skusu. Horná čeľusť je na konci zahnutá dolu a pripomína tak háčik. Nosné dierky sa nachádzajú po stranách pri koreni horného zobáka a smerujú dopredu. Rovnako ako pri ostatných albatrosoch, na nosné dierky sú napojené soľné žľazy, ktoré slúžia na vylučovanie nadbytočnej soli, ktorá sa do tráviacej sústavy dostáva z morskej vody a živočíchov. Dúhovka je tmavo hnedá. Silné nohy majú svetlú ružovkastú až modrastú farbu. Tri prsty sú spojené blanou po celej ich dĺžke. Vzhľadom k telu sú nohy albatrosa pomerne krátke, čo spôsobuje, že sa albatros pri chôdzi pohojdáva zo strany na stranu. Počas letu nohy mierne vyčnievajú za chvost. Občas ich albatros napriami smerom dopredu, takže sa dotýkajú peria na bruchu.
Juvenilné jedince majú hlavu, krk a telo biele s pomerne nevýraznou kropenatou čiernou farbou v spodnej časti chrbta a na kostrči (spodná časť chvosta). Chvost je u nich biely s čiernym zakončením. Vrchná časť krídel je tmavá (tmavšia než pri dospelých jedincoch) s nepatrnou bielou škvrnou v oblasti lakťa.
Pohlavný dimorfizmus je nevýrazný, samce bývajú o niečo tažšie než samice a majú mierne dlhší zobák (o max. 22 mm).
Ekológia.
Životný cyklus.
Albatrosy kráľovské sú monogamné vtáky, ktoré žijú s rovnaký partnerom po celý život. „Rozvody“ sú veľmi vzácne a nastávajú snáď iba v prípadoch, keď jeden z partnerov zomrie alebo sa partnerom opakovane nepodarí vyviesť mláďatá. Pytačky sú veľmi prepracované a často trvajú aj niekoľko po sebe idúcich rokov. Počas pytačiek dochádza medzi jedincami k mnohým predvádzajúcim pózam ako je krúženie zobákmi, namierenie zobákov smerom k nebi, dotýkanie bokov zobákov a rozťahovanie dlhých krídel. K týmto rituálom dochádza najmenej rok predtým, než sa pár spári. Akonáhle v sebe pár nájde zaľúbenie, noví partneri si vyberú vhodné miesto pre hniezdenie a nasledujúci rok v októbri na naň dorazí najskôr samec, aby postavil hniezdo. Samica priletí niekoľko dní po ňom a po krátkom privítaní dôjde ku kopulácii.
Po spárení odlietajú obaja partneri na more, kde sa výdatne kŕmia a pripravujú sa tak na obdobie hniezdenia. Vajce totiž predstavuje 5 – 11 % váhy samice a jeho tvorba je energeticky veľmi náročná. Samec potrebuje nabrať dostatočné zásoby tuku pre sedenie na vajci, pretože bezprostredne po nakladení vajca samica odlieta na more za potravou a samec začne inkubovať. Samec sedí na vajci nepretržite v nasledujúcich 2 – 3 týždňoch, než ho príde vystriedať dostatočne nakŕmená samica.
Ku kladeniu vajca dochádza v novembri a decembri. Samice kladú iba jedno vajce, a to väčšinou iba jedenkrát za dva roky, aj keď to nie je pravidlom. Okolo 15 % párov, ktorým sa úspešne podarí vyviesť mláďa, sa parí hneď nasledujúci rok a okolo 24 % párov, ktorým sa nepodarí vyviesť mláďa, sa o to pokúsi až za 3 roky. Dôvodom pre párenie pre druhý či dokonca pre tretí rok je zrejme dlhá inkubačná doba spolu s dlhou dobou, po ktorú sa rodičia starajú o mláďatá (celý cyklus od párenia po vyvedenie mláďat trvá takmer rok). Pokiaľ z akéhokoľvek dôvodu dôjde k zlyhaniu inkubácie, nedochádza k náhradnej znáške. Pár využíva to isté hniezdisko každý rok. Vajce máva rozmer okolo 126×78 mm a jeho váha sa pohybuje medzi 205 – 487 g.
Samice kladú vajce do hniezda, ktoré predstavuje 10 – 30 cm hrubá vrstva trávy, machu, konárov a papradí. Hniezdo sa nachádza na rovnej pôde či v miernom svahu ďaleko od útesov v nadmorských výškach 180 – 350 m. Niekedy albatrosy využívajú skalné výbežky, prepadliny a trávnatú a krovinatú vegetáciu, ktoré poskytujú aspoň čiastočnú ochranu pred nepriaznivým počasím. V týchto prípadoch je však v tesnej blízkosti hniezda vhodná rovná či aspoň nezarastená plocha (akási „ranvej“), ktorá poskytuje dostatok priestoru na manévrovanie počas pristátia a nabratia vztlaku pri rozletu. Inkubácia je na vtáky netradične dlhá a trvá 77 – 81 dní a partneri sa na vajciach striedajú po niekoľkých dňoch až týždňoch. Zatiaľ čo jeden z vtákov sedí na vajci, neinkubujúci partner odlieta na more za krmením.
Po vyliahnutí mláďaťa sa rodičia rozletia na oceán a ďalšiu starostlivosť vykonávajú spoločne. Najprv sa denne vracajú naspäť do hniezdiska, aby nakŕmili svoje mláďa čiastočne natrávenou potravou vyvrhnutou zo vole? spolu so žalúdočnými olejmi, ktoré sú obzvlášť výživné. V nasledujúcich mesiacoch je mláďa kŕmené v stále dlhších intervaloch. Postupne sa učí lietať a okolo 8. mesiaca veku (tzn. niekedy okolo októbra) sa osamostatňuje – rozletí sa na more a začne žiť bez pomoci rodičov. Ďalšie roky strávia mladé jedince na šírom mori a do materskej kolónie sa vracajú až za cca 5 rokov, aby si našli partnerov. Rodičia strávia nasledujúci rok na mori a potom sa opäť vracajú do pôvodného hniezdiska. K prvému páreniu dochádza medzi 6. – 12. rokom života, najčastejšie však medzi 8. – 9. rokem.
Albatrosovité sú známe svojou dlhovekosťou. Priemerne sa dožívajú cca 42 rokov. Najstarší zaznamenaný vek albatrosa kráľovského bol 58 rokov, niektoré sa môžu zrejme dožiť až 80 rokov.
Let.
Rovnako ako ostatné albatrosy, aj albatros kráľovský je neobyčajne zdatný letec. Vie obratne využívať vietor na to, aby bez väčšej námahy preletel tisíce kilometrov. Na let využíva dva letové princípy, a to síce svahové prúdenie a dynamické plachtenie. Tieto techniky mu umožňujú zostať vo vzduchu po extrémne dlhú dobu pri minimálnom energetickom výdaji. Na redukciu energie mu napomáha aj špeciálne vyvinutá šľacha, ktorá po roztiahnutí krídel „zamkne“ krídla vzpriamenej pozícii, takže albatros nemusí využívať svaly na ich udržanie vo vodorovnej polohe. Svaly používa iba na manévrovanie, kde je energetický výdaj minimálny.
Potrava.
Albatrosy sa kŕmia predovšetkým hlavonožcami a rybami, menej často salpami, kôrovcami a plášťovcami. Obzvlášť obľúbenými sú kalmary rodu "Taonius" a druhy kalmarov "Histioteuthis atlantica", "Kondakovia longimana" a "Moroteuthopsis ingens." Pri zbere potravy preferujú predovšetkým mŕtve a umierajúce jedince. Potravu si často hľadajú v rovnakých oblastiach ako albatros bledohlavý, fulmarka tenkozobá, víchrovec bielobradý, víchrovec čierny, hladinár čarovný a tajfúnnik veľkokrídly. Obľúbenými kŕmiacimi oblasťami sú miesta v blízkosti rybárskych lodí.
Pri chytaní potravy sa zameriavajú na potravu dostupnú na hladine mora alebo tesne pod ňou. Menšiu korisť sú albatrosy schopní nabrať zobákom počas letu, pre väčšiu korisť dosadajú na hladinu. Potápajú sa iba výnimočne a keď, tak len tesne pod hladinu do maximálne hĺbky dvoch metrov. V dobe hniezdenia sa počas letu za korisťou zdržujú v rámci kontinentálneho šelfu (predovšetkým Campbellovej a Chathamskej plošiny) do maximálnej vzdialenosti 1250 km od hniezdiska. Na love trávia typicky 7 – 12 dní, môžu byť preč až 16 dní. Vyhľadávanou lovnou oblasťou je kontinentálny zlom, pretože v týchto miestach spodné oceánske prúdy vytláčajú morské živočíchy bližšie k hladine. Populárnou oblasťou zberu potravy počas obdobia hniezdenia sú vody v okolí ostrovov Snares.
Podobne ako ostatné albatrosovité, aj albatros kráľovský dokáže pred prehĺtnutím potravy vykĺbiť vlastnú čeľusť, čo mu umožňuje roztiahnuť zobák aj hrdlo a zjesť tak aj pomerne veľké kusy rýb a hlavonožcov. Bol zaznamenaný prípad úmrtia albatrosa následkom požitia (resp. pokusu o požitie) Diodontidae "Allomycterus jaculiferus".
Rozšírenie.
Na súši.
Takmer všetka populácia albatrosov kráľovských hniezdi na Campbellovom ostrove (cez 99 %). Každoročně tam zakladá svoje hniezda 8300 – 8700 párov. Na ostrove pripadá 3,1 hniezd na hektar. Ďalších cca 60 párov hniezdi na Enderbyovom ostrove. Začiatkom 90. rokov 20. storočia bolo pozorovaných okolo 15 párov na Adamsovom ostrove a 5 párov na Aucklandovom ostrove, aj keď opakovaný letecký prieskum v 10. rokoch 21. storočia žiadne páriace páry nezaznamenal.
Albatrosy kráľovské občas sídlia aj na novozélandskej pevnine, a síce na cípe polostrova Otago na myse Taiaroa, kde sa pári s albatrosmi sépiarmi, ktorí tu majú malú kolóniu s približne stovkou párov. Albatrosy sépiáre na polostrove svojvoľne založili kolóniu v desiatych rokoch 20. storočia (aj keď prvé mláďa sa tu narodilo až v roku 1938). Albatrosy kráľovské sa tu nepária medzi sebou a za partnerov si vyberajú výhradne albatrosy sépiáre a produkujú tak hybridné mláďatá.
Populácia albatrosov kráľovských je stabilná alebo mierne na vzostupe potom, čo boli albatrosy zasiahnuté negatívnymi dopadmi ľudskej činnosti v 19. a hlavne v prvej polovici 20. storočia (pokusy o farmárčenie, introdukovanie cicavcov).
Na mori.
Pokiaľ zrovna nehniezdia, albatrosy trávia všetok svoj čas na voľnom otvorenom mori a pri pevninských brehoch ich možno zahliadnúť iba náhodne, väčšinou počas silných vetrov. Na mori albatrosy trávia okolo 80 % života. V dobe mimo hniezdenia sa pohybujú medzi cca 30° – 55° južnej šírky po celom obvode zemegule. To zhruba zodpovedá oceánskemu pásu ohraničeného na severe Mysom Dobrej nádeje, Bassovým prielivom, Severným ostrovom Nového Zélandu a pobrežím Uruguaja na východe Južnej Ameriky a severným pobrežím Čile na jeho západe. Na juhu tento pomyselný pás zhruba ohraničujú najsevernejšie ostrovné výbežky Antarktídy (Južné Shetlandy) a južné vody ostrova Macquarie. Najčastejšie sa vyskytujú v oceánskych vodách v blízkosti Nového Zélandu a Južnej Ameriky. Na severnej pologuli neboli albatrosy kráľovské pozorované.
Počas pobytu na mori strávia zhruba 35 % času sedením na vode, zbytok času strávia plachtením.
Ohrozenie.
Historické.
Na Campbellovom ostrove boli albatrosy medzi rokmi 1890 – 1931 ohrozené ľudskou činnosťou spojenou s farmárčením (vypaľovanie strání, lovenie albatrosov ľuďmi a farmárskymi psami, strata trávnatých plôch následkom pasenia dobytka). Veľkou ranou pre albatrosy bolo introdukovanie cicavcov. Jednalo sa hlavne o zdivené mačky, ktoré občas pojedali ich mláďatá. Mačky tu vyhynuli v 80. rokoch 20. storočia z neznámych príčin. Je možné, že ich vymiznutie nastalo ako dôsledok odstránenia oviec a následnom opätovnom rozšírení hustej vegetácie, ktorá značne sťažila mačkám lov a zanechávala ich neustále mokré, takže mačky ľahko prechladli.
Na albatrosie hniezdisko mal negatívny vplyv aj zdivené tury a ovce, ktoré boli na ostrove ponechané po neúspešných farmárskych pokusoch. Ako tur, tak aj ovce boli odstránené počas 70. a 80. rokov, aj keď ich prítomnosť sa podpísala na celkovej degradácii vegetácie ostrova. Mláďatá albatrosov občas zabíjali aj potkany, ktoré boli na ostrovy zavlečené na začiatku 19. storočia. Na prelome 20. a 21. storočia ich bolo na Campbellovom ostrove až 200 tisíc. V roku 2001 preto Ministerstvo pamiatkovej starostlivosti zorganizovalo na vtedajšiu dobu najväčšiu hubiteľskú akciu potkanov na svete. Potkany boli vyhubené pomocou granúl obsahujúce účinnú látku brodifakum, ktorá bola zhadzovaná z helikoptér. Celkom bolo takto roznesených 120 tun jedu po celej ploche ostrova. Prieskum v roku 2003 ukázal, že akcia bola úspešná a na ostrove sa nenachádza jediný potkan. Ďalším potencionálnym problémom v budúcnosti môže byť nekontrolované šírenie rastlín z rodu "Dracophyllum", ktoré môžu spôsobiť úbytok plochy dostupnej pre hniezdenie vtákov.
Na Enderbyovom ostrove sa nenachádzajú žiadne introdukované cicavce, aj keď v minulosti sa tam vyskytoval dobytok, myši a králiky, ktoré boli vyhubené v roku 1993.
Populáciu albatrosov na Campbellovov ostrove negatívne poznamenalo krúžkovanie albatrosov od štyridsiatych do deväťdesiatych rokov 20. storočia. Zlá technika krúžkovania spoločne s nevhodnými krúžkami spôsobila vážne zranenia na viac než 2 % albatrosov zo 35 tisíc okrúžkovaných jedincov. Okolo 8 % albatrosov bolo zranených ľahko. Krúžky boli postupne nahradené v nultých rokoch 21. storočia.
Novodobé.
Najväčšie novodobé ohrozenie albatrosov číha na mori v podobe dlhých lovných šnúr komerčných rybárskych lodí, do ktorých sa albatrosy ľahko zachytia a stavajú sa tak vedľajšími úlovkami rybárskych operácií. Je známych mnoho prípadov úmrtí albatrosov kráľovských po zamotaní sa do týchto šnúr alebo po zaháknutí sa na háčiky na navyjakoch na týchto lovných šnúrach. Štúdie o vplyvu oceánskeho znečistenia (plasty, ropné škvrny) na populácii albatrosov kráľovských chýbajú, aj keď sa predpokladá, že bude mať negatívny vplyv.
Potencionálny, aj keď relatívne malý problém predstavujú turisti. Albatrosy môžu odvrhnúť svoje mláďatá, pokiaľ sa cítia vyrušované.
K prirodzeným predátorom albatrosov patrí pomorník antarktický, ktorý občas pojedá ich vajcia, a uškatec novozélandský, ktorý albatrosy napáda na mori a výnimočne aj na súši. Príležitostné predátory albatrosov predstavujú aj ďalšie plutvonožce.
Ochrana.
Medzinárodná únia na ochranu prírody a prírodných zdrojov (IUCN) hodnotí druh ako zraniteľný, a to aj napriek tomu, že jeho populácia je stabilná. IUCN pre status zraniteľný argumentuje tým, že populácia albatrosov sa vyskytuje na geograficky veľmi obmedzenom území (resp. z dvivej väčšiny iba na jednom ostrove) a je tak extrémne náchylná voči negatívnym vplyvom ľudskej činnosti.
Novozélandské Ministerstvo pamiatkovej starostlivosti hodnotí druh ako „prirodzene málo bežný“ (), čo je najnižší zo štyroch stupňov kategórie „na pokraji ohrozenia“ ().
Campbellov aj Enderbyov ostrov sú naviac chránené ako prírodná pamiatka UNESCO s názvom Novozélandské subantarktické ostrovy. Vedľa legislatívnej ochrany miestnych štátov sú albatrosy chránené aj medzinárodnou Dohodou o ochrane albatrosov a víchrovcov z roku 2001.
Vzťah k ľuďom.
Novozélandskí Maoriovia nazývali všetky albatrosy ako "Taora". Predstavovali pre nich dôležitý zdroj potravy – ako vajcia, tak aj dospelé jedince. Existujú archeologické nálezy kostí dospelých albatrosov v blízkosti maorských sídel; aj keď neboli objavené žiadne kosti mláďat, predpokladá sa, že sa v minulosti kolónia albatrosov na novozélandskej pevnine nenachádzali (prinejmenšom nie od konca 13. storočia, keď Polynézania začali osídľovať Nový Zéland). V maorskej kultúre sú albatrosy symbolom krásy a sily. Maoriovia zdobili kresbami albatrosov svoje jaskyne a zhromaždiská a s obľubou nosili ich perie, ktoré bolo často znakom vysokého postavenia člena kmeňa. Perie niekedy slúžilo aj k zdobeniu provy vojnových kanoí ("waka taua") a Maoriovia vyrábali z kostí albatrosov flauty.

</doc>
<doc id="721235" url="https://sk.wikipedia.org/wiki?curid=721235" title="Melody (televízna stanica)">
Melody (televízna stanica)

Melody je francúzska súkromná televízna stanica venovaná francúzskej a medzinárodnej hudbe od 60. do 90. rokov 20. storočia. Kanál patrí do skupiny SECOM a režíruje ho Bruno Lecluse. Melody bola spustená 6. decembra 2001 pod názvom Télé Melody.
História.
Melody je retro hudobná stanica so sídlom v Lille, ktorá bola založená v roku 2001. Stanica hrá celý rad klasických hitov z rôznych desaťročí druhej polovice 20. storočia. Výber skladieb zahŕňa nadčasovú klasiku od francúzskych a medzinárodných umelcov, ako aj vzácne pôvodné hity. Na stanici sa pravidelne vysielajú piesne umelcov vrátane Johnny Hallydaya, Patricka Bruela, Jacquesa Brela, Clauda Françoisa, Sheily, Sylvie Vartan či Dalidy. Melody okrem tuzemskej tvorby vysiela aj veľké medzinárodné hity ako napr. ABBA, Elton John, Michael Jackson či James Brown.

</doc>
<doc id="721236" url="https://sk.wikipedia.org/wiki?curid=721236" title="Melody">
Melody

Melody môže byť:

</doc>
<doc id="721240" url="https://sk.wikipedia.org/wiki?curid=721240" title="Razamanaz">
Razamanaz

Razamanaz je tretí štúdiový album škótskej hard rockovej skupiny Nazareth, ktorý bol vydaný v máji roku 1973. 
Bol to prvý album kapely, ktorým sa kapela umiestnila v rebríčkoch. Produkoval ho Roger Glover, basgitarista zo skupiny Deep Purple, s ktorou bola kapela v tom čase na turné. Na albume sa nachádza viacero známych, osvedčených hitov kapely, ako sú napríklad „Razamanaz“, „Alcatraz“, či „Bad Bad Boy“. Skladba z predošlého albumu, "Exercises" (1972), „Woke Up This Morning“, bola pre tento album nahraná v novej verzii.

</doc>
<doc id="721242" url="https://sk.wikipedia.org/wiki?curid=721242" title="Zoznam členov Académie des beaux-arts (rytectvo)">
Zoznam členov Académie des beaux-arts (rytectvo)

Toto je zoznam bývalých a súčasných členov Académie des Beaux-Arts v sekcii IV: rytectvo.

</doc>
<doc id="721243" url="https://sk.wikipedia.org/wiki?curid=721243" title="Sobolová (potok)">
Sobolová (potok)

Sobolová je vodný tok v Kysuckých Beskydách a Kysuckej vrchovine na území okresu Čadca. Je to pravostranný prítok Bystrice s dĺžkou približne 4 km. Preteká územím Chránenej krajinnej oblasti Kysuce.
Priebeh toku.
Potok pramení v strednej časti Kysuckých Beskýd, v geomorfologickom podcelku Rača, na južnom úbočí vrchu Kýčera (), v nadmorskej výške cca Od prameňa tečie prakticky celou dĺžkou južným smerom, sprvu lesnatým územím, kde priberá niekoľko menších prítokov. Pokračuje rovnomenným údolím, kde sa mierne esovito vlní a opúšťa lesy Kysuckých Beskýd. Vstupuje do Bystrickej brázdy, podcelku Kysuckej vrchoviny a pokračuje poľnohospodárskou krajinou cez osadu Sobolovia. O niečo južnejšie preteká osadou Rajnohovci, kde križuje cestu II/520 a v nadmorskej výške cca ústí pravostranne do Bystrice v povodí rieky Kysuca. 
Potok Sobolová pramení na katastrálnom území obce Stará Bystrica, no veľká časť jeho toku tvorí hranicu s územím Novej Bystrice. Oblasť patrí do okresu Čadca v Žilinskom kraji. Potok má len niekoľko menších bezmenných prítokov.

</doc>
<doc id="721248" url="https://sk.wikipedia.org/wiki?curid=721248" title="Moustache">
Moustache

Moustache (fr. fúzy) môže byť:
La Moustache môže byť:

</doc>
<doc id="721250" url="https://sk.wikipedia.org/wiki?curid=721250" title="Obuvák">
Obuvák

Obuvák je nástroj s krátkou rukoväťou, ktorá sa rozprestiera do dlhšej hlavy podobnej lyžici, ktorá sa má držať na vnútornej zadnej strane priliehavého strihu topánky, aby človek mohol ľahko posúvať pätu pozdĺž priehlbiny k podrážke. Obuváky majú rovnaký základný tvar, ale dĺžka alebo sila rukoväte sa líši. Obuváky s dlhou rúčkou sú potrebné pri dlhších čižmách, zatiaľ čo nazúvaky s pevnými rukoväťami sú užitočné pri obúvaní masívnych čižiem alebo ťažkých železných topánok. Niekedy ich používajú ľudia, ktorí sa kvôli menej pružným kĺbom chcú menej namáhať alebo ohýbať.
Pôvodne sa obuváky vyrábali zo zvieracích rohov, kopýt alebo skla; luxusné boli vyrobené zo slonoviny, mušle, striebra alebo kosti. Aj keď sú dnes ešte stále dostupné nazúvacie lyžice vyrobené z býčích kopýt, najčastejšie sa používajú kov, plast a drevo.
Obuváky vznikli v neskorom stredoveku alebo renesancii; v angličtine sa „schoying horne“ spomína v 15. storočí, hoci francúzske slovo "chausse-pied" sa nachádza až v poslednej polovici 16. storočia. Alžbeta I. kúpila od svojho obuvníka Garretta Johnsona v rokoch 1563 až 1566, 18 topánkových rohov, potom v roku 1567 objednala štyri ďalšie z ocele od kováčov Gilberta Polsona a Richarda Jeffreyho a potom do roku 1586 nepotrebovala viac. Pravdepodobne ich používalo veľa ľudí v jej domácnosti, dokonca vrátane jej súkromného kuchára Noaha Holladaya, ktorý ho získal ako vianočný darček.
Viac ako 20 známych anglických obuvákov je podpísaných a datovaných do rokov 1593 až 1613 a vyrobených Robertom Mindumom. Všetky sú tiež označené menami svojich majiteľov. Patria sem muži aj ženy, vrátane „Jane - jeho manželky“ v roku 1612. Na jednej je typický nápis: „THIS IS AMBRES BVCKELLS SHOING HORNE MADE BY ROBART MINDVM ANNO DOMINI 1598“. Na všetkých je aj iná rytá výzdoba, vrátane heraldických medailónov, geometrických vzorov a kvetov, pokrývajúcich väčšinu plôch, v štýle charakteristickom pre neskoršie scrimshaw (typicky označované rytiny a rezby napr. v slonovine). Ich tvar je veľmi podobný moderným modelom a najdlhší je dlhý 11 palcov (cca 28 cm), päť je otočených späť na užšom konci v akomsi háku. Viaceré majú v sebe prepichnuté otvory, pravdepodobne na šnúrku alebo kožené popruhy, ktoré sa používali na vytiahnutie z topánky alebo na zavesenie. Jeden majiteľ („Hamlet Radesdale“, 1593) je opísaný ako občan Londýna, ktorý je debnárom; zdá sa, že žiadny z vlastníkov nie je zaznamenaný inak. Joan Evans vzhľadom na povahu nápisov predpokladá, že Robert Mindum ich vytvoril v rámci svojho hobby a dal ich svojim priateľom. Zachoval sa aj ním podobne popísaný a zdobený roh na pušný prach. Britské múzeum má tiež podobný popísaný a zdobený roh od iného výrobcu.
Zbierka.
V súčasnosti je Martien Tuithof z Holandska zapísaný v Guinessovej knihe rekordov za najväčšiu zbierku obuvákov.

</doc>
<doc id="721251" url="https://sk.wikipedia.org/wiki?curid=721251" title="La Moustache">
La Moustache



</doc>
<doc id="721253" url="https://sk.wikipedia.org/wiki?curid=721253" title="Royal Ontario Museum">
Royal Ontario Museum

Royal Ontario Museum (ROM) je múzeum v kanadskom Toronte.
Založené bolo v roku 1912 provinčnou legislatívou, pre verejnosť bolo otvorené 19. marca 1914. Pôvodne bolo zložené z piatich múzeí, ktoré boli spojené v roku 1955. V roku 1968 bolo múzeum oddelené od University of Toronto. Zbierka ROM obsahuje 18 miliónov umeleckých, kultúrnych a prírodovedných artefaktov. Vo fiškálnom roku končiacom 31. marca 2019 múzeum zaznamenalo rekordný počet návštevníkov, 1,34 miliónov, čím sa opäť stalo najnavštevovanejším múzeom v Kanade. Múzeum je známe svojimi zbierkami čínskeho a staroegyptského umenia, americkej etnológie a kanadským umením. Ponúka tiež prírodovedecké zbierky. V roku 2024 múzeum oznámilo plán transformácie, ktorá pridá 600 metrov štvorcových výstavných priestorov a sprístupní prízemie budovy zadarmo.

</doc>
<doc id="721255" url="https://sk.wikipedia.org/wiki?curid=721255" title="Loud ’n’ Proud">
Loud ’n’ Proud

Loud ’n’ Proud je štvrtý štúdiový album škótskej hard rockovej skupiny Nazareth. Album bol vydaný v novembri ako druhý zo štúdiových albumov kapely z roku 1973. Bol to zároveň aj druhý album, ktorý akupine Nazareth produkoval basgitarista kapely Deep Purple, Roger Glover.
Tento album v rebríčku UK Albums Chart dosiahol 10. miesto a stal sa tak v Spojenom kráľovstve najlepšie hodnoteným albumom od kapely Nazareth. Na prvom mieste bol aj v rakúskych rebríčkoch. V roku 1976 bol album za predaj 100 000 predaných kópií v Kanade certifikovaný platinou. Jeho singel, coververzia piesne „This Flight Tonight“ od Joni Mitchell, dosiahol v britských rebríčkoch 11. miesto a v nemeckých rebríčkoch bol prvý. Na Joni Mitchell, ktorá nahrala túto skladbu v roku 1971 na svoj album "Blue", táto verzia veľmi zapôsobila a niekedy túto pieseň na koncertoch prezentovala ako skladbu od kapely Nazareth.

</doc>
<doc id="721257" url="https://sk.wikipedia.org/wiki?curid=721257" title="Turistická značkovaná trasa číslo 5143">
Turistická značkovaná trasa číslo 5143

 Turistická značkovaná trasa číslo 5143 je krátka zelená trasa v Trnavskej pahorkatine a Malých Karpatoch, ktorá spája obce Budmerice a Píla. Dĺžka trasy je 7,1 km. Turistická trasa je v správe Klubu slovenských turistov.

</doc>
<doc id="721260" url="https://sk.wikipedia.org/wiki?curid=721260" title="Mária Henrietta Stuartová">
Mária Henrietta Stuartová

Mária Henrietta Stuartová (Mary Henrietta, * 4. december 1631 – † 24. december 1660) bola rodom anglická princezná z rodu Stuartovcov a sobášom oranžská princezná a grófka z Nassau. V rokoch 1651 až 1660 pôsobila ako regentka svojho malého syna Viliama. Bola prvou držiteľkou titulu princezná Royal. 
Mária Henrietta bola najstaršou dcérou anglického kráľa Karola I. a kráľovnej Henrietty Márie a sestrou Karola II. a Jakuba II. Ako 9-ročná sa v roku 1641 vydala za Viliama II. Oranžského. Kvôli vyhrotenej politickej situácii v Anglicku, Mária Henrietta odišla so svojou matkou v roku 1642 do Holandska. O päť rokov neskôr v roku 1647 jej manžel zdedil tituly princa Oranžského a miestodržiteľa Holandského grófstva, grófstva Zeeland, Utrechtu, Geldernského vojvodstva, Overijssel, Groningenu v Republike siedmich spojených provincií. 
8 dní po smrti svojho manžela v roku 1650, porodila Viliama III. Oranžského, ktorý sa neskôr stal kráľom Anglicka, Škótska a Írska. Mária Henrietta, ktorá sa stala jedinou opatrovníčkou svojho syna, nebola v Holandsku populárna pre podporu Anglicka a zlý vzťah so svokrou Amáliou zo Solms-Braunfels, ktorá Máriu Henriettu považovala za mladú a neskúsenú. Po obnovení monarchie v Anglicku v roku 1660, Mária Henrietta odišla na oslavy do Anglicka, kde ochorela na kiahne a zomrela. 
Raný život.
Mária Henrietta sa narodila 4. novembra 1631 v St. James’s Palace v Londýne ako tretie (ale druhé prežívajúce) dieťa anglického kráľa Karola I. a jeho manželky Henrietty Márie Bourbonskej. Pokrstená bola v ten istý deň, pretože panovali obavy, že novonarodená princezná nie je v dobrom zdravotnom stave. Máriu Henriettu pokrstil Wiliam Laud, arcibiskup canterburský. Dieťa dostalo svoje meno na počesť svojej starej matky, Márie Medicejskej, francúzskej kráľovnej. Prvé verejné vystúpenie Márie Henrietty a uskutočnilo v roku 1640 na krste jej brata Henricha, vojvodu z Gloucesteru a stala sa jeho jedinou krstnou matkou.
Mária Henrietta strávila svoje detstvo so svojimi bratmi a sestrami v St. James’s Palace, Richmond Palace a Hampton Court Palace. Výchova Márie Henrietty bola zverená grófke z Roxburghu. Mária Henrietta bola známa svojou milosťou, krásou a spôsobmi. Okrem toho vynikala v tanci. Márie Henrietty matka, kráľovná Henrietta Mária, chcela priviesť svoju dcéru ku katolicizmu a tým, že do jej kruhu priviedla mladú dámu, ktorá bola katolíčkou, ale kráľ Karol I. počínanie svojej manželky rýchlo zastavil. 
V januári 1640 dostala 8-ročná Mária Henrietta prvý návrh na sobáš od 13-ročného Viliama Oranžského, najstaršieho syna Frederika Hendrika Oranžského. Matka potenciálneho dediča Amália zo Solms-Braunfels bola kedysi dvornou dámou a blízkou priateľkou Márie Henrietty tety, českej kráľovnej Alžbety Stuartovej. Túto ponuku kráľ Karol I. odmietol tento sobáš, pretože chcel zasnúbiť svoju dcéru s Baltazárom Karolom Habsburským, synom španielskeho kráľa Filipa IV. a Izabely Bourbonskej, sestry Henrietty Márie. Predpokladom na uskutočnenie tohto sobáša bola konverzia Márie Henrietty na katolicizmus, ale princezná, ktorá na žiadosť svojej matky študovala základy katolíckeho náboženstva, nechcela konvertovať. Navyše jej matka, kráľovná Henrietta Mária bola proti-španielska a bola proti spojenectvu so Španielskom.
Ďalším nápadníkom bol aj Karol Ľudovít I. Falcký, Márie Henrietty bratranec, ale napokon aj tento návrh bol odmietnutý. 
Oranžská princezná.
Koncom roku 1640 a začiatkom roku 1641 sa kráľ Karol I. rozhodol obnoviť rokovania o sobáši Márie Henrietty a Viliama Oranžského. Rokovania rýchlo napredovali a 10. februára 1641, Karol I. oznámil parlamentu, že zasnúbenie jeho dcéry je u konca. Sám Karol dúfal, že v prípade núdze mu princ pomôže udržať kráľovskú moc v Anglicku. Skromný svadobný obrad sa konal 2. mája 1641 vo Whitehall Palace. Kráľovná Henrietta Mária sa nemohla zúčastniť náboženského obradu, pretože bol protestantský. Namiesto toho sledovala svadbu svojej dcéry z malej galérie nad kaplnkou. Sobáš kráľovej najstaršej dcéry sa v Anglicku prakticky neoslavoval, keďže krajina bola na pokraji vojny, ktorá vypukla o necelý rok. Kráľ jej daroval krištáľovú a zlatú vázu zdobenú rubínmi a diamantmi a zlatú retiazku, ktorá predtým patrila Karolovej matke, Anne Dánskej.
Na počesť novomanželov bola vypálená salva zo 120 diel. Po obrade sa Viliam vrátil do Holandska. Podľa manželskej zmluvy mala Mária zostať v Anglicku do svojich 12-narodenín a Viliam jej mal poskytovať 1500 livier ročne na jej osobné výdavky. Okrem toho, v prípade Viliamovej smrti, Mária Henrietta mala dostávať 10 000 livier ročne a dve rezidencie. Manželská zmluva tiež stanovila, že Mária Henrietta a jej anglickí dvorania nemusia konvertovať z anglikánskej cirkvi na holandskej reformovanej cirkvi. 
Začiatkom roku 1642 sa situácia v krajine až natoľko vyhrotila, že Mária Henrietta a jej rodičia boli nútení sa uchýliť do Hampton Court Palace, ale situácia sa postupne zmenila na otvorenú vojnu. Vo februári 1642 odcestovala kráľovná Henrietta Mária zo svojou dcérou do Haagu v Holandsku. Máriu Henriettu do Holandska sprevádzala jej guvernantka Katherine Stanhope, ktorá sa stala jej dôverníčkou a spoločníčkou. Z politického hľadiska sa sobáš Márie Henrietty čiastočne vyplatil, a to v roku 1643, keď kráľovná Henrietta Mária presvedčila holandskú vládu, aby poskytla Karolovi I. loď a zbrane. 
Krátko pred odchodom z Anglicka, bola Mária Henrietta bola svojim otcom vymenovaná za princeznú Royal, čím sa vytvorila tradícia, že tento titul môže niesť najstaršia dcéra britského panovníka. Titul vznikol preto, že Henrietta Mária bola dcéra francúzskeho kráľa Henricha IV. a chcela, aby jej dcéra mala titul porovnateľný s Madame Royal, titulom najstaršej dcéry francúzskeho kráľa. 
V novembri 1643 sa v Haagu konal druhý svadobný obrad medzi 12-ročnou Máriou Henriettou a 17-ročným Viliamom. Už v roku 1644 úplne zapadla do dvorného života v Holandsku. Usporadúvala audiencie, stretávala sa so zahraničnými veľvyslancami a vykonávala všetky funkcie, ktoré jej boli pridelené. V marci 1644 sa zúčastnila na dvorných oslavách nedávneho spojenectva medzi Holandskom a Francúzskom a viedla zábavu, ktorú jej manžel zariadil pre francúzskeho veľvyslanca.
Mária Henrietta, ktorá neustále dostávala správy z Anglicka, sympatizovala so svojím otcom počas anglickej občianskej vojny. V decembri 1646 mu poslala list (cez holandskú obchodnú loď) a vyzvala ho, aby utiekol do Holandska, no Karol odmietol. V Haagu si Márie Henrietta vytvorila veľmi vrúcny vzťah so svojou tetou, Alžbetou, bývalou českou kráľovnou v exile. Mária si však so svojou svokrou Amáliou nevytvorila dobrý vzťah, a tak sa snažila kontakt s ňou minimalizovať. 
Frederik Hendrik Oranžský zomrel 14. marca 1647. V deň jeho smrti bol zvolaný parlament, ktorý vyhlásil Viliama II. za dediča svojho otca a stal sa novým oranžským princom. V roku 1648, Máriu Henriettu navštívili jej bratia Karol, princ z Walesu a Jakub, vojvoda z Yorku. V roku 1649 bol popravený Karol I. a následne Mária Henrietta pomohla mnohým anglickým kráľovským exulantom. Medzi tými, ktorým Mária Henrietta pomohla bola rodina Anny Hydeovej, budúcej manželky vojvodu z Yorku a matky dvoch budúcich anglických kráľovien, Márie II. a Anny. 
Regentstvo.
Na jeseň roku 1647 Mária Henrietta potratila, no niekoľko rokov nemohla otehotnieť. Začiatkom roku 1650 bola opäť tehotná. Začiatkom novembra sa jej tehotenstvo blížilo ku koncu. Jej manžel ochorel na kiahne a zomrel 6. novembra, hneď po pokuse dobyť Amsterdam. Osem dní po jeho smrti, Mária porodila syna Viliama. Kolíska novorodenca bola zahalená čiernou látkou na znak smútku za otcom. Keďže tituly miestodržiteľa a oranžského princa neboli dedičné a dieťa ich nedostalo hneď po narodení.
Krátko po narodení syna, mala Mária Henrietta niekoľko konfliktov so svojou svokrou. Svojmu synovi plánovala dať meno Karol, na počesť svojho zosnulého otca, ale Amália trvala na tom, aby sa chlapec volal Viliam a dokonca aj chlapcov zosnulý otec plánoval dať svojmu synovi Viliam. Po konflikte o meno svojho vnuka sa Amália plánovala stať jeho zákonnou zástupkyňou, odvolávajúc sa na skutočnosť, že Mária Henrietta bola v tej dobe príliš mladá. 13. augusta 1651 Najvyšší súd rozhodol, že poručníctvo bude rozdelené medzi Máriu Henriettu, jej svokru a Fridricha Viliama I. Brandenburského (ktorého manželka Lujza Henrietta bola staršou sestrou Viliama II. Oranžského). Kurfirst bol vybraný preto, aby mohol pôsobiť ako neutrálna strana medzi týmito dvoma ženami, ale aj preto, že ako možný dedič mal záujem chrániť majetok Oranžských, no Amália sa obávala, že tento majetok Mária Henrietta premrhá. 
Mária bola však vo všeobecnosti nepopulárna v Holandsku, ktoré viac sympatizovalo s Oliverom Cromwellom. V januári 1650 si Mária Henrietta spolu so svojím bratom Jakubom a tetou Alžbetou si plánovali skromne pripomenúť prvé výročie smrti svojho otca, no holandská vláda za urážlivé pre anglickú vládu. Mária sa po tomto stiahla do svojho vdovského sídla v Brede, ale jej vplyv zabránil Angličanom uzavrieť spojenectvo s Holandskom. Potom čo v roku 1651 tajne prijala svojho brata Karola II. (ktorý sa považoval za legitímneho anglického kráľa), jej holandská vláda zakázala prijímať kohokoľvek zo svojich príbuzných. Domácnosť Márie Henrietty a jej tety sa nazývala „hniezdo zmijí“, ktoré splietalo sprisahania najmä proti Holandsku, Anglicku a Cromwellovi. 
V roku 1652 sa nálada v Holandsku zmenila v dôsledku vypuknutia vojny s Anglickom. Márie Henrietty syn bol v tom čase zvolený za holandského miestodržiteľa, ale Johan de Witt, republikánsky vodca zabránil zvoleniu Viliama v Holandskom grófstve. Okrem toho Cromwell trval pri uzatváraní mierovej zmluvy na prijatí zákona o izolácii, ktorý zakazoval Holandsku zvoliť si za miestodržiteľa člena z rodu Oranžských. Cromwellovou ďalšou požiadavkou bolo vyhostenie všetkých nepriateľov Anglicka z Holandska. Mária Henrietta podala oficiálny protest, ktorý však nebol braný do úvahy, napriek tomu, že krajine hrozila občianska vojna. Mierová zmluva bola podpísaná dňa 27. mája 1654. 
Márie Henrietty obavy o postavenie syna sa podpísali na jej zdraví. Aby znížila svoje výdavky, oznámila svoj úmysel opustiť dva zo štyroch svojich palácov, ktoré mala k dispozícii. V júli 1654 odišla do kúpeľov, kde strávila niekoľko týždňov, a potom išla navštíviť svojho brata Karola, ktorý sa nachádzal v Kolíne nad Rýnom, kde sa nachádzal aj jeho dvor. V októbri sa vrátila naspäť do Holandska, ale v júli 1655 bola naspäť u svojho brata. Počas tohto pobytu inkognito navštívila Frankfurt nad Mohanom a 15. novembra bola naspäť v Holandsku, ale v januári 1656, odišla do Paríža, kde žila jej matka a mladšia sestra Henrietta Anna a bola prijatá so všetkými poctami na francúzskom kráľovskom dvore.
Neskorší život a smrť.
V Holandsku ovdovenú Máriu Henriettu navštívili mnohí obdivovatelia a nápadníci, medzi ktorými bol aj George Villiers. Podľa súčasníkov Karol Emanuel II. Savojský a Ernest August Brunšvicko-Lüneburský tiež Márii Henriette ponúkli sobáš v Paríži. Šírili sa aj zvesti, že mala pomer s Henrym Jermynom (alebo dokonca bola zaňho tajne vydatá). Jermyn bol členom domácnosti jej brata Jakuba, vojvodu z Yorku. Fámy boli pravdepodobne nepravdivé, no Karol II. ich bral vážne a snažil sa zabrániť akémukoľvek ďalšiemu kontaktu medzi Máriou Henriettou a Jermynom. Mária Henrietta opustila Paríž 21. novembra a po dvojmesačnom pobyte na bratovom dvore v Bruggách sa vrátila do Haagu. Čoskoro po svojom návrate sa Mária Henrietta dozvedela, že jej svokra Amália ponúkla Karolovi II. ruku svojej dcéry Henrietty Kataríny, čo princeznú veľmi naštvalo. V roku 1658 sa Amália pokúsila získať post jedinej regentky, miesto toho, aby aj Mária Henrietta bola regentka. No Mária Henrietta s podporou svojich francúzskych príbuzných prekazila intrigy svojej svokry. 
V novembri 1659 poslala Mária Henrietta svojho syna na univerzitu v Leidene. 14. mája 1660 bola Mária Henrietta informovaná o obnovení monarchie v Anglicku a nástupe jej brata Karola na trón. O niekoľko dní neskôr sa pri tejto sa zúčastnila na oslavách v Haagu. Mária obsadila tretie miesto v línii nástupníctva na anglický trón po svojich bratoch Jakubovi a Henrichovi (hoci Henrich zomrel ešte v tom istom roku). Jej obnovený titul anglickej princeznej preto pomohol k tolerantnejšiemu postoju k nej v Holandsku. Vo všetkých mestách, ktorými prechádzala so svojím synom ich vítali so všetkými kráľovskými titulmi. V roku 1660 sa spojila so svojou svokrou a pokúsili sa prinútiť niektoré provincie, aby uznali Viliama za ich budúceho miestodržiteľa. 
30. septembra 1660, Mária Henrietta odplávala do Anglicka, kde ju srdečne prijali. Po príchode do Londýna, Mária Henrietta na svoje prekvapenie a zdesenie zistila, že kráľ nielenže uznal manželstvo Jakuba, vojvoda z Yorku a Anne Hydeovej, bývalej dvornej dámy Márie Henrietty, ale tiež vyhlásil, že ich potomkovia, že ich potomkovia budú anglickí princovia a princezné s plnými dedičskými právami. Táto skutočnosť Máriu Henriettu tak rozladila, že rozhodla sa návštevu svojej domoviny sa rozhodla skrátiť. Zúčastnila sa oficiálnej bohoslužby v kaplnke Whitehall a vo Whitehall Palace tiež usporiadala súkromnú recepciu pre Eliasa Ashmolea, aby si pozrela niektoré z jeho anatomických zaujímavostí. Prijala peňažný dar od parlamentu a požiadala o dlho sľubované veno. Karol II. vymenoval komisiu na vyriešenie tohto problému. V novembri 1660 sa Mária Henrietta stretla s veľvyslancom Spojených provincií holandských, ktoré prišlo obnoviť spojenectvo s Anglickom. 
20. decembra sa po anglickom kráľovskom dvore rozšírila správa o tom, že Mária Henrietta vážne ochorela na kiahne. Po obdržaní tejto správy, kráľovná Henrietta Mária prišla k lôžku svojej umierajúcej dcéry a urobila posledný pokus obrátiť ju na katolicizmus, ale Mária Henrietta to odmietla. Kráľovnej sa podarilo presadiť to, aby princeznú liečil francúzsky lekár, čo sa podľa mnohých súčasníkov stalo jej osudným. 24. decembra, Mária Henrietta podpísala testament a v ten istý deň zomrela. Na vlastnú žiadosť bola pochovaná vo Westminsterskom opátstve vedľa svojho brata Henricha, vojvodu z Gloucesteru, ktorý tiež zomrel na kiahne v septembri 1660. 
Mária Henrietta vo svojom testamente požiadala kráľa, aby sa postaral o záujmy jej 10-ročného syna, ktorého jediným opatrovníkom sa stala jeho stará matka Amália. V roku 1672 bol 21-ročný Viliam zvolený za miestodržiteľa holandských provincií. O päť rokov sa oženil so svojou sesternicou Máriou, dcérou Jakuba II. a Anny Hydeovej. V roku 1688, Viliam s pomocou anglických protestantov zosadil Máriinho otca a s manželkou bol vyhlásený za kráľa Anglicka, Škótska a Írska.

</doc>
<doc id="721262" url="https://sk.wikipedia.org/wiki?curid=721262" title="Alica Sasko-Koburská">
Alica Sasko-Koburská



</doc>
<doc id="721266" url="https://sk.wikipedia.org/wiki?curid=721266" title="Kašubova Kolíska">
Kašubova Kolíska

Kašubova Kolíska je vodný tok v Kysuckých Beskydách a Kysuckej vrchovine na území okresu Čadca. Je to pravostranný prítok riečky Vychylovky s dĺžkou približne 4,5 km. Preteká územím Chránenej krajinnej oblasti Kysuce.
Priebeh toku.
Potok pramení vo východnej časti Kysuckých Beskýd, v geomorfologickom podcelku Rača, na juhovýchodnom úbočí vrchu Bugaj (), v nadmorskej výške približne Od prameňa tečie lesnatým územím juhovýchodným smerom a priberá niekoľko prítokov. Pokračuje odlesnenou oblasťou cez osadu Šadibolovci a stáča sa južným smerom, kde vteká do údolia, zovretého na východe Kašubovou Kýčerou () a na juhozápade Talapkovým Soliskom (). Stáča sa opäť na juhovýchod, opúšťa lesy Kysuckých Beskýd a vstupuje do Bystrickej brázdy, podcelku Kysuckej vrchoviny. Odlesnenou poľnohospodárskou krajinou preteká cez osadu Vychylovka, miestnu časť Novej Bystrice, kde križuje cestu II/520 a v nadmorskej výške cca ústí pravostranne do Vychylovky, prítoku Bystrice v povodí rieky Kysuca. 
Potok Kašubova Kolíska pramení a celou dĺžkou preteká len katastrálnym územím obce Nová Bystrica v okrese Čadca v Žilinskom kraji. Potok má len niekoľko menších bezmenných prítokov.

</doc>
<doc id="721267" url="https://sk.wikipedia.org/wiki?curid=721267" title="Rampant (album)">
Rampant (album)

Rampant je piaty štúdiový album škótskej hard rockovej skupiny Nazareth. Album bol vydaný v roku 1974. Bol to tretí a posledný album, ktorý skupine Nazareth produkoval basgitarista kapely Deep Purple, Roger Glover.
Tento album kapela Nazareth nahrávala v roku 1974 s pomocou mobilného štúdia kapely Rolling Stones na brehu Ženevského jazera v Montreux (Švajčiarsko). Produkoval ho basgitarista Deep Purple Roger Glover. Kapela Deep Purple v tom čase s pomocou tohto štúdia produkovala ich album "Burn".
Tento album je oproti predošlým štandardom kapely Nazareth mierne odlišný. V niektorých skladbách, napríklad „Glad When You're Gone“, „Jet Lag“, či úvodná, „Silver Dollar Forger“, je ovplyvnená južanským rockom. Kritik AllMusic Donald A. Guarisco porovnáva zvuk albumu ako kríženec medzi zvukom ranných albumov kapely AC/DC a „hardrockových“ nahrávok skupinyLynyrd Skynyrd. Medzi stabilné skladby repertoáru kapely patria z tohto albumu „Shanghai'd in Shanghai“, no hlavne pieseň „Sunshine“, ktorou sa nastavil istý štandard pre kompozíciu pomalých skladieb, ktoré sa stávali hitmi kapely Nazareth. 
Sample zo skladby „Loved and Lost“ použil v nahrávke „Enemy Lines“ DJ Shadow, ktorá vyšla na jeho albume "The Less You Know, the Better" (2011).

</doc>
<doc id="721271" url="https://sk.wikipedia.org/wiki?curid=721271" title="Hair of the Dog (album)">
Hair of the Dog (album)

Hair of the Dog je šiesty štúdiový album škótskej hard rockovej skupiny Nazareth. Album bol vydaný dňa 3. apríla 1975. Bol nahraný v Escape Studios, Kent, s dodatočným nahrávaním a mixovaním v AIR Studios v Londýne. "Hair of the Dog" je najznámejším a, s viac ako dvoma miliónmi predaných kópií po celom svete, aj najpredávanejším albumom kapely Nazareth.
Po troch predchádzajúcich albumoch, ktoré kapele produkoval basgitarista skupiny Deep Purple, Roger Glover, sa producentom tohoto projektu stal ich gitarista Manny Charlton, ktorý potom pre kapelu Nazareth produkoval niekoľko ich nasledujúcich albumov.

</doc>
<doc id="721273" url="https://sk.wikipedia.org/wiki?curid=721273" title="Panna Mária z Philermos">
Panna Mária z Philermos

Panna Mária z Philermos (tiež "Phileremos", "Philerme", "Filerimos"; anglicky: Our Lady of Philermos, grécky: Εικόνα της Υπεραγίας Θεοτόκου της Φιλερήμου, rusky: Филермская икона Божией Матери, srbsky: Пресвета Богородица Филермоса) je byzantská ikona Bohorodičky (gr. "Theotokos"). Považuje sa za najstarší zachovaný obraz Panny Márie. Jej autorom má byť evanjelista Lukáš. Ikona bola pôvodne uložená v kláštore Phileremos na ostrove Rhodos a neskôr na Malte. Je uctievaná ako patrónka Zvrchovaného vojenského maltézskeho rádu. V súčasnosti je uložená v Národnom múzeu Čiernej Hory v Cetinje.
História.
Podľa prvej verzie autorom ikony je svätý Lukáš a zasvätil ju Matke Božej. Okolo roku 46 n.l. mala byť odvezená do Antiochie, rodiska sv. Lukáša, a potom do Jeruzalema. Okolo roku 430 mala byť prevezená do kostola Blacherne v Konštantinopole. V roku 626 ikona zachránila Konštantinopol pred Peržanmi, v roku 1204 ju zobrala latinská armáda a preniesla do Palestíny a odtiaľ na ostrov Malta.
Druhá verzia uvádza, že autorom ikony je evanjelista Lukáš. Na Rodos mala byť prevezená z Jeruzalema, keď bol ostrov ešte pod vládou východných cisárov. Toto je je však sporné, pretože okrem invázií Peržanov v roku 620 a Arabov v rokoch 633665, ostrov Rodos ovládali východní cisári až keď ho v roku 1306 obsadili Špitálnici svätého Jána.
Tretia verzia podľa Magistrálnej buly Rádu johanitov z roku 1497 uvádza, že podľa miestnej tradície sa ikona dostala na Rodos zázrakom, keď priplávala na mori v čase cisára Leva III. (717741).
Podľa ďalšej verzie ju Špitálnici svätého Jána v roku 1395 z Jeruzalema priviezli na ostrov Rhodos a umiestnili do kostola na vrchu Phileremos, podľa ktorého bola pomenovaná. Kvôli tureckej okupácii ostrova v roku 1523 bola prenesená do Talianska a následne do Nice. Keď sa maltézski rytieri dohodli so španielskym kráľom Karolom V. o novom sídle, ikona bola prenesená na Maltu do Valletty (1530 – 1798). Po obsadení ostrova Napoleonom ju maltézski rytieri odviezli v roku 1799 do Ruska a odovzdali ju ruskému cisárovi Pavlovi I.
Jej kovový rám bol nahradený zlatým rámom a zdobením drahými kameňmi. Lem tvorí dvojitý rad 270 diamantov, medzi ktorými sú trojlístky diamantov a rubínov, pričom biele ramená maltézskeho kríža sú zo smaltu. V cárskom Rusku jej boli venované špeciálne každoročné sviatky až do októbrovej revolúcie v roku 1917, keď bola prevezená do Kodane, potom do Berlína a Belehradu. V Čiernej Hore je od roku 1941. Na verejnosti bol prvýkrát vystavená v roku 2002.

</doc>
<doc id="721276" url="https://sk.wikipedia.org/wiki?curid=721276" title="Jafet">
Jafet

Jafet (, ) je postava zo Starého zákona, jeden z troch Noemových synov.
Meno.
Výklad mena Jafet je problematický, rovnako aj etymológia. Jeho význam sa uvádza ako „rozšírenie“, „uvoľnenie“
V Starom zákone.
V Starom zákone sa jeho meno vyskytuje v:
Voči svojmu otcovi sa „správal s povinnou úctou […] a dostal za to prisľúbenie, že sa rozšíri a bude sa podieľať na Semových výsadách a ovládne Kanaáncov“ Po potope sveta sa Jefet podľa Biblie stal predkom mnohých kmeňov a národov, ktoré sa v historických časoch spájajú s oblasťami na severu a západu stredného Východu, hlavne Anatólie a oblasťami Egejského mora. Táto skutočnosť môže byť chápaná ako rozšírenie sa gréckeho sveta na semitské územie.
Judaistická tradícia.
V starozákonných apokryfoch (pseudoepigrafy) sa Jafet najčastejšie vyskytuje v knihe Jubileí, iné (druhá kniha Henochova, NHC V,5, Biblické starožitnosti) o ňom informujú výrazne menej (iba v rámcí genealogických informácií o Noemovej rodine). V rukopisoch Mŕtveho mora sa Jafet opakovane spomína v (esejskom) komentári ku knihe Genezis (4Q252, 4Q253, 4Q254, 4Q254a).
V hagade sa uvádza, že [pri vymenovaní Noemových synov] „synovia nie sú vymenovaní podľa veku, lebo najstarší bol Jafet, ale podľa múdrosti.“ Tvrdenie o tom, že bol najstarší syn sa opakovane vyskytuje u tanaitov a amoraitov. Podľa iného textu, keďže Jafet pri zakrytí otca mal menšiu úlohu ako jeho brat aj jeho potomkovia sa dočkali menšej odmeny. Postavili chrám počas vlády perského kráľa Kýrosa II. (Semov potomok bol kráľ Šalamún, ktorého chrám bol posvätnejší). Podľa ďalšieho rabínskeho spisu Boh požehnal Jafeta tým, že jeho potomkovia budú úplne bieli a dal im za dedičstvo púšte a polia.
Islamská tradícia.
Pre islam je Jafet (arab. Jáfith) požehnaný syn Noemov. Priamo v Koráne sa Jafetovo meno nespomína, ale jeho prítomonosť/existencia je nepriamo naznačená vo viacerých súrach (VIII, 64; X, 73; XI, 40; XXIII, 27 a XXVI, 119).
Biblický príbeh o Noem a jeho nahote je známy aj v islamskej tradícii, ale neuvádza sa Noemove pestovanie vína a opitosť. Islamský učenec al-Kisá’í uvádza výrazne odlišnú verziu príbehu: počas plavby v arche, Noe nemohol spať kvôli úzkosti. Vyšiel na palubu a zaspal na Semovej hrudi. Vietor odhalil jeho nahotu a Sem a Jafet ho prikryli. Cham sa však z toho smial tak nahlas, že sa Noe zobudil. Za tento svoj skutok bol prekliaty, z jeho rodu sa mali rodiť čierni otroci, zatiaľ čo z Semovho proroci a z Jafetovho králi a hrdinovia.
Nový zákon a patristika.
V Novom zákone nie je Jafet priamo spomenutý, ale jeho potomkovia sú postavami v knihe Zjavenie Jána. V ranokresťanskej literatúre (Irenej z Lyonu, Lactantius, Hippolytos Rímsky, Klement Alexandrijský, Origenes, Epifanius zo Salamis, Eusebios z Kaisareie) sú časté narážky na Noema a jeho potomkov, ale bez podrobnejšieho rozpracovania.

</doc>
<doc id="721278" url="https://sk.wikipedia.org/wiki?curid=721278" title="Obuvák na topánky">
Obuvák na topánky



</doc>
<doc id="721279" url="https://sk.wikipedia.org/wiki?curid=721279" title="Close Enough for Rock ’n’ Roll">
Close Enough for Rock ’n’ Roll

Close Enough for Rock ’n’ Roll je siedmy štúdiový album škótskej hard rockovej skupiny Nazareth. Album bol vydaný v marci 1976.
Skladba, ktorá album uvádza, „Telegram“, je o prežívaní rockovej kapely počas koncertných turné. Je to kompozícia v štyroch častiach, ktorá popisuje ich stavy „po opici“, o ich cestovaní lietadlom a limuzínou, o colniciach, o rádiách, dievčatách, raňajkách, tlačových recepciách, zvukových skúškach, o šou, vyjadrenou gitarovým riffom, ktorý prerastie do krátkej verzie hitu od kapely The Byrds, potom sa vráti k vlastnému riffu a k svojmu príbehu. V texte tejto nahrávky je aj názov albumu. Odkazuje na príslovie medzi gitaristami: „Nezáleží na tom, či je vaša gitara perfektne zladená, pokiaľ je dostatočne blízko pre rokenrol (close enough for rock ’n’ roll).“ Pieseň „Telegram“ (časti 1–3) sa nadlho stala „otváračom koncertov“ skupiny Nazareth, tak ako je to počuť aj na koncertnom albume "Snaz" z roku 1981.

</doc>
<doc id="721282" url="https://sk.wikipedia.org/wiki?curid=721282" title="Hair of the Dog">
Hair of the Dog

Hair of the dog je hovorový anglický výraz popisujúci liečbu z tzv. „opice“ vyvolanej alkoholom.
Hair of the dog môže tiež označovať:

</doc>
<doc id="721283" url="https://sk.wikipedia.org/wiki?curid=721283" title="Play ’n’ the Game">
Play ’n’ the Game

Play ’n’ the Game je ôsmy štúdiový album škótskej hard rockovej skupiny Nazareth. Album bol vydaný v novembri 1976.
Na obale albumu je uvedené: „"Tento album je celý venovaný Billovi Fehillymu, ktorého viera a duch sú stále s nami."“ Bill Fehilly bol manažér kapely, ktorý zomrel krátko predtým pri leteckom nešťastí.
"Play ’n’ the Game", podobne ako predchádzajúci album, zostal v Spojenom kráľovstve nepovšimnutý, avšak skupina bola veľmi populárna v Kanade, kde kapela Nazareth počas 70. rokov získala asi 50 zlatých a platinových platní.
Zoznam skladieb.
Bonusové skladby k 30. výročiu v r. 2006.
10. „Good Love“ (B-strana singla)

</doc>
<doc id="721286" url="https://sk.wikipedia.org/wiki?curid=721286" title="Protest študentov 16. novembra 1989">
Protest študentov 16. novembra 1989

Protest študentov 16. novembra 1989, známy tiež ako pochod študentov 16. novembra 1989 alebo pochod bratislavských vysokoškolákov, sa uskutočnil v predvečer Medzinárodného dňa študentstva 16. novembra 1989 ako neohlásená a nepovolená manifestácia bratislavských študentov.
Jedným z impulzov pre zrod študentského protestu bol súd komunistickej moci s predstaviteľmi tzv. bratislavskej päťky, ktorí si chceli 21. augusta 1989 dôstojne uctiť pamiatku obetí invázie vojsk Varšavskej zmluvy z roku 1968 na schodoch Univerzity Komenského v Bratislave (Miroslav Kusý a Ján Čarnogurský boli uväznení, Hana Ponická, Anton Selecký a Vladimír Maňák boli stíhaní na slobode).
Voľba na štvrtok 16. novembra nebola náhodnána druhý deň mali mať študenti voľno a mnohí opustili mesto. O 17. hodine sa na bratislavskom Mierovom námestí (dnešnom Hodžovom námestí) zišlo viac ako 200 študentov prevažne z Filozofickej fakulty Univerzity Komenského, ktorých prišli podporiť aj poslucháči Prírodovedeckej fakulty, Matematicko-fyzikálnej fakulty a Lekárskej fakulty UK, ako aj niekoľko stredoškolákov z vtedajšieho bratislavského Gymnázia Alexandra Markuša.
Keď ich obkľúčili žlto-biele autá Verejnej bezpečnosti, študenti sa pochytali za ruky a vydali sa na pochod cez Námestie SNP na Hviezdoslavovo námestie, kde si pripomenuli Sviečkovú manifestáciu z marca 1988. Odtiaľ pokračovali na Vajanského nábrežie k pamätníku výročia založenia Československej republiky a k budove univerzityk miestu, kde v roku 1968 zastrelili Danku Košanovú. Kričali „slobodu bratislavskej päťke“, „chceme školskú reformu“, „chceme demokraciu“, „chceme slobodu“, „chceme dialóg“.
Pochod viedol po trase Mierové námestie (dnes "Hodžovo námestie") – Poštová ulica – Námestie SNPKlobučníckaPrimaciálne námestieNámestie 4. apríla ("Hlavné námestie")Rybárska bránaHviezdoslavovo námestieMostová ulicaNámestie Ľ. ŠtúraVajanského nábrežieŠafárikovo námestieSuvorovova ulica ("Dobrovičova").
Od budovy UK sa študenti vybrali pred ministerstvo školstva na Suvorovovej ulici (dnes "Dobrovičova"), kde ich obkľúčili policajti s obuškami a chystali sa proti nim zasiahnuť. Vtedy vyšiel z budovy tajomník Ústredného výboru Komunistickej strany Slovenska Gejza Šlapka a riaditeľ odboru vysokých škôl Ministerstva školstva SSR Ján Porvazník, a tak sa policajti stiahli. Viacerí študenti predniesli požiadavky, ktoré sa týkali nutnosti riešiť nedostatky spoločenského zriadenia. Vystúpila študentka 4. ročníka žurnalistky Henrieta Hrinková a ďalší študenti (Milan Novotný, Marián Sedílek, Svetoslav Bombík, Robert Gál, Radoslav Števčík, Stanislav Šimko), ktorí priamo na kameru štábu Československej televízie povedali, čo požadujú.
Reportáž z protestu aj s vyjadreniami študentov odvysielali vo večernej relácii Aktuality. Situáciu monitorovali príslušníci Štátnej bezpečnosti (ŠtB), ktorí aj vďaka televíznemu záznamu dokázali identifikovať hlavných aktérov protestu. Ak by neprišla Nežná revolúcia, pravdepodobne by mnohých študentov čakali postihy vrátane vylúčenia zo štúdia. Na druhý deň však nasledovala povolená, ale násilne potlačená demonštrácia 17. novembra 1989 v Prahe a situácia sa vyvinula inak.

</doc>
<doc id="721287" url="https://sk.wikipedia.org/wiki?curid=721287" title="Theofil Hansen">
Theofil Hansen



</doc>
<doc id="721288" url="https://sk.wikipedia.org/wiki?curid=721288" title="Theophilus Hansen">
Theophilus Hansen



</doc>
<doc id="721289" url="https://sk.wikipedia.org/wiki?curid=721289" title="Theophil von Hansen">
Theophil von Hansen



</doc>
<doc id="721290" url="https://sk.wikipedia.org/wiki?curid=721290" title="Theophil Edvard Hansen">
Theophil Edvard Hansen



</doc>
<doc id="721291" url="https://sk.wikipedia.org/wiki?curid=721291" title="Theophil Edvard von Hansen">
Theophil Edvard von Hansen



</doc>
<doc id="721292" url="https://sk.wikipedia.org/wiki?curid=721292" title="Teofil Hansen">
Teofil Hansen



</doc>
<doc id="721293" url="https://sk.wikipedia.org/wiki?curid=721293" title="Teofil von Hansen">
Teofil von Hansen



</doc>
