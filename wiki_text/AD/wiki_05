<doc id="694937" url="https://sk.wikipedia.org/wiki?curid=694937" title="Nevesta pre milionára">
Nevesta pre milionára

Nevesta pre milionára bola slovenská televízna súťažná relácia typu reality show, ktorá sa vysielala na TV Markíza od 28. apríla až do 30. júna 2006.
Išlo o adaptáciu americkej relácie "The Bachelor" z roku 2003 vysielanej na televízii ABC.
Moderátorom bol Viliam Rozboril.
V šou súťažilo 25 žien o srdce českého milionára Jana Novotného.

</doc>
<doc id="694940" url="https://sk.wikipedia.org/wiki?curid=694940" title="Rázsošná">
Rázsošná

Rázsošná () je vrch v hlavnom hrebeni Lúčanskej Malej Fatry. Leží približne severozápadne od Vrútok. Lokalitou prechádza Medzinárodná diaľková turistická trasa E3.
Poloha.
Nachádza sa v centrálnej oblasti pohoria, v geomorfologickom podcelku Lúčanská Fatra a jej časti Lúčanské Veterné hole. Vrch leží v Žilinskom kraji, na hranici okresov Žilina a Martin a zasahuje na katastrálne územie mesta Vrútky a obce Stráňavy. Najbližšími sídlami sú juhovýchodne situované Vrútky, východne leží Lipovec, severne Strečno a Stráňavy a západne Višňové. Severovýchodná časť patrí do ochranného pásma Národného parku Malá Fatra. 
Opis.
Vrch je súčasťou hlavného hrebeňa, ktorý vedie od vrchu Domašín () v Strečnianskej tiesňave na Veľkú lúku (). Západne susedí Suchárová (), Valientov diel () a Hoblík (), severne sa nachádza Polom (), Rakytie () a Grúň (), východne Kľačianska Magura (), Panošiná () a Malá kopa () a južne Diaľna (), Úplaz (), Malý Minčol () a Minčol (). Západná časť hrebeňa sa zvažuje do Stráňavskej doliny, ktorou vodu odvádza Stráňavský potok, východné odvodňuje Chrapový a Dzuranovský potok, všetky vedúce do Váhu. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je vidieť okolité vrchy Malej Fatry, Žilinskú a Turčiansku kotlinu, no pri priaznivých podmienkach aj Kysuckú vrchovinu, Oravské i Kysucké Beskydy, Javorníky, Moravsko-sliezske Beskydy s Lysou horou, Súľovské vrchy, Veľkú Fatru, Nízke a Západné Tatry.

</doc>
<doc id="694941" url="https://sk.wikipedia.org/wiki?curid=694941" title="Elektronický odpad">
Elektronický odpad



</doc>
<doc id="694943" url="https://sk.wikipedia.org/wiki?curid=694943" title="Tatra T3P">
Tatra T3P



</doc>
<doc id="694945" url="https://sk.wikipedia.org/wiki?curid=694945" title="Gordon Moore">
Gordon Moore

Gordon Earle Moore (* 3. január 1929, San Francisco – † 24. marec 2023, Havaj) bol americký fyzikálny chemik, vynálezca a podnikateľ, jeden zo zakladateľov Silicon Valley. Spoluzakladal firmu Fairchild Semiconductors a s Robertom Noycom založil firmu Intel. Bol autorom tzv. Moorovho zákona. Jeho čisté imanie predstavovalo vo februári 2023 približne 7 miliárd dolárov.
Životopis.
Narodil sa v San Franciscu, no vyrastal v malom, dvojtisícovom meste Pescadero. V roku 1950 Vyštudoval chémiu na univerzite v Berkeley, titul Ph.D. v odbore chémie a fyziky získal na California Institute of Technology (Caltech) v roku 1954.
Na Caltechu stretol Williama Shockleyho, nobelistu a spoluvynálezcu tranzistora. Keď Shockley založil v Palo Alto firmu Shockley Semiconductors, ktorá sa chcela zameriavať na vývoj polovodičov, ponúkol Moorovi, aby sa stal jedným z jej prvých zamestnancov, a to napriek tomu, že odbor polovodičov mu bol doteraz vzdialený. Shockley Semiconductors sa stala prvou firmou v neskôr preslávenom epicentre počítačového priemyslu zvanom Silicon Valley. K prvým zamestnancom firmy patril aj fyzik Robert Noyce, spoluvynálezca mikročipu, teda integrovaného obvodu s viacerými tranzistormi, integrovanými na jednej kremíkovej doštičke.
Noyce a Moore sa čoskoro začali dostávať s autoritatívnym Shockleym do konfliktov, a tak spolu so šiestimi ďalšími zamestnancami odišli a založili vlastnú firmu Fairchild Semiconductor. Kapitál im poskytol podnikateľ a vynálezca Sherman Fairchild, odtiaľ aj názov novej firmy. Firma začala rýchlo expandovať. Jej prvým výrobkom bol kremíkový plošný tranzistor 2N697, uvedený na trh v roku 1958. Spoločnosť IBM kúpila sto kusov, za 150 dolárov za kus. Prielom prišiel v roku 1960, keď firma vyvinula obvod so štyrmi tranzistormi na jednej kremíkovej doštičke.
V roku 1965 Moore formuloval preslávený Moorov zákon, a to v článku o integrovaných obvodoch pre časopis "Electronics Magazine". Zákon hovorí, že „počet tranzistorov v jednom integrovanom obvode sa zdvojnásobí každý rok pri zachovaní rovnakej ceny“ (v roku 1975 odhad upravil na dva roky). Moore v článku odhadol, že tento zákon bude riadiť vývoj technológie desať rokov. Avšak platí dodnes.
Moore a Noyce sa v roku 1968 rozhodli z Fairchild Semiconductor odísť a založiť novú firmu. Najprv ju nazvali NM Electronics, neskôr Intel (čo je akronym „integrated electronics“). Ponúkli pritom spoluprácu chemikovi Andymu Groveovi, ktorý sa na rozvoji firmy neskôr tiež veľmi podieľal. Ďalší nespokojenci z Fairchild Semiconductors odišli veľmi skoro a založili v Silicon Valley ďalšiu firmu – Advanced Micro Devices (AMD), dodnes veľkého konkurenta Intelu.
Intel okamžite zaznamenal úspech s výrobou pamäťových čipov SRAM ("static random access memory"), od roku 1971 potom s mikroprocesorom Intel 4004, prvým mikroprocesorom voľne predávaným na trhu. V roku 1972 Intel začal vyrábať vlastný počítač s týmto mikroprocesorom. IBM sa však trh s osobnými počítačmi v USA podarilo postupne ovládnuť (prvý osobný počítač, IBM PC, uviedli na trh v roku 1981), a tak sa od 80. rokov Intel sústredil na vývoj a predaj mikroprocesorov, predovšetkým pre počítače IBM a Compaq.
Prelomovým bol zrejme predovšetkým procesor Intel 80386, ktorý pracoval na frekvencii 1633 MHz a mal 275 tisíc tranzistorov. Jednak jeho výkon umožnil vytvoriť osobný počítač zaujímavý pre spotrebiteľský trh a jednak Moore zvolil zaujímavú stratégiu, keď sa rozhodol tento procesor nepatentovať a umožnil jeho voľné šírenie. Zdanlivo nelogický krok viedol k zisku takmer absolútnej hegemónie – technológia Intelu sa tak rozšírila, že ostatné firmy sa jej museli prispôsobiť a Intel tak získal na svojej vývojovej línii technologický náskok. Intel potom začal vrhať na trh ďalšie prelomové mikroprocesory. Intel 80486 z roku 1989 sa stal prvým čipom s viac ako miliónom tranzistorov. V roku 1993 firma predstavila revolučný procesor Intel Pentium, ktorý zaznamenal obrovský úspech.
Moore bol v rokoch 19681975 na pozícii výkonného viceprezidenta Intelu, v roku 1975 sa stal prezidentom aj výkonným riaditeľom (CEO). V roku 1987 sa stal predsedom predstavenstva, keď funkciu prezidenta a výkonného riaditeľa prevzal Andy Grove. V roku 1997 bol menovaný doživotným čestným prezidentom. V roku 2001 odišiel do dôchodku.
V roku 1990 bol Moore vyznamenaný ocenením National Medal of Technology, neskôr Presidential Medal of Freedom.
Osobný život.
S manželkou Betty Moore, rod. Whittaker, mali synov Stevena and Kennetha.

</doc>
<doc id="694946" url="https://sk.wikipedia.org/wiki?curid=694946" title="Gordon Earle Moore">
Gordon Earle Moore



</doc>
<doc id="694947" url="https://sk.wikipedia.org/wiki?curid=694947" title="Gordon E. Moore">
Gordon E. Moore



</doc>
<doc id="694948" url="https://sk.wikipedia.org/wiki?curid=694948" title="Timokles z Atén">
Timokles z Atén

Timokles () bol grécky sochár v 2. storočí pred Kr.
Timokles, syn a žiak aténskeho sochára Polykla, bol činný v polovici 2. storočia pred Kr. Plínius zaznamenal, že tvoril v období 156. olympiády (156 – 153 pred Kr.), t. j. v druhej polovici 2. stor. pred Kr..
Patril do rodiny aténskych sochárov, ktorí pôsobili aj v Ríme (užívali výhod rímskeho patronátu). Niektorí vedci sa domnievajú, že v priebehu niekoľkých generácií mohlo existovať niekoľko sochárov menom Polykles, možno príslušníkov tej istej rodiny.
Plínius uvádza, že sa odlievanie z bronzu počas helenistického obdobia po údajnej 140-ročnej prestávke (od 121. olympiády, 296 – 293 pred Kr.) opäť „oživilo“ za Polykla, Timokla a ďalších (po 156. olympiáde). Títo umelci už vraj nedosahovali niekdajšiu úroveň, ale aj napriek tomu vytvorili mnoho diel veľkej umeleckej hodnoty. Každopádne, okolo roku 150 – 125 pred Kr. túto umeleckú úroveň synovia Polykla, Timokles a Timarchides, posunuli o stupeň vyššie tvorbou kópii diel z klasického obdobia (napr. kópiou štítu Atény Parthenos pri výzdobe mramorového štítu Atény Kranajskej v Elateii). Takéto kópie čoskoro podporili nové odvetvie výroby dekoratívnych mramorových panelov, váz, ústí studní a oltárov (tzv. neoatické reliéfy) pre rímsky trh.
Pausanias uvádza, že vo fókidskej Elateii zhotovil so svojim bratom sochu boha Asklépia a tiež sochu bohyne Atény Kranajskej: „"Taktiež tunajšiu sochu vytvorili synovia Polykla. Bohyňa je vystrojená do boja a na jej štíte sa nachádzajú podobné výjavy, aké nájdeš v Aténach na štíte aténskej Panny (Parthenos)."“ Podľa Pausania bratia zhotovili aj sochu olympijského víťaza Agésarcha z Triteie.
Rané datovanie pôsobenia Timokla je založené na nápise z roku 185/4 pred Kr., v ktorom je syn Polykla z aténskeho dému Thorikos menovaný ako efébos (mladík vo veku 15 až 20 rokov, tento termín sa začal používať pre mladíkov, ktorých pripravovali na vojenskú službu). Na nápise sa samotné meno nezachovalo, ale poškodené miesto (medzera) pozostávajúce z ôsmich písmen bolo znalcami doplnené menom Timokles.
"Hranaté zátvorky v starogréckom texte dopĺňajú medzery (lacunae) a označujú písmená, ktoré sú nečitateľné alebo úplne stratené." 

</doc>
<doc id="694949" url="https://sk.wikipedia.org/wiki?curid=694949" title="Tokáreň (vrch v Belianskych Tatrách)">
Tokáreň (vrch v Belianskych Tatrách)

Tokáreň () je vrch Belianskych Tatier. Leží nad obcou Ždiar, približne severozápadne od Kežmarku.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú na severnom úpätí situovaný Ždiar, východne leží Lendak, západne Podspády a Tatranská Javorina a južne Tatranská Lomnica. Masív sa nachádza v Tatranskom národnom parku a tiež v národnej prírodnej rezervácii Belianske Tatry.
Opis.
Mohutný masív Tokárne leží v rázsoche, ktorá vybieha severným smerom z Bujačieho vrchu () v hlavnom hrebeni Belianskych Tatier. Západne sa nachádza vrch Zadné Jatky (), Gáflovka (), Veľký Grúň (), Javorinka (), Strednica () a Repisko (), severne leží Javorinka (), Magurka (), Filipský vrch () a Slodičovský vrch (), východne Bukovina (), Smrečiny (), Skalka (), Čierny vrch () a Pálenica () a južne Kobylí vrch (), Skalné vráta (), Bujačí vrch (), Predné () a Prostredné Jatky (). Západné svahy odvodňuje Tokárenský potok, južné a východné Babí potok a severné len krátke prítoky riečky Biela v povodí Popradu. Na vrchol nevedie značený turistický chodník.
Výhľady.
Turisticky neprístupný vrchol pokrýva súvislý lesný porast, ktorý neumožňuje rozhľad. Z odlesnených lokalít možno pozorovať okolité vrchy hlavného hrebeňa Belianskych Tatier, Spišskú Maguru, Levočské vrchy a mnohé prihraničné vrchy južného Poľska.
Prístup.
Tokáreň patrí do národnej prírodnej rezervácie Belianske Tatry, preto je podobne ako ostatné vrcholy tejto časti Tatier, turisticky neprístupný.

</doc>
<doc id="694952" url="https://sk.wikipedia.org/wiki?curid=694952" title="Výtvarný umelec">
Výtvarný umelec



</doc>
<doc id="694953" url="https://sk.wikipedia.org/wiki?curid=694953" title="Alexander Salzmann">
Alexander Salzmann

Alexander Salzmann (* 26. jún 1863/ 11./14. december 1870, Zavar† 30. marec/1. apríl 1958, Pata) bol slovenský výtvarný umelec, najmladší z ľudových sklomaliarov z rodiny Salzmannovcov. Býva považovaný za posledného starého majstra slovenskej ľudovej sklomaľby a spolu s manželmi Landsfeldovcami predstavuje "„akési premostenie umenia maľby na sklo medzi prvou a druhou polovicou 20. storočia“". 
Život.
Podľa "Slovenského biografického slovníka" sa Alexander narodil 11. decembra 1870 v Zavare a jeho otcom bol maliar Ferdinand Salzmann. Jeho matkou má byť podľa slovníka Anna, rodená Vyhlídalová a bratom stolár Vincent Salzmann. Murgašovej štúdia, z ktorej čerpala väčšina neskoršej literatúry i biografický slovník, uvádza ako dátum Alexandrovho narodenia 14. december 1870. Štúdia nespomína meno Alexandrovej matky, ale spomína brata Vincenta, ktorý mal žiť v neskoršom období spolu s Alexandrom a ich otcom v Pate. Záznamy cirkevnej matriky zo Šúroviec (zrejme s pôsobnosťou pre susedný Zavar) neobsahujú k uvedeným (a blízkym) dátumom žiaden záznam o krste osoby s menom Alexander Salzmann. Obsahujú však záznam o narodení a krste Alexandra Ladislava ("„Alexander Laudislaus“") z 26. júna 1863. Jeho rodičmi boli maliar ("„pictor“") Ferdinand Salzmann a Františka Viková („"Francisca Vik“"). "„Francisca Vild“" (niekedy aj "„Vileh“") mala mať podľa matriky s maliarom Ferdinandom Salzmannom ešte niekoľko ďalších detí: Hermína Salzmannová (1859), Ján Salzmann (1861) a Adolf Salzmann (1865). Záznamy z cirkevnej matriky v Šoporni (s pôsobnosťou pre Patu) potom spomínajú krst krátko žijúcej dcéry Františky (1873) a pre priezvisko matky uvádzajú tvar "„Wild“". Krst Alexandra Salzmana v decembri roku 1870 nepotvrdzujú ani záznamy zo Šoporne. Ako Františku ("Francisca") Wild(ovú) označuje Ferdinandovu manželku aj záznam zo sobášnej matriky v Račindole z 16. januára 1859.
Hoci rodina Salzmannovcov pochádzala z Bavorska, Alexander už po nemecky nerozprával. V literatúre sa dochovalo viacero jeho citátov v západoslovenskom nárečí. V ranom veku vyštudoval stolárstvo, no živil sa umenímsklomaľbou, v ktorej získal remeselnú zručnosť. Maľovať sa naučil od svojho otca Ferdinanda, na ktorého tvorbu nadviazal. Tvoril podľa pripravených "„plánov“". Svoje diela predával na jarmokoch, ale aj na objednávku. Začiatkom 20. storočia tvorila sklomaľba jeho hlavný zdroj príjmov. Podľa výpovede samotného Alexandra stála v období prvej ČSR jedna sklomaľba od 5 do 50 Kčs, po druhej svetovej vojne 100 až 300 Kčs. Po roku 1950 už obrazy nepredával, na čom sa zrejme podpísal aj jeho zhoršujúci sa zrak. Vytvoril však ešte niekoľko umelecky slabších diel pre Ústredie ľudovej umeleckej výroby. Po roku 1920 začali jeho tvorbu vyhľadávať aj zberatelia ľudového umenia a inštitúcie ako Vlastivedné múzeum v Bratislave. Niektoré diela vlastnil aj spolok Živena, odkiaľ sa dostali do Slovenského národného múzea. Veľká časť diela sa však stratila alebo bola zničená. 
Žil vo viacerých obciach na západe Slovenska, naposledy v Pate, kde aj zomrel.
Tvorba.
Alexander patril k plodným autorom. V jeho tvorbe možno rozlíšiť tri etapy. Podľa Pišútovej: "„Najlepšie z jeho prác pochádzajú z prvých desaťročí 20. storočia“".
Niektoré rané diela vytvoril podľa predlôh jeho otca Ferdinanda alebo spolu s otcom, pričom jeho podielom na nich bola zrejme len kvetinová výzdoba. Práve vďaka kvetom sú jeho obrazy identifikovateľné najľahšie: vyznačovali sa farebnosťou a usporiadaním. Spočiatku tvoril najmä obrázky s náboženskou tematikou: Kristus, Panna Mária, svätá Rodina, Ukrižovanie, Adam a Eva či svätci (patrón roľníkov, svätý Izidor ako oráč). Po roku 1920 vytvoril aj diela so svetskou tematikou (jánošíkovská tradícia), čím sa odlíšil od tvorby väčšiny slovenských sklomaliarov zameraných prevažne na religióznu tvorbu.
Jeho štýl je charakteristický farebnosťou a rustikálnymi rysmi, postavy sú statické. Niektoré motívy majú pôvod v Bavorsku a nemajú na Slovensku obdobu ("Premena pri omši svätej", svätá Genovéva). V najstarších dielach pravidelne používal osem-listé kvety so žltým stredom, červeným okolím a žltými či červenými lupeňmi lemovanými bielou farbou. Tie dopĺňal tulipánmi a spájal zelenými až tyrkysovými listami. V neskorších maľbách maľoval červené kvet so šestnástimi červeno-žltými lupeňmi. Ku koncu života sa prikláňal ku naturalizmu (tmavočervený kvetinový dekór a krikľavá zeleň) až k insitnej tvorbe. Maľoval schematicky a v súvislosti s horšiacim sa zrakom používal výrazné a krikľavé farby. Zároveň sa pri výbere motívov podriaďoval požiadavkám zákazníkov, čo dokladá veľké množstvo obrázkov s témou Božského Srdca a Nepoškvrneného Srdca Panny Márie.
Okrem sklomaľby tvoril aj maľované drevené rohové skrinky určené pre sakrálne plastiky do interiérov vidieckych domácností. Dvierka mali vyplnené sklom, ktoré zdobil jemu typickým kvetinovým vzorom. Maľoval aj na papier, skúšal aj portrét. V Západoslovenskom múzeu sa nachádzajú plátna s motívom svätej Kataríny, svätej Barbory a Trnavskej Panny Márie. V 20. rokoch 20. storočia tvoril aj poloobrazy na, ktoré oživoval technikou litografie rastlinným (kvetinovým) dekórom, charakteristickým pre jeho prvotnú tvorbu. Ku koncu života sa vrátil k náboženskej tematike. Podľa vlastných slov mal maľovať aj steny a oltáre v niektorých západoslovenských chrámoch, pričom tieto diela mali byť neskôr zatreté. Na plech maľoval reklamy.
Dnes sa jeho diela nachádzajú vo viacerých slovenských múzeách či galériách, najmä v Hlohovci, ale aj v Oravskej galérii v Dolnom Kubíne, Východoslovenskom múzeu v Košiciach (1992) alebo Západoslovenskom múzeu v Trnave či Slovenskej národnej galérii v Bratislave.
Hodnotenie.
Veľký vplyv na Salzmannovo hodnotenie v slovenskej literatúre mala najmä Murgašovej štúdia, ktorá Salzmanna hodnotí slovami: "„nebol typom umelca ako napríklad jeho otec a ded, ktorí okrem technickej zručnosti mali i citový vzťah a osobné zainteresovanie na maľbe ako na určitom druhu umeleckej činnosti [...] išlo [mu] predovšetkým o remeselnú zručnosť so zreteľom na finančný profit."“ "„[...S]vojou tvorbou nadviazal na tradíciu, pokračoval v nej, preberajúc sprvu všetky kladné prvky, neskôr sa pod nátlakom hospodárskych vplyvov preorientoval, v čom ukázal jeden z ďalších stupňov vývoja ľudového maliarstva, pre existenciu ktorého prestávali byť čím ďalej tým menej priaznivé podmienky. Je to stupeň tematickej šírky, no zároveň diletantizmu a sprofanovania; no i tak sa uchoval v jeho maľbách na skle technický spôsob maľovania obrázkov na skle až do polovice nášho storočia. Alexander Salzmann bol posledným zo starých ‚pôvodných‘ ľudových maliarov malieb na skle; v jeho obrázkoch je rozkvet i úpadok tohto starého druhu ľudového umenia.“"

</doc>
<doc id="694954" url="https://sk.wikipedia.org/wiki?curid=694954" title="Marge Kõrkjasová">
Marge Kõrkjasová

Marge Kõrkjasová (; * 8. máj 1974) je estónska plavkyňa. Zúčastnila sa Letných paralympijských hier 1992 v Barcelone, Letných paralympijských hier 1996 v Atlante, Letných paralympijských hier 2000 v Sydney a Letných paralympijských hier 2004 v Aténach. Celkovo získala 7 medailí: 2 zlaté, 4 strieborné a 1 bronzovú.
Športová činnosť.
Na svetovom šampionáte v plávaní v argentínskom meste Mar del Plata v roku 2002 získala dve strieborné medaily: 50 a 100 voľným štýlom (S12).
Paralympijské hry.
Na Letných paralympijských hrách 1992 v Barcelone získala striebro na 50 metrov voľným štýlom (B2) a bronz na 100 metrov voľným štýlom (B2). Na Letných paralympijských hrách 1996 v Atlante získala zlato na 50 metrov voľným štýlom (B2) a zlato na 100 metrov voľným štýlom (B2) a striebro na 100 metrov znakom (B2). Na Letných paralympijských hrách 2000 v Sydney získala striebro na 50 voľným štýlom (S12) a na Letných paralympijských hrách 2004 v Aténach získala opäť striebro v rovnakej disciplíne. Pred Letnými paralympijskými hrami 2016 v Riu mala 7 z 19 medajlí estónskeho paralympijského tímu na letných olympiádach.

</doc>
<doc id="694981" url="https://sk.wikipedia.org/wiki?curid=694981" title="Panošiná">
Panošiná

Panošiná () je vrch v Malej Fatre. Leží približne severne od Vrútok. 
Poloha.
Nachádza sa v centrálnej oblasti pohoria, v geomorfologickom podcelku Krivánska Fatra a jej časti Krivánske Veterné hole. Vrch leží v Žilinskom kraji, v okrese Martin a na katastrálnom území obce Lipovec. Najbližšími sídlami sú južne situované Vrútky a juhovýchodne ležiaci Lipovec, severozápadne sa nachádza Strečno a Nezbudská Lúčka. Územie je súčasťou Národného parku Malá Fatra. 
Opis.
Vrch leží v rázsoche, ktorá vybieha južným smerom zo Suchého () v hlavnom hrebeni, a v masíve Kľačianskej Magury sa stáča na juhozápad. Západne sa nachádza Rázsošná (), Grúň (), Rakytie (), Domašín () a Krivé (), severne Plešel (), Kopa (), Lipovská Magura () a Suchý (), východne Kľačianska Magura (), Kýčera () a Kozinec () a južne Malá kopa () a Diaľna (). Masív patrí do povodia blízkeho Váhu, kde vodu odvádzajú len kratšie a nestále vodné toky. V okolí prebiehali počas SNP tuhé boje a v neďalekom sedle sú hroby neznámych vojakov.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je vidieť okolité vrchy Malej Fatry, no tiež časť Žilinskej a Turčianskej kotliny, pri priaznivých podmienkach aj Kysuckú vrchovinu, Javorníky, Moravsko-sliezske Beskydy s Lysou horou, Súľovské vrchy, Vtáčnik, Veľkú Fatru a Nízke Tatry.

</doc>
<doc id="694986" url="https://sk.wikipedia.org/wiki?curid=694986" title="Jeffrey Donovan">
Jeffrey Donovan

Jeffrey Donovan (* 11. máj, 1968, Amesbury, Massachusetts, USA) je americký herec. 
Detstvo a mladosť.
Donovan sa narodil ako prostredný z troch synov. Donovanova matka vychovávala svojich synov sama na sociálnej pomoci po tom, čo ich otec opustil rodinu. Niekoľkokrát sa presťahovali, kým sa usadili v Amesbury, v Massachusetts.
Na strednej škole v Amesbury bol Donovan mentorovaný učiteľom, ktorý mu pomohol založiť dramatický krúžok a nájsť súkromné štipendium, ktoré mu umožnilo zúčastniť sa letného programu, ktorý mu pomohol naštartovať hereckú kariéru. Navštevoval Bridgewater State College a potom prestúpil na University of Massachusetts Amherst, kde získal bakalársky titul v odbore dráma. Neskôr získal titul Master of Fine Arts na postgraduálnom hereckom programe New York University.
Kariéra.
Film a televízia.
Donovan hosťoval v niekoľkých televíznych seriáloch. Menšiu rolu si zahral vo filme "Záhada Blair Witch 2", z roku 2000. V roku 2004 získal svoju prvú hlavnú úlohu v americkom remaku britského televízneho seriálu "Touching Evil" po boku herečky Very Farmigy. V rokoch 2007 až 2013 účinkoval v hlavnej úlohe v televíznom seriály "Agent". Po boku Angeliny Jolie a Johna Malkovicha, si zahral v dráme "Výmena", z roku 2008.
V roku 2015 mal Donovan opakujúcu hosťujúcu rolu v televíznom seriály "Fargo" . V roku 2019 stvárnil právnika, vo filme "Ted Bundy: Diabol s ľudskou tvárou". 
V roku 2021 bol obsadený ako detektív série pre 21. sériu televízneho seriálu "Zákon a poriadok". 
Divadlo.
Donovan účinkoval na javisku v rôznych divadelných inscenáciách. Je tiež rozhlasovým hercom. 
Súkromný život.
Donovan má viac ako 20 rokov skúseností s bojovými umeniami. Na vysokej škole získal čierny pás v Shotokan karate a súťažil po celom štáte. Neskôr vyše šesť rokov študoval aikido a brazílske džiu-džicu.
Je ženatý s modelkou a herečkou Michelle Woods, s ktorou sa zosobášili v roku 2012. Majú spolu tri deti. 

</doc>
<doc id="694990" url="https://sk.wikipedia.org/wiki?curid=694990" title="Počúvadlianske Jazero (mestská časť)">
Počúvadlianske Jazero (mestská časť)

Počúvadlianske Jazero je mestská časť Banskej Štiavnice.
Dejiny.
Územie mestskej časti pôvodne patrilo obci Počúvadlo. Rekreačná oblasť je od 1. júla 1980 súčasťou mesta Banská Štiavnica. Nenachádzajú sa tu žiadne ulice.

</doc>
<doc id="694992" url="https://sk.wikipedia.org/wiki?curid=694992" title="Ferdinand Salzmann">
Ferdinand Salzmann

Ferdinand Salzmann (* asi 1830, Vinosady† 30. marec 1913, Pata) bol výtvarný umelec, vedúca osobnosť súvekej západoslovenskej ľudovej sklomaľby. Výtvarne najvýznamnejší člen umeleckej rodiny Salzmannovcov, sklomaliarov. Maľoval náboženskú (kresťanskú) tematiku.
Život.
Pôvod.
Ferdinandov otec, tiež Ferdinandhoci niektoré zdroje uvádzajú, že meno je neznáme pochádzal zrejme z Bavorska a na územie dnešného Slovenska prišiel niekedy pred rokom 1830. Za obec Kočišdorf (Veľké Tŕnie, Vinosady pri Pezinku) mal dvanásť rokov slúžiť vo vojsku, za čo ho obec prijala za svojho občana a hájnika. Popri zamestnaní mal maľovať ľuďom obrázky. Záznam z cirkevného registra mesta Modra uvádza akéhosi maliara („"pictor“") Ferdinanda Salzmanna, ktorý zomrel v septembri 1854 vo veku 52 rokov.
"Slovenský náučný slovník" (1932) píše v hesle o ľudovom umení o akomsi „Ferdinandovi Salcmanovi“ takto: "„Bývalý vojak a potom hájnik obce Račišdorfa pri Pezinku, žijúci v 19. stor[očí]. V lete hájil role a vinohrady, v zime pilne maľoval obrazy na skle. Na jar potom jeho žena obrazy v drevenej ‚krošne‘ na chrbte po dedinách predávala. Salcman maľoval aj nábytok: lavice, skrine, truhly, tulipány, lístočky a najmä hrebíčky na nábytku maľované prezradzujú tú istú techniku a farby ako obrazy na skle. Najbohatšiu kolekciu obrazov pečlive sosbieral dr. A. Václavík pre Vlastivedné muzeum v Bratislave. Salcmanove obrazy najdeme skoro vo všetkých väčších muzeách Republiky. Typické sú jeho ‚Večere Pána‘, ktorých je známe niekoľko typov.“" Salzmanov obraz na skle (s. 314) je jedným z mála farebných obrázkov v slovníku. Keďže niektoré salzmannovské diela sú pomerne ťažko priraditeľné ku konkrétnej osobe, je možné, že časť údajov, ktoré slovník spomína sa vzťahovala až k Ferdinandovisynovi.
Pôsobenie.
Podľa literatúry sa Ferdinand narodil asi v roku 1830 vo Vinosadoch. Matričný záznam o jeho sobáši v Račindole z roku 1859 hovorí, že pochádzal zo Šúroviec ("Nagy Súr") a že mal v čase sobáša 28 rokov, čo približne zodpovedá rokom narodenia 1830/1831.
Pôvodne začal Ferdinand študovať teológiu, no neskôr so štúdiom pre odpor otca skončil a vyučil sa za stolára. Okrem remeselnej činnosti príležitostne maľoval obrázky. Počas prusko-rakúskej vojny odišiel bývať do Zavaru, neskôr býval v Šúrovciach, Šoporni a v Pate, kde aj zomrel. Sklomaľbe sa venoval aj jeho syn Alexander Salzmann.
Podľa informácií Ferdinandovho syna Alexandra Salzmanna mal Ferdinand zomrieť 30. marca 1913 v Pate. Tento údaj poskytuje aj neskoršia literatúra.
Deti.
Podľa "Slovenského biografického slovníka" bola Ferdinandovou manželkou Anna, rodená Vyhlídalová a okrem syna Alexandra mal syna Vincenta Salzmanna. Staršia štúdia, z ktorej čerpala väčšina neskoršej literatúry i biografický slovník, uvádza ako dátum Alexandrovho narodenia 14. december 1870. Štúdia nespomína meno Alexandrovej matky, ale spomína brata Vincenta, ktorý mal žiť v neskoršom období spolu s Alexandrom a ich Ferdinandom v Pate. Záznamy cirkevnej matriky zo Šúroviec (zrejme s pôsobnosťou aj pre susedný Zavar) neobsahujú k uvedeným (a blízkym) dátumom žiaden záznam o krste osoby s menom Alexander Salzmann. Obsahujú však záznam o narodení a krste Alexandra Ladislava ("„Alexander Laudislaus“") z 26. júna 1863. Alexandrovými rodičmi boli maliar ("„pictor“") Ferdinand Salzmann a Františka Viková („"Francisca Vik“"). Františka ("„Francisca Vild“", niekedy aj "„Vileh“") mala mať podľa matriky s maliarom Ferdinandom Salzmannom ešte niekoľko ďalších detí: Hermína Salzmannová (1859), Ján Salzmann (1861) a Adolf Salzmann (1865). Záznamy z cirkevnej matriky v Šoporni (s pôsobnosťou pre Patu) potom spomínajú krst krátko žijúcej dcéry Františky (1873) a pre priezvisko matky uvádzajú tvar "„Wild“". Krst Alexandra Salzmana v decembri roku 1870 nepotvrdzujú ani záznamy zo Šoporne. Ako Františku ("Francisca") Wild(ovú) označuje Ferdinandovu manželku aj záznam zo 16. januára 1859, zo sobášnej matriky v Račindole, odkiaľ Františka pochádzala.
Dielo.
Ferdinand sa venoval hlavne sklomaľbe, v ktorej znázorňoval náboženské (kresťanské) motívy ako Pieta (Sedembolestná Panna Mária), Posledná večera, Adam a Eva, Korunovanie Panny Márie, "Ježiško so zemeguľou a svätý Ján Krstiteľ", "Pražské Jezuliatko a sv. Ján Nepomucký" a postavy svätcov (svätá Katarína, Barbora, Rozália, Izidor (patrón roľníkov znázornený Ferdinandom ako oráč), Genovéva, Ján Nepomucký).
Veľký vplyv mal na tvorbu svojho syna Alexandra, ktorý s ním zrejme vytvoril niektoré svoje prvé diela a ktorý prebral jeho podklady. 
"„Jeho práce svedčia o umeleckom cítení autora, o u zmysle pre tvarovú a farebnú proporčnosť“" a patria medzi najkultivovanejšie v regióne.
Hodnotenie.
Irena Murgašová (1952) Ferdinandovu tvorbu porovnáva s tvorbou jeho syna Alexandra Salzmanna slovami: "„Alexander Salzmann nebol typom umelca ako napríklad jeho otec [Ferdinand] a ded, ktorí okrem technickej zručnosti mali i citový vzťah a osobné zainteresovanie na maľbe ako na určitom druhu umeleckej činnosti [...] išlo [Alexandrovi] predovšetkým o remeselnú zručnosť so zreteľom na finančný profit."“

</doc>
<doc id="694996" url="https://sk.wikipedia.org/wiki?curid=694996" title="Čierny vrch (vrch v Belianskych Tatrách)">
Čierny vrch (vrch v Belianskych Tatrách)

Čierny vrch () je vrch Belianskych Tatier. Leží nad osadou Tatranská Kotlina, približne severozápadne od Kežmarku.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú severne situovaný Ždiar a juhovýchodne ležiaca Tatranská Kotlina, východne leží Lendak a Výborná a južne Kežmarské Žľaby a Tatranská Lomnica. Masív sa nachádza v Tatranskom národnom parku.
Opis.
Čierny vrch leží v rázsoche, ktorá vybieha severovýchodným smerom z Bujačieho vrchu () v hlavnom hrebeni Belianskych Tatier. Severne sa nachádza Tokáreň (), Slodičovský vrch (), Bukovina () a Skalka (), východne Smrečiny (), Husár () a Pálenica (), južne Kobylí vrch (), Faixová skala () a Skalné vráta () a západne Bujačí vrch (), Predné () a Prostredné Jatky (), Gáflovka () a Javorinka (). Oblasť patrí do povodia rieky Poprad a jeho prítoku Biela, do ktorej zo severných svahov vodu odvádza Babí potok, z južných voda odteká bezmenným potok. Na vrchol nevedie značený turistický chodník.
Výhľady.
Vrchol pokrýva nesúvislý lesný porast s mnohými holinami, ktoré umožňujú rozhľad. Z vhodných častí možno pozorovať okolité vrchy hlavného hrebeňa Belianskych Tatier, Spišskú Maguru, Levočské a Volovské vrchy a Popradskú kotlinu.
Prístup.
Čierny vrch sa nachádza už mimo národnej prírodnej rezervácie Belianske Tatry, no je súčasťou Tatranského národného parku a keďže naň nevedie značený turistický chodník, prístup naň nie je žiadúci.

</doc>
<doc id="694998" url="https://sk.wikipedia.org/wiki?curid=694998" title="Marge Kõrkjas">
Marge Kõrkjas



</doc>
<doc id="695003" url="https://sk.wikipedia.org/wiki?curid=695003" title="Galaktozémia">
Galaktozémia

Galaktozémia (z gréckeho "γαλακτόζη" + "αίμα", galaktóza + krv, hromadenie galaktózy v krvi) je vzácna dedičná metabolická porucha, ktorá ovplyvňuje schopnosť správne metabolizovať galaktózu. Je spôsobená nedostatkom niektorého z enzýmov, ktoré sa účastnia metabolizmu galaktózy. Dedičnosť galaktozémie je autozomálne recesívna. 
História.
Friedrich Goppert (1870-1927) opísal galaktozémiu ako prvý v roku 1917. Skupina vedená Hermanom Kalckarom potom v roku 1956 zistila, že je táto porucha spôsobená poruchou v metabolizme galaktózy. Robert Guthrie vyvinul test použiteľný u novorodencov, pomocou ktorého možno odhaliť galaktozémiu.
Výskyt.
Galaktozémia sa vyskytuje asi u 1 zo 60,000 narodených detí európskeho pôvodu. V iných populáciách sa môže tento pomer líšiť. Galaktozémia je asi stokrát bežnejšia (1:450 narodení) u írskych kočovníkov.
Druhy.
Existuje niekoľko druhov galaktozémie podľa toho, ktorý enzým dráhy nie je prítomný v dostatočnom množstve. Medzi hlavné patria:
Pri nedostatočnom metabolizme glukózy sa glukóza spracováva aldózareduktázou, ktorá ju redukuje na galaktitol. Hromadenie galaktitolu môže viesť k tvorbe katarákt v šošovke.

</doc>
<doc id="695005" url="https://sk.wikipedia.org/wiki?curid=695005" title="Glykoalkaloid">
Glykoalkaloid

Glykoalkaloidy sú skupinou chemických zlúčenín odvodených od alkaloidov, ku ktorým sú pripojené cukrové skupiny. Niektoré z nich sú potenciálne toxické, jedy sa bežne vyskytujú v rastlinnom druhu ľuľok sladkohorký ("Solanum dulcamara") a iných rastlinách rodu "Solanum" vrátane zemiakov.
Typickým glykoalkaloidom je solanín (zložený z cukru solanózy a alkaloidu solanidínu), ktorý sa nachádza v zemiakoch. Alkaloidná časť glykoalkaloidu sa tiež všeobecne označuje ako aglykón. Neporušený glykoalkaloid sa slabo absorbuje z gastrointestinálneho traktu, čo spôsobuje podráždenie gastrointestinálneho traktu. Aglykón sa absorbuje a predpokladá sa, že je zodpovedný za pozorované príznaky nervového systému.
Glykoalkaloidy majú typicky horkú chuť a spôsobujú pocit pálenia a podráždenie v zadnej časti úst a na boku jazyka. Obyvatelia Aymarov v Bolívii používajú chuť na zistenie hladín glykoalkaloidov v zemiakoch na určenie bezpečnosti rôznych kultigénov.
Hoci to nie je bežne dostupné, detekcia alkaloidov v tkanivách alebo moči je možná laboratórnou diagnostikou.
Predaj liekov na báze glykoalkaloidov predávaných spoločnosťou Lane Labs USA Inc. určených na prevenciu rakoviny kože bol zakázaný FDA v roku 2004.

</doc>
<doc id="695019" url="https://sk.wikipedia.org/wiki?curid=695019" title="Zoznam vrcholov v Turzovskej vrchovine">
Zoznam vrcholov v Turzovskej vrchovine

Zoznam vrcholov v Turzovskej vrchovine zahŕňa pomenované vrcholy s nadmorskou výškou nad Zoznam vychádza z údajov, dostupných na stránkach hiking.sk a podrobnej turistickej mape.

</doc>
<doc id="695022" url="https://sk.wikipedia.org/wiki?curid=695022" title="Sead Kolašinac">
Sead Kolašinac

Sead Kolašinac (* 20. jún 1993, Karlsruhe, Nemecko) je obranca narodený v Nemecku a reprezentujúci Bosnu a Hercegovinu, ktorý momentálne pôsobí vo francúzskom klube Olympique Marseille.
Klubová kariéra.
Mládežnícke kluby.
Kolašinac začínal s futbalom v rodnom klube Karlsruher SC, do ktorého vstúpil v roku 2001. V roku 2009 sa presťahoval do TSG 1899 Hoffenheim. O rok neskôr prešiel do VfB Stuttgart. V januári 2011 odišiel do Schalke 04.
Schalke 04.
Svoj profesionálny debut absolvoval proti Greuther Fürth 15. septembra 2012 vo veku 19 rokov. Dňa 4. decembra debutoval v Lige majstrov UEFA vonku proti Montpellieru. 13. decembra 2015 strelil svoj prvý profesionálny gól proti FC Augsburg.
Arsenal.
V júni 2017 podpísal päťročnú zmluvu s anglickým tímom Arsenal. Oficiálne debutoval za Arsenal 6. augusta 2017 v FA Community Shield proti Chelsea. Podarilo sa mu streliť gól a vyhrať prvú profesionálnu trofej. O týždeň neskôr debutoval v lige proti Leicesteru City. 28. októbra 2017 strelil svoj prvý ligový gól pri výhre nad Swansea City. V sezóne 2019/20 vyhral s Arsenalom anglický FA Cup.
Schalke 04 (hosťovanie).
V januári 2021 bol poslaný na hosťovanie do svojho bývalého klubu Schalke 04.
Olympique Marseille.
V januári 2022 prestúpil do francúzskeho klubu Olympique Marseille do júna 2023. Svoj prvý zápas odohral 4. februára proti Angers. Svoj prvý gól strelil 13. novembra pri výhre nad AS Monaco.
Reprezentačná kariéra.
Kolašinac reprezentoval Nemecko na rôznych mládežníckych úrovniach no rozhodol sa reprezentovať Bosnu a Hercegovinu na seniorskej úrovni.
V novembri 2013 schválila FIFA jeho žiadosť o zmenu športového občianstva z nemeckého na bosnianske a v tom mesiaci, 18. novembra debutoval v reprezentácii Bosny a Hercegoviny v priateľskom zápase proti Argentíne.
V júni 2014 bol nominovaný na Majstrovstvá sveta vo futbale 2014, prvú veľkú súťaž krajiny. Na turnaji odohral všetky tri zápasy v skupine.
Štatistiky.
Klubové.
"K 26. marcu 2023"
Poznámky
 1 Liga majstrov UEFA
 2 Európska liga UEFA
 3 Supercopa de España
 4 FA Community Shield
 5 Európska konferenčná liga UEFA
Medzinárodné.
"K 26. marcu 2023"
Úspechy.
Arsenal

</doc>
<doc id="695026" url="https://sk.wikipedia.org/wiki?curid=695026" title="Živčáková (vrch v Turzovskej vrchovine)">
Živčáková (vrch v Turzovskej vrchovine)

Živčáková alebo Varechovka () je vrch v Turzovskej vrchovine. Leží nad obcou Korňa, približne západne od Turzovky. Na juhozápadnom úbočí je rovnomenné pútnické miesto.
Poloha.
Nachádza sa na juhu centrálnej časti vrchoviny, v geomorfologickom podcelku Zadné vrchy. Vrch leží v Žilinskom kraji, v okrese Čadca a zasahuje na katastrálne územie obce Korňa a sčasti aj mesta Turzovka. Najbližšími sídlami sú severozápadne situovaná Nižná Korňa, východne sa nachádza Turzovka a juhozápadne Vysoká nad Kysucou. Územie je súčasťou Chránenej krajinnej oblasti Kysuce. 
Opis.
Živčáková leží na konci hrebeňa, ktorý vedie z hraničného vrchu Lukavice () juhovýchodným smerom cez Kelčov () a postupne sa stáčajúcom východne cez Okrúhlu (). Južným smerom masív vymedzuje údolie rieky Kysuca a zo severu údolie Kornianky, ktoré dané územie odvodňujú. Severne sa nachádza Čupeľ (), Malíkovci (), Javorová () a Vysoká (), východne Komarov vrch (), Živčákov vrch () a Veľká lúka (), južne Kamenité (), Rusinov vrch (), Pavlov vrch () a Galkovo () a západne Vrchtretina (), Okrúhla () a Kelčov (). Na juhozápadných svahoch stojí na pútnickom mieste Kaplnka Panny Márie Kráľovnej Pokoja, kam vedú krížové cesty z okolia. Ďalší chrám je v blízkej lokalite U Zelenkov. Niektoré mapy označujú vrch názvom Varechovka.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je vidieť okolité vrchy Turzovskej vrchoviny, no tiež Javorníky, Kysucké Beskydy a Moravsko-sliezske Beskydy.
Prístup.
Na vrchol nevedie značený turistický chodník, no z Turzovky je pod vrchol vybudovaná krížová cesta. Na západné úbočie vedie do osady Zelienkovci cesta.

</doc>
<doc id="695027" url="https://sk.wikipedia.org/wiki?curid=695027" title="Vpísaná kružnica">
Vpísaná kružnica

Vpísaná kružnica konvexného mnohouholníka je kružnica, ktorá má s každou stranou daného mnohouholníka práve jeden spoločný bod, v ktorom sa dotýkajú (tangent). Jej stred leží vždy vo vnútri mnohouholníka a vzdialenosti tohto stredu k jednotlivým bodom, v ktorých sa dotýka strán mnohouholníka sú rovnaké. 
Mnohouholník, do ktorého sa môže skonštruovať vpísaná kružnica sa nazýva aj dotyčnicový (strany mnohouholníka sú dotyčnice) alebo tangenciálny.
Nie každý konvexný mnohouholník je dotyčnicový (napríklad obdĺžnik).
V pravidelnom mnohouholníku (napr. rovnostranný trojuholník, štvorec, pravidelný šesťuholník...), v ktorom sa dá vždy zostrojiť vpísaná kružnica, sa vpísaná kružnica dotýka jednotlivých strán v ich strede.
Vpísanú kružnicu nie je možné skonštruovať vo vnútri konkávneho mnohouholníka.
Vpísaná kružnica trojuholníka.
Vpísaná kružnica trojuholníka má stred v priesečníku osí vrcholových uhlov trojuholníka a leží vo vnútri kružnice deviatich bodov. Pre každý trojuholník je možné zostrojiť vpísanú kružnicu. Vzorec pre výpočet polomeru tejto kružnice je
formula_1
kde formula_2 je obsah a formula_3 je obvod trojuholníka.
Gergonnov bod.
Spojnice dotykových bodov vpísanej kružnice s protiľahlými vrcholmi trojuholníka sa pretínajú v jednom bode, ktorý sa nazýva Gergonnov bod, po francúzskom matematikovi Josephovi Gergonneovi. Gergonnov bod vždy leží vo vnútri trojuholníka.
Popis obrázku:

</doc>
<doc id="695029" url="https://sk.wikipedia.org/wiki?curid=695029" title="Timarchides (starší)">
Timarchides (starší)

Timarchides () bol grécky sochár v 2. storočí pred Kr.
Timarchides bol syn a žiak aténskeho sochára Polykla. Pausanias opakovane spomína spoluprácu „synov Polykla“, Timarchida a Timokla a keďže Plínius zaradil Timokla medzi sochárov (iniciátorov klasického prúdu), ktorí tvorili v období 156. olympiády (156 – 153 pred Kr.), t. j. v druhej polovici 2. stor. pred Kr., takže aj on tvoril v tomto období.
Patril do rodiny aténskych sochárov, ktorí pôsobili aj v Ríme (užívali výhod rímskeho patronátu). Niektorí vedci sa domnievajú, že v priebehu niekoľkých generácií mohlo existovať niekoľko sochárov menom Polykles, možno príslušníkov tej istej rodiny.
Plínius uvádza, že sa odlievanie z bronzu počas helenistického obdobia po údajnej 140-ročnej prestávke (od 121. olympiády, 296 – 293 pred Kr.) opäť „oživilo“ za Polykla, Timokla a ďalších (po 156. olympiáde). Títo umelci už vraj nedosahovali niekdajšiu úroveň, ale aj napriek tomu vytvorili mnoho diel veľkej umeleckej hodnoty. Každopádne, okolo roku 150 – 125 pred Kr. túto umeleckú úroveň synovia Polykla, Timarchides a Timokles, posunuli o stupeň vyššie tvorbou kópii diel z klasického obdobia (napr. kópiou štítu Atény Parthenos pri výzdobe mramorového štítu Atény Kranajskej v Elateii). Takéto kópie čoskoro podporili nové odvetvie výroby dekoratívnych mramorových panelov, váz, ústí studní a oltárov (tzv. neoatické reliéfy) pre rímsky trh.
Pausanias uvádza, že vo fókidskej Elateii zhotovil so svojim bratom sochu boha Asklépia a tiež sochu bohyne Atény Kranajskej: „"Taktiež tunajšiu sochu vytvorili synovia Polykla. Bohyňa je vystrojená do boja a na jej štíte sa nachádzajú podobné výjavy, aké nájdeš v Aténach na štíte aténskej Panny (Parthenos)."“ Podľa Pausania bratia zhotovili aj sochu olympijského víťaza Agésarcha z Triteie. To, že Timarchides vytváral aj sochy športovcov potvrdzuje aj Plínius.
Pre poznanie Timarchidovho umenia je však rozhodujúca predovšetkým socha Apolóna s kitharou (Apollón Kitharoidos), ktorá sa podľa Plínia nachádzala v chráme Apolóna Sosiana v Ríme. Toto dielo sa zachovalo v niekoľkých rímskych kópiách, z ktorých najznámejšia je socha Apolóna z Kyrény vystavená v Britskom múzeu v Londýne. Postava boha je v spodnej časti zahalená plášťom obopínajúcim nohy a časti trupu (dokonale sú stvárnené drapérie), ľavá noha je nadvihnutá a pravú ruku dvíha nad hlavu podobne ako Apolón Lykajský, ľavá drží kitharu (kitharis, lýra s tromi až piatimi strunami ). Dielo, evidentne inšpirované Praxitelom, malo v cisárskej dobe veľký úspech a okrem spomínaných kópií sú známe početné reprodukcie na drahokamoch, sarkofágoch a rôznych reliéfoch.

</doc>
<doc id="695041" url="https://sk.wikipedia.org/wiki?curid=695041" title="Skalka (vrch v Belianskych Tatrách)">
Skalka (vrch v Belianskych Tatrách)

Skalka () je vrch Belianskych Tatier. Leží nad obcou Ždiar, približne severozápadne od Kežmarku.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Lendak. Najbližšími sídlami sú severozápadne situovaný Ždiar, južne ležiaca Tatranská Kotlina a východne obec Lendak. Masív sa nachádza v ochrannom pásme Tatranského národného parku a západné svahy pokrýva prírodná rezervácia Skalka.
Opis.
Skalka leží v horskom chrbte, ktorý je od zvyšku Belianskych Tatier oddelený Ždiarskou dolinou a vybieha južným smerom z Bukoviny () v Spišskej Magure. Skalku tvorí hrebeň v tvare oblúka, prehnutého na sever a niektoré zdroje za vrchol považujú vysokú východnejšiu kótu. Západne sa nachádzajú Predné Jatky (), Gáflovka (), Tokáreň (), Javorinka () a Magurka (), severne leží Slodičovský vrch (), Furmanec () a Bukovina (), východne Smrečiny () a Krivé () a južne Pálenica (), Husár (), Kobylí vrch (), Faixová skala (), Čierny vrch a Bujačí vrch (). Oblasť patrí do povodia rieky Poprad, kde vodu zo západných svahov odvádza riečka Biela, z východných jej prítok Slobodov potok. Na vrchol nevedie značený turistický chodník.
Výhľady.
Vrchol pokrýva nesúvislý riedky lesný porast, ktorý umožňuje obmedzený rozhľad. Z vhodných častí možno pozorovať okolité vrchy hlavného hrebeňa Belianskych Tatier a Spišskú Maguru, sčasti tiež Levočské a Volovské vrchy.
Prístup.
Skalka sa nachádza mimo národnej prírodnej rezervácie Belianske Tatry, no v ochrannom pásme Tatranského národného parku. Západná časť je prírodnou rezerváciou a na vrchol nevedie značený turistický chodník. Prístup je tak možný neznačenými chodníkmi z okolia.

</doc>
<doc id="695046" url="https://sk.wikipedia.org/wiki?curid=695046" title="Skalnatá (vrch v Malej Fatre)">
Skalnatá (vrch v Malej Fatre)

Skalnatá () je vrch v Lúčanskej Malej Fatre. Leží nad obcou Višňové, približne juhovýchodne od Žiliny. 
Poloha.
Nachádza sa v centrálnej oblasti pohoria, v geomorfologickom podcelku Lúčanská Fatra a jej časti Lúčanské Veterné hole. Vrch leží v Žilinskom kraji, v okrese Žilina a zasahuje na katastrálne územie obce Turie a Višňové. Najbližšími sídlami sú severozápadne situované Višňové a Turie, severne ležia Stráňavy a východne Vrútky. 
Opis.
Skalnatá je súčasťou rázsochy, vedúcej západným smerom z Minčola () v hlavnom hrebeni. Západne sa nachádza vrch Kozol (), Jastrabná (), Čipčie () a Dolná roveň (), severne je sedlom oddelená Horná roveň (), Valientov diel (), Hoblík () a Polom (), východne Rázsošná (), Úplaz (), Malý Minčol (), sedlom oddelený Minčol () a Dlhá lúka () a južne Zázrivá (), Krížava (), Veľká lúka () a Skalka (). Južné a západné svahy sa zvažujú do Turskej doliny, ktorou voda odteká Turianskym potokom do Rajčanky, vodu zo severných svahov odvádza Višňovskou dolinou potok Rosinka do Váhu. Juhozápadné svahy pokrýva prales a na vrchol nevedie značený chodník.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou a skalných častí je vidieť okolité vrchy Malej Fatry a Žilinskú kotlinu, pri priaznivých podmienkach aj Kysuckú vrchovinu, Oravské i Kysucké Beskydy, Javorníky, Moravsko-sliezske Beskydy, Súľovské a Strážovské vrchy.

</doc>
<doc id="695063" url="https://sk.wikipedia.org/wiki?curid=695063" title="Šúľance">
Šúľance

Šúľance (nárečovo "bedere", "cibliky", "cikoški", "kokocíky", "kokoški", "kokošky", "šuferle" alebo "škorce") sú gastronomický výrobok slovenskej kuchyne pripravený z vajec, múky, soli, uvarených a nastrúhaných zemiakov. Často sa podávajú s cukrom alebo makom. Názov jedla pochádza zo slova „šúľať“ a príprava cesta je podobná ňokovému.

</doc>
<doc id="695069" url="https://sk.wikipedia.org/wiki?curid=695069" title="Delphi (Embarcadero)">
Delphi (Embarcadero)



</doc>
<doc id="695070" url="https://sk.wikipedia.org/wiki?curid=695070" title="Jezabel">
Jezabel

Jezabel bola dcéra Sidónského kráľa Etbaála a manželkou Izraelského kráľa Achaba. Keďže nemala Izraelské korene, ale Sidónske, bola navyknutá na mnohobožstvo, mágiu a nemravné uctievanie Baálov a Ašier. K tejto modloslužbe zvádzala aj svojho muža Achaba a spolu s ním celý Izrael. Tak Boh tvrdo trestal Izrael v čase kráľa Achaba a jeho synov. 
Jezabel zomrela vyhodením z okna počas sprisahania kráľa Jehu-a, vo veku cca 60 rokov. Za všetko zlo, čo urobila v Izraeli jej Boh predpovedal, že sa jej telo nedostane do hrobu, ale že ho požerú psy a nebeské vtáctvo a bude ležať zohavená na hnoji. 
Smrť Jezabel.
Jezabel bola zavraždená - vyhodená z okna, počas sprisahania Izraelského kráľa Jehu-a. Jehu bol vysoký vojenský hodnostár. Prišiel za ním prorok Elizeus a pomazal ho za kráľa nad Izraelom. Keď sa to dopočuli vojaci jeho posádky, skladali mu pod nohy svoje plášte (symbol uznania za kráľa, niečo podobné zažil aj Ježiš počas palmovej nedele pri príchode do Jeruzalema). Jehu si cestou nazbieral väčšie vojsko a keď prišiel do Samárie, zabil Izraelského kráľa Jorama, poranil judského kráľa Ochoziáša a potom prišiel pod kráľovský palác, v ktorom bola Jezabel. Jehu volal "Kto je so mnou, kto?" Nato sa vyklonili traja komorníci. Jehu rozkázal, aby ju zhodili. Komorníci ju teda zhodili z okna paláca, jej krv postriekala múr a kone ju pošliapali. Keď si Jehu zajedol a zapil, rozkázal ju pochovať, keď ju však šli pochovávať, našli z nej iba lebku, nohy a konce rúk. Jehu na to povedal: "To je Pánovo slovo, ktoré povedal prostredníctvom svojho sluhu Tesbana Eliáša: "Psy budú žrať telo Jezabel na jezraelskom poli a mŕtvola Jezabel bude ako hnoj na povrchu role na jezraelskom poli, takže nebude možno povedať: Toto je Jezabel!" (2 Kr 9)

</doc>
<doc id="695071" url="https://sk.wikipedia.org/wiki?curid=695071" title="Samuel Takáč">
Samuel Takáč

Samuel Takáč ( * 3. december 1991, Poprad) je slovenský profesionálny hokejový útočník. V súčasnosti je hráčom HC Slovan Bratislava. 
Reprezentoval na viacerých medzinárodných podujatiach, aj na juniorskej úrovni. Hral aj na Zimných olympijských hrách v Pekingu 2022, kde získal bronzovú medailu.
Hráčska kariéra.
Je odchovanec klubu HK Poprad, kde začínal ako 6-ročný a kde prešiel mládežníckymi kategóriami. V slovenskej seniorskej lige debutoval v drese HK Orange 20 v sezóne 2009/10. Od nasledujúcej nastupoval za seniorov HK Poprad. Zaujímavosťou je, že 31. októbra 2010 v zápase proti Banskej Bystrici nastúpil ku koncu zápasu po hromadnej bitke v bránke svojho klubu.
Po úspešnej sezóne 2014/15 sa po tréningovom kempe v USA rozhodol prestúpiť do Francúzska. Hneď vo svojej prvej sezóne v zahraničí získal v drese Rapaces de Gap francúzsky majstrovský titul. Pre klub to bol prvý majstrovský titul. Po roku v drese Gap prestúpil do Lyonu, ktorý nehral o vyššie priečky. V sezóne 2014/15 bol najproduktívnejším hráčom francúzskej ligy. Nasledujúci sezónu si zahral v Zápase hviezd francúzskej ligy a získal aj Francúzksy pohár.
Po troch rokoch vo Francúzsku sa vrátil do slovenskej extraligy, podpísal zmluvu s HK Poprad. S klubom sa počas svojej prvej sezóny prebojoval do semifinále extraligy. Pred sezónou 2020/21 sa stal posilou klubu HK Dukla Ingema Michalovce. Tu odohral 49 zápasov, v ktorých získal 29 bodov.
19. mája 2021 podpísal dvojročnú zmluvu s klubom HC Slovan Bratislava. Sezóna 2021/22 bola pre neho mimoriadne úspešná, po zisku olympijského bronzu získal majstrovský titul a zároveň bol druhý najlepší strelec Slovenska na Majstrovstvách sveta.

</doc>
<doc id="695072" url="https://sk.wikipedia.org/wiki?curid=695072" title="Pálenica (vrch v Belianskych Tatrách)">
Pálenica (vrch v Belianskych Tatrách)

Pálenica () je vrch Belianskych Tatier. Leží nad obcou Lendak, približne severozápadne od Kežmarku.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Lendak. Najbližšími sídlami sú na východnom úpätí situovaný Lendak a južne ležiaca Tatranská Kotlina, severozápadne sa nachádza Ždiar. Masív sa nachádza v ochrannom pásme Tatranského národného parku a západné svahy pokrýva prírodná rezervácia Pálenica.
Opis.
Pálenica leží v horskom chrbte, ktorý je od zvyšku Belianskych Tatier oddelený Ždiarskou dolinou a vybieha južným smerom z Bukoviny () v Spišskej Magure. Západne sa nachádzajú Skalné vráta (), Bujačí vrch (), Čierny vrch () a Tokáreň (), severne Skalka (), Husár (), Bukovina (), Smrečiny () a Krivé (), východne Godšinová (), Vojnianska hora (), Partizánska hora () a Čierna hora () a južne Kobylí vrch () a Faixová skala (). Oblasť patrí do povodia rieky Poprad, kde vodu zo západných svahov odvádza riečka Biela, z východných jej prítok Rieka. Na vrchol nevedie značený turistický chodník.
Výhľady.
Vrchol pokrýva nesúvislý riedky lesný porast, ktorý umožňuje obmedzený rozhľad. Z vhodných častí možno pozorovať okolité vrchy a hlavný hrebeň Belianskych Tatier, Spišskú Maguru, Levočské a Volovské vrchy a východnú časť Nízkych Tatier.
Prístup.
Pálenica sa nachádza mimo národnej prírodnej rezervácie Belianske Tatry, no v ochrannom pásme Tatranského národného parku. Západná časť je prírodnou rezerváciou a na vrchol nevedie značený turistický chodník. Prístup tak vedie neznačenými chodníkmi.

</doc>
<doc id="695075" url="https://sk.wikipedia.org/wiki?curid=695075" title="Ústredný archív Slovenskej akadémie vied">
Ústredný archív Slovenskej akadémie vied



</doc>
<doc id="695079" url="https://sk.wikipedia.org/wiki?curid=695079" title="Maľba na skle">
Maľba na skle



</doc>
<doc id="695081" url="https://sk.wikipedia.org/wiki?curid=695081" title="Daniel Iráni">
Daniel Iráni

Daniel Iráni (; vlastným menom Daniel Halbschuh, 24. február 1822, Toporec – † 2. november 1892, Budapešť) bol uhorský politik, poslanec uhorského snemu, publicista.
Životopis.
Jeho rodičmi boli Daniel Halbschuh a Žofia Cecília Czapkay de Nemesszegh. Základné a stredné školy navštevoval v Prešove, Kežmarku a Rožňave. Právo a filozofiu študoval na luteránskom lýceu v Prešove. V roku 1842 požiadal o zmenu priezviska na Iráni. Prvý rok právnickej praxe absolvoval ako prísediaci súdu v Prešove a následne sa presťahoval do Budapešti, kde v roku 1844 zložil záverečné skúšky z verejného a dedičského práva. Bol vymenovaný za notára a stal sa jedným z najvyhľadávanejších advokátov v hlavnom meste, čo mu pomohlo k zoznámeniu sa s Ľudovítom Košutom a ďalšími predstaviteľmi reformnej opozície. Zúčastňoval sa činnosti opozičných spolkov a stal sa súčasťou mládežníckého hnutia, ktoré zohralo zásadnú úlohu v uhorskej revolúcii v roku 1848.
Jeho činnosť v rokoch 1848 – 1849.
Spoločne s tzv. "marcovou mládežou" sa aktívne podieľal na udalostiach 15. marca 1848. Po vzniku prvej revolučnej vlády Uhorska (tzv. Baťánovej vlády) pôsobil ako tajomník oddelenia prípravy legislatívy ministerstva spravodlivosti. V júli 1848 sa stal poslancom revolučného snemu, ktorý ho zvolil za sekretára snemu.
Ako dobrovoľník vstúpil do ozbrojených zložiek a zúčastnil sa bitky pri Pákozde. Po bitke sa vrátil do hlavného mesta a bol vymenovaný za vládneho splnomocnenca Šarišskej župy. Opätovne však vstúpil do armády a po sérii porážok, spoločne s vládou a revolučným snemom sa stiahol do Debrecína.
Aktívne sa podieľal na práci parlamentu, nadšene podporoval politiku Ľudovíta Košuta a ostro vystupoval proti činnosti Mierovej strany. V roku 1849 počas rokovania snemu, ktorý vyhlásil nezávislosť Uhorska, viedol zápisnicu rokovaní snemu. Po oslobodení Pešti bol vymenovaný za vládneho komisára s plnou mocou pre hlavné mesto. V lete 1849 ako jeden z vládnych komisárov organizoval odpor proti ruským vojskám. Po zhoršení vojenskej situácie nasledoval vládu a snem do Segedína a Aradu. Po porážke revolúcie vo Világoši sa mu podarilo vyhnúť zatknutiu a ujsť do Švajčiarska.
V neprítomnosti bol odsúdený na smrť, na čo takmer doplatil jeho brat Štefan, ktorý sa vydával za Daniela. Takmer bol popravený, čomu zabránil gróf Štefan Sirmaj.
V emigrácii.
V Paríži sa živil žurnalistikou a krátky čas vyučoval aj angličtinu, latinčinu a nemčinu. Udržiaval styky s maďarskou emigráciou. V roku 1859 sa stal tajomníkom Maďarského národného výboru, ktorý plnil úlohu uhorskej exilovej vlády. Zúčastnil sa na rokovaniach Ľudovíta Košuta s Napoleonom III. a predsedom vlády Sardínsko-piemonstského kráľovstva grófom Cavourom, ktoré však nemali želateľný výsledok pre uhorskú emigráciu. V roku 1861 odišiel na Košutovu žiadosť do Turína ako vyslanec uhorského exilu. V roku 1866 navštívil Berlín, aby prerokoval vznik uhorských légií v Prusku, ktorý však zmaril prusko-rakúsky mier. Cestoval po Belgicku, Spojenom kráľovstve a Švajčiarsku. Domov sa nevrátil ani po rakúsko-uhorskom vyrovnaní, keďže nebol ochotný zložiť prísahu vernosti cisárstvu ako podmienku amnestie. Napriek tomu bol v roku 1868 zvolený za poslanca snemu za volebný okrsok Pécs. Výsledok volieb parlament anuloval, no v opakovanej voľbe získal mandát opäť. Potom sa vrátil domov, ale prísahu vernosti nezložil nikdy.
Politické pôsobenie po vyrovnaní.
Po návrate domov, až do svojej smrti bol poslancom uhorského snemu, najskôr ako vyslanec mesta Pécs, od roku 1872 mesta Békés. V roku 1869 bol zvolený za predsedu Krajinskej osemaštyridsiatnickej strany. Bol tvorcom opozičného programu proti politike vyrovnania – úplnej nezávislosti Uhorska, ktorú presadzovali tzv. „48kári“. V rokoch 1874 až 1884 bol predsedom Osemaštyridsiatnickej strany nezávislosti ("Negyvennyolcas Függetlenségi Párt"), ktorá sa v roku 1884 spojila so Stranou nezávislosti (ktorej predsedom bol Ľudovít Močári). Až do svojej smrti bol potom predsedom tejto Nezávislej a osemaštyridsiatnickej strany ("Függetlenségi és Negyvennyolcas Párt").
Bol jedným z najznámejších členov dolnej komory snemu. Jeho prísnu morálku a čistý charakter uznávali aj jeho politickí oponenti. V roku 1886 sa stal zakladajúcim prezidentom Mravoučného spolku.
Jeho články o Uhorsku uverejňovali zahraničné periodiká ako napr. francúzske "Siècle" a "Presse", talianske "Opioné" a "Allianza" a belgické "Independence Belgen". Jeho spomienky na uhorskú revolúciu vyšli knižne v Paríži (Daniel Irányi–Charles-Louis Chassin: "Histoire politique de la Revolution de Hongrie 18471849, I–II." Pagnerre, Paris, 18591860). Množstvo článkov mu vychádzalo v novinách "Magyar Újság", ktorých bol redaktorom.
V Budapešti a v ďalších maďarských mestách sú po ňom pomenované ulice.
Pri príležitosti 200. výročia jeho narodenia mu bola v rodnej obci – Toporci odhalená pamätná tabuľa.

</doc>
<doc id="695083" url="https://sk.wikipedia.org/wiki?curid=695083" title="JimJam">
JimJam

JimJam je káblová televízna stanica, vysielajúca prevažne obsah pre deti od 2 do 7 rokov. Stanica vysiela 24 hodín denne, vysiela pre štáty Európy a Afriky. Pôvodne bol spustený talianskou spoločnosťou Sky v roku 2006.
História.
JimJam bol spustený 1. októbra 2006. V septembri 2007 HIT Entertainment a Chellomedia (európska obsahová divízia Liberty Global, v súčasnosti AMC Networks International) vytvorili spoločný podnik na prevádzkovanie detského kanála. Kanál bol inzerovaný ako medzinárodný s plánmi spustiť káblové a satelitné vysielanie v západnej a východnej Európe a potom rozšíriť vysielanie do celého sveta (mimo Spojeného kráľovstva, Írska, USA a Kanady).
Kanál bol rozšírený do strednej a východnej Európy v novembri 2007. V máji 2008 začal JimJam v Holandsku a Švajčiarsku. Do roku 2010 bol kanál vysielaný na viac ako 50 územiach v Európe, na Strednom východe, v Ázii a Afrike. Do augusta 2010 sa HIT Entertainment stiahla zo spoločného podniku a JimJam zostala v úplnom vlastníctve Chello Zone. Spoločnosť HIT Entertainment mala naďalej poskytovať obsah pre JimJam. Do roku 2013 bol JimJam dostupný publiku 17 miliónov predplatiteľov v 13 jazykoch. Kanál bol vysielaný na viac ako 60 územiach v Európe, na Strednom východe, vo východnej Ázii a Afrike so siedmimi kanálmi a štyrmi lokalizovanými verziami.
Spoločnosť JimJam bola zatvorená v Ázii a Tichomorí 9. decembra 2014, v Taliansku 30. júna 2015, v Rakúsku, Nemecku, Švajčiarsku, Belgicku, Francúzsku a Holandsku 1. marca 2018, Grécku, Strednom východe a severnej Afrike 1. januára 2020, v krajinách SNŠ 10. marca 2022 a v Portugalsku 1. júla 2022.
Televízne programy.
Od decembra 2022 sa na JimJame vysielajú tieto programy: 

</doc>
<doc id="695084" url="https://sk.wikipedia.org/wiki?curid=695084" title="Historické múzeum (Peštera)">
Historické múzeum (Peštera)

Historické múzeum () je múzeum založené v druhej polovici 20. storočia, ktoré sa nachádza v meste Peštera v Pazardžickej oblasti v južnom Bulharsku.
Lokalita.
Múzeum leží v meste Peštera v budove bývalého monastierskeho metochu (aj metochion) pri Chráme svätej Petky.
Dejiny.
Počiatky múzea siahajú do roku 1958, kedy bola 12. novembra ustanovená komisia, ktorej úlohou bolo zhromaždiť historické materiály, ako aj pomáhať pri archeologických vykopávkach na mieste pevnosti Peristera. Zozbierané materiály komisia uložila v budove metochu pri Chráme svätej Petky. Týmto spôsobom sa vytvorili základné podmienky na otvorenie múzea v Peštere. V roku 1964 sa začala rekonštrukcia budovy metochu za účelom otvorenia múzea. S prípravou samotnej expozície sa začalo v priestoroch reštaurovanej budovy v roku 1968.
Samotná expozícia bola následne oficiálne otvorená 22. júna 1969 v tom čase so štatútom múzejnej zbierky.
V roku 1995 bol štatút upravený a z múzejnej zbierky sa tak oficiálne stalo okresné historické múzeum.
Charakteristika.
Expozícia sa rozprestiera v celkovo piatich sálach. 
Predstavuje niekoľko tematických celkov, ktorými sú:
Najvýznamnejšie exponáty múzea predstavujú praveké artefakty z oddelenia archeológie. Celkovo päť z týchto exponátov bolo vystavených v rámci výstavy "Zlatá Trácia", ktorá bola otvorená 3. marca 2002 v Bruseli.
Medzi ďalšie cenné exponáty patria originálne výtlačky kníh, ktoré boli vydané (mimo územia Bulharska) v bulharčine počas obdobia bulharského národného obrodenia. 
Zbierkový fond.
Celkový zbierkový fond múzea nie je veľmi objemný. Na počiatku, keď bola v roku 1969 otvorená múzejná zbierka, fond pozostával z približne 2500 predmetov. V roku 1995, keď zbierka získala štatút múzea už sa v múzejnom fonde nachádzalo približne 6500 exponátov. V súčasnosti fond pozostáva z približne 8000 exponátov.
Externé objekty múzea.
Okrem hlavného areálu patrí pod správu pešterského historického múzea niekoľko ďalších objektov. Sú to.
Múzejná zbierka v dedine Radilovo.
Múzejná zbierka je venovaná dejinám dediny Radilovo a jej aktívnej účasti v udalostiach Aprílového povstania v roku 1876.
Zbierka sa nachádza v nemocnici Lady Strangford, ktorá je jednou zo šiestich nemocníc, ktoré Lady Strangford na území dnešného Bulharska po potlačení Aprílového povstania založila a ktorá má zároveň pridelený štatút kultúrnej pamiatky.
Múzeum Arumunov.
Predstavuje bohatú etnografickú expozíciu predstavujúcu životný štýl a obyčaje arumunskej menšiny v Peštere.
Antická a stredoveká pevnosť Peristera.
Antická a neskôr stredoveká pevnosť, ktorej zvyšky sa nachádzajú na pahorku Sveta Petka na okraji mesta Peštera.
Praveký val pri dedine Kapitan Dimitrievo.
Praveký sídliskový val, ktorý sa nachádza v blízkosti dediny Kapitan Dimitrievo a má mimoriadne vysokú hodnotu z hľadiska identifikácie dôležitých procesov z mladšej doby kamennej a doby bronzovej. Tento val s rozmermi 140 x 110 metrov a výškou 13 metrov vznikol počas štyroch tisícročí nahromadením pozostatkov niekoľkých dedín vybudovaných ich obyvateľmi na rovnakom mieste.
Ďalšie objekty.
Ďalšie objekty pod správou múzea sú kultúrne pamiatky na území okresu. 

</doc>
<doc id="695086" url="https://sk.wikipedia.org/wiki?curid=695086" title="TV Paprika">
TV Paprika

TV Paprika je maďarská kulinárska televízna stanica vysielajúca v Maďarsku, Česku, na Slovensku, v Moldavsku a Rumunsku nepretržito 24 hodín denne. Pre maďarský, český a slovenský trh je vysielaná spoločná jazyková verzia stanice, v Rumunsku je vysielaná s inou programovou schémou. Prevádzkovateľom stanice je spoločnosť 
Poslaním TV Paprika je popularizácia národných kuchýň, prezentácia kultúry piva a vína a podpora gastroturistiky v regióne strednej Európy. Vedľa varenia v kuchyni predstavuje kanál vo svojich programoch divákom tiež malé krčmy, reštaurácie a hotely v našom regióne. Polovica programov je z vlastnej produkcie, 1520% tvoria programy vyrobené v Česku a na Slovensku. Medzi najsledovanejšie patria programy so šéfkuchárom Jamiem Oliverom.
Cieľovú skupinu tvoria diváci žijúci v mestách vo veku medzi 18 až 49 rokmi, ktorí sú vnímaví a dokážu oceniť tradície.
História.
20042005.
"TV Paprika" sa na obrazovkách prvýkrát predstavila maďarským divákom v dvoch jednohodinových blokoch denne na filmovej stanici Filmmúzeum už v septembri 2004. Tie boli vysielané o 20:00 a 23:00.
Pravidelné vysielanie na samostatnej frekvencii, v rozsahu 14 hodín denne, bolo zahájené 2. novembra 2004. Vysielanie v češtine bolo spustené 17. januára 2005 a už od svojho začiatku bola stanica dostupná v káblovej sieti UPC v Česku a na Slovensku a v satelitnej platforme UPC Direct (Freesat). Vysielací čas v roku 2005 bol od 8 do 22 hodín. Cieľom prevádzkovateľa bolo dosiahnutie 1 % sledovanosti.
Expanziou "TV Papriky" do Česka a Slovenska vzrástol počet domácností, ktoré mohli sledovať tento kanál, na 800 000 v Maďarsku a 400 000 v Česku a na Slovensku.
V utorok 15. marca 2005 bola stanica pridaná tiež do balíku "KOMPLET" káblového operátora Karneval Media, kde po 23 hodine zdieľal frekvenciu s erotickou televíznou stanicou Private Blue.
Dňa 5. decembra 2005 "TV Paprika" rozšírila vysielací čas, kedy vysielala od 8 do 24 hodín. Zostávajúci čas bol vyplnený upútavkami a reklamami.
20062010.
Prevádzkovateľ stanice "Filmmúzeum" plánoval pre rok 2006 spustenie rumunskej a rakúskej verzie stanice a v roku 2007 mal kanál vstúpiť aj na poľský trh.
"TV Paprika" sa zúčastnila Medzinárodného festivalu televízneho a rozhlasového vysielania s gastro tematikou konaným od 3. do 8. septembra 2006 v Znojme, kde získala čestné uznanie za program vlastnej tvorby "Chuti monarchie". Porotcovia vyberali z celkom 152 televíznych programov zo 14 krajín. Vedľa oceneného programu "Chuti monarchie" TV Paprika súťažila tiež so seriálom "Rybárska latinka".
V roku 2007 spoločnosť Chellomedia prostredníctvom spoločnosti Minimax Media (od roku 2008 Chello Central Europe) odkúpila od prevádzkovateľa "Filmmúzeum" televízne stanice "TV Paprika", TV Deko a Filmmúzeum a stáva sa ich novým prevádzkovateľom.
Dňa 1. februára 2008 bola stanica dostupná aj u IPTV operátora O2 TV v balíčku "O2 TV Styl Plus" a v balíčkoch satelitného operátora Digi TV, čím vzrástol počet domácností odoberajúcich maďarsko-českú verziu stanice "TV Paprika" na 2,9 miliónov (z toho 1,7 miliónov pripadalo na Maďarsko).
Od štvrtka 24. apríla 2008 mení prevádzkovateľ programovú štruktúru stanice. Doteraz vysielal v dopoludňajších hodinách reprízy programov vysielaných v predošlom popoludní, teraz začal programy reprízovať rozptýlene. Dĺžka premiérových programov klesla zo 7 na 6 hodín. Podobne na tom bola aj dĺžka reprízovaných programov. Tá neskôr klesla na 5 hodín kvôli teleshoppingovému vysielaniu.  Od 2. januára 2009 bolo zahájené vysielanie stanice "TV Paprika România" pre rumunský a moldavský trh. Väčšina programov bola opatrená rumunským voiceover dabingom, ostatné boli s titulkami.
Od 1. decembra 2009 predĺžila "TV Paprika" vysielanie o 2 hodiny. Vysielanie zahajovala už o 7:00, kedy bol vysielaný dvojhodinový blok teleshoppingu, a končila o 2:00.
20112023.
V pondelok 21. februára 2011 "TV Paprika" odvysielala premiéru vlastného pätnásťdielného detského kulinárskeho programu "Minichef", v ktorom vystupovala dvojica malých kuchárov. Cieľom bolo naučiť deti variť jednoduché pokrmy z miestnych surovín, ako vanilkové šodó, jahodová zmrzlina, avokádová korytnačka, sladký kuskus, sendvič s mozzarellou a rukolou a ďalšie, bez pomocí dospelých. O týždeň neskôr bola odvysielaná premiéra tiež na sesterskej detskej stanici Minimax.
V apríli 2011 bola stanica zaradená do balíčku "TV Standard" operátora T-Mobile CZ. Od 1. mája 2011 sa stanica objavila v balíčkoch "Multi HD", "Kombi" a "Komplet" satelitného operátora Skylink. Behom roku začal rumunský satelitný operátor Dolce šíriť rumunskú verziu "TV Paprika".
V Rumunsku 5. júla 2011 bolo v spolupráci s "Corporate Media Publishing" vydané prvé číslo rovnomenného časopisu.
Dňa 3. októbra 2011 o 11:00 a 13:55 hodín bola prvýkrát odvysielaná premiéra českej verzie osemdesiatdielneho programu "Mlynček na recepty" s českými a slovenskými celebritami. Programom prevádzal Laci Hornáček, expertkou na dezerty bola cukrárka Iveta Fabešová. Vystúpili tu spevák Martin Chodúr a herečky Petra Hřebčíková a Viktória Ráková, tanečník Denny Ratajský, umelec Thomas Puskailer a ďalší. Program sa venoval jednému tradičnému receptu na predkrm, polievku, šalát, hlavný chod a dezert.
Maďarská satelitná platforma "Hello HD" pridala 1. apríla 2012 do svojej ponuky stanicu "TV Paprika". Počas roku sa rumunská verzia stanice objavila tiež v satelitných platformách "Focus Sat" a "Digi TV Romania". "TV Paprika" je tak k dispozícii už v 5,8 miliónoch domácností v Európe.
Dňa 2. októbra 2012 odvysielala "TV Paprika" premiéru druhej série česko-slovenskej verzie programu "Mlynček na recepty" s hosťami Vicou Kerekes, Petrou Hřebčíkovou, moderátorkou Adrianou Polákovou, hercami Mariánom Labudom ml. a Marekom Majeským, tanečníkom Dennym Ratajským. Program ponúkol recepty napríklad na jahňacie kolienko s hríbikovými zemiakmi, orechovú buchtu s drobienkou atď.
České a slovenské osobnosti sa znovu predstavili na "TV Paprike" v premiére programu "Slávni v kaši", odvysielaného 21. januára 2013, kde súťažili za dohľadu odbornej poroty o majstrovský titul. Programom prevádzal Laco Hornáček. Úlohou bolo pripraviť zadaný pokrm lepšie, než protivník.
Holandská spoločnosť Liberty Global vo februári 2014 dokončila predaj aktív spoločnosti Chellomedia, ktorú za 750 miliónov euro odkúpila americká spoločnosť AMC Networks. Spoločnosť "Liberty Global" si ponechala iba holandské verzie staníc Sport 1 a Film+. K premenovaniu spoločnosti "Chellomedia" na AMC Networks International došlo 8. júla 2014. Novým prevádzkovateľom stanice "TV Paprika" sa stala spoločnosť AMC Networks International – Central Europe.
Dňa 3. marca 2014 prešla "TV Paprika" na vysielanie v širokouhlom formáte . Prevádzkovateľ mal zároveň v pláne spustenie verzie vo vysokom rozlíšení (HD), konkrétny termín však neuviedol.
V roku 2014 bola "TV Paprika" zaradená do balíku "Štandard" satelitného operátora Nová Digi TV Slovakia.
Prevádzkovateľ stanice spustil aplikáciu IPhone s názvom "TV Paprika" obsahujúcu overené recepty šéfkuchárov. Aplikácia bola dostupná v češtine, maďarčine a rumunčine. Užívatelia tejto aplikácie majú možnosť hodnotenia týchto receptov.
Televízna stanica "TV Paprika" je od roku 2015 dostupná tiež v balíku "Magio GO Premium" slovenskej IPTV služby "Magio GO".
V roku 2015 bol vyhlásený kasting na desaťdielny program "Recepty pre radosť od našich babičiek". Natáčanie prebiehalo v Česku a na Slovensku.
Dňa 11. novembra 2015 zahájila rumunská verzia stanice "TV Paprika" nepretržité vysielanie. Stredoeurópska verzia stanice začala vysielať nepretržito už skôr.
Dňa 12. novembra 2022 vyradili satelitní operátori Telekom a Digi Slovakia stanicu TV Paprika z ponuky.

</doc>
<doc id="695091" url="https://sk.wikipedia.org/wiki?curid=695091" title="Mary McCormacková">
Mary McCormacková

Mary Catherine McCormacková (neprechýlene Mary Catherine McCormack; * 8. február 1969, Plainfield, New Jersey, USA) je americká herečka. Je známa z televíznych seriálov ako "Vražda prvého stupňa" (1995 – 1997), "Západné krídlo" (1999 – 2006), "Pohotovosť" (1994 – 2009), "Ochrana svedkov" (2008 – 2012) a The Kids Are Alright (2018 – 2019)"."
Detstvo a mladosť.
McCormacková sa narodila v meste Plainfield, v štáte New Jersey. Jej rodičia sa rozviedli v roku 1990. Má dvoch súrodencov, sestru Bridget a brata Williama, ktorý je herec, spisovateľ a producent.
Kariéra.
Profesionálne sa herectvu venuje od roku 1994. McCormacková stvárnila rolu Justine Appleton v televíznom seriáli "Vražda prvého stupňa", v rokoch 1995 až 1997. V roku 1999 sa pripojila k hereckému obsadeniu ako Lolita Davidovich, Hank Azaria a Russell Crowe vo filme "Záhada na Aljaške". 
V roku 2001 si zahrala vo filme "Svet podľa Prota" a v roku 2004 sa pripojila k hereckému obsadeniu televízneho seriálu "Západné krídlo". 
Po boku Johna Cusacka sa v roku 2007 objavila vo filme "Izba 1407". V rokoch 2008 až 2012 stvárnila hlavnú úlohu v televíznom filme "Ochrana svedkov". V roku 2008 bola nominovaná na divadelné ocenenie Tony Award za najlepší výkon hlavnej herečky v divadelnej inscenácii. 
V roku 2018 sa pripojila k hereckému obsadeniu televízneho seriálu "The Kids Are Alright", ktorý televízia ABC zrušila po prvej sérii. V roku 2021 hrala po boku Stephena Amella v televíznom seriáli "Heels".
Súkromný život.
V júli 2003 sa vydala za režiséra a producenta Michaela Morrisa, s ktorým má tri deti.

</doc>
<doc id="695092" url="https://sk.wikipedia.org/wiki?curid=695092" title="Mary McCormack">
Mary McCormack



</doc>
<doc id="695098" url="https://sk.wikipedia.org/wiki?curid=695098" title="Zipline">
Zipline

Zipline je americká spoločnosť, ktorá navrhuje, vyrába a prevádzkuje logistické drony.
Zipline je zameraný na doručovanie lekárskych a zdravotníckych pomôcok, no prepravuje tiež krv, vakcíny, infúzie, plazmu a pod. Spoločnosť prevádzkuje distribučné centrá v Rwande, Ghane, Japonsku, Spojených štátoch a Nigérii s podpísanými dohodami o začatí prevádzky na Pobreží Slonoviny a Keni. Od apríla 2022 realizovali viac ako 275 tisíc doručení, pričom nalietali viac ako 32 miliónov km.
História.
V roku 2014 spoločnosť Kellera Rinaudo Clifftona, Romotive, ktorá vyrábala robotickú hračku ovládanú telefónmi, Cliffton premenoval na Zipline. Toto bol po prvýkrát, kedy firma Zipline začala s rozvojom jej zdravotníckych dronov.
Na vybudovanie distribučného centra susediaceho s Muhangou uzavrela spoločnosť Zipline a rwandská vláda zmluvu v roku 2016. V tom istom roku začala spoločnosť podnikať. Rwandská vláda podpísala v roku 2018 novú dohodu o vybudovaní druhého distribučného zariadenia v blízkosti Kayonzy. S týmto vývojom Zipline plánoval rozšíriť svoje služby okrem nemocníc aj o menšie zdravotnícke zariadenia. Okrem toho, spoločnosť Zipline má na starosti zásobovanie týchto zdravotníckych zariadení vakcínami, zdravotníckym materiálom a krvnými produktmi.
Operačné miesta.
Rwanda.
Dnes má firma Zipline dve miesta operácie v Rwande. Prvé sídlo, je zároveň aj prvým firmy Zipline, ktoré sa nachádza v Muhange. Toto operačné miesto sa postavilo v roku 2016. Novú dohodu o vybudovaní druhého distribučného zariadenia v blízkosti Kayonzy na východe krajiny podpísala rwandská vláda v roku 2018. Táto dohoda rozšírila služby spoločnosti Zipline na prepravu očkovania, iného zdravotníckeho materiálu a krvných produktov do menších nemocníc a zdravotníckych zariadení. Štúdium, ktoré bolo vedené v roku 2022 zistilo, že služba spoločnosti Zipline v Rwande vedie k rýchlejšej preprave krvi a zdravotných materiálov, v porovnaní s existujúcou pozemnou dopravou a vedie k menšiemu plytvaniu krvi.

</doc>
<doc id="695101" url="https://sk.wikipedia.org/wiki?curid=695101" title="Władysław Sikorski">
Władysław Sikorski

Władysław Eugeniusz Sikorski (* 20. máj 1881, Tuszów Narodowy – † 4. júl 1943, Gibraltár) bol poľský vojenský a politický líder, vojak, generálporučík poľskej armády, predseda vlády a minister vojenských záležitostí druhej Poľskej republiky, od 30. septembra 1939 predseda poľskej exilovej vlády, najprv vo Francúzsku, potom vo Veľkej Británii, zakladateľ a hlavný veliteľ poľských ozbrojených síl na Západe.
Pred prvou svetovou vojnou Sikorski založil niekoľko tajných organizácií, ktoré podporovali vec poľskej nezávislosti, a zúčastnil sa na ich činnosti. Počas prvej svetovej vojny bojoval s vyznamenaním v Poľských légiách a neskôr v novovytvorenej poľskej armáde počas poľsko-sovietskej vojny v rokoch 1919 až 1921. V tejto vojne zohral významnú úlohu v rozhodujúcej bitke o Varšavu (1920). V prvých rokoch druhej poľskej republiky zastával Sikorski vládne funkcie vrátane funkcie predsedu vlády (1922 až 1923) a ministra vojenských záležitostí (1923 až 1924). Po májovom prevrate Józefa Piłsudského v roku 1926 a hoci ostal počas samotného prevratu neutrálny, v roku 1928 sa postavil do opozície. Po nastolení sanačnej vlády upadol v nemilosť nového režimu.
Počas druhej svetovej vojny sa Sikorski stal predsedom poľskej exilovej vlády, vrchným veliteľom poľských ozbrojených síl a energickým obhajcom poľskej veci v diplomatickej oblasti. Podporoval obnovenie diplomatických vzťahov medzi Poľskom a Sovietskym zväzom, ktoré boli prerušené po sovietskom pakte s Nemeckom a invázii do Poľska v roku 1939, avšak sovietsky vodca Josif Stalin prerušil sovietsko-poľské diplomatické vzťahy v apríli 1943 po Sikorského žiadosti, aby Medzinárodný Červený kríž vyšetril masaker v Katyňskom lese.
V júli 1943 sa lietadlo so Sikorským zrútilo do mora hneď po štarte z Gibraltáru, pričom zahynuli všetci na palube okrem pilota. Presné okolnosti Sikorského smrti boli sporné a dali vzniknúť viacerým rôznym teóriám o havárii a jeho smrti. Sikorski bol najprestížnejším vodcom poľských exulantov.
Rady a vyznamenania.
Okrem mnohých iných radov a vyznamenaní bol Sikorski nositeľom týchto československých vyznamenaní:

</doc>
<doc id="695102" url="https://sk.wikipedia.org/wiki?curid=695102" title="Glukopyranóza">
Glukopyranóza



</doc>
<doc id="695107" url="https://sk.wikipedia.org/wiki?curid=695107" title="Zuzana Uličianska">
Zuzana Uličianska

Ing. Zuzana Uličianska (* 2. október 1962, Košice) je slovenská publicistka, autorka rozhlasových hier, kultúrna manažérka a divadelná kritička.
Životopis.
Absolvovala Stavebnú fakultu Technickej univerzity v Košiciach. V rokoch 19921994 absolvovala postgraduálne štúdium verejnej správy na vtedajšej Academii Istropolitana v Bratislave (v rokoch 19901996 štátna akademická inštitúcia, neskôr mimovládna organizácia Academia Istropolitana Nova), následne získala polročné Masarykovo štipendium a navštevovala kurzy politológie a kulturológie na Birbeck College v Londýne.
Pracovala ako vedúca odboru kultúry magistrátu mesta Košice, následne niekoľko rokov na Ministerstvo kultúry SR. Prednášala divadelný manažment a kultúrnu politiku na Vysokej škole múzických umení v Bratislave (VŠMU), kde pôsobila aj ako prodekanka pre medzinárodné vzťahy.
V rokoch 20042016 pracovala ako redaktorka denníka SME, so zameraním prevažne na kultúrnu rubriku.
Je autorkou rozhlasových hier s tematikou sveta žien a mužov ("Dvadsaťpäť divadelných cvičení", 1994). Viacero z jej hier bolo naštudovaných v zahraničných rozhlasových štúdiách ("Ak bude pekne, pôjdeme von", 1991; "Rádio Labyrint", 1992; "Myš", 1997; "Citová zmes", 1999; "Para", 2004; "Za vodou", 2006 a ďalšie).
V rokoch 20022012 bola a neskôr znova od roku 2015 je predsedníčkou Slovenského centra AICT, slovenskej sekcie Medzinárodnej asociácie divadelných kritikov AICT/IATC. Od roku 2018 je zároveň členkou výkonného výboru AICT/IATC.
Bola odbornou pracovníčkou a vedúcou oddelenia vonkajších vzťahov Divadelného ústavu v Bratislave. Spoluzakladala a spoluorganizuje anketu Divadelné ocenenia sezóny – DOSKY.
Počas pandémie COVID-19 bola iniciátorkou vzdelávacieho projektu SMARTheatre Slovenského centra AICT, v rámci ktorého mohli mladí ľudia sledovať inscenácie, absolvovať diskusie s hosťami a lektormi a nakoniec pretaviť svoje pocity do zvoleného kreatívneho výstupu v rámci činohernej, bábkovej, opernej, muzikálovej dielne alebo dielne alternatívneho divadla.
V súčasnosti (2022) vedie Kreatívne centrum Fakulty architektúry a dizajnu Slovenskej technickej univerzity v Bratislave.

</doc>
<doc id="695109" url="https://sk.wikipedia.org/wiki?curid=695109" title="EuroSkills">
EuroSkills

EuroSkills je prestížna európska súťaž zameraná na predstavenie najlepších zručností a odborného vzdelávania v oblasti remesiel a odborných profesií. Cieľom súťaže je propagovať zručnosti a odborné vzdelávanie medzi mladými ľuďmi a podporiť kvalitu výučby zručností v celej Európe.
Súťaž bola prvýkrát usporiadaná v roku 2008 v holandskom Rotterdame, kde sa zišlo viac ako 300 súťažiacich z 23 krajín. Odvtedy sa súťaž koná každé dva roky a každý ročník sa koná v inej európskej krajine.
V rámci súťaže sa mladí ľudia zúčastňujú rôznych disciplín a musia vykonať určité úlohy v určenom časovom limite. Súťažiaci predvádzajú svoje zručnosti v praktických úlohách, ktoré sú náročné a zložité. Medzi disciplíny, v ktorých sa súťaží, patria napríklad strojárska výroba, elektrotechnika, stavebníctvo, kuchárstvo, poľnohospodárstvo, móda, programovanie, grafický dizajn a mnohé ďalšie oblasti.
Súťažiaci sa kvalifikujú na základe náročných národných súťaží v svojich krajinách. Víťazi získajú nielen ocenenie a prestíž, ale aj cenné skúsenosti a kontakty, ktoré im pomôžu v ich kariére a budúcom odbornom živote.
EuroSkills je jedinečnou príležitosťou pre mladých ľudí prezentovať svoje zručnosti a ukázať, čo dokážu. Súťaž je dôležitá aj z hľadiska posilňovania spolupráce medzi európskymi krajinami a podporovania odborného vzdelávania v celej Európe.
EuroSkills sa koná každé dva roky a od svojho prvého ročníka v roku 2008 sa uskutočnilo už niekoľko úspešných súťaží. Medzi konanými ročníkmi patria:

</doc>
<doc id="695111" url="https://sk.wikipedia.org/wiki?curid=695111" title="Kobylí vrch (vrch v Belianskych Tatrách)">
Kobylí vrch (vrch v Belianskych Tatrách)

Kobylí vrch () je vrch Belianskych Tatier. Leží nad osadou Tatranská Kotlina, približne severozápadne od Kežmarku.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú na východnom úpätí situovaná Tatranská Kotlina a rovnakým smerom ležiaci Lendak, severozápadne sa nachádza Ždiar. Masív sa nachádza v Tatranskom národnom parku a v národnej prírodnej rezervácii Belianske Tatry.
Opis.
Kobylí vrch leží na východnom konci hlavného hrebeňa Belianskych Tatier. Západným smerom sa nachádzajú Stežky (), Rinias (), Faixová skala (), Skalné vráta () a Bujačí vrch (), severným Tokáreň (), Čierny vrch (), Skalka (), Husár () a Pálenica () a východným Valtín (), Partizánska hora () a Čierna hora (). Oblasť patrí do povodia rieky Poprad, kde vodu zo severovýchodných svahov odvádza riečka Biela, voda z južných častí odteká potokom Hučava. Na vrchol nevedie značený turistický chodník. Na severných svahoch sa nachádza Belianska jaskyňa.
Výhľady.
Vrchol pokrýva nesúvislý riedky lesný porast, ktorý umožňuje obmedzený rozhľad. Z vhodných častí možno pozorovať okolité vrchy Belianskych Tatier, Spišskú Maguru, Levočské a Volovské vrchy a východnú časť Nízkych Tatier.
Prístup.
Kobylí vrch sa nachádza v národnej prírodnej rezervácii Belianske Tatry, aj v Tatranskom národnom parku, preto vrchol je neprístupný. Žlto značený turistický chodník vedie z Tatranskej Kotliny k Belianskej jaskyni a južným úpätím aj modro značená spojnica Tatranskej Kotliny s Kežmarskými Žľabmi.

</doc>
<doc id="695114" url="https://sk.wikipedia.org/wiki?curid=695114" title="Osamelý rodič">
Osamelý rodič

Osamelý rodič (nezisková organizácia Jeden rodič propaguje aj novotvar „jednorodič“) je dospelá osoba, ktorá žije s nezaopatreným dieťaťom alebo deťmi v spoločnej domácnosti a v tejto domácnosti nežije s manželkou, manželom, partnerom alebo partnerkou, s ktorým by spoločne vychovávali deti.
Rodina tvorená osamelým rodičom a jeho dieťaťom alebo viacerými deťmi sa označuje ako neúplná rodina. Vo vysokej miere sú osamelými rodičmi matky, v nepatrnej miere ide aj o otcov. Neúplná rodina vzniká rozvodom, rozchodom, ovdovením alebo pôrodom dieťaťa mimo manželstva. Buď teda úplná rodina vôbec nevznikla, alebo prestala plniť svoju funkciu – v tomto prípade zanikne prirodzenou cestou alebo rozhodnutím príslušného orgánu.
Ak nie je žena za otca svojho dieťaťa vydatá, má právo od neho žiadať, aby jej najdlhšie po dobu dvoch rokov, najneskôr odo dňa pôrodu prispieval primerane na úhradu výživy (t. j. nielen na výživné pre dieťa) a aby jej zaplatil príspevok na úhradu nákladov spojených s tehotenstvom a pôrodom (určený napr. na tehotenské oblečenie, doplnky výživy, platby spojené s hospitalizáciou pri pôrode apod.).
Štatistiky o osamelých rodičoch.
Podľa štatistík až v 150 tisíc slovenských domácnostiach vychováva dieťa alebo deti len jeden rodič. Takto žije na Slovensku až 200 tisíc detí. Podiel jednorodičovských rodín na Slovensku sa za posledných 40 rokov zdvojnásobil. Celosvetovo vychováva deti jeden rodič v každej štvrtej domácnosti.
Podľa aktuálnych údajov Európskeho štatistického úradu Eurostat bolo v roku 2020 v 27 krajinách Európskej únie 195,4 milióna domácností. Takmer tretina z týchto domácností (29 %) má deti. Približne 14 % domácností s deťmi (7,8 milióna domácností) tvoria osamelí rodičia, čo predstavuje 4 % celkového počtu domácností. Na Slovensku tvoria osamelí rodičia s dieťaťom alebo deťmi približne 9 % domácností.
Podiel osamelých rodičov sa v jednotlivých krajinách značne líši. Pokiaľ ide o podiel domácností s jedným rodičom na všetky domácnosti s deťmi, šesť európskych krajín zaznamenalo podiel viac ako 20 %. Najviac Švédsko (34 %), Dánsko (29 %), Estónsko (28 %), Lotyšsko a Litva (obe 25 %), a Francúzsko (21 %). Naopak, najnižšie podiely zaznamenali Chorvátsko (5 %), Rumunsko (7 %) a Fínsko (8 %), zatiaľ čo Grécko, Slovensko, Malta, Poľsko, Španielsko a Slovinsko dosiahli úroveň 9 %. Na Slovensku ide približne o 58-tisíc rodín.
Osamelý rodič musí znášať ekonomické bremeno za chod domácnosti sám, v dôsledku čoho Sociálna poisťovňa zaznamenala zvýšený počet matiek žiadajúcich o predĺženie poberania materských dávok z dôvodu osamelosti. Na účely osamelosti sa sleduje partnerská i ekonomická osamelosť. Osamelosť matka preukazuje čestným vyhlásením.
Osamelých otcov s dieťaťom z celkového počtu rodín s osamelým rodičom je okolo desiatich percent.

</doc>
<doc id="695116" url="https://sk.wikipedia.org/wiki?curid=695116" title="Systém kontroly zjazdu z kopca">
Systém kontroly zjazdu z kopca

Riadenie jazdy z kopca ( – HDC, alebo riadenie zjazdu z kopca) je asistenčný systém vodiča, ktorý umožňuje kontrolované klesanie z kopca v náročnom teréne bez akéhokoľvek zásahu vodiča do bŕzd.
Prehľad.
Vozidlo môže vykonávať kontrolované klesanie pomocou protiblokovacieho brzdového systému (ABS) a v niektorých prípadoch s pomocou brzdenia motorom. Ak vozidlo zrýchli pod vplyvom gravitácie, systém automaticky pribrzdí, aby spomalil na požadovanú rýchlosť vozidla. Tlačidlá tempomatu môžu pri niektorých vozidlách upravovať rýchlosť. Vyvinutie tlaku na pedál plynu alebo brzdy prepíše systém HDC. Land Rover pôvodne vyvinul HDC na použitie vo svojom modeli Freelander, ktorému chýbajú prevody s nízkym rozsahom, ktoré sa zvyčajne vyskytujú v systéme 4x4 (pohon všetkých 4 kolies). Neskoršie implementácie kombinujú HDC s kontrolou trakcie a nízkorozsahovými prevodmi a znížili nastavenú rýchlosť na pomalšiu, než je rýchlosť chôdze, aby sa zvýšila kontrola.

</doc>
<doc id="695117" url="https://sk.wikipedia.org/wiki?curid=695117" title="Ján Ludvigh">
Ján Ludvigh

Ján Ludvigh (; * 12. mája 1812, Spišská Belá – † 11. júla 1870, Budapešť) bol uhorský novinár a politik.
Životopis.
Narodil sa v rodine Tobiáša Ludvigh a jeho manželky Márie Duchonin. Školské vzdelanie absolvoval v Kežmarku, Prešove a Sárospataku. Keď bol advokátom v Pešti, založil maďarský jazykový spolok, ktorý však vláda zakázala. Počas uhorskej revolúcie v rokoch 18481849 bol poslancom uhorského snemu ako vyslanec mesta Spišská Nová Ves. V roku 1850 bol na neho vydaný zatykač a z týchto dôvodov emigroval. V rokoch 18501869 žil v Bruseli. V roku 1861 ho zvolili v kežmarskom volebnom okrsku za poslanca uhorského snemu, no zo zahraničia sa vrátil až v roku 1867. Až do svojej smrti bol poslancom snemu za Stranu ľavého stredu.
Bol dopisovateľom novín Domovina (A Hon) a niekoľkých belgických novín.
Bol aktívnym členom spolkov, ktorých hlavných cieľom bolo šírenie maďarčiny na Spiši.

</doc>
<doc id="695118" url="https://sk.wikipedia.org/wiki?curid=695118" title="Minka Kellyová">
Minka Kellyová

Minka Kellyová (; * 24. jún 1980, Los Angeles, Kalifornia, USA) je americká herečka a modelka.
Detstvo a mladosť.
Kellyová sa narodila v Los Angeles. Je jediným dieťaťom bývalého gitaristu skupiny Aerosmith Ricka Dufaya a Maureen Dumont Kellyovej. Vychovávala ju matka, s ktorou sa často sťahovali. Usadili v Albuquerque v Novom Mexiku. Minka Kellyová má francúzskych, írskych a holandsko-indonézskych predkov.
Kariéra.
Po absolvovaní strednej školy v Albuquerque v Novom Mexiku sa Kellyová vrátila žiť do Los Angeles, kde sa venovala modelingu.
V roku 2003 debutovala ako komparzistka v krátkom filme "The Turbo Charged Prelude for 2 Fast 2 Furious", neskôr hosťovala v rôznych televíznych seriáloch.
V apríli 2006 bola obsadená do jednej z hlavných úloh v dramatickom seriáli "Friday Night Lights". Po boku herca Josepha Gordona-Levitta si zahrala v romantickej komédii "500 dní so Summer" z roku 2009. V roku 2010 bola zvažovaná do jednej z hlavných postáv v televíznom seriály "Bláznivo zamilovaní" (2011), ale rolu neprijala a nahradila ju herečka Sarah Chalková.
V roku 2013 sa pripojila k hereckému obsadeniu televízneho seriálu "Ja a robot" (20132014). Od roku 2018 do roku 2023 účinkovala v dobrodružnom televíznom seriály "Titans". Objavila sa aj v štyroch epizódach televízneho seriálu "Eufória" (20192024).
Súkromný život.
Kellyová nie je vydatá a je bezdetná. V roku 2015 vyštudovala New School of Cooking v Culver City v Kalifornii.

</doc>
<doc id="695119" url="https://sk.wikipedia.org/wiki?curid=695119" title="Ján Ludvig">
Ján Ludvig



</doc>
<doc id="695121" url="https://sk.wikipedia.org/wiki?curid=695121" title="Peristera (pevnosť)">
Peristera (pevnosť)

Pevnosť Peristera () je neskoro-antická a stredoveká pevnosť ktorá sa nachádza v meste Peštera v Pazardžickej oblasti v južnom Bulharsku.
Názvy.
Ďalšie názvy.
Pevnosť je známa aj ako Pevnosť Sveta Petka (), alebo Neskoro-antická a stredoveká pevnosť Peristera (). 
Pôvod názvu Peristera.
Názov "Peristera" má s najväčšou pravdepodobnosťou pôvod v gréčtine a označuje "holuba", prípadne "holubie miesto".
Lokalita.
Pevnosť Peristera sa nachádza približne kilometer severne od centra Peštery na samom okraji mesta pri výpadovke na mesto Pazardžik na vrchole pahorku "Sveta Petka" v nadmorskej výške 
Dejiny.
Archeologické vykopávky a výskumy preukázali, že dejiny pevnosti pozostávajú z niekoľkých historických etáp.
Trácke obdobie.
Prví obyvatelia pahorku Sveta Petka boli Tráci, ktorí mali na vrchole malú osadu. Konkrétne išlo o trácky kmeň Besov a na mieste žili na prelome letopočtov.
Do súčasnosti sa z tohto obdobia dochoval komplex Megalitických balvanov s vytesanými stúpadlami ktorý sa nachádza v areáli citadely pevnosti a pravdepodobne slúžil ako svätyňa.
Z tráckeho obdobia pochádzajú taktiež pohrebné urny v tvare sarkofágu, ktoré boli objavené na okraji pahorku.
Prvá epocha.
Za prvú epochu existencie samotnej pevnosti sa považuje obdobie od 2. do začiatku 3. storočia, keď Rimania postavili na vrchole pahorku prvú pevnosť, ktorú v tomto čase aktívne využívali. Išlo o malú vojenskú pevnosť pre približne 80 vojakov. Bola postavená z dôvodu strategickej polohy pahorku v blízkosti jednej z hlavných ciest spájajúcich Hornotrácku nížinu s Egejským morom. 
Druhá epocha.
Druhý raz bola pevnosť využívaná od konca 3. do konca 4. storočia. Je spojená predovšetkým s obdobím panovania cisárov Diokleciána, Konštantína Veľkého a Juliána.
V tejto dobe sa pevnosť rozrástla a na mieste sa usídlilo aj civilné obyvateľstvo. Rozrástlo sa aj ohradenie pevnosti. Koncom 4. storočia bola táto prvá pevnosť zničená počas útokov Gótov, k čomu došlo s najväčšou pravdepodobnosťou v priebehu druhej gótskej vojny, počas panovania cisára Valensa, po jeho porážke v bitke pri Adrianopole 9. augusta 378.
Tretia epocha.
Tretia epocha pevnosti sa začína v období začiatku 6. storočia. Najvýznamnejšie bolo predovšetkým obdobie počas panovania byzantských cisárov Justiniána I. a Justína II., keďže v tomto čase bola pevnosť naplno obnovená. 
Pevnosť bola v tomto čase obnovená predovšetkým preto, aby sa stala súčasťou obranného valu, ktorý mal chrániť Byzantskú ríšu, ako aj dôležité cesty v regióne pred nájazdmi barbarov. Do tohto obranného systému bola zaradená po viacerých útokoch v priebehu rokov 528529, čo viedlo až k rozvratu v roku 533, kedy Byzantská ríša prišla o provincie Moesia a Skýtia. Počas panovania Justiniána I. boli obnovené a rozšírené ako pevnostné steny (hradby), tak aj všetky strategické obranné posty, teda najmä veže. Dve obranné veže (juhovýchodná a severovýchodná) boli počas tejto obnovy prestavané na ranokresťanské chrámy. Po smrti Justiniána I. sa cisárom stal Justín II., pričom počas jeho panovania dosiahla pevnosť Peristera najväčšieho ekonomického rozmachu. Zároveň ale počas jeho panovania začali prichádzať početné nájazdy Avarov a Slovanov na osídlené miesta v tejto časti Byzantskej ríše. 
Tretia etapa dejín pevnosti sa nakoniec skončila ku v druhej polovici 6. storočia počas panovania cisára Tiberia II., keď bola nakoniec takmer úplne zničená a následne opustená v dôsledku útoku Slovanov.
Štvrtá epocha.
Posledná epocha fungovania pevnosti sa datuje do obdobia stredoveku. V tomto čase bola pevnosť čiastočne obnovená, nedosiahla však významu ako v období Byzantskej ríše.
Z tohto obdobia boli na mieste objavené rôzne predmety pochádzajúce z 13. storočia, predovšetkým keramika a mince. Pevnosť bola zničená počas osmanského obsadzovania oblasti niekedy koncom 14. storočia. 
Novodobé dejiny.
Prvé novodobé písomné zápisky o zvyškoch pevnosti sa datujú do roku 1870, kedy sa o pevnosti zmienil Stefan Zachariev vo svojej knihe "Geografsko – istoriko – statističesko opisanie na Tatarpazardžiškata kaaza" (, doslova: "Geograficko – historicko – štatistický opis Tatarpazardžickej kazy") – kaza bola administratívna jednotka v Osmanskej ríši – ktorá bola vydaná vo Viedni. Neskôr sa o pevnosti zmieňuje Konstantin Jireček vo svojich cestopisoch z roku 1883.
V rokoch 19541958 ako aj v roku 1972 prebehli na mieste pevnosti archeologické výskumy a vykopávky.
Na prelome 0. rokov 21. storočia a 10. rokov 21. storočia sa uskutočnili zatiaľ posledné archeologické vykopávky. V roku 2011 bol pevnosti pridelený štatút kultúrnej pamiatky národného významu. Po ukončení výskumov a vykopávok bol zhotovený projekt reštaurácie a konzervácie objektu bývalej pevnosti. Reštaurácia pevnosti bola ukončená začiatkom roku 2014 a 22. mája toho istého roku bola pevnosť otvorená pre návštevníkov.
Charakteristika.
Areál pevnosti pokrýva väčšiu časť pahorku Sveta Petka. Ide o pevnosť s celkovo tromi hradbovými múrmi a šiestimi obrannými vežami, pričom dve z týchto veží boli neskôr prestavané na chrámy. Pevnosť pozostávala z dobre chránenej citadely, vnútorného mesta a podhradia. Spolu s vnútorným mestom a podhradím dosahovala celková plocha až okolo 2 hektárov.
Opevnenie citadely má pôdorys elipsy s dĺžkou 94 metrov a šírkou 37 metrov. Celková plocha citadely pevnosti tak dosahuje 2895 m². Je orientovaná v smere severovýchodjuhozápad. Denivelácia medzi najnižším a najvyšším bodom citadely dosahuje 6 metrov. Druhé pevnostné steny ohradzovali areál o veľkosti približne 1,5 hektára, teda celú vrcholovú časť pahorku Sveta Petka. Tretie ohradenie už obkolesovalo celý areál aj s podhradím, teda územie o celkovej veľkosti približne 2 hektárov. Väčšina budov sa nachádzala v susedstve pevnostných hradieb. Predpokladá sa, že v centrálnej časti citadely na najvyššie položenom mieste pevnosti stál dom správcu pevnosti.
Pevnostné steny (hradby) a sieť ulíc.
Celková dĺžka hradieb dosahuje 253 metrov. Hrúbka hradbových múrov dosahuje v najširších častiach 3 metrov. Predpokladá sa, že hradby dosahovali do výšky približne 14 metrov. Pred reštaurátorskými prácami boli hradby zachované do výšky 2,6 metra.
Pri južnej časti hradieb sa nachádzala ulica, ktorá sa nachádzala medzi samotnými hradbami a obytnými a úžitkovými budovami. Bola široká 1,52 metre. Ďalšie ulice, ktoré túto hlavnú ulicu pretínali a napájali sa na ňu boli orientované v smere severjuh.
Pevnostné steny boli postavené z lámaných kameňov, pričom ako spojivo bola použitá malta.
Vstupná brána do pevnosti.
Hlavná vstupná brána do pevnosti sa nachádzala v severnej časti areálu a bola dvakrát prestavovaná. Najskôr sa nachádzala v severozápadnom uhle pevnosti, neskôr, pravdepodobne začiatkom 6. storočia však bola v dôsledku výstavby veže na tomto mieste premiestnená do východného hradbového múru.
Veže.
Celkovo sa na pevnosti nachádza šesť obranných veží, z ktorých sú tri štvorcového pôdorysu, jedna je trojuholníkového pôdorysu a dve (juhovýchodná a severovýchodná) boli prestavané na chrámy.
Juhovýchodný chrám.
Ranokresťanský chrám (a zároveň obranná veža) zo 6. storočia, ktorý sa nachádza v juhovýchodnom rohu pevnosti. 
Severovýchodný chrám.
Ranokresťanský chrám (a zároveň obranná veža) zo 6. storočia, ktorý sa nachádza v severovýchodnom rohu pevnosti. 
Súčasný stav pevnosti.
V súčasnosti je pevnosť čiastočne zreštaurovaná a zakonzervovaná. Reštaurované boli pevnostné steny ohraničujúce citadelu a časť citadely, vrátane dvoch chrámov-veží. Celkovo sú exponované zvyšky 27 objavených budov rôznych rozmerov a určenia. Patria medzi nich obytné budovy pre vojakov, hospodárske budovy, dielne, alebo sklady.
Archeologické výskumy a vykopávky.
Prvé archeologické výskumy.
Uskutočnili sa v rokoch 19541958. Výskum vykonal profesor Christo Ivanov Džambov, vtedajší riaditeľ Archeologického múzea v Plovdive.
Druhé archeologické vykopávky a výskumy.
Druhé výskumy spojené s vykopávkami sa uskutočnili v roku 1972 pod vedením Cvetany Gizdovovej z archeologického múzea v Pazardžiku. Vykopávky boli čiastočné a išlo predovšetkým o sondáže.
Tretie archeologické vykopávky a výskumy.
Zatiaľ posledné výskumy a vykopávky sa uskutočnili v rokoch 2007, 2010 a 2011. Tento raz už išlo o rozsiahly, pravidelný a systematický výskum pevnosti. Prebehli pod vedením doc. Dr. Boni Petrunovovej, v tom čase riaditeľky oddelenia stredovekej archeológie a zástupkyne riaditeľa Národného archeologického inštitútu s múzeom pri Bulharskej akadémii vied. V rámci vykopávok bolo objavených viac ako 300 unikátnych nálezov. 
Nálezy.
Pri vykopávkach bolo nájdené predovšetkým predovšetkým rôzne množstvo mincí z období panovania cisárov Diokleciána, Justiniána I., Konštantína Veľkého, alebo jednu vzácne sa vyskytujúcu mincu z obdobia panovania cisára Tiberia II.. 
Medzi ďalšie nálezy patria časti vojenského oblečenia, šperky, hroty šípov, fragmenty nadpisov, mramorové úlomky z budov, hlinené sudy, keramika, pithosy alebo sklenené nádoby. Funkciu pevnosti ako ranokresťanského duchovného centra dokazuje napríklad nález bronzová lampa s veľkolepým stredovekým krížom. Veľká časť pithosov, ktoré boli pri vykopávkach nájdené75 kusovje exponovaná v areáli pevnosti priamo na miestach, kde boli vykopané. 
Nájdené boli aj pohrebné urny v tvare sarkofágu z tráckeho obdobia, objavené na okraji pahorku, ktoré sa na tráckych pohrebiskách nevyskytujú často.
Turizmus a prístup.
Pevnosť Peristera je zapísaná v zozname 100 národných turistických objektov Bulharska. Objekt je v zozname uvedený pod číslom 37a. Pri pevnosti sú vybudované altánky slúžiace pre odpočinok návštevníkov. Od pevnosti sa odkrýva panoramatický výhľad na mesto Peštera. Pevnosť je prístupná celoročne každý deň okrem pondelkov. Vstup do pevnosti je spoplatnený. 
Štatút a dôvod pamiatkovej ochrany.
Kategória: kultúrna pamiatka národného významu
Pevnosť bola vyhlásená za kultúrnu pamiatku národného významu v roku 2011. Ako dôvod ochrany je uvedená archeologická hodnota komplexu.
Názov stavby ako je uvedený na zozname kultúrnych pamiatok národného významu je "Kăsnoantična i srednovekovna krepost ”Peristera”" (, doslova: "Neskoro-antická a stredoveká pevnosť Peristera").

</doc>
<doc id="695124" url="https://sk.wikipedia.org/wiki?curid=695124" title="Viačeslav Viktorovič Volodin">
Viačeslav Viktorovič Volodin

Viačeslav Viktorovič Volodin (; * 4. február 1964, Alexejevka, Saratovská oblasť, RSFSR, ZSSR) je ruský politik a od 5. októbra 2016 predseda Štátnej Dumy. V rokoch 19992011 a neskôr od roku 2016 dodnes poslanec Štátnej Dumy. Od 21. decembra 2020 člen Štátnej rady Ruskej federácie. Člen predsedníctva Najvyššej rady strany Jednotné Rusko a bývalý generálny tajomník tejto strany.
Bývalý prvý zástupca vedúceho administratívy prezidenta Ruskej federácie (27. decembra 2011 – 5. októbra 2016). Vedúci Úradu vlády Ruskej federácie – podpredseda vlády Ruskej federácie (20102011). V rokoch 2010 až 2012 bol podpredsedom vlády Ruska. Je tiež bývalým prvým zástupcom vedúceho štábu prezidentskej administratívy Ruska. Blízky spolupracovník Vladimira Putina.
Život.
Volodin sa narodil 4. februára 1964 v dedine Alexejevka, Chvalynskij rajón Saratovskej oblasti, vo veľkej rodine. Jeho otec bol kapitánom riečnej flotily; zomrel ako 51-ročný v roku 1969. Po smrti otca ho vychovával nevlastný otec. Jeho sestra je zamestnankyňou poradenskej firmy a brat je vojenským dôchodcom. Všetci podľa samotného Volodina žijú v Saratovskej oblasti. Jeho matka vyštudovala Vysokú školu pedagogickú v Saratove. Po ukončení štúdia odmietla prácu v Leningrade a zostala v rodnom kraji, pretože nechcela nechať staršiu mamu samu. Pracovala ako učiteľka základnej školy na vidieckej škole.
Volodin študoval strojárstvo na Organizačno-technologickej fakulte Saratovského inštitútu mechanizácie poľnohospodárstva. V roku 1986 obhájil titul inžinier-mechanik a pracoval ako učiteľ. V roku 1989 obhájil kandidátsku prácu. V rokoch 19851991 člen Komunistickej strany ZSSR.
V roku 1990 bol zvolený za poslanca mestskej dumy v Saratove. Od roku 1992 bol Volodin zástupcom vedúceho administratívy Saratova a od roku 1994 zástupca predsedu Saratovskej oblasti. V roku 1996 bol vymenovaný za zástupcu gubernátora Saratovskej oblasti. V roku 1995 dokončil štúdium práva na Ruskej akadémii štátnych služieb pod vedením prezidenta Ruskej federácie (vtedy Jeľcina). V roku 1996 získal titul PhD. v právnom odbore z Petrohradského inštitútu ministerstva vnútra s prácou s názvom „"Ruská ústavná entita: Problémy moci, tvorby práva a správy"“.
V ruských parlamentných voľbách v roku 1999 bol kandidátom politického bloku Otečestvo – Vsia Rossija. Volodin sa po zvolení stal podpredsedom tretej Štátnej dumy a od septembra 2001 bol predsedom strany Otečestvo – Vsia Rossija, ktorý sa neskôr transformoval na stranu Jednotné Rusko.
V roku 2003 sa uchádzal o miesto vo štvrtej Štátnej Dume a bol zvolený za poslanca za volebný obvod Balakovo (Saratovská oblasť). Vo štvrtej Štátnej Dume bol opäť podpredsedom a bol zároveň vymenovaný za prvého zástupcu šéfa frakcie vládnucej strany Jednotné Rusko, ktorá bola založená v roku 2001. Od roku 2005 bol generálnym tajomníkom predsedníctva jej Rady. V roku 2007 bol zvolený do ruskej Štátnej Dumy na jej piatom zasadnutí. Do októbra 2010 bol opäť podpredsedom Dumy.
V októbri 2010 bol vymenovaný za podpredsedu vlády – vedúci administrácie Vlády Ruskej federácie. V súvislosti s výkonom tejto funkcie sa vzdal svojich poslaneckých právomocí. V septembri 2011 bol Volodin na ďalšom zjazde strany Jednotné Rusko uvoľnený z funkcie v prezídiu generálnej rady strany. 
Od 27. decembra 2011 do 5. októbra 2016 pôsobil ako prvý zástupca vedúceho administratívy Prezidenta Ruskej federácie, vtedy zvoleného Vladimira Putina. Volodin je považovaný za strojcu Putinovho konzervatívneho obratu v jeho treťom funkčnom období. Je súčasťou Putinovho vnútorného kruhu. Od roku 2014 naňho v dôsledku ruskej agresie voči Ukrajine boli uvalené prvé sankcie 40 krajín vrátane USA, Kanady, EÚ, Japonska a Austrálie.
V roku 2016 bol zvolený za predsedu Štátnej dumy RF. V tejto pozícii nahradil svojho predchodcu Sergeja Naryškina. Do funkcie predsedu Štátnej dumy RF bol opätovne zvolený väčšinou 360 hlasov 12. októbra 2021.
V roku 2019 Volodin sprevádzal slovenského predsedu parlamentu A. Danka na Prehliadke Víťazstva v Moskve na 9. mája. Danko bol vtedy jediným zahraničným činiteľom, ktorý na prehliadku napriek bojkotu Západných krajín (kvôli vojne na Ukrajine) cestoval.
V dôsledku ruskej invázie na Ukrajinu na neho USA uvalili sankcie a zmrazili jeho aktíva v USA. Počas rusko-ukrajinskej vojny sa viackrát vyhrážal možnosťou použitia jadrových zbraní proti krajinám Západu alebo EÚ. Napríklad pre možnosť, že západné krajiny dovolia Ukrajine používať proti Rusku na ruskom území svoje strely dlhého doletu.

</doc>
<doc id="695125" url="https://sk.wikipedia.org/wiki?curid=695125" title="Viačeslav Volodin">
Viačeslav Volodin



</doc>
<doc id="695132" url="https://sk.wikipedia.org/wiki?curid=695132" title="Michelle Ingrid Williams">
Michelle Ingrid Williams



</doc>
<doc id="695133" url="https://sk.wikipedia.org/wiki?curid=695133" title="Michelle Ingrid Williamsová">
Michelle Ingrid Williamsová



</doc>
<doc id="695135" url="https://sk.wikipedia.org/wiki?curid=695135" title="Mikón zo Syrakúz">
Mikón zo Syrakúz

Mikón alebo Mikión () bol grécky sochár v 3. storočí pred Kr.
Mikón, syn Nikérata zo Syrakúz, bol činný v 3. storočí pred Kr. Pausanias uvádza, že bol autorom dvoch sôch (zrejme bronzových) v Olympii predstavujúcich Hieróna: „"Sochy Hieróna v Olympii, jednu na koni a druhú v stoji, venovali Hierónove deti a vytvoril ich Syrakúzan Mikón, syn Nikératov."“ 
Apologét Tatianos, ktorý sa vysmieva umeniu Mikóna, uvádza, že zhotovil mladého býka a dielo (zrejme súsošie) interpretuje ako Dia (v podobe býka) unášajúceho Európu.
Mikón zo Syrakúz vyrobil sochu Hieróna II. na príkaz mesta Tauromenionu(?), ktoré sa dostalo pod kontrolu Syrakúz v roku 263 pred Kr., ako je to známe z nápisu pieskovcového podstavca, ktorý sa našiel v Olympii medzi múrom na západe Altidy a Pelopionom.
Aj keď je nápis značne poškodený, nemôže byť pochýb o tom, že tu ide o pamätník Hieróna II. zo Syrakúz, ktorého spomína Pausanias (VI I2.4 a VI I5.6). Zatiaľ čo však Pausanias uvádza, že sochy zhotovil Mikón, nápis jasne špecifikuje meno umelca ako Mikióna. Na druhej strane, keďže meno otca a etnická ikona sú rovnaké, nemožno pochybovať o identite umelca. Pausanias (6.12.4) uvádza, že synovia Hieróna II. si uctili svojho otca dvoma sochami. O niekoľko pasáží neskôr (6.15.6) však Pausanias zaznamenal, že Syrakúzania venovali (zasvätili) dve sochy Hieróna a že jeho synovia tretiu. Otázkou je, či druhá pasáž opakuje alebo pridáva informácie. Tento problém je bez ďalších informácií neriešiteľný.

</doc>
<doc id="695136" url="https://sk.wikipedia.org/wiki?curid=695136" title="Gustáv Maurícius Reuss">
Gustáv Maurícius Reuss



</doc>
<doc id="695140" url="https://sk.wikipedia.org/wiki?curid=695140" title="Internet of things">
Internet of things



</doc>
<doc id="695141" url="https://sk.wikipedia.org/wiki?curid=695141" title="Minka Kelly">
Minka Kelly



</doc>
<doc id="695142" url="https://sk.wikipedia.org/wiki?curid=695142" title="Minka Dumonte Kelly">
Minka Dumonte Kelly



</doc>
<doc id="695143" url="https://sk.wikipedia.org/wiki?curid=695143" title="Faixová skala">
Faixová skala

Faixová skala () je vrch Belianskych Tatier. Leží nad osadou Tatranská Kotlina, približne severozápadne od Kežmarku.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú východne situovaná Tatranská Kotlina a Lendak, severne leží Ždiar a južne Kežmarské Žľaby, Tatranské Matliare a Tatranská Lomnica. Masív sa nachádza v Tatranskom národnom parku a v národnej prírodnej rezervácii Belianske Tatry.
Opis.
Faixová skala leží na juhovýchodnom konci hlavného hrebeňa Belianskych Tatier, medzi Skalnými vrátami () a Kobylím vrchom (). Severným smerom sa nachádza Javorinka (), Tokáreň (), Čierny vrch () a Skalka (), východným Pálenica () a Kobylí vrch () a západným Stežky (), Rinias (), Skalné vráta () a Bujačí vrch (). Severné svahy odvodňuje Suchý potok do riečky Biela, východné potok Hučava a južné Čierna voda, všetky do rieky Poprad. Na vrchol nevedie značený turistický chodník.
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných lokalít je možné vidieť okolité vrchy Belianskych Tatier a Vysokých Tatier, Spišskú Maguru, Pieniny, Levočské, Stolické a Volovské vrchy a východnú časť Nízkych Tatier.
Prístup.
Vrch sa nachádza v národnej prírodnej rezervácii Belianske Tatry, aj v Tatranskom národnom parku, preto nie je voľne prístupný. Juhovýchodným úpätím prechádza modro značený turistický chodník z Kežmarských Žľabov do Tatranskej Kotliny, na ktorý sa v lokalite Šumivý prameň pripája zeleno značený chodník ku chate Plesnivec a Veľkému Bielemu plesu.

</doc>
<doc id="695150" url="https://sk.wikipedia.org/wiki?curid=695150" title="Zoznam vrcholov v Spišsko-gemerskom krase">
Zoznam vrcholov v Spišsko-gemerskom krase

Zoznam vrcholov v Spišsko-gemerskom krase zahŕňa pomenované vrcholy s nadmorskou výškou nad Zoznam vychádza z údajov, dostupných na stránkach hiking.sk a v podrobnej turistickej mape.. Ako hranica pohoria bola uvažovaná hranica rovnomenného geomorfologického celku.

</doc>
<doc id="695151" url="https://sk.wikipedia.org/wiki?curid=695151" title="Sansa Starková">
Sansa Starková

Sansa Starková je jedna z ústredných postáv fantasy románovej série Pieseň ľadu a ohňa od amerického autora G. R. R. Martina. Vystupuje aj v seriáli Game of Thrones natočenom na motívy tejto série. Je jedným z piatich detí Eddarda Starka a jeho manželky Catelyn, staršou a krajšou z ich dcér.
Sansa má bratov Robba, Brana, Rickona, sestru Aryu a nevlastného brata Jona. Na začiatku knižnej série je jedenásťročná. Je krásna, upravená, dobre vychovaná a má spôsoby urodzenej dámy. Vo všetkých zručnostiach, ktoré sa od dám vyžadujú, prekonáva sestru Aryu, s ktorou má časté roztržky. Zasnúbia ju s princom Joffreym Baratheonom, do ktorého sa zamiluje. Je naivná a len veľmi pomaly sa vzdáva svojich predstáv o nádhere a bezchybnosti kráľovského dvora. 
Vyskytuje sa v knihách Hra o tróny, Súboj kráľov, Búrka mečov a Hostina pre vrany. Niektoré kapitoly týchto kníh sú písané z jej uhla pohľadu.
Charakteristika.
Sansa má vysokú, štíhlu postavu a hnedozlaté vlasy typické pre rod jej matky. Pripomína svoju matku zamlada, Catelyn však verí, že ako dospelá bude ešte krajšia. 
Sansa je dobre vychovaná, poslušná, ale nepriebojná a chýba jej odvaha. Má spôsoby urodzenej dámy, vie, čo sa sluší, aj keď je rozrušená, dokáže hovoriť zdvorilo. Miluje krásne šaty, zakladá si na tom, ako vyzerá. Je nadšená zo všetkých krásnych vecí, neznáša špinu a škaredosť. Inklinuje k náboženstvu svojej matky, Siedmim bohom, vďaka nádhere chrámov, vitráží a kryštálov. Miluje piesne a príbehy o víťazstvách dobra nad zlom a verí, že to tak funguje aj v skutočnom svete. Aj keď ju skúsenosti postupne presviedčajú o opaku, svojich ideálov sa vzdáva iba ťažko.
V zručnostiach, ktoré sa vyžadujú od dámy, je lepšia ako jej sestra Arya. Krajšie vyšíva, číta a píše lepšie, než jej súrodenci, pekne spieva. Nejde jej však matematika a slabšia je aj v jazde na koni.
Má rada svoju rodinu s výnimkou Arye, s ktorou sa jej vzťah v knihe ešte zhoršuje. Vlažnejšie sa správa aj k nevlastnému bratovi, ľavobočkovi Jonovi. 
Život (podľa kníh).
Narodila sa ako druhé dieťa Eddarda a Catelyn, prvé narodené na ich hrade Zimovrese. Spolu so sestrou ju učí dobrým spôsobom septa (analógia mníšky) menom Mordana. Má kamarátku svojho veku, dievča menom Jeyne Poolová, dcéru majordóma Zimovresu. 
"Hra o tróny".
Do deja vstupuje ako jedenásťročná, kde ako všetky Starkove deti dostane mláďa pravlka. Sansa to svoje pomenuje Lady. Je najmenšie z celého vrhu. 
Na Zimovres príde kráľovská rodina so sprievodom. Kráľ Robert Baratheon navrhne zásoby svojho syna, korunného princa Joffreyho Baratheona, so Sansou. Na rozdiel od svojho otca je Sansa z tejto myšlienky nadšená a rýchlo sa do Joffreyho zamiluje. Desí ju však Joffreyho osobný strážca Sandor Clegane, ktorý ju začne volať Vtáčik. Clegane je urážlivý, cynický, napriek tomu ale v kritických chvíľach stojí na jej strane. Joffrey je k nej galantný. Spolu s Aryou a otcom, ktorý sa stal pobočníkom kráľa, a množstvom ich služobníctva, putujú na juh, aby začali život v hlavnom meste Kráľov prístav. Sansa sa teší z priazne kráľovnej Cersei Lannisterovej, obľúbi si citrónové zákusky a háda sa so sestrou, ktorá odmieta pozvanie do kolového domu, v ktorom cestuje kráľovná.
Pri jednej zo zastávok na ceste Joffrey presvedčí Sansu, aby si spolu vyrazili na koňoch. Výlet prebieha pokojne až do chvíle, keď narazia na Aryu precvičujúcu sa v boji s mäsiarovým synom Mycahom. Joffrey zaútočí na Mycaha a napadne ho Aryiin pravlk. Joffrey utŕži zranenie na ruke a prvý raz ukáže svoju nevľúdnu pravú tvár. Sansa napriek tomu nechce svedčiť proti Joffreymu. Keď ju vypočúvajú ako svedkyňu incidentu, tvrdí, že si nič nepamätá. Kráľovná je zranením svojho syna pobúrená a prikáže, aby bol Aryin pravlk zabitý. Keďže však ušiel a nemôžu ho nájsť, prikáže namiesto neho popraviť Lady. Sansa plače a protestuje, jej domáci maznáčik je však aj tak sťatý.
Ani táto príhoda však jej vzťah k Joffreymu nenaruší. Obviňuje z nej kráľovnú a svoju sestru. Sestry zostanú rozhádané a Sansa ignoruje možnosti udobrenia sa.
V Kráľovom prístave je Sansa najprv zo všetkého uchvátená a nadšená. Žasne nad turnajom usporiadaným na počesť jej otca. Na ňom si všimne rytiera Lorasa Tyrella, ktorý sa jej tiež veľmi páči. Prehliada náznaky, že Joffrey nie je taký dokonalý, ako sa domnieva. Znepokojujúco sa k nej správajú aj ďalší muži – Sandor Clegane s desivou zjazvenou tvárou, ktorý jej prezradí tajomstvo svojho zjazvenia, a Petyr Baelish, bývalý nápadník jej matky, ktorý na ňu vrhá chlípne pohľady. Hlučného, večne opitého kráľa si tiež neobľúbi.
Po čoraz znepokojujúcejšom vývoji situácie na dvore Eddard Stark oznámi svojim dcéram, že ich posiela naspäť na Zimovres. Zrušilo by sa tým aj zasnúbenie Sansy a Joffreyho. Dôvod im nevyzradí. Sansa zúri a ešte viac, keď jej otec zakáže čo i len sa rozlúčiť s Joffreym. Rozrušená Sansa, ktorá nechce opustiť ani krásu dvora, ani svojho snúbenca, vyzradí otcove plány kráľovnej Cersei. 
Nedlho na to je Sansa uväznená vo svojich komnatách. Zavrú k nej aj hysterickú Jeyne, ktorá tvrdí, že mužov jej otca zabíjajú. Sansa sa snaží zachovávať pokoj a utešovať Jeyne. Napokon Sansu predvolajú pred kráľovnú. Tá jej oznámi, že jej otca museli zatknúť za zradu a Sansa si nemôže Joffreyho vziať. Sansa prosí, aby sa zasnúbenie nerušilo, a sľubuje, že ona zradkyňou nie je. Aby to dokázala, Cersei ju prinúti napísať listy svojej matke a súrodencom, v ktorých ich žiada, aby odprisahali kráľovnej vernosť. Kráľ už vtedy nežije a na tróne sedí iba dvanásťročný Joffrey. Sansa prosí Joffreyho o milosť pre svojho otca. Joffrey jej sľúbi, že ho omilostí v prípade, že sa prizná ku zrade. Sanse je dovolené pohybovať sa voľne po kráľovskom hrade, Jeyne však zmizla a už ju viac nevidela. 
Eddarda Starka odvedú pred veľký sept (chrám) a verejne sa prizná k zrade kráľa Joffreyho. Sansa je pokojná, lebo sa spolieha na Joffreyho sľub. Joffrey však dá Eddardovi sťať hlavu.
Sansa sa po tomto čine psychicky zrúti. Neopúšťa svoju komnatu, striedavo plače a spí. Vracajú sa jej traumatizujúce spomienky z popravy. Žiali za otcom a zároveň sa bojí, že desivý kráľovský kat, Ilyn Payne, príde aj po ňu. Uvažuje aj o samovražde. Joffrey si ju napokon nechá predvolať pred seba a vyhlási, že ich zasnúbenie stále trvá. Sansa Joffreyho nenávidí. Joffrey ju necháva biť rytiermi svojej kráľovskej gardy. Prinúti ju, aby sa pozerala na odseknuté a na koly narazené hlavy jej otca, Mordany a ďalších. 
"Súboj kráľov".
V politickej hre je Sansa rukojemníčkou Lannisterovcov, zárukou toho, aby zajatí Lannisterovia, najmä kráľovnin brat-dvojča Jaime, zostali nažije. Joffrey Sansu uráža a trestá za činy jej brata, ktorý sa po smrti svojho otca stal kráľom Severu a bojuje proti Lannisterovcom. Sansa navonok presviedča okolie o svojej lojalite k Lannisterovcom, v skutočnosti si však želá víťazstvo svojho brata, smrť Joffreyho a návrat domov na Zimovres. 
Na turnaji na počesť narodenín Joffreyho chce Joffrey dať zabiť rytiera, ktorý sa opil a verejne zahanbil. Sansa spolu so Sandorom presvedčia Joffreyho, aby ho nezabíjal a namiesto toho z neho spravil dvorného blázna. Tento rytier, ser Dontos, neskôr pošle Sanse odkaz a tá sa s ním potajomky stretne. Dontos jej sľubuje, že za záchranu svojho života zachráni ten Sansin a dostane ju z mesta. Sansa je spočiatku skeptická, no nechá sa nahovoriť a uverí tomu, že to bude ako v jednom z jej obľúbených príbehov. Potajme sa s Dontosom stretáva, ten sa však nemá k činu a Sansa je netrpezlivá a vystrašená.
Joffreyho nenávidí aj jeho ľud, lebo je k nemu krutý rovnako ako k Sanse. Keď sa kráľovský sprievod vracia z prístavu, kde boli odprevadiť Joffreyho sestru Myrcellu na jej ceste do Dornu, dav sa vzbúri a sprievod napadne. Sandor Clegane však zachráni Sansu pred znásilnením či zabitím.
Keď Sansa dostane svoju prvú menštruáciu, spanikári, lebo tým sa stala zrelou pre svadbu s nenávideným Joffreym. Snaží sa všetky dôkazy o svojej menštruácii zničiť, no nepodarí sa jej to. Predvedú ju pred kráľovnú, ktorá dobre vie, že Sansa sa nechce za Joffreyho vydať, ale trvá na tom. Svadba je však ešte ďaleko, pretože mesto očakáva útok Joffreyho strýka Stannisa. V strachu z blížiacej sa vojny je Sansa čoraz viac rozrušená. 
Po začiatku bitky sa Sansa ide pomodliť do septa a potom sa pridá ku kráľovnej a ďalším vysokopostaveným ľuďom v Maegurovej pevnosti, najlepšie chránenej časti mesta. Opitá kráľovná prezrádza Sanse tajomstvá zo svojho života a prezradí jej aj to, že ak Stannis vyhrá, radšej ju popraví, akoby sa mala dostať Stannisovi do rúk. Keď kráľovná dostane správu, že bitka je prehraná, Sansa sa ukryje do svojej komnaty. Tam za ňou príde Sandor Clegane, prinúti ju spievať a pobozkať ho. Clegane potom zmizne z mesta. 
"Búrka mečov".
Mesto v poslednej chvíli zachránia armády Joffreyho deda a rodu Tyrellovcov. Zasnúbenie Joffreyho a Sansy je zrušené, aby sa Joffrey mohol oženiť s Margaery Tyrellovou. Sansa musí hrať sklamanú, v skutočnosti sa však teší. Naďalej ale zostáva väzňom kráľovnej. Spriatelí sa s Margaery a jej sesternicami. Prezradí jej starej matke, aký Joffrey skutočne je, a ľutuje Margaery, že si ho musí vziať. Margaery presviedča Sansu, aby po Joffreyho svadbe navštívila ich hrad Vyšesad a vydala sa za jej najstaršieho brata Willasa. Sansa najprv nie je nadšená, pretože Willas je mrzák, ktorého nikdy nevidela, a jej sa páči jeho mladší brat Loras. Neskôr si však nahovorí, že jej manželstvo s Willasom bude šťastné. Ser Dontos medzitým povie, že útek je pripravený na deň Joffreyho svadby, Sansa však už nechce utiecť.
O plánoch Tyrellovcov vydať Sansu za Willasa sa dozvedia Lannisterovci a rozhodnú sa tomu zabrániť. Nasilu, proti ich vôli, vydajú Sansu za Tyriona Lannistera. K oltáru ju vedie Joffrey, ktorý sa jej vyhráža, že zo Sansy spraví svoju milenku. Sansa je zo svojho nového manžela zdesená a zarmútená. Nedôveruje mu, pretože je Lannister, hoci sa k nej vždy správal milo a ochraniteľsky. Keď osamejú počas svadobnej noci, je z pohľadu na jeho telo zhnusená. Tyrion to vidí a povie jej, že sa s ňou bude milovať až vtedy, keď bude ona chcieť. Sansa tak zostane pannou.
Po zmarení plánov s Tyrellovcami sa Sansa znova zaujíma o útek. Podľa pôvodného plánu teda utečie so serom Dontosom z Kráľovho prístavu v deň Joffreyho svadby. Dozvie sa, že za jej útekom stojí Petyr Baelish, bývalý nápadník jej matky. Ser Dontos Sansu zachránil na jeho príkaz a po splnení úlohy ho Baelish zabil. Sansa sa s ním plaví do Údolia Arryn, kde sa Petyr má oženiť so Sansinou tetou Lysou. Sansa musí o sebe tvrdiť, že je Petyrovou nemanželskou dcérou Alayne. Lysa nie je zo Sansinej prítomnosti nadšená. Keď jej ale Sansa vyzradí, že so svojím manželom nikdy nemala sex, Lysa ju chce ako budúcu manželku pre svojho jediného syna, slabého Roberta. 
Baelish so ožení s Lysou, ale v skutočnosti túži po Sanse. Tú to odpudzuje. Navyše na ňu Lysa začne žiarliť. Rozrušená Lysa vykričí Sanse svoje tajomstvá, napríklad že už od mlada milovala Petyra, a preto to bola ona, kto zabil svojho manžela Jona Arryna. Keď sa jej Lysa vyhráža smrťou, Petyr ju zhodí do priepasti. Sanse, ktorá je svedkom tejto vraždy, prikáže tvrdiť, že Lysu zabil jej dvorný spevák. 
"Hostina pre vrany".
Sansa zostáva na Orlom hniezde a hrá Baelishovu nemanželskú dcéru Alayne. Veľmi si ju obľúbi jej malý a slabý bratranec Robert. Sansa sa postupne stáva jediným, kto vie Roberta presvedčiť o tom, čo je pre neho dobré. Je tiež svedkom nespokojnosti lordov z Údolia s vládou Petyra Baelisha. Baelish neskôr z hradu odíde. S blížiacou sa zimou musia obyvatelia Orlie hniezdo opustiť, pretože po zapadnutí snehom by nebolo možné ho zásobovať. Sansa preto zostupuje spolu s Robertom do údolia. Tam sa stretne s Baelishom, ktorý jej prezradí, že ju zasnúbil s istým Harrym, Robertovým dedičom. Po tomto sobáši a smrti malého Roberta by sa Sansa stala paňou Orlieho hniezda aj Zimovresu. Sobáš však musí počkať, kým bude Tyrion mŕtvy a Cerseina vláda sa zrúti.
Seriál.
V seriálovom spracovaní sa jej osud postupne rozchádzal s osudom v knihách. Sansa bola napríklad po Tyrionovi vydaná aj za Ramsayho Boltona namiesto Jeyne Poolovej, ktorá sa za neho vydala v knihách. 

</doc>
<doc id="695152" url="https://sk.wikipedia.org/wiki?curid=695152" title="Sansa Stark">
Sansa Stark



</doc>
<doc id="695153" url="https://sk.wikipedia.org/wiki?curid=695153" title="Myroslav Vološčuk">
Myroslav Vološčuk

Myroslav Vološčuk (ukr. Мирослав Михайлович Волощук, * 2. júl 1979, Čerganivka, Ukrajina) je ukrajinský historik, profesor.
Životopis.
Pôsobí na katedre všeobecných dejín a na čele Centra stredovekých štúdií Inštitútu histórie, politológie a medzinárodných vzťahov Podkarpatskej národnej univerzity Vasyľa Stefanyka v Ivano-Frankivsku na Ukrajine. Vyučuje stredoveké dejiny Európy, Ázie a Afriky, pričom sa zvlášť venuje vzťahu Rusi a Uhorska v stredoveku (9. – 14. storočie).
Absolvoval viaceré zahraničné výskumné a študijné pobyty. (Program Stypendialny Rządu RP; Fundacja Królowej Jadwigi, Kraków, RP; Kasa Mianowskiego ANP, Warszawa, RP; OBTA, Uniwersytet Warszawski, RP; SAIA, Bratislava; International Visegradfund, Slovensko; New Europe College, Bucharest, Rumunsko).
Na Katedre slovenských dejín FiF UK bude v rámci ročného (2018 – 2019) štipendijného pobytu (SAIA, n.o.) robiť výskum vzťahov Veľkej Moravy a Kyjevskej Rusi.
Od roku 2018 hosťujúci profesor Katedry slovenských dejín na Univerzite Komenského (Bratislava).

</doc>
<doc id="695154" url="https://sk.wikipedia.org/wiki?curid=695154" title="Štefan Molnár">
Štefan Molnár

Štefan Molnár (, * 20. august 1825, Parchovany† 19. február 1907, Nové Mesto pod Šiatrom) bol hlavný župan Zemplínskej župy, poslanec uhorského snemu šľachtického pôvodu s prídomkom Molnár de Parnó.
Životopis.
Narodil sa v rodine statkára Štefana Molnára a jeho manželky Anny Vitézovej. Stredoškolské štúdiá absolvoval v Košiciach a vysokoškolské právnické v Pešti. V roku 1847 sa stal čestným notárom Zemplínskej župy. Počas uhorskej revolúcie v roku 1848 ako dobrovoľník vstúpil do honvédskeho vojska, v ktorom dosiahol hodnosť kapitána. Po porážke revolúcie utiekol do Turecka. V roku 1850 sa však vrátil a bol odvedený ako bežný vojak do armády. Po prepustení z armády žil a hospodáril v Kľačanoch.
Po rakúsko-uhorskom vyrovnaní, v čase vzniku uhorských ministerstiev bol vymenovaný za poradcu Ministerstva náboženstva a ľudového školstva. V roku 1873 bol povýšený na ministerského radcu na Ministerstve národnej obrany. V roku 1869 bol zvolený v trebišovskom volebnom okrsku za poslanca uhorského snemu. V roku 1882 bol vymenovaný za hlavného župana Zemplínskej župy, ktorým bol do roku 1901. Následne bol vymenovaný za riadneho člena hornej (panskej) komory snemu.
Oženil sa v roku 1855 s Leonou Nyékyovou, s ktorou mal dve deti: dcéru Gizellu (ktorú si za manželku vzal Alexander Wekerle, neskorší uhorský premiér) a syna Viktora (ktorý bol poslancom uhorského snemu, županom Temešskej župy a bol povýšený do barónskeho stavu).

</doc>
<doc id="695155" url="https://sk.wikipedia.org/wiki?curid=695155" title="Periodické hodnotenie výskumnej, vývojovej, umeleckej a ďalšej tvorivej činnosti">
Periodické hodnotenie výskumnej, vývojovej, umeleckej a ďalšej tvorivej činnosti

Periodické hodnotenie výskumnej, vývojovej, umeleckej a ďalšej tvorivej činnosti (skrátene "periodické hodnotenie"), alebo aj Verification of Excellence in Research (skrátene VER), je peer-review hodnotením tvorivej činnosti slovenských vedeckých a výskumných inštitúcií (verejných vysokých škôl a verejných výskumných inštitúcií).
Prvé periodické hodnotenie bolo realizované v roku 2022 (skrátene VER 2022) za obdobie 20142019. Výsledky ďalšieho pripravovaného periodického hodnotenia výskumnej, vývojovej, umeleckej a ďalšej tvorivej činnosti, za obdobie hodnotenia 20202024, budú zverejnené v roku 2026 (skrátene VER 2026).
Periodické hodnotenie je legislatívne ukotvené v § 26aa zákona č. 172/2005 Z. z. o organizácii štátnej podpory výskumu a vývoja a o doplnení zákona č. 575/2001 Z. z. o organizácii činnosti vlády a organizácii ústrednej štátnej správy v znení neskorších predpisov. Administratívne periodické hodnotenie zastrešuje Ministerstva školstva, výskumu, vývoja a mládeže Slovenskej republiky, prostredníctvom jeho Oddelenia hodnotenia tvorivých činností.
Oblasť hodnotenia.
Verejné vysoké školy a verejné výskumné inštitúcie podávajú v periodickom hodnotení žiadosti o hodnotenie v jednej z 28 oblastí výskumu, ktoré spadajú pod 7 skupín oblastí výskumu.
Hodnotiteľské komisie.
Úroveň slovenskej vedy je posudzovaná medzinárodnou vedeckou komunitou. Periodické hodnotenie prebieha v spolupráci so zahraničnými hodnotiteľmi, ktorými sú odborníci a odborníčky z univerzít alebo iných vedeckých, výskumných či umeleckých inštitúcií.
Pre každú z oblastí výskumu sú Radou pre periodické hodnotenie výskumnej, vývojovej, umeleckej a ďalšej tvorivej činnosti navrhnuté medzinárodné hodnotiteľské komisie (tzv. komisie pre oblasť výskumu alebo projektové komisie), ktoré hodnotia žiadosti o hodnotenie v danej vednej oblasti. Zároveň sú Radou pre periodické hodnotenie navrhnutí aj členovia a členky komisií pre každú zo skupín oblastí výskumu (tzv. komisie pre skupinu oblastí výskumu alebo odborové komisie).
Odborové komisie dohliadajú na činnosť projektových komisií, na samotný proces hodnotenia, a na konzistentné uplatňovanie kvalitatívnych kritérií pri hodnotení žiadostí. Predstavitelia MŠVVaM SR dohliadajú na plnenie formálnych kritérií hodnotenia.
Výsledky hodnotenia.
Výsledkom periodického hodnotenia sú takzvané profily kvality pracovísk. Celkový profil kvality informuje o úrovni tvorivej činnosti v rámci každej žiadosti podanej do periodického hodnotenia. Profil kvality je hodnotením výskumnej úrovne pracoviska ako celku, pričom pre každú žiadosť obsahuje percentuálne vyjadrenie v rámci každej z piatich úrovní kvality.
Piatimi úrovňami celkového profilu kvality sú:
Význam hodnotenia.
Periodické hodnotenie slúži na účely financovania a rozpisu dotácií verejným vysokým školám a verejným výskumným inštitúciám. Zároveň umožňuje identifikovať činnosť výskumných a tvorivých tímov a výsledky hodnotenia môžu byť informatívne napríklad aj pre budúcich študentov či zamestnancov pri výbere vysokej školy alebo výskumného pracoviska.
Výsledky periodického hodnotenia budú premietnuté do financovania vedy a výskumu na Slovensku, počnúc rokom 2024.
Periodické hodnotenie VER 2022 bolo prvým v histórií samostatného Slovenska, ktoré bolo založené na posudzovaní reálnej kvality tvorivých výstupov, bez prihliadania na kvantitatívne merateľné parametre vedy a výskumu.
Inšpirácia.
Inšpiráciou pre Periodické hodnotenie výskumnej, vývojovej, umeleckej a ďalšej tvorivej činnosti boli overené zahraničné systémy hodnotenia vedy, najmä britský Research Excellence Framework (skrátene REF).
Verification of Excellence in Research 2022.
Predmetom hodnotenia v periodickom hodnotení VER 2022 boli pracoviská slovenských verejných vysokých škôl a verejných výskumných inštitúcií, resp. nimi vyprodukované tvorivé výstupy za obdobie 20142019.
Priebeh hodnotenia.
Na začiatku procesu hodnotenia podala každá verejná vysoká škola a verejná výskumná inštitúcia, prípadne ich súčasti, žiadosti o hodnotenie v jednej alebo viacerých z 28 oblastí výskumu. Každá žiadosť obsahovala maximálne 25 výstupov (vedeckých článkov, monografií, konferenčných príspevkov, umeleckých výstupov, atď.) v konkrétnej oblasti výskumu. Za každého vedca a vedkyňu bolo predložených maximálne 5 výstupov. Finálny výber výstupov pre každú žiadosť o periodické hodnotenie bol nastavený na základe snahy o dodržanie princípov reprezentatívnosti a rovnomernosti.
Vďaka Plánu obnovy a odolnosti Slovenskej republiky boli v priebehu roku 2022 vytvorené hodnotiteľské komisie, zložené primárne zo zahraničných expertov a expertiek z 19 krajín a 66 univerzít (napr. University of Cambridge, Princeton University, McGill University, University of Melbourne, Technische Universität München, ETH Zürich, Université Paris-Saclay, Sapienza Università di Roma, atď.), aby hodnotili úroveň slovenskej vedy z pohľadu medzinárodnej vedeckej komunity.
Každá z projektových hodnotiteľských komisií v období septembra až decembra 2022 nielen sama posudzovala kvalitu výstupov, ale aj sama vyprodukovala metodológiu a špecifické kritéria hodnotenia kvality výskumu, v ktorých zohľadnila špecifiká vedecko-výskumného bádania v konkrétnej oblasti výskumu.
Výsledky hodnotenia VER 2022.
Výsledky periodického hodnotenia VER 2022 boli zverejnené v decembri 2022.
Periodické hodnotenie VER 2022 v médiách.
Výsledky periodického hodnotenia boli za účasti vtedajšieho ministra školstva Jána Horeckého prezentované na konferencii VER2022, na ktorej sa viedla diskusia so zástupcami žiadateľov (inštitúcií), keďže zverejnené výsledky profilov kvality budú zohľadnené v rozpise dotácie verejných vysokých škôl počnúc rokom 2024.
Periodické hodnotenie bolo prevažne pozitívne vnímané zo strany hodnotených inštitúcií (verejných vysokých škôl, resp. verejných výskumných inštitúcií). Zástupcovia Univerzity Komenského v Bratislave informovali o tom, že táto vysoká škola produkuje kvalitný výskum v spoločenských a prírodných vedách, pričom prorektor Univerzity Komenského v Bratislave Jozef Masarik uviedol, že aj napriek viacerým výhradám ide v prípade periodického hodnotenia o jedno z najobjektívnejších hodnotení, aké sa na Slovensku doposiaľ uskutočnili. O konkurencieschopnosti Slovenskej technickej univerzity v Bratislave v rámci vedeckého výkonu informoval aj jej prorektor Ján Híveš, ktorý rovnako ocenil, že hodnotenie prebehlo nezávisle v réžií medzinárodných hodnotiteľských panelov.
Jozef Masarik (prorektor Univerzity Komenského v Bratislave) vnímal výsledky periodického hodnotenia pozitívne, najmä v kontexte miery financovania vedy na Slovensku. Hodnotenie podľa neho ukázalo, že svetovú kvalitu dosahujú 4 percentá vedeckých inštitúcií, významnú medzinárodnú kvalitu 18 percent, medzinárodnú kvalitu 33 percent a národnú kvalitu 29 percent inštitúcií. Napriek celkovo nízkej úrovni financovania zo štátnych zdrojov Masarika prekvapilo, že disponujeme dostatočným počtom výstupov svetovej kvality. Podľa Masarika je percentuálne zastúpenie výstupov svetovej a významnej medzinárodnej kvality v porovnaní so zahraničím (Spojeným kráľovstvom, Spojenými štátmi americkými, či Nemeckom) nižším, avšak ak by sa toto zastúpenie prerátavalo s ohľadom na výšku financovania vedy, tak by bol slovenský vedecký ekosystém schopný konkurovať aj zahraničiu.
Problémom rozvoja slovenskej vedy a výskumu je podľa Jozefa Masarika miera zdrojov, ktoré štát vkladá do ich financovania, ako aj nestabilita tohto financovania. Problémom je podľa neho aj zastaralá vedecká infraštruktúra, ako aj kvalita ľudského potenciálu v niektorých výskumných odboroch. Rozvoju tak bráni aj fakt, že je ťažké prilákať množstvo slovenských odborníkov, ktorí študovali v zahraničí, naspäť do slovenského výskumného ekosystému. Za limit pre rozvoj vedy môže byť podľa Masarika považovaný aj fakt, že najmä po finančnej stránke nie sú perspektívy mladých absolventov v niektorých oblastiach vedy (napr. lekárstvo, či informatika) dostatočne lákavými v porovnaní s perspektívami v rámci praxe. Problematickým pre rozvoj vedy na Slovensku môže byť podľa Masarika aj presvedčenie politických predstaviteľov o tom, že slovenské vysoké školy a slovenská veda nie je dostatočne kvalitnou. Práve periodické hodnotenie v podaní nezávislých, zahraničných odborníkov je dôkazom toho, že tomu tak nie je, a že v prostredí slovenských vedeckých inštitúcií sa produkuje kvalitná veda, na čo poukazuje napríklad aj projekt s názvom Svetové slovenské univerzity. Pomerne vysoké percento svetovej alebo medzinárodnej úrovne svojich výstupov dosiahli inštitúcie ako napríklad Divadelná fakulta Vysokej školy múzických umení či Strojnícka fakulta Slovenskej technickej univerzity.
Ponaučením z periodického hodnotenia podľa Jozefa Masarika je fakt, že hoci slovenský výskumný ekosystém disponuje svetovými výsledkami, častokrát tieto výsledky nemajú dosah na svetovú vedeckú komunitu kvôli spôsobu publikovania slovenských vedcov – a to najmä vplyvom publikovania v domácich vedeckých časopisoch. V tomto ohľade môže byť limitom aj nepripravenosť (nevybavenosť) slovenských grantových schém pri poskytovaní podpory pre vedcov pri publikovaní v rámci Open Access.
V periodickom hodnotení podľa Jozefa Masarika uspeli jednotlivci a tímy, ktoré disponujú spoluprácou so zahraničnými partnermi, prípadne ktorí disponujú zahraničnými grantami, ktoré im umožňujú vylepšiť finančnú situáciu na ich domácich pracoviskách. Rovnako v hodnotení podľa Masarika uspeli tímy venujúce sa lokálnym štúdiám, ktoré tak majú svetový význam pre poznanie v niektorých oblastiach výskumu (napr. v oblasti výskumu histórie a archeológie).
Verification of Excellence in Research 2026.
V rámci hodnotenia VER 2022 sa posudzovala výhradne kvalita vedeckých a umeleckých výstupov. V pripravovanom hodnotení VER 2026 však bude súčasťou periodického hodnotenia aj hodnotenie spoločenského dosahu výskumnej, vývojovej, umeleckej a ďalšej tvorivej činnosti, a tiež hodnotenie prostredia výskumnej, vývojovej, umeleckej a ďalšej tvorivej činnosti.
Žiadosti o hodnotenie tak budú obsahovať 3 okruhy hodnotenia:
Výsledkom hodnotenia budú tri čiastkové profily kvality a jeden celkový profil kvality, ktorý bude určený ako váhovaná hodnota s váhami (výstupy - spoločenský dosah - tvorivé prostredie):
V súvislosti s plánovaným hodnotením spoločenského dosahu tvorivej činnosti v hodnotení VER 2026 pripravilo MŠVVaM SR pre žiadateľov pomôcky pre aplikačnú prax a výber prípadových štúdií, ktoré ilustrujú spôsob deklarovania spoločenského dosahu tvorivej činnosti a tvorivého prostredia, pričom tieto prípadové štúdie pochádzajú z britského hodnotenia REF (Research Excellence Framework).
Výsledky VER 2026 za obdobie hodnotenia 20202024 budú zverejnené v polovici roku 2026.
Best Practices Exchange between VER and REF Science Evaluation Systems.
Dňa 7. októbra 2024 sa na pôde Centra vedecko-technických informácií SR uskutočnil workshop s názvom Best Practices Exchange between VER and REF Science Evaluation Systems, ktorý organizovalo Oddelenie hodnotenia tvorivých činností zo Sekcie rozvoja a stratégií vysokých škôl Ministerstva školstva, výskumu, vývoja a mládeže Slovenskej republiky (MŠVVaM SR). 
Cieľom workshopu bolo prehlbovanie spolupráce a výmena skúseností dobrej praxe týkajúcej sa systémov hodnotenia vedeckej a umeleckej tvorivej činnosti, v kontexte pripravovaného kola Periodického hodnotenia výskumnej, vývojovej, umeleckej a ďalšej tvorivej činnosti VER 2026. Hlavnou témou workshopu bola diskusia o dvoch nových okruhoch hodnotenia – spoločenského dosahu a tvorivého prostredia, ktoré budú v rámci VER 2026 hodnotené po prvýkrát.  
Na workshope sa, okrem účastníkov z prostredia verejných vysokých škôl a verejných výskumných inštitúcií, ako aj predstaviteľov Odboru stratégií vysokých škôl MŠVVaM SR, zúčastnili aj Dr Catriona Firth a profesor Miles Padgett z Veľkej Británie. Dr Firth je zástupkyňou riaditeľa pre výskumné prostredie v organizácii Research England, ktorá zastrešuje prípravu britského systému hodnotenia vedy s názvom Research Excellence Framework (REF). Profesor Padgett, pôsobiaci na Univerzite v Glasgowe, sa zúčastnil hodnotenia vedy vo Veľkej Británii ako predseda odborovej komisie v hodnotení REF 2021 a ako člen odborovej komisie v hodnotení REF 2014. Ich skúsenosti s hodnotením okruhov spoločenského dosahu a výskumného prostredia inštitúcií vo Veľkej Británii prispeli k veľmi produktívnej diskusii a lepšiemu porozumeniu významu týchto okruhov hodnotenia pre vedu a výskum, umeleckú či inú tvorivú činnosť. 

</doc>
<doc id="695159" url="https://sk.wikipedia.org/wiki?curid=695159" title="Faixová">
Faixová



</doc>
<doc id="695161" url="https://sk.wikipedia.org/wiki?curid=695161" title="Priatelia Zeme – CEPA">
Priatelia Zeme – CEPA

Priatelia Zeme – CEPA je občianske združenie, ktoré chráni prírodu a krajinu, presadzuje spoločenskú spravodlivosť, podporujeme vyvážený rozvoj regiónov a posilňuje účasť občanov a občianok na rozhodovaní o veciach, ktoré sú vo verejnom záujme.
Zameriava sa na:
Spolupracuje s mimovládnymi organizáciami, aktívnymi ľuďmi, samosprávami, ministerstvami a európskymi inštitúciami.
História.
V roku 1993 vznikla v Bratislave nadácia Centrum pre podporu miestneho aktivizmu (CEPA). Z jej projektov a aktivít sa sformovali tri nosné programy: Program na podporu občianskych skupín, Ekonomický program a Program Právo vo verejnom záujme.
Program Právo vo verejnom záujme poskytoval právne zastupovanie, osvetu, vzdelávanie a školenia občanov a skupín ohrozených rasizmom, činnosťou firiem a svojvôľou verejných inštitúcií. V rámci tohto programu CEPA navrhovala a presadzovala systémové zmeny, napríklad slobodný prístup občanov k informáciám.
Po prijatí nadačného zákona v roku 1997 nadácia CEPA zmenila právnu formu. Stalo sa z nej občianske združenie CEPA.
Ešte v roku 1997 CEPA iniciovala vznik združenia organizácií Priatelia Zeme – Slovensko.
Od roku 2000 sa aktivity, personál aj rozpočet ekonomického a právneho programu CEPA ďalej rozširoval a oba programy sa čoraz viac osamostatňovali. V roku 2004 vzniklo nové občianske združenie Priatelia Zeme – CEPA (PZ-CEPA), ktoré pokračovalo v realizácii ekonomického programu. Právny program CEPA sa v roku 2006 transformoval do podoby združenia VIA IURIS – Centrum pre práva občana.
Postupne, najmä po útlme sociálneho programu v roku 2008, sa jednotiacou líniou v činnosti Priateľov Zeme – CEPA stala energetika.
Spolupráca na národnej a medzinárodnej úrovni.
Priatelia Zeme – CEPA sú súčasťou siete CEE Bankwatch Network a prostredníctvom záujmového združenia právnických osôb Priatelia Zeme - Slovensko sú členom Friends of the Earth International (FotEI).
Pôsobia tiež v slovenských sieťach a iniciatívach ako Klimatická koalícia a Ekofórum.

</doc>
<doc id="695163" url="https://sk.wikipedia.org/wiki?curid=695163" title="Euroskills">
Euroskills



</doc>
<doc id="695170" url="https://sk.wikipedia.org/wiki?curid=695170" title="Veľká cena Austrálie 2023">
Veľká cena Austrálie 2023

Veľká cena Austrálie 2023 (angl. Formula 1 Rolex Australian Grand Prix 2023), ktorá sa uskutočnila 2. apríla 2023 na pretekárskom okruhu Albert Park Circuit v Melbourne najväčšom meste Austrálie, bola tretia Veľká cena sezóny 2023 Majstrovstiev sveta Formule 1. 
Oproti minulému roku pribudla na trati štvrtá DRS zóna, ktorá má uľahčiť predbiehanie.
Pred Veľkou cenou viedol v priebežnom poradí šampionátu jazdcov Max Verstappen o jeden bod pred Sergiom Pérezom. Na treťom mieste bol Fernando Alonso.
Priebeh kvalifikácie.
Max Verstappen dosiahol v kvalifikácii najrýchlejšie kolo. Na druhom a treťom mieste nasledovali obaja jazdci Mercedesu George Russell a Lewis Hamilton. Druhý jazdec priebežného poradia šampionátu Sergio Pérez mal technický problém, pre ktorý nedokázal zajazdiť žiadny meraný čas. Keďže jeho tím následne vykonal zmeny v nastavení jeho vozidla, musel Pérez do pretekov štartovať z boxovej uličky.
Priebeh pretekov.
Verstappen po kvalifikácii obsadil prvé miesto aj v pretekoch, pódium doplnil Hamilton a Alonso. Sergio Pérez si počas pretekov polepšil na piate miesto a zároveň zajazdil najrýchlejšie kolo pretekov, čím vytvoril nový traťový rekord na okruhu Albert Park.
Boli to chaotické preteky, ktoré museli byť trikrát neutralizované červenými vlajkami. Pri druhom reštarte došlo k hromadnej nehode, ktorá mala za následok odstúpenie mnohých jazdcov z pretekov a veľkú cenu napokon dokončilo len 12 monopostov.
Výsledky.
Kvalifikácia.
Poznámky:
Preteky.
Poznámky:

</doc>
<doc id="695175" url="https://sk.wikipedia.org/wiki?curid=695175" title="Marder (bojové vozidlo pechoty)">
Marder (bojové vozidlo pechoty)

Marder je nemecké bojové vozidlo pechoty, ktoré bolo oficiálne zaradené do služby v máji 1971. Od 70. rokov prešlo vozidlo mnohými úpravami. Slúži nielen v Nemecku, ale aj v Čile, Indonézii, Jordánsku a Grécku. Vozidlo bolo vyrábané do roku 1975 a Bundeswehr získal približne 2100 kusov. V súčasnosti ho v nemeckej armáde nahrádza bojové vozidlo Puma.
Vznik a vývoj.
Pôvodným zámerom bolo postaviť vozidlo, ktoré by nahradilo Schützenpanzer Lang HS.30, čo bolo bojové vozidlo z 50. rokov 20. storočia. Toto vozidlo v sebe spájalo všetky vlastnosti, ktorými sa dnes vyznačujú moderné BVP: rýchlosť, pancierovú ochranu, kanón namontovaný vo veži a priestor pre pechotu so zadným východom (takže pechota, chránená pred paľbou spredu, mohla bezpečne vystúpiť z vozidla). Vozidlo HS.30 však nebolo príliš ergonomické a v dôsledku ďalších konštrukčných zmien bol odstránený zadný východ, čo urobilo vozidlo nepoužiteľným v boji. Nemecká armáda ho preto potrebovala rýchlo nahradiť lepšou konštrukciou, čo vyústilo do vzniku Marderu.
Prvý prototyp bol vyrobený v roku 1960. V rokoch 1961 až 1963 bola postavená druhá séria prototypov. V roku 1966 boli sfinalizované vojenské požiadavky a v roku 1967 sa začala výroba tretej a poslednej série prototypov. Prvý Marder 1 bol odovzdaný 7. mája 1971 a výroba pokračovala až do roku 1975. Celkovo bolo vyrobených 2 136 kusov. Marder prešiel niekoľkými vylepšeniami, ktoré sa premietli do verzií A1, A2, A3, A4 a A5. Marder 1A3 je v súčasnosti najbežnejšou verziou vozidla a slúži aj nemeckej armáde.
Konštrukcia.
Marder má dĺžku 6,79 m, šírku 3,24 m, výšku 2,98 m a celkovú bojovú hmotnosť 28,5 t. Variant 1A3 váži 33,5 t, zatiaľ čo varianty 1A5 a 1A5A1 vážia 37,4 t a 38,1 t. Vozidlo Marder môže pojať troch členov posádky a šesť členov pechoty. Pohonná jednotka sa nachádza v prednej časti vozidla a bojový priestor v zadnej časti. Vozidlo je tiež vybavené rampou pre rýchly vstup a výstup vojakov.
Komunikačné vybavenie Marderu pozostáva z primárneho rádia SEM 80 a sekundárneho rádia SEM 90 s dosahom 30 km.
Trup a pancier veže sú vyrobené zo zváranej ocele. Pancier dokáže ochrániť vozidlo a jeho pasažierov pred 20 mm prieraznou muníciou (APDS) DM43 a 25 mm nábojmi APDS vypálenými zo vzdialenosti 200 m. Boky trupu sú vybavené dodatočnými štítmi z valcovaného homogénneho panciera.
Vozidlo je vybavené termovíznymi systémami PERI-Z 11 a PERI-Z 11 A1 pre veliteľa a termovíznymi systémami PERI-Z 11 a Zeiss pre strelca. Do Marderu bola integrovaná aj termokamera ATTICA-GM, aby pomáhala strelcom efektívne vykonávať ich misie v náročných poveternostných podmienkach. Nahradila zastaranú termokameru WBG-X. Veliteľ vozidla má osem periskopov, zatiaľ čo strelec má tri. Nové termovízne zameriavacie zariadenie Saphir 2.6 MK výrazne zlepšuje dosah pozorovania a nepretržitú kvalitu prieskumu vďaka zvýšenému rozlíšeniu detektora a pokročilej zobrazovacej technológii. Vodič má k dispozícii aj nové nočné pozorovacie zariadenie Spectus II.
Hlavnou výzbrojou vozidla je automatický kanón Rheinmetall MK 20 Rh 202 kalibru 20 mm. Marder je tiež vyzbrojený univerzálnym guľometom Rheinmetall MG3 kalibru 7,62 mm, ktorý má účinný strelecký dosah od 200 m do 1 200 m. Okrem toho má protitankové riadené strely MILAN s vysoko výbušnou hlavicou.
Marder je poháňaný dieselovým motorom MTU MB 833 Ea-500. Na ceste dosahuje maximálnu rýchlosť 65 km/h a má dojazd 520 km. Vozidlo dokáže zdolať jeden meter vysoké vertikálne prekážky, stúpanie 60 % a bočný sklon 30 %, 2,5 m širokú priekopu alebo brodiť vodu hlbokú 2 m.

</doc>
<doc id="695178" url="https://sk.wikipedia.org/wiki?curid=695178" title="Alojz Lorenc">
Alojz Lorenc

Generálporučík Ing. Alojz Lorenc, CSc. (* 21. jún 1939, Trenčín) je slovenský kryptológ, československý policajný generál, neskôr bezpečnostný konzultant. V rokoch 19851989 pôsobil ako prvý námestník federálneho ministra vnútra ČSSR, poverený riadením centrálnych kontrarozviednych správ Štátnej bezpečnosti, československej tajnej polície. Prakticky celú svoju kariéru do roku 1990 pôsobil v bezpečnostných zložkách.
Kariéra v bezpečnostných zložkách.
V rokoch 19651970 absolvoval fakultu elektroinžinierstva Vojenskej akadémie Antonína Zápotockého v Brne a ešte v roku 1970 nastúpil na Ministerstvo vnútra ČSSR v Prahe, kde pracoval v osobitnom odbore Federálneho ministerstva vnútra (FMV). Venoval sa kryptografii, viedol vývoj šifrovacieho automatu, ktorého bol autorom. Svojimi nadriadenými bol opakovane výborne hodnotený a rýchlo postupoval nahor po kariérnom rebríčku. V roku 1977 sa stal náčelníkom Zvláštnej správy Zboru národnej bezpečnosti (ZNB), ktorej náplňou bola rádiokontrarozviedka a šifrová služba. Od 1. mája 1980 velil správe ZNB hl. mesta Bratislavy a Západoslovenského kraja.
V roku 1983 absolvoval kurz Vyššej školy KGB v Sovietskom zväze. Najvyšší post následne dosiahol v roku 1985, kedy sa stal prvým námestníkom ministra vnútra Vratislava Vajnara. Spočiatku (do roku 1988) riadil Správu ekonomickej kontrarozviedky a Správu vnútornej kontrarozviedky, tiež ale Vysokú školu ZNB a Technickú správu FMV a viacerých zložiek (správ) ŠtB – Správu vývoja automatizácie ZNB, Zvláštnu správu ZNB (rádiokontrarozviedka a šifrová služba) a Technickú správu ZNB (vývoj spravodajskej techniky). Riadil Štátnu komisiu pre ochranu štátneho tajomstva, bol členom Vládneho výboru pre obranný priemysel a členom Vládnej havarijnej komisie. V čase mimoriadnych bezpečnostných opatrení bol poverovaný riadením celoštátneho operačného štábu na FMV. Od reorganizácie FMV v roku 1988 mu boli podriadené Hlavná správa kontrarozviedky, Hlavná správa vojenskej kontrarozviedky a Správa kontrarozviedky v Bratislave. Riadil a komplexne kontroloval protišpionážnu, ekonomickú, vojenskú i politickú kontrarozviednu prácu v celom Československu.
V priebehu Nežnej revolúcie vydal generál Lorenc rozkaz, podľa ktorého nemajú zložky ŠtB nijako zasahovať do situácie. Tento rozkaz dodatočne odôvodňoval tým, že nechcel viac pobúriť občanov. 1. decembra 1989 nariadil skartáciu veľkého množstva dokumentov z archívu ŠtB.
Po roku 1989.
Po revolúcii bola ŠtB zrušená a generál Lorenc z radov bezpečnostných zložiek prepustený. Za svoje činy z obdobia socializmu bol v októbri 1993 Vyšším vojenským súdom v Tábore (predseda senátu Jiří Bernát) odsúdený na štvorročný nepodmienečný trest. Trest si však nikdy neodpykal a odišiel na Slovensko, ktorého orgány v roku 2000 trestné stíhanie zastavili. Až v roku 2002 bol odsúdený na pätnásť mesiacov odňatia slobody podmienečne. Odmietol však, že by prekročil svoje právomoci.
Po roku 1990 sa venoval komerčnej poradenskej činnosti v odbore IT bezpečnosti. Neskôr niekoľko rokov pracoval ako riaditeľ firemných rizík pre investičnú skupinu Penta. O úlohe a akciách MV a ŠtB vydal knihu "Ministerstvo strachu?" "Neskartované spomienky generála Lorenca" (Bratislava, 1992). V roku 2000 vydal spoločne so spisovateľom Pavlom Janíkom ďalšiu knihu "Dešifrovaný svet".
Václav Bartuška, bývalý člen parlamentnej komisie pre dohľad na vyšetrovanie udalostí 17. novembra, zriadenej ešte v roku 1989, charakterizoval Lorenca nasledovne: "„Za najväčšieho protivníka – ktorý bol často nad moje sily – som považoval generála Lorenca. "[...]" Hovoril som s ním na jar 1990 desiatky hodín. Inteligentný, veľmi dobre informovaný, nebezpečný.“"
Kontroverzie v Česku vzbudilo Lorencove vystúpenie v rámci debaty organizovanej Fakultou sociálnych vied Karlovej univerzity v novembri 2018.
V roku 2024 sa venoval podnikaniu v oblasti ochrany dát a vývoja bezpečnostného softvéru.
Ocenenia.
Lorenc je držiteľom viacerých socialistických štátnych vyznamenaní. Vo februári 1973 bol za vynikajúce výsledky v oblasti kryptológie navrhnutý na udelenie medaily "Za zásluhy o obranu vlasti". V máji 1982 mu pri príležitosti Dňa pohraničnej stráže navrhli prepožičať medailu "Za zásluhy o ochranu hraníc" v oblasti Západoslovenského kraja. V roku 1985 mu bolo udelené štátne vyznamenanie ČSSR ""Za vynikajúcu prácu"."

</doc>
<doc id="695179" url="https://sk.wikipedia.org/wiki?curid=695179" title="Memento Mori (album)">
Memento Mori (album)

Memento Mori je pätnásty štúdiový album britskej hudobnej skupiny Depeche Mode. Album bol vydaný 24. marca 2023 hudobným vydavateľstvom Columbia. Ide o prvý album skupiny vydanej po smrti Andrewa Fletchera 26. mája 2022.

</doc>
<doc id="695182" url="https://sk.wikipedia.org/wiki?curid=695182" title="Perellos">
Perellos

Perellos () bol grécky sochár v 5. storočí pred Kr.
Perellos je neznámy grécky sochár (odlievač bronzu). Zo starovekých autorov o ňom zanechal správu jedine Plínius, ktorý uvádza, že tvoril v období 90. olympiády (420 – 417 pred Kr.), t. j. v druhej polovici 5 stor. pred Kr. Nemôže tu ísť o Perilla z Agrigentu, sochára činného o storočie skôr.

</doc>
<doc id="695185" url="https://sk.wikipedia.org/wiki?curid=695185" title="Priatelia Zeme - CEPA">
Priatelia Zeme - CEPA



</doc>
<doc id="695186" url="https://sk.wikipedia.org/wiki?curid=695186" title="Skalné vráta">
Skalné vráta

Skalné vráta () je názov vrchu v Belianskych Tatrách. Leží nad osadou Tatranská Kotlina, približne severozápadne od Kežmarku. Na južnom úbočí stojí Chata Plesnivec.
Poloha.
Nachádza sa na východnom okraji Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú východne situovaná Tatranská Kotlina a Lendak, severne leží Ždiar a južne Kežmarské Žľaby, Tatranské Matliare a Tatranská Lomnica. Masív sa nachádza v Tatranskom národnom parku a v národnej prírodnej rezervácii Belianske Tatry.
Opis.
Skalné vráta ležia v juhovýchodnej časti hlavného hrebeňa Belianskych Tatier, medzi Bujačím vrchom () a Faixovou skalou (). Severným smerom sa nachádza Javorinka (), Tokáreň () a Čierny vrch (), východným Pálenica (), Kobylí vrch () a Faixová skala (), južným Stežky (), Rinias () a Malá Svišťovka () a západným Veľká Svišťovka (), Jahňací štít (), Bujačí vrch (), Predné Jatky () a Gáflovka (). Voda zo severných svahov odteká Suchým potokom do riečky Biela, južné odvodňuje potok Čierna voda do rieky Poprad. Na vrchol nevedie značený turistický chodník.
Výhľady.
Vrchol pokrýva súvislý lesný porast s viacerými skalnými útesmi, ktoré umožňujú obmedzený rozhľad. Z vhodných lokalít je možné vidieť okolité vrchy Belianskych a Vysokých Tatier, Spišskú Maguru, Pieniny, Branisko, Levočské, Volovské a Stolické vrchy a východnú časť Nízkych Tatier.
Prístup.
Vrch sa nachádza v národnej prírodnej rezervácii Belianske Tatry, aj v Tatranskom národnom parku, preto vrchol nie je voľne prístupný. Na južnom úbočí stojí chata Plesnivec, ku ktorej vedie zeleno značený turistický chodník z lokality Šumivý prameň a od Veľkého Bieleho plesa.

</doc>
<doc id="695188" url="https://sk.wikipedia.org/wiki?curid=695188" title="Kobylí vrch">
Kobylí vrch

Kobylí vrch môže byť:

</doc>
<doc id="695189" url="https://sk.wikipedia.org/wiki?curid=695189" title="Juhovýchodný chrám (Peristera)">
Juhovýchodný chrám (Peristera)

Juhovýchodný chrám () je ranokresťanský chrám nachádzajúci sa v areáli pevnosti Peristera v meste Peštera v Pazardžickej oblasti v južnom Bulharsku.
Iné názvy.
Názov stavby sa udáva aj ako Juhovýchodný chrám-veža (), Chrám svätých štyridsiatich mučeníkov (), Chrám-veža svätých štyridsiatich mučeníkov (), alebo Veža č. 1 ()
Dejiny.
Chrám bol postavený prestavbou pôvodnej obrannej veže v hradbách pevnosti pri obnove a rozširovaní pevnosti v prvej polovici 6. storočia počas panovania byzantského cisára Justiniána I.
Samotná pôvodná veža bola postavená v priebehu 4. storočia.
Charakteristika.
Juhovýchodný chrám mal strategický obranný význam a je charakteristický priľahlou poternou vo východnom múre pevnosti. Je dominantným prvkom v panoráme citadely nad moderným mestom.
Ide o jednoloďovú stavbu s apsidou. Dĺžka južnej fasády chrámu dosahuje 9,40 metra a dĺžka severnej steny je 9 metrov. Apsida je dlhá 1,9 metra a šírka vchodu v severnej fasáde budovy je 1,6 metra.
V hĺbke 2,2 metra pod prízemím boli objavené pozostatky hospodárskej miestnosti s pithosmi pričom v jednom z nich sa nachádzali zuhoľnatele zrná. Na prízemí bol umiestnený umiestnený skladovací trakt s jamami vyhĺbenými do podlahy určenými na skladovanie zásob potravín. Prvé nadzemné poschodie začínajúce sa vo výške 2,4 metra nad prízemím bolo priestorom, kde sa nachádzal samotný chrám-kaplnka zasvätený svätým štyridsiatim mučeníkom. Druhé nadzemné poschodie slúžilo ako miestnosť pre obrancov pevnosti a ich vybavenie. Nachádza sa vo výške 5,4 metra nad prízemím. Z druhého poschodia sa taktiež dalo vyjsť na hradby a vrchol veže ukončenej cimburím, ktorá sa nachádza priamo nad chrámovou apsidou
Múzejná expozícia.
Priestory juhovýchodného chrámu sú dnes využívané pre expozíciu pešterského historického múzea.
Patrocínium.
Predpokladá sa, že chrám bol zasvätený svätým štyridsiatim mučeníkom sebastijským.
Pamiatková ochrana.
Chrám je pamiatkovo chránený v rámci areálu pevnosti Peristera, ktorá má od roku 2011 pridelený štatút kultúrnej pamiatky národného významu.

</doc>
<doc id="695193" url="https://sk.wikipedia.org/wiki?curid=695193" title="Severovýchodný chrám (Peristera)">
Severovýchodný chrám (Peristera)

Severovýchodný chrám () je ranokresťanský chrám nachádzajúci sa v areáli pevnosti Peristera v meste Peštera v Pazardžickej oblasti v južnom Bulharsku.
Iné názvy.
V literatúre sa vyskytujú aj názvy Severovýchodný chrám-veža (), Chrám svätej Petky (), Chrám-veža svätej Petky (), alebo Veža č. 5 ()
Dejiny.
Chrám bol postavený prestavbou pôvodnej obrannej veže v hradbách pevnosti pri obnove a rozširovaní pevnosti v prvej polovici 6. storočia počas panovania byzantského cisára Justiniána I.
Samotná pôvodná veža bola postavená v priebehu 4. storočia.
Severovýchodný chrám bol pri vykopávkach odkrytý neskôr ako Juhovýchodný chrám pevnosti.
Charakteristika.
Chrám-veža mal okrem duchovného významu aj dôležitú strategickú a obrannú funkciu.
Ide o jednoloďovú stavbu s apsidou. Dĺžka budovy dosahuje 7 metrov a šírka 7,2 metra, apsida dosahuje dĺžky 3 metre. Odchýlka pozdĺžnej osi chrámu voči smeru východ západ je 5° 8'.
V chráme boli objavené pozostatky fresiek, mramorové kúsky nádob určených na svätenú vodu a antické škridle dekorované krížmi.
Reštaurácia.
Počas reštaurátorského zásahu bol chrám čiastočne obnovený s použitím moderných stavebných materiálov. Múry boli postavené v pôvodnej hrúbke a priestor nad konchou apsidy bol zaklenutý valenou klenbou. Počíta sa s budúcou resakralizáciou objektu.
Patrocínium.
Chrám bol zasvätený svätej Petke.
Pamiatková ochrana.
Chrám je pamiatkovo chránený v rámci areálu pevnosti Peristera, ktorá má od roku 2011 pridelený štatút kultúrnej pamiatky národného významu.

</doc>
<doc id="695204" url="https://sk.wikipedia.org/wiki?curid=695204" title="Kováčovský potok (prítok Žitavy)">
Kováčovský potok (prítok Žitavy)

Kováčovský potok je potok na území geomorfologického celku Podunajská pahorkatina. Má dĺžku .
Je tokom V. rádu. 
Prameň.
Pramení v v centrálnej časti územia obce Tehla na juhozápadnom okraji lesa "Chrenové" a lesa aj poľa "Kováčová" a na okraji poľnohospodárskeho extravilánu severne od intravilánu obce v okrese Levice v Nitrianskom kraji.
Opis toku.
Od prameňa tečie v regulovanom koryte v smere severozápadozápadne, v mení smer na severozápadoseverný a pokračuje v regulovanom koryte v poľnohospodárskom extraviláne, v priberá bezmenný pravostranný prítok a mení smer na západný, ľavým brehom obteká pole "Domovina". Je lemovaný príbrežnou vegetáciou, v podteká cestu z Tehly do mesta Vráble, ľavým brehom obteká samotu "Kováčová", preteká cez les aj pole "Kováčová". V opúšťa územie obce Tehla a vteká na územie mesta Vráble, pravým brehom obteká komplex agrofarmy živočíšnej výroby, pravým brehom obteká pole "Trávnaté", preteká cez pole "Farské", v ústi do Žitavy a ako jej ľavostranný prítok. 
Pramení, preteká a ústi v území geomorfologického podcelku Hronská pahorkatina.
Pramení, preteká a ústi na pomedzí regiónov Tekov a Nitriansky región. Nemá dôležitejšie prítoky.
Pôvod názvu.
Názov potoka má pôvod v názve samoty "Kováčová", alebo v názve lesa aj poľa "Kováčová", v extraviláne obce Tehla, v priestore ktorých v hornej časti svojho toku od prameňa potok preteká. Z názvu samoty resp. z názvu lesa aj poľa po rozšírení o adjektívny formant "-ský" a po kombinácii so všeobecným podstatným menom potok s významom "menší prirodzený vodný tok" bolo utvorené dvojčlenné hydronymum atributívneho typu (dvojčlenný determinatívny názov so zhodou) zložené z prídavného mena a z podstatného mena "Kováčovský potok". Priorita názvu samoty alebo názvu lesa aj poľa je ešte predmetom ďalšieho výskumu.
Názov vodného toku bol štandardizovaný v roku 1978. Názov samoty "Kováčová" bol štandardizovaný v roku 1981.
V priestore slovenskej hydronymie vodných tokov hydronymum "Kováčovský potok" nie je jedinečným hydronymom (2023-03-31), existujú štyri potoky s týmto štandardizovaným názvom. 
Referencie.
 

</doc>
<doc id="695207" url="https://sk.wikipedia.org/wiki?curid=695207" title="Alojz Medňanský">
Alojz Medňanský

Barón Alojz Medňanský - prídomok "Mednyánszky de Medne et Medgyes" (; * 20. apríl 1784, Martin-Priekopa – † 17. jún 1844, Hlohovec) bol uhorský šľachtic, štátny úradník a spisovateľ. Popri úradoch sa venoval aj histórii, štatistike, archeológii, publikačnej činnosti a národopisu.
Biografia.
Pochádzal zo starobylej šľachtickej rodiny Medňanskovcov, ktorá vyvodzovala svoj pôvod z Medného v Trenčianskej stolici. Jeho otcom bol Ladislav Medňanský (17521792), ktorý zomrel, keď mal Alojz osem rokov, jeho matkou bola Jozefína z rodu Esterháziovcov (17561839). Detstvo prežil v Beckove pod dohľadom svojho starého otca Antona Medňanského. Študoval na piaristickom gymnáziu v Trenčíne, potom na slávnej škole Theresianum vo Viedni a napokon na Právnickej akadémii v Bratislave vyštudoval právo a filozofiu (štúdium ukončil v roku 1804).
Pôsobil pri Uhorskej dvorskej kancelárii vo Viedni a postupne tam získal vysoké štátne funkcie. Jeho prvou manželkou bola Mária Antónia Bolza (* 1789 – † 1810), s ktorou mali deti Karola, Jozefínu a Štefana. Jeho druhou manželkou sa v roku 1820 stala Agnesa Majláthová (* 1798 – † 1855), dcéra grófa Jozefa Majlátha (* 1735/37 – † 1810). Z tohto manželstva sa mu narodili tri deti (Hedviga, Gejza a Dionýz).
Po smrti svojej prvej ženy (1810) sa utiahol do rodinného kaštieľa vo Veselom (alebo do neďalekých Rakovíc), kde sa venoval zveľaďovaniu svojho hospodárstva, štúdiu histórie a literárnej činnosti. Napísal biografie kráľa Mateja Korvína, palatínov Juraja Turzu a Štefana Ilešháziho, vojenského veliteľa Tomáša Nádašdiho. Písal články o rozvoji uhorského poľnohospodárstva, najmä v oblasti chovu nových druhov oviec a koní. Zúčastnil sa na uhorskom sneme v roku 1811 a tiež v rokoch 18251827. Na tomto sneme bol účastný príprav na založení Uhorskej učenej spoločnosti.
V roku 1830 sa vrátil do štátnej služby. Zastával rozličné vysoké úrady a politické i kultúrne funkcie (v roku 1830 napríklad pôsobil ako komisár v Budíne pre boj s cholerovou epidémiou). Od roku 1837 bol hlavným županom Nitrianskej stolice. V roku 1840 sa stal predsedom študijnej komisie pri Uhorskej kráľovskej miestodržiteľskej rade a zároveň predsedom jej cenzorského zboru. V roku 1842 bol menovaný aj za predsedu uhorskej expedície pri dvorskej komore vo Viedni.
Na ceste zo župného zasadania v Nitre náhle umrel v Hlohovci, odkiaľ ho previezli do Veselého a pochovali ho v tamojšej rodinnej krypte. V roku 1817 sa stal čestným členom bavorskej Kráľovskej akadémie vied. 
Bol spoluzakladateľom a čestným členom Uhorskej akadémie vied, od 17. novembra 1830 bol členom jej predstavenstva a od 15. februára 1831 jej čestným členom.
Literárna a vedecká činnosť.
Alojz Medňanský bol aj literárne činný a ťažisko jeho tvorby spočíva v kratších historických prácach, v ktorých predstavil osobnosti uhorských dejín alebo dejiny hradov, hlavne z územia dnešného Slovenska. Spoločne s priateľom barónom Jozefom Hormayrom začal v roku 1820 vo Viedni vydávať časopis "Taschenbuch für die Vaterländische Geschichte" (Knižka vlasteneckých dejín), ktorého súčasťou boli aj články historicko-vlastivedného charakteru o uhorských dejinách. Postupne v časopise Medňanský spracoval dejiny všetkých významnejších hradov v Uhorsku. Z jeho literárnych prác sú dnes najviac známe knihy "Rozprávky, povesti a legendy z uhorského dávnoveku" a cestopisné dielo "Malebná cesta dolu Váhom".

</doc>
<doc id="695208" url="https://sk.wikipedia.org/wiki?curid=695208" title="Carolyn Bertozziová">
Carolyn Bertozziová

Carolyn Ruth Bertozziová (neprechýlene Bertozzi; * 10. október 1966, Boston, Massachusetts, USA) je americká chemička a akademička, nositeľka Nobelovej ceny známa svojou prácou v chémii a biológii. Zaviedla pojem „bioortogonálna chémia“, ktorým sa označujú reakcie kompatibilné so živými systémami. V poslednej dobe sa zaoberá syntézou chemických nástrojov na štúdium sacharidov na povrchu buniek, ktoré sa nazývajú glykány, a toho, ako ovplyvňujú ochorenia ako je rakovina, zápaly a virálne infekcie ako COVID-19. Bertozziová je výskumníčkou na Howard Hughes Medical Institute (HHMI) a bývalá riaditeľka Molecular Foundry, čo je výskumné centrum na Lawrence Berkeley National Laboratory, ktoré sa zaoberá nanovedami.
Keď mala 33 rokov, dostala ocenenie v rámci MacArthur Fellows Program. V roku 2010 sa stala prvou ženou, ktorá dostala prestížne ocenenie Lemelson-MIT. Je členkou National Academy of Sciences (2005), National Academy of Medicine (2011) a National Academy of Inventors (2013). Od roku 2014 vedie "ACS Central Science". Od roku 2021 je takisto členkou Accademia dei Lincei.
V roku 2022 obdržala Nobelovu cenu za chémiu spolu s Mortenom P. Meldalom a Karlom Barrym Sharplessom za „vývoj click chémie a bioortogonálnej chémie“.
Životopis.
Vyrástla v Lexingtone v štáte Massachusetts. Jej otec je talianskeho pôvodu. Rodičia jej matky sú z Nového Škótska v Kanade. Má dve sestry, pričom jedna z nich, Andrea Bertozziová, pôsobí na matematickej fakulte University of California, Los Angeles. Bertozziovej otec bol učiteľ fyziky na Massachusetts Institute of Technology (MIT).
Je lesba, verejne sa k tejto orientácii prihlásila na konci 80. rokoch 20. storočia, a je vzorom mnohých študentov a kolegov. Má ženu a troch synov.
Vzdelanie.
Titul A.B. "summa cum laude" v chémii získala na Harvardovej univerzite, kde pracovala s profesorom Joeom Grabowskim na dizajne a zostrojení fotoakustického kalorimetru. Počas štúdií hrala v niekoľkých kapelách, napríklad v kapele Bored of Education s Tomom Morellom, budúcim gitaristom kapely Rage Against the Machine. Po dokončení Harvardovej univerzity v roku 1988 pracovala v Bell Labs s Chrisom Chidseym.
Bertozziová získala titul Ph.D. z chémie na University of California, Berkeley v roku 1993. Jej vedúci bol Mark Bednarski a Bertozziová pracovala na chemickej syntéze oligosacharidových analógov. Počas práce na tejto univerzite zistila, že vírusy sa dokážu viazať na sacharidy v tele. Tento objav ju naviedol k jej oblasti výskumu, glykobiológii. Počas jej tretieho ročníka bol Bednarskemu diagnostikovaný kolorektálny karcinóm, kvôli čomu musel odísť, zmenil svoju kariéru a zapísal sa na štúdium medicíny. Na základe toho Bertozziová a celý zvyšok pracovnej skupiny dokončili svoje štúdiá bez priameho vedúceho.
Kariéra a výskum.
Po dokončení Ph.D. na univerzite v Berkeley pracovala Bertozziová na University of California v San Franciscu (UCSF) so Stevenom Rosenom, kde študovala funkciu endoteliálnych oligosacharidov v adhézii buniek pri zápaloch. Počas tejto práce bola Bertozziová schopná modifikovať molekuly bielkovín a sacharidov na stenách živých buniek tak, aby tieto bunky prijímali cudzie materiály ako implantáty.
Bertozziová študuje glykobiológiu ako pôvod ochorení ako sú rakovina, zápalových ochorení ako je artritída a infekčných chorôb ako je tuberkulóza. Výskum Bertozziovej priniesol nové informácie ohľadne oligosacharidov na povrchu bunky, ktoré sa účastnia v rozpoznávaní buniek a medzibunkovej komunikácie. Bertozziová využila metódy bioortogonálnej chémie na štúdium glykokalyxu, teda sacharidov, ktoré obklopujú bunkovú membránu. Jej výskum viedol k pokroku v oblasti bioterapeutík. Jej skupina takisto vyvinula nástroje na výskum, medzi ktoré patrí napríklad vývoj chemických nástrojov na štúdium glykánov v živých systémoch. Tieto nanotechnologické nástroje, ktoré umožňujú skúmať biologické systémy, ktoré jej skupina vyvinula, viedli k vývoju rýchleho testu na tuberkulózu v roku 2018. V roku 2017 sa účastnila TED talk na Stanfordovej univerzite, kde mala prednášku o súvislosti sacharidov na povrchu rakovinových buniek a ich schopnosti uniknúť imunitnému systému.
Biotechnologické startupy.
V roku 2001 Bertozziová a Steve Rosen založili Thios Pharmaceuticals v Emeryville v Kalifornii ako prvú spoločnosť, ktorá sa zameriavala na sulfatačné dráhy. Táto firma bola ukončená v roku 2005.
V roku 2008 založila Bertozziová svoj vlastný startup, Redwood Bioscience, takisto v Emeryville v Kalifornii. Redwood Bioscience je biotechnologická spoločnosť, ktorá využíva SMARTag, spôsob úpravy bielkovín na špecifických miestach, ktorá umožňuje zachytenie malých liečiv na bielkovinách a možno ju použiť na boj proti rakovine. Redwood Bioscience bola odkúpená firmou Catalent Pharma Solutions v roku 2014. Bertozziová naďalej pôsobí v rámci biologických sektorov tejto spoločnosti.
V roku 2014 spoluzaložila Enable Biosciences. Táto spoločnosť sa zameriava na biotechnológie použiteľné na domáce diagnostiky diabetu 1. typu, HIV a iných ochorení.
V roku 2015 sa stala spoluzakladateľkou Pallaeon Pharma vo Walthame v Massachusetts. Pallaeon Pharma sa zameriava výskumom možných liečiv na rakovinu.
V roku 2017 pomohla založiť InterVenn Biosciences, ktorá používa hmotnostnú spektrometriu a umelú inteligenciu na vylepšenie glykoproteomiky v rámci zameriavania a objavovania biomarkerov, diagnostiky rakoviny vaječníkov a predikciu úspešnosti či zlyhania klinických výskumov.
V roku 2018 spoluzaložila Grace Science Foundation. Táto nadácia sa zameriava na liečbu nedostatku NGLY1 vďaka vývoju terapeutík, ktoré sú účinné a lacné.
V roku 2019 spoluzaložila OliLux Biosciences a Lycia Therapeutics. OliLux Biosciences vyvíja nové metódy na detekciu tuberkulózy. K založeniu Lycia Therapeutics došlo, keď Bertozziovej skupina objavila chiméry zameriavajúce lyzozómy (LYTAC). Táto nová skupina molekúl by mohla byť schopná rozkladať niektoré bielkoviny súvisejúce s kardiovaskulárnymi chorobami alebo rakovinou. Lycia Therapeutics sa zameriava na vývoj technológií, ktoré využívajú LYTAC.
Bertozziová takisto pôsobila v niekoľkých farmaceutických spoločnostiach, vrátane GlaxoSmithKline a Eli Lilly.
Publikácie.
Bertozziová má na Web of Science viac ako 600 publikácií, medzi najcitovanejšie patria:

</doc>
<doc id="695212" url="https://sk.wikipedia.org/wiki?curid=695212" title="Ján Maleter">
Ján Maleter

Ján Maleter (iné zápisy: Malleter alebo Milleter; * 15. august 1691, Spišská Nová Ves†7. marec 1755, tamže) bol mestský, stoličný a osobný lekár spišského starostu Teodora Konštantína Lubomirského v Spišskej Novej Vsi. Zaujímal sa o prírodne vedy a bol poverený zostavením prírodopisno-mineralogickej zbierky pre ruského cára Petra I. Neskôr spolupracoval s Matejom Belom na monografii Spišskej stolice.
Život.
Narodil sa v Spišskej Novej Vsi pravdepodobne do zemianskej rodiny. Jeho otec bol Juraj Maleter a matka Zuzana rod. Langová.
Do roku 1714 študoval na Univerzite v Jene. Potom odišiel na univerzitu v Leidene, kde v roku 1717 získal doktorát z medicíny. V Leidene sa zaujímal aj o prírodne vedy a neskôr bol poverený zostavením prírodopisno-mineralogickej zbierky pre ruského cára Petra I., ktorú aj sám inštaloval. Po návrate pôsobil najskôr ako lekár v Spišskej Novej Vsi. Od roku 1718 bol osobným lekárom spišského starostu Teodora Konštantína Lubomirského. Následne od roku 1723 zastával úrad stoličného lekára v Levoči, kde sa stal aj súčasne mestským lekárom. Bol obľúbeným domácim lekárom vo viacerých šľachtických a meštianskych rodinách.
Spolupracoval s Matejom Belom na monografii Spišskej stolice. V čase, keď územie Uhorska ohrozoval mor obhájil dizertačnú prácu o tzv. uhorskej chorobe ("morbus hungaricus"), na základe ktorej vydal spis o prevencii a liečení moru zdravotníckej komisie uhorskej miestodržiteľskej rade. Zomrel pravdepodobne 7. marca 1755 v Spišskej Novej Vsi.

</doc>
<doc id="695214" url="https://sk.wikipedia.org/wiki?curid=695214" title="Connie Brittonová">
Connie Brittonová

Connie Brittonová (; * 6. marec 1967, Boston, Massachusetts, USA) je americká herečka, známa z televízneho seriálu "Nashville", za ktorý bola nominovaná na Zlatý glóbus.
Detstvo a mladosť.
Brittonová sa narodila ako Constance Elaine Womack v Bostone, Massachusetts. Svoje detstvo prežila v Rockville, v štáte Maryland. Má dvojča menom Cynthia. Ako sedemročná sa s celou rodinou presťahovala do mesta Lynchburg v štáte Virgínia. Vyštudovala ázijské štúdiá so zameraním na čínsky jazyk.
Po promócii v roku 1989 sa Brittonová (vtedy Womacková) presťahovala do New Yorku, kde strávila dva roky na divadelnej škole Neighborhood Playhouse School u Sanforda Meisnera.
Kariéra.
Brittonová počas štúdia na Neighborhood Playhouse Britton, debutovala v newyorskom divadle. Po ukončení štúdia Brittonová strávila ďalšie dva roky prácou v mimobroadwayských divadelných produkciách. V roku 1995 debutovala v celovečernom filme v komediálnej dráme "The Brothers McMullen". Film bol relatívne úspešný a presťahovala sa do Los Angeles. 
Brittonová sa usilovala o hlavnú ženskú rolu vo filme "Jerry Maguire" z roku 1996 ale neuspela. V rovnakom roku začala hrať po boku Michaela J. Foxa a Heather Locklear v televíznom seriály "Všetci starostovi muži". V televíznom seriály účinkovala do roku 2000. Neskôr hosťovala aj v televíznom seriály "Západné krídlo". 
V roku 2006 sa objavila v niekoľkých epizódach televízneho seriálu "24". V roku 2009 si zahrala po boku herečiek ako Carla Gugino, Marley Shelton, Adrianne Palicki a Sarah Clarke vo filme "Ženy v problémoch".
V roku 2011 Brittonová hrala v prvej sérii televízneho seriálu "American Horror Story". Za rolu v televíznom seriály bola v roku 2012 nominovaná na Primetime Emmy Award za vynikajúcu herečku v hlavnej úlohe v miniseriáli alebo filme. 
Po boku Hayden Panettiere sa objavila v televíznom seriály "Nashville", kde za svoj herecký výkon získala pozitívne recenzie od filmových kritikov a získala svoju štvrtú nomináciu na Primetime Emmy Award a svoju prvú nomináciu na Zlatý glóbus. Vo februári 2017 Brittonová opustila seriál počas piatej série a objavila sa v neskorších častiach ako hosťujúca herečka. 
V roku 2016 sa pripojila k hereckému obsadeniu televízneho seriálu, prvej série "American Crime Story". O rok neskôr, začala účinkovať v televíznom seriály "9-1-1". V tom istom roku sa vrátila do televízneho seriálu "American Horror Story", v ôsmej sérii Apocalypse, kde si zopakovala svoju rolu Vivien Harmon, z prvej série. V roku 2019 hrala v televíznom seriály "Dirty John", kde za svoj herecký výkon získala svoju druhú nomináciu na Zlatý glóbus. 
Objavila sa v prvej sérii televízneho seriálu "Biely lotos", z roku 2021 a od roku 2023 po boku Taylor Schilling, účinkovala v televíznom seriály "Dear Edward".
Súkromný život.
Brittonová používa ako umelecké meno svoje manželské meno. S investičným bankárom Johnom Brittonom sa vzali sa 5. októbra 1991 a rozviedli sa v roku 1995. Brittonová si v roku 2011 adoptovala syna z Etiópie.
V Dartmouthe koncom osemdesiatych rokov Brittonová študovala čínštinu a cez leto žila v Pekingu s budúcou americkou senátorkou Kirsten Gillibrand. 
Brittonová sa presťahovala do Nashvillu v štáte Tennessee v roku 2012, keď podpísala zmluvu na účinkovanie v hudobnej televíznej dráme "Nashville". Druhý dom vlastní v Los Angeles, v Hollywoode, pod písmenom D ikonického nápisu. 
2. apríla 2014 sa stala desiatym veľvyslancom dobrej vôle Rozvojového programu OSN, agentúry OSN proti chudobe. V júni 2016 bola súčasťou Kampane za ľudské práva a objavila sa vo videu na počesť obetí streľby v nočnom klube Orlando.

</doc>
<doc id="695215" url="https://sk.wikipedia.org/wiki?curid=695215" title="Connie Britton">
Connie Britton



</doc>
<doc id="695220" url="https://sk.wikipedia.org/wiki?curid=695220" title="Ján Malleter">
Ján Malleter



</doc>
<doc id="695221" url="https://sk.wikipedia.org/wiki?curid=695221" title="Ján Milleter">
Ján Milleter



</doc>
<doc id="695223" url="https://sk.wikipedia.org/wiki?curid=695223" title="Metochion">
Metochion

Metochion (, pl. μετόχιᾰ"metochia"; , ) je v byzantskej pravoslávnej tradícii malá kláštorná inštitúcia závislá od väčšieho monastiera, riadiaca sa jeho pravidlami (typikon) a podliehajúca jurisdikcii jeho igumena. Personálne metochion často tvorili len jeden, dvaja či traja mnísi. Dnes termín "metoh" v Srbsku často označuje akýkoľvek kláštorný majetok vzdialený od monastiera. V ruskom prostredí sa v podobnom kontexte používa termín ("monastyrskoje") podvorie ().
"Metochia" boli v stredovekej Byzancii spravidla zakladané na vzdialených vidieckych statkoch hlavného kláštora, pričom mnísi žijúci v metochiu dohliadali na miestne hospodárenie. Boli však zakladané aj v mestách, kde slúžili najmä kláštornému podnikaniu či obchodu. Využívané boli aj ako ubytovne pre pocestných a organizovali púte do materských kláštorov.
K metochiu spravidla okrem hospodárskych budov prislúchala kaplnka či kostol. Architektonicky išlo o rozmanité komplexy prispôsobované miestnym architektonickým tradíciám.
Tradične "metochia" vznikali vyčlenením z pôvodného kláštorného statku. Mohli však vzniknúť aj pričlenením monastiera k inému, väčšiemu či bohatšiemu kláštoru, typicky v prípade straty jeho nezávislosti z dôvodu ekonomického úpadku, čo sa často dialo v období neskorej Byzantskej ríše. Takto mohol byť ku kláštoru pričlenený aj pôvodne väčší kláštor či chrám. V neskoršom období preto termín označoval každý kláštor, ktorý zakladatelia pričlenili k väčšiemu kláštoru a podriadili jeho správe. Veľké kláštory mohli mávali viacero metochií (v Bulharsku napríklad Rilský monastier).
V Byzancii, odkiaľ "metochia" pochádzajú, vznikali výraznejšie zrejme až od 9. storočia, čomu nasvedčuje výskyt termínu v prameňoch. Typické boli aj pre stredoveké Srbsko a existovali aj v Bulharsku. Z termínu vznikol aj názov oblasti Metohija.

</doc>
<doc id="695224" url="https://sk.wikipedia.org/wiki?curid=695224" title="Metoh">
Metoh



</doc>
<doc id="695225" url="https://sk.wikipedia.org/wiki?curid=695225" title="Metoch">
Metoch



</doc>
<doc id="695231" url="https://sk.wikipedia.org/wiki?curid=695231" title="Carolyn Ruth Bertozziová">
Carolyn Ruth Bertozziová



</doc>
<doc id="695232" url="https://sk.wikipedia.org/wiki?curid=695232" title="Carolyn Ruth Bertozzi">
Carolyn Ruth Bertozzi



</doc>
<doc id="695233" url="https://sk.wikipedia.org/wiki?curid=695233" title="Bitka o Komárno">
Bitka o Komárno



</doc>
<doc id="695234" url="https://sk.wikipedia.org/wiki?curid=695234" title="Hana Gregušová">
Hana Gregušová



</doc>
<doc id="695237" url="https://sk.wikipedia.org/wiki?curid=695237" title="Stežky">
Stežky

Stežky () je názov vrchu v Belianskych Tatrách. Leží nad osadou Kežmarské Žľaby, približne severozápadne od Kežmarku.
Poloha.
Nachádza sa na východe Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú južne situované Kežmarské Žľaby, Tatranské Matliare a Tatranská Lomnica, východne leží Tatranská Kotlina a Lendak a severne Ždiar. Masív sa nachádza v Tatranskom národnom parku a vrcholom vedie hranica národnej prírodnej rezervácie Belianske Tatry a Dolina Bielej vody kežmarskej.
Opis.
Stežky ležia v rázsoche, vybiehajúcej južným smerom z Bujačieho vrchu () v hlavnom hrebeni Belianskych Tatier. Východným a južným smerom okolitá krajina klesá do Popradskej kotliny, západným smerom sa nachádza Malá () a Veľká Svišťovka (), Kežmarský štít (), Rinias (), Belianska kopa () a Hlúpy () a severným Predné Jatky (), Bujačí vrch (), Skalné vráta (), Faixová skala () a Kobylí vrch (). Severne ležiacou Dolinou siedmich prameňov odteká voda potokom Čierna voda, južne situovanou Dolinou Bielej vody kežmarskej odvádza vodu Kežmarská Biela voda, smerujúca do rieky Poprad. Na vrchol nevedie značený turistický chodník.
Výhľady.
Vrchol pokrýva súvislý porast kosodreviny, ktorý umožňuje obmedzený rozhľad. Z vhodných častí je možné vidieť veľkú časť Popradskej kotliny, no tiež okolité vrchy Belianskych a Vysokých Tatier, Spišskú Maguru, Pieniny, Branisko, Levočské, Volovské a Stolické vrchy a východnú časť Nízkych Tatier.
Prístup.
Masív sa nachádza na území národných prírodných rezervácii a v Tatranskom národnom parku, preto vrchol nie je voľne prístupný. Okolím však vedie niekoľko značených turistických chodníkov:

</doc>
<doc id="695241" url="https://sk.wikipedia.org/wiki?curid=695241" title="Astronomy and Astrophysics">
Astronomy and Astrophysics

Astronomy and Astrophysics (skratka A&amp;A alebo Astron. Astrophys.) je recenzovaný medzinárodný vedecký časopis, venujúci sa teoretickej, pozorovacej a prístrojovej astronómii a astrofyzike. Vydáva ho francúzska spoločnosť EDP Sciences pre organizáciu Európske južné observatórium.
Vznikol v roku 1969 zlúčením piatich národných astronomických časopisov z Francúzska, Nemecka a Holandska. Jedným z iniciátorov jeho vzniku bol aj americký astronóm českého pôvodu Zdeněk Kopal.
Dejiny.
Časopis bol založený v roku 1969 zlúčením piatich národných astronomických časopisov:
V roku 1973 bol včlenený
Po Nežnej revolúcii bol v roku 1992 včlenený aj československý
Články v časopise boli v období po jeho založení písané prevažne po anglicky s malou časťou po francúzsky alebo po nemecky.
Financovanie.
Časopis bol pôvodne financovaný krajinami, ktorých časopisy boli doň včlenené. Neskôr sa pridali aj ďalšie európske krajiny vrátane nadnárodného Európskeho južného observatória. Po rozpade Východného bloku v rokoch 19891990 sa pridala aj väčšina bývalých socialistických krajín vrátane Česka a Slovenska.
Z názvu časopisu (na obálke) bol v roku 2001 odstránený podtitul "„A European Journal“" – európsky časopis. Dôvodom bolo, že záber časopisu sa stával viac globálnym a tiež že v roku 2002 dostala v redakčnej rade štatút pozorovateľa Argentína. Krátko potom redakcia vyhlásila, že A&amp;A "„odteraz zváži žiadosti o sponzorské členstvo z ktorejkoľvek krajiny na svete s dobre zdokumentovaným aktívnym a excelentným astronomickým výskumom“". Prispievateľmi sa potom stali prakticky všetky zvyšné krajiny Európskej únie, ale aj Brazília a Čile. V roku 2023 časopis sponzorovalo dokopy 27 krajín.

</doc>
<doc id="695242" url="https://sk.wikipedia.org/wiki?curid=695242" title="GRB 221009A">
GRB 221009A

GRB 221009A (iný názov: Swift J1913.1+1946) bol výnimočne jasný a dlhotrvajúci záblesk gama žiarenia (GRB) v súhvezdí Šíp, ktorý spoločne objavili kozmické observatóriá Swift a Fermi 9. októbra 2022. Záblesk trval viac než desať hodín od momentu detekcie a bol krátko pozorovateľný aj amatérskymi astronómami. Šlo zároveň o jeden z najbližších zábleskov gama žiarenia a patrí medzi najenergetickejšie a najjasnejšie pozorované záblesky. Pre výskumníkov je to vzácna príležitosť podrobne ho študovať. K udalosti, ktorá ho vyvolala došlo pred približne 1,9 miliardami rokov a objekt, ktorý bol jeho pôvodcom, sa v súčasnosti nachádza vo vzdialenosti približne 2,4 miliardy svetelných rokov od Zeme.
Záblesk bol natoľko intenzívny, že saturoval detektor observatória Fermi, ktorý zachytil fotóny s energiami presahujúcimi 100 GeV. Large High Altitude Air Shower Observatory (LHAASO) v Číne zaznamenalo 5 000 vysokoenergetických fotónov (pre porovnanie, v celej histórii štúdia gama zábleskov ich astronómovia zachytili len stovky). Niektoré fotóny dokonca niesli rekordných 18 TeV energie, čo je viac, než je možné vygenerovať vo veľkom hadrónovom urýchľovači (LHC) Európskej organizácie pre jadrový výskum (CERN). Ruské zariadenie Carpet-2 pravdepodobne zaznamenalo jeden 251-TeV fotón z tohto záblesku. Porovnaním údajov zozbieraných rôznymi observatóriami vedci dospeli k záveru, že táto udalosť je 50 až 70-krát jasnejšia ako predošlý rekordný záblesk GRB 830801 z roku 1983. Poznatky z pozorovaní by mohli fyzikom pomôcť študovať, ako hmota interaguje pri relativistických rýchlostiach a potenciálne aj prispieť k fyzike nad rámec štandardného modelu.
GRB 221009A mohol byť vyvolaný zánikom masívnej hviezdy, prechádzajúcej štádiom supernovy prípadne zrodom čiernej diery. Niektorí fyzici uvažujú, že fotóny s takto výnimočnými energiami by mohli pochádzať z procesu, vysvetliteľného len novou fyzikou, zahŕňajúcou temnú hmotu, axióny alebo rozpadajúce sa sterilné neutrína. Detektory bleskov v Indii a Nemecku zachytili známky toho, že ionosféra Zeme bola zábleskom po dobu niekoľko hodín narušená v síce drobnej, no detegovateľnej miere. Niektorí astronómovia označili záblesk ako historicky najjasnejší („BOAT“ z angl. "„brightest of all time“"). Dosvit na röntgenových vlnových dĺžkach bol stokrát jasnejší než dosiaľ pozorované. GRB-221009A je len siedmy pozorovaný záblesk gama žiarenia s röntgenovými prstencami.
Záblesk bol následne pozorovaný zariadením Neutron Star Interior Composition Explorer (NICER), celooblohovým monitorom MAXI (Monitor of All-sky X-ray Image), Imaging X-ray Polarimetry Explorer (IXPE), International Gamma-ray Astrophysics Laboratory (INTEGRAL), vesmírnym teleskopom XMM-Newton a viacerými ďalšími. 
Medzi zariadeniami, ktoré zablesk zachytili, bol aj slovenský cubesat GRBAlpha, ktorý ho na rozdiel od viacerých iných observatórií zachytil bez saturácie detektora. Článok medzinárodného tímu GRBAlpha s výsledkami pozorovania záblesku bol v marci 2023 prijatý na publikovanie v časopise "Astronomy and Astrophysics".

</doc>
<doc id="695246" url="https://sk.wikipedia.org/wiki?curid=695246" title="Skyllis">
Skyllis

Skyllis () môže byť:

</doc>
<doc id="695248" url="https://sk.wikipedia.org/wiki?curid=695248" title="Bataška planina">
Bataška planina

Bataška planina (, doslova "Batašské pohorie"), alebo Bataškijat dial (, doslova "Batašský diel") je diel Západných Rodop, podcelku pohoria Rodopy v Pazardžickej, v Plovdivskej a v Smoľanskej oblasti v južnom Bulharsku.
Lokalita.
Bataška planina sa nachádza v Západných Rodopoch. Jej poloha je vymedzená dolinami riek Čepinska reka, Devinska reka, Văča a Stara reka.
Nachádza sa juhovýchodne od západoropského dielu Alabak (), v severnej časti sú jej hranice vymedzené samotným okrajom pohoria Rodopy, na juhozápade a na juhu hraničí s veľkým dielom Rodop, ktorý sa nazýva Velijško-Videniški dial () a na východnej hranici sa nachádza rieka Văča za ktorou sa dvíha hrebeň Černatica.
Všeobecná charakteristika.
Bataška planina má tvar dúhy s vypuklou časťou smerujúcou na juhovýchod. Celková dĺžka pohoria dosahuje 60 km. Bataška planina má impozantný vzhľad charakterizovaný pomerne málo členitým vrcholovým hrebeňom od ktorého sa spúšťajú strmé svahy s množstvom hlbokých dolín vytvorených riekami. Je charakteristické rozľahlými krasovými časťami. Na rozľahlých častiach pohoria sa rozprestierajú lesy, predovšetkým ihličnaté, rozsiahle časti však pokrývajú aj pastviny.
Najvyššie vrchy.
Najvyššie vrchy Batašskej planiny sú:
Opis.
Hrebeň pohoria sa začína v sedle Černa mogila a ihneď prudko stúpa ku svojej najvyššej časti, cez vrcholy Srebren () a Malka Siutkia () k najvyššiemu bodu Batašskej planiny, vrchu Goľama Siutkia () . V oblasti najvyššieho bodu sa hlavný hrebeň v takmer pravom uhle stáča smerom na východ a klesá do sedla Sedlova poľana () (do roku 1942 sedlo Semeralan) Zo sedla hrebeň opäť stúpa k druhému najvyššiemu bodu Batašskej planiny, vrchu Bataški Snežnik () . Za vrcholom Bataški Snežnik sa hlavný hrebeň stáča k severu a rozdeľuje sa na niekoľko častíhrebene Ravnogor () a Kărkarija () a sústavu nízkych hrebeňov Besaparski ridove ().
Na teritóriu Batašskej planiny sa v nadmorskej výške 750 nachádza unikátna vnútrohorská kotlina Čepinska kotlovina () na území ktorej leží mesto Velingrad.
Horský hrebeň Kărkarija.
Hrebeň Kărkarija (), ktorý sa nachádza severne od kotliny Čepinska kotlovina je niekedy uznávaný za samostatný diel Západných Rodop. Geologicky je zložený z ruly a amfibolitov.
Klimatické podmienky.
Bataška planina je charakteristická výdatnými zrážkami, vrátane snehových.
Vodstvo.
Vodné nádrže.
Na území Batašskej planiny sa nachádza celkovo päť vodných nádrží, ktoré patria do sústavy vodných elektrární "Bataški vodnosilov păt" (). Pri vodných nádržiach vzniklo množstvo horských turistických rezortov.
Rieky.
Na území pohoria pramení veľké množstvo riek a potokov. Najvýznamnejšími sú:
Geológia.
Pohorie nie je geologicky jednotné a je tvorené viacerými druhmi hornín. Ide predovšetkým o granit, rulu, mramor, ryolit, alebo kryštalická bridlice.
Turizmus.
Bataška planina je významný a obľúbený turistický cieľ. Dôvodom sú prírodné krásy, ako aj množstvo archeologických a historických lokalít. Hlavné východiskové body pre návštevy pohoria sú mestá Velingrad, Rakitovo, Batak, Peštera a Bracigovo a dedina Michalkovo. Východiskovým bodom pre výstup na najvyšší bod Batašskej planiny, vrch Goľama Siutkia, je mesto Velingrad z ktorého trvá výstup približne päť hodín.
Rezorty.
Na území Batašskej planiny sa nachádza viacero horských rezortov. Medzi najvýznamnejšie patria:
Horské chaty.
Na území Batašskej planiny sa nenachádza veľké množstvo horských chát a v južnej časti pohoria nie sú vôbec žiadne. Významnejšie horské chaty sú napríklad chata "Rumen" v blízkosti Pešterského monastiera svätých Konštantína a Heleny, alebo chata "Dobra voda" v severnej časti Batašskej planiny na území horského hrebeňa Kărkarija v nadmorskej výške .
Prírodné chránené územia.
Na teritóriu Batašskej planiny sa nachádza viacero chránených celkov, okrem iného tri z celkovo sedemnástich bulharských biosférických rezervácií.
Chránené celky na území Batašskej planiny sú:
Menšie chránené celky.
Na teritóriu Batašskej planiny sa nachádza taktiež viacero maloplošných chránených celkov. Medzi najvýznamnejšie patria napríklad:

</doc>
<doc id="695250" url="https://sk.wikipedia.org/wiki?curid=695250" title="Stepan Borčuk">
Stepan Borčuk

Stepan Borčuk (; 29. október 1966, Ľubkivci, Ivanofrankivská oblasť, Ukrajinská SSR) je ukrajinský historik, profesor Katedry svetových dejín Fakulty histórie, politológie a medzinárodných vzťahov Prikarpatskej národnej univerzity Vasyľa Stefanyka Vasyľa Stefanyka. Popredný bádateľ histórie ukrajinskej encyklopedickej tradície.
Životopis.
Narodil sa v dedine Ľubkivci. Pôsobí na katedre všeobecných dejín.
V roku 1999 obhájil doktorandskú dizertačnú prácu "Spoločenské, kultúrne a vedecké aktivity Isidora Ivanoviča Šaraneviča (19291901)".
V roku 2015 obhájil doktorandskú dizertačnú prácu "Ukrajinská encyklopedická tradícia 20. storočia: projekty, interpreti, perspektívy výskumu".
Venuje sa výskumu tvorivých diel a aktivít ukrajinských historikov a verejných činiteľov Haliča v 19.20. storočí.

</doc>
<doc id="695258" url="https://sk.wikipedia.org/wiki?curid=695258" title="Košická župa">
Košická župa

Košická župa môže byť:

</doc>
<doc id="695262" url="https://sk.wikipedia.org/wiki?curid=695262" title="Pohronská župa">
Pohronská župa



</doc>
<doc id="695266" url="https://sk.wikipedia.org/wiki?curid=695266" title="Košická župa (Česko-Slovensko, 1922)">
Košická župa (Česko-Slovensko, 1922)

Košická župa bola jednotka územnej správy na východnom Slovensku v rámci prvorepublikového Česko-Slovenska. Vznikla zlúčením Abovsko-turnianskej, Šarišskej, Zemplínskej a časti Užskej župy v jeden celok. Jej existencia bola krátka. Vznikla na konci roku 1922 a úplne zanikla 1. januára 1923. Jej správnym centrom boli Košice. 
História.
Župa bola vyhlásená 21. septembra 1922 vládnym nariadením 280/1922 Zb., ktoré podmienilo zlúčenie Abovsko-turnianskej, Zemplínskej, Šarišskej a časti Užskej župy do jedného správneho obvodu.
Pre doterajšiu Zemplínsku župu a západnú časť Užskej župy (okolie Sobraniec, Veľkých Kapušian a Veľkého Berezného) bola dočasne ponechaná expozitúra v Michalovciach. Nové usporiadanie nastalo aj pre doterajšie hlavnoslúžnovské okresy. Obce Víťaz, Ovčie a Rolova Huta boli pripojené do Spišskej župy. Ďalej nastala rosziahla územnosprávna reforma vo vnútri novej Košickej župy. Viaceré slúžnovské okresy zanikli a zároveň vznikli nové okresy, medzi ktoré boli prerozdelené stávajúce obce.
Košická župa zanikla v celom svojom rozsahu dňa 1. januára 1923. Od tohto dátumu začal na Slovensku platiť nový župný systém, ktorý v praxi nahradil doterajšiu územnú správu na Slovensku. Celé územie Košickej župy bolo s časťou Spiša začlenené do novovzniknutej Župy XX. so sídlom v Košiciach. Okres Veľké Berezné zostalo naďalej súčasťou Podkarpatskej Rusi.
Geografia.
Košická župa tvorila rozsiahly celok na východe Slovenska. Na západe hraničila so Spišskou a Gemersko-malohontskou župou, na severe s Poľskou republikou a na juhu s Maďarským kráľovstvom. Východnú hranicu zdieľala s Podkarpatskou Rusou.
Administratívne členenie.
Košická župa sa delila na sedemnásť hlavnoslúžnovských okresov a jedno mesto so zriadeným magistrátom:

</doc>
<doc id="695268" url="https://sk.wikipedia.org/wiki?curid=695268" title="Eva Pavlová">
Eva Pavlová

Pplk. Mgr. Eva Pavlová (rodená Zelená; * 5. november 1964, Šumperk) je podplukovníčka českej armády v zálohe, od septembra 2022 zastupiteľka obce Černouček a od marca 2023 prvá dáma Českej republiky ako manželka českého prezidenta Petra Pavla.
Životopis.
Vyštudovala gymnázium a v rámci športových aktivít sa venovala najmä streľbe. Po maturite v roku 1983 pokračovala v štúdiu na Vojenskej odbornej škole žien pri Vysokej vojenskej leteckej škole v Košiciach. V roku 1985 chcela pokračovať vo svojej armádnej kariére, preto sa prihlásila na štúdium na bratislavskej Vojenskej politickej akadémii Klementa Gottwalda, ktorá sa zjednodušene označovala za školu pre politrukov. Podľa jej vyjadrenia jej bolo najskôr oznámené, že nemá vyhovujúci „kádrový profil“. Podala tak prihlášku do Komunistickej strany Československa. Školu dokončila v roku 1990. Na začiatku Nežnej revolúcie, 20. novembra 1989, z komunistickej strany vystúpila. Svoje členstvo v strane potom zhodnotila ako chybu.
Na posádkovej ubytovni v Prostějove sa potom zoznámila s Petrom Pavlom. Pretože však obaja mali partnerov, začal ich vzťah až o niekoľko rokov neskôr. Svadba sa uskutočnila v roku 2004. Manželovi pomáhala na generálnom štábe, kde mala na starosti komunikáciu so zahraničnými vojenskými a leteckými pridelencami do Česka. Po odchode z armády začala pôsobiť na pozícii asistentky v mediačnom centre Manofi. S manželom býva pod Řípom, v dome v obci Černouček.
V komunálnych voľbách v roku 2022 kandidovala ako nezávislá do zastupiteľstva Černoučku zo 4. miesta kandidátky subjektu „SNK Černouček 2022“. Mandát zastupiteľky obce sa jej podarilo získať.
Z predchádzajúceho manželstva má dcéru Evu (* 1992). Petr Pavel je z predchádzajúceho vzťahu otcom synov Jána (* 1990) a Petra (* 1993). Na konci roku 2022 boli spoločne starými rodičmi štyroch vnúčat.

</doc>
<doc id="695269" url="https://sk.wikipedia.org/wiki?curid=695269" title="Eva Zelená">
Eva Zelená



</doc>
<doc id="695270" url="https://sk.wikipedia.org/wiki?curid=695270" title="Astronomy and astrophysics">
Astronomy and astrophysics



</doc>
<doc id="695271" url="https://sk.wikipedia.org/wiki?curid=695271" title="Astronomy &amp; Astrophysics">
Astronomy &amp; Astrophysics



</doc>
<doc id="695272" url="https://sk.wikipedia.org/wiki?curid=695272" title="Astronomy &amp; astrophysics">
Astronomy &amp; astrophysics



</doc>
<doc id="695273" url="https://sk.wikipedia.org/wiki?curid=695273" title="Astronomy&amp;Astrophysics">
Astronomy&amp;Astrophysics



</doc>
<doc id="695274" url="https://sk.wikipedia.org/wiki?curid=695274" title="Astron. Astrophys.">
Astron. Astrophys.



</doc>
<doc id="695275" url="https://sk.wikipedia.org/wiki?curid=695275" title="A&amp;A">
A&amp;A



</doc>
<doc id="695276" url="https://sk.wikipedia.org/wiki?curid=695276" title="Astronomy and Astrophysics Supplement Series">
Astronomy and Astrophysics Supplement Series



</doc>
<doc id="695277" url="https://sk.wikipedia.org/wiki?curid=695277" title="Astronomy and Astrophysics, Supplement Series">
Astronomy and Astrophysics, Supplement Series



</doc>
<doc id="695278" url="https://sk.wikipedia.org/wiki?curid=695278" title="Astronomy and Astrophysics Supplements">
Astronomy and Astrophysics Supplements



</doc>
<doc id="695279" url="https://sk.wikipedia.org/wiki?curid=695279" title="Astronomy &amp; Astrophysics Supplements">
Astronomy &amp; Astrophysics Supplements



</doc>
<doc id="695280" url="https://sk.wikipedia.org/wiki?curid=695280" title="A&amp;AS">
A&amp;AS



</doc>
<doc id="695281" url="https://sk.wikipedia.org/wiki?curid=695281" title="Rinias">
Rinias

Rinias () je vrch v Belianskych Tatrách. Leží nad osadou Kežmarské Žľaby, približne severozápadne od Kežmarku. 
Poloha.
Nachádza sa na východe Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú južne situované Kežmarské Žľaby, Tatranské Matliare a Tatranská Lomnica, východne leží Tatranská Kotlina a Lendak a severne Ždiar. Masív sa nachádza v Tatranskom národnom parku a vedie ním hranica národnej prírodnej rezervácie Belianske Tatry a Dolina Bielej vody kežmarskej.
Opis.
Rinias leží v rázsoche, vybiehajúcej južným smerom z Bujačieho vrchu () v hlavnom hrebeni Belianskych Tatier a pokračujúcej juhovýchodne na susedné, sedlom oddelené Stežky (). Východným smerom sa nachádza Popradská kotlina, no tiež Kobylí vrch () a Faixová skala (), severným smerom sú Skalné vráta (), Bujačí vrch () a Predné Jatky (), západným Zadné Jatky (), Belianska kopa (), Jahňací štít (), Kolový štít (), Kežmarský štít () a Veľká Svišťovka () a južným Malá Svišťovka () a Vyhliadka (). Voda zo severovýchodných svahov odteká Milým potokom do Čiernej vody v Doline siedmich prameňov, západné a južné odvodňuje Kežmarská Biela voda, tečúca Dolinou Bielej vody kežmarskej do rieky Poprad. Na vrchol nevedie značený turistický chodník.
Výhľady.
Vrchol pokrýva nesúvislý lesný porast, ktorý umožňuje len obmedzený rozhľad. Z vhodných častí je možné vidieť časť Popradskej kotliny, no tiež okolité vrchy Belianskych a Vysokých Tatier, Pieniny, Levočské vrchy, Branisko, Volovské a Stolické vrchy a východnú časť Nízkych Tatier.
Prístup.
Rinias sa nachádza na území národných prírodných rezervácii a v Tatranskom národnom parku, preto vrchol nie je voľne prístupný. Okolím však vedie niekoľko značených turistických chodníkov:

</doc>
<doc id="695286" url="https://sk.wikipedia.org/wiki?curid=695286" title="Samuel Lányi">
Samuel Lányi



</doc>
<doc id="695287" url="https://sk.wikipedia.org/wiki?curid=695287" title="Zmrzlý vrch">
Zmrzlý vrch

Zmrzlý vrch () je vrch v Moravsko-sliezskych Beskydách. Leží na severnej Morave nad Trojanovicami, približne juhovýchodne od Frenštátu pod Radhoštěm. Patrí do CHKO Beskydy.
Poloha.
Nachádza sa v strednej časti pohoria, v geomorfologickom podcelku Radhošťská hornatina a jej časti Pustevenský hřbet. Leží v Moravsko-sliezskom kraji, v okrese Nový Jičín a na katastrálnom území obce Trojanovice. Najbližším sídlom sú severozápadne situované Trojanovice, severne ležia Kunčice pod Ondřejníkem, severovýchodne Čeladná a južným smerom Prostřední a Horní Bečva.
Opis.
Zmrzlý vrch sa nachádza v rázsoche, vedúcej z Tanečnice (), ležiacej v hlavnom hrebeni medzi vrchom Čertův mlýn () a Radhošťom (). Severne susedí plytkým sedlom oddelená Nořičí hora (), západne vrch Okrouhlý () a Radhošť, južne Radegast () a nevýrazným sedlom oddelená Tanečnice () a východne Čertův mlýn (), Kněhyně (), Malá () a Velká Stolová (). Hrebeň je súčasťou povodia Odry, kde vodu z východných svahov odvádza Bystrý potok a zo západných Malá Ráztoka, čoby prítok Lomnej, smerujúcej do rieky Lubiny. Na vrchol nevedie značený chodník.
Výhľady.
Hustý lesný porast vrcholovej časti neumožňuje rozhľad. Z lokalít s riedkou vegetáciou možno pozorovať najmä okolité vrchy Moravsko-sliezskych Beskýd a okolité údolia.
Prístup.
Na vrchol nevedie značený turistický chodník, preto prístup je možný lesom z Trojanovic, príp. po hrebeni z blízkej Tanečnice, ľahko dostupnej z Pusteven. Hlavným hrebeňom prechádza červeno značený chodník zo sedla Pustevny na vrch Čertův mlýn a východne vedie údolím potoka Bystrá zeleno značený chodník z rázc. Na Pekliskách do sedla Tanečnice.

</doc>
<doc id="695293" url="https://sk.wikipedia.org/wiki?curid=695293" title="Robert Metcalfe">
Robert Metcalfe

Robert Melancton Metcalfe (* 7. apríl 1946, New York) je americký elektrotechnik, informatik a podnikateľ, ktorý prispel k rozvoju internetu v 70. rokoch 20. storočia. Spoluvynašiel Ethernet – súbor technológií pre tvorbu efektívnych počítačových sietí, spoluzakladal spoločnosť 3Com a sformuloval Metcalfov zákon, ktorý popisuje, že sieťový efekt telekomunikačnej siete je úmerný druhej mocnine počtu pripojených uzlov.
V rokoch 20112021 bol profesorom inovácií a podnikania na Texaskej univerzite v Austine. Získal viaceré ocenenia, vrátane Medaily cti IEEE, Národnej medaily za technológiu a inováciu a predovšetkým v roku 2023 najvyššie informatické ocenenie, Turingovu cenu.
Mal tiež niekoľko predpovedí, ktoré sa nenaplnili, vrátane predpovede kolapsu internetu v 90. rokoch.
Životopis.
V roku 1969 absolvoval štúdium elektrického inžinierstva a počítačovej vedy na Massachusetts Institute of Technology, následne študoval postgraduálne na Harvardovej univerzite.
V roku 1972 dostal ponuku od Boba Taylora a začal pracovať pre Xerox Corporation, v Palo Alto Research Center v Kalifornii, v známom Silicon Valley. Tu bol menovaný vedúcim tímu, ktorý dostal za úlohu prepojiť medzi sebou počítače Alto (ktoré sa nedostali nikdy do predaja) a rôzne periférne zariadenia, čiže vymyslieť, ako by mohla fungovať lokálna počítačová sieť (LAN). Metcalfe v roku 1973 navrhol systém nazvaný Ethernet, v ktorom jednotlivé zariadenia v sieti nemusia vzájomne nadväzovať spojenia, komunikujú spolu cez jedno médium, ku ktorému je umožnený viacnásobný prístup. Efektivita Ethernetu viedla k tomu, že sa nakoniec presadil v drvivej väčšine lokálnych sietí. Metcalfa úspech jeho riešenia motivoval k založeniu vlastnej firmy 3Com v roku 1979, ktorá poskytuje sieťové riešenia pre podnikové siete.
Osobný život.
S manželkou Robyn majú syna Maxa a dcéru Juliu.

</doc>
<doc id="695294" url="https://sk.wikipedia.org/wiki?curid=695294" title="Svenska Hockeyligan 2022/2023">
Svenska Hockeyligan 2022/2023

Svenska hockeyligan (SHL) je 48. sezónou najvyššej švédskej klubovej súťaže v ľadovom hokeji.
Základná časť sa začala 17. septembra 2022 a skončila 9. marca 2023. Neskôr sa začalo play-off a baráž o udržanie.
Tímy.
V sezóne 2022/23 v nej bude hrať 14 regulárnych družstiev. HV71 sa vrátil do SHL po jednej sezóne v HockeyAllsvenskan kde vyhrali titul v sezóne 2021/22.
Baráž o udržanie.
Víťaz baráže zostáva v SHL, porazený zostupuje do HockeyAllsvenskan.

</doc>
<doc id="695295" url="https://sk.wikipedia.org/wiki?curid=695295" title="Robert Melancton Metcalfe">
Robert Melancton Metcalfe



</doc>
<doc id="695296" url="https://sk.wikipedia.org/wiki?curid=695296" title="Robert M. Metcalfe">
Robert M. Metcalfe



</doc>
<doc id="695297" url="https://sk.wikipedia.org/wiki?curid=695297" title="Bob Metcalfe">
Bob Metcalfe



</doc>
<doc id="695300" url="https://sk.wikipedia.org/wiki?curid=695300" title="Šindelná">
Šindelná

Šindelná () je vrch v Moravsko-sliezskych Beskydách. Leží na severnej Morave nad Řekou, približne juhozápadne od Třinca. Patrí do CHKO Beskydy.
Poloha.
Nachádza sa v severovýchodnej časti pohoria, v geomorfologickom podcelku Lysohorská hornatina a jej časti Smrčinsko-čepelský hřbet. Leží v Moravsko-sliezskom kraji, v okrese Frýdek-Místek a zasahuje na katastrálne územie mesta Třinec a obce Řeka. Najbližším sídlom je na západnom úpätí situovaná Řeka, východne sa nachádza Tyra, severne mesto Třinec a juhozápadne Morávka.
Opis.
Šindelová leží v hrebeni, ktorý vedie z vrchu Kalužný () severozápadným smerom cez Smrčinu () na Javorový (). Západne sa nachádza Godula (), Ropička () a Príslop (), južne Velký Lipový (), Ropice (), Smrčina () a Kalužný, východne Ostrý (), Žďár () a Kozinec () a severne Malý Javorový (), sedlom oddelený Javorový () a Gutský vršek (). Masív patrí do povodia Olše, kde vodu odvádza zo západnej časti Ropičanka a z východnej potok Tyra. Na vrchol vedie značený turistický chodník od chaty na Malom Javorovom.
Výhľady.
Súvislý lesný porast hrebeňa neumožňuje rozhľad. Z lokalít s riedkou vegetáciou však možno pozorovať najmä okolité vrchy Moravsko-sliezskych Beskýd, ojedinele aj Malú Fatru, Kysucké, Oravské a Sliezske Beskydy, ojedinele i Hrubý Jeseník.

</doc>
<doc id="695301" url="https://sk.wikipedia.org/wiki?curid=695301" title="Sanna Mirella Marin">
Sanna Mirella Marin



</doc>
<doc id="695302" url="https://sk.wikipedia.org/wiki?curid=695302" title="Sanna Mirella Marinová">
Sanna Mirella Marinová



</doc>
<doc id="695307" url="https://sk.wikipedia.org/wiki?curid=695307" title="Hamgjongbukto">
Hamgjongbukto

Hamgjongbukto (doslova "Severný Hamgjong") je najsevernejšia provincia Severnej Kórey. Provincia vznikla v roku 1896 zo severnej polovice bývalej provincie Hamgjong. Hlavné mesto je Čchongdžin.
Poloha.
Provincia hraničí s Čínou (Ťi-lin) na severe, s provinciou Hamgjongnamdo ("Južný Hamgjong") na juhozápade a s provinciou Rjanggang-do na západe. Na východe je Japonské more. V provincii sa nachádza odpaľovacie miesto rakiet Musudan-ri a bývalý koncentračný tábor Hörjong.

</doc>
<doc id="695310" url="https://sk.wikipedia.org/wiki?curid=695310" title="Kayla Barronová">
Kayla Barronová

Kayla Jane Barronová ( rodená Saxová, * 19. septembra 1987, Pocatello, Idaho, USA) je americká vojenská dôstojníčka, inžinierka a astronautka NASA. Barronová bola v júni 2017 vybraná ako členka tréningovej skupiny astronautov NASA 22 a neskôr sa kvalifikovala ako astronautka v roku 2020. Barronová sa zúčastnila na svojom prvom vesmírnom lete SpaceX Crew-3 ako členka posádky Expedície 66/67, ktorá odštartovala k Medzinárodnej vesmírnej stanici 10. novembra 2021. Pred nástupom do NASA bola Barronová dôstojníčkou ponorkového vojska námorníctva USA. 
Životopis.
Kayla Barronová sa narodila 19. septembra 1987 v Pocatelle v štáte Idaho v Spojených štátoch Lauri a Scottovi Saxovcom. Jej rodina sa presťahovala do Richlandu v štáte Washington, kde v roku 2006 absolvovala Richlandskú strednú školu. Po jej skončení Barronová navštevovala Námornú akadémiu Spojených štátov amerických, ktorú ukončila v roku 2010 s titulom bakalár v odbore systémové inžinierstvo.
Počas štúdia bola Barronová členkou bežeckého a atletického tímu Midshipmen[4]. Po ukončení štúdia Barronová navštevovala Peterhouse na Univerzite v Cambridgei na základe Gatesovho cambridgeského štipendia. V roku 2011 tu získala titul magister filozofie v odbore jadrové inžinierstvo. Motivovaná túžbou riešiť antropogénnu zmenu klímy sa v rámci svojho postgraduálneho výskumu zamerala na modelovanie palivového cyklu pre koncepciu jadrového reaktora novej generácie s tóriovým palivom, ktorý je známy ako podkritický reaktor poháňaný urýchľovačom. 
Barronová je vydatá za Toma Barrona, dôstojníka špeciálnych jednotiek americkej armády. Má rada turistiku, beh a čítanie.
Vojenská kariéra.
Po získaní magisterského titulu patrila Barronová k prvej skupine žien, ktoré sa stali vojnovými dôstojníčkami na ponorkách. Absolvovala program výcviku dôstojníkov námorníctva pre jadrové elektrárne a ponorky a bola pridelená na ponorku USS Maine triedy Ohio. Počas služby na USS Maine Barronová absolvovala tri hliadky ako divízny dôstojník. Po pridelení na ponorku bola Barronová až do svojho výberu za astronautku vlajkovou asistentkou superintendenta na námornej akadémii. 
Kariéra v NASA.
V júni 2017 bola Barronová vybraná za členku 22. tréningovej skupiny astronautov NASA a začala dvojročný výcvik. Bola piatou absolventkou námornej akadémie, ktorá bola vybraná za kandidátku na astronautku.
Pripravovala sa na misiu SpaceX Crew-3, počas ktorej pracovala na palube Medzinárodnej vesmírnej stanice ako špecialistka misie. Na palube kapsule SpaceX Crew Dragon Endurance odštartovala 10. novembra 2021 a slúžila ako účastníčka dlhodobej misie Expedícia 67. Crew-3 pristála v Mexickom zálive 6. mája 2022 po 176 dňoch vo vesmíre. 
Externé odkazy.
https://www.nasa.gov/specials/artemis-team/

</doc>
<doc id="695311" url="https://sk.wikipedia.org/wiki?curid=695311" title="Medzinárodné letisko Pchjongjang">
Medzinárodné letisko Pchjongjang

Medzinárodné letisko Pchjongjang, tiež známe ako medzinárodné letisko Pchjongjang Sunan, (IATA: FNJ, ICAO: ZKPY) je hlavné letisko obsluhujúce Pchjongjang, hlavné mesto Severnej Kórey. 
Sídli tu najväčšia Severokórejská letecká spoločnosť Air Koryo. Ďalšia, jediná zahraničná letecká spoločnosť ktorá tu sprostredkúva lety, je Air China. 
Začiatkom roku 2011 bolo južne od existujúceho terminálu postavené dočasné zariadenie na obsluhu medzinárodných letov. Začiatkom roku 2012 sa začala demolácia existujúceho terminálu, ktorý severokórejský vodca Kim Čong-un považoval za príliš malý a zastaraný. V júli 2012 nariadil výstavbu nového terminálu. Okrem toho bola postavená aj nová riadiaca veža a VIP terminál severne od hlavného terminálu.
Poloha.
Nachádza sa v mestskej časti Sunan, asi 24 km od centra hlavného mesta, asi 30 minút jazdy rýchlostnou cestou Pchjongjang-Hicheon. Okrem toho je železničná stanica Sunan vzdialená 800 metrov od budovy terminálu letiska v Pchjongjangu.

</doc>
<doc id="695313" url="https://sk.wikipedia.org/wiki?curid=695313" title="Raja Chari">
Raja Chari

Raja Jon Vurputoor Chari (* 24. júna 1977, Milwaukee, Wisconsin, USA) je americký skúšobný pilot a astronaut NASA. Je absolventom Akadémie vzdušných síl Spojených štátov, Massachusettského technologického inštitútu a Školy pre skúšobných pilotov amerického námorníctva a má nalietaných viac ako 2 000 hodín. Je brigádnym generálom vzdušných síl Spojených štátov amerických. 
Životopis.
Chari sa narodil v Milwaukee v štáte Wisconsin Peggy Egbertovej a Sreenivasovi V. Charimu z Indie, vyrastal v Cedar Falls v štáte Iowa a navštevoval Columbus High School, ktorú ukončil v roku 1995. Navštevoval Akadémiu vzdušných síl Spojených štátov amerických v Colorado Springs v štáte Colorado, ktorú ukončil v roku 1999 s titulom bakalár v odbore astronautické inžinierstvo a inžinierske vedy s vedľajším odborom matematika. Po ukončení štúdia Chari navštevoval Massachusettský technologický inštitút v Cambridgei ako Draperov štipendista a v roku 2001 získal titul Master of Science v odbore letecké a astronautické inžinierstvo. 
Chari je ženatý s Holly Schaffter Chari, tiež rodáčkou z Cedar Falls, a majú spolu tri deti.
Kariéra pilota.
Po skončení vysokoškolského štúdia absolvoval Chari výcvik pilotov na leteckej základni Vance v Oklahome. Absolvoval výcvik na lietadlá F-15E Strike Eagle na leteckej základni Seymour Johnson v Severnej Karolíne. Následne bol umiestnený na základniach Elmendorf AFB na Aljaške a RAF Lakenheath v Anglicku, kde bol nasadený na podporu vojny v Iraku. V roku 2007 absolvoval Chari ako výmenný dôstojník letectva školu pre skúšobných pilotov amerického námorníctva v Patuxent River v Marylande a bol vývojovým skúšobným pilotom na základni Eglin AFB na Floride, kde slúžil ako projektový pilot. Chari tiež navštevoval U.S. Army Command and General Staff College vo Fort Leavenworth v Kansase a slúžil ako dôstojník CENTCOM pre časovo citlivé zameriavanie. V čase svojho výberu za astronauta v júni 2017 Chari slúžil ako veliaci dôstojník 461. letky letových skúšok na základni Edwards AFB v Kalifornii.
V januári 2023 bol Chari navrhnutý na povýšenie na brigádneho generála.
Kariéra v NASA.
V júni 2017 bol Chari vybraný do 22. skupiny astronautov NASA a v auguste nastúpil do služby, aby začal dvojročný výcvik astronauta.
V decembri 2020 bol Chari vybraný do tímu Artemis, skupiny astronautov, ktorí "pomôžu pripraviť pôdu pre ďalšie lunárne misie vrátane vyslania prvej ženy a ďalšieho muža, ktorí sa v roku 2024 prejdú po povrchu Mesiaca." V tom istom mesiaci sa stal prvým astronautom zo skupiny 22, ktorý bol vybraný na vesmírnu misiu SpaceX Crew-3, ktorej velil. Chari je prvým nováčikom NASA, ktorý velil vesmírnemu letu od čias Joea Engla, ktorý velil misii STS-2 v roku 1981.
Dňa 23. marca 2022 Chari a astronaut ESA Matthias Maurer opustili spoločnú prechodovú komoru Quest na ISS, aby vykonali výstup do otvoreného vesmíru. Maurerova kamera v prilbe sa však uvoľnila, čím sa začiatok činnosti o hodinu oneskoril. Chari ju nakoniec zaistil pomocou drôtu a výstup do vesmíru sa úspešne dokončil. 
Externé odkazy.
https://www.nasa.gov/specials/artemis-team/

</doc>
<doc id="695314" url="https://sk.wikipedia.org/wiki?curid=695314" title="Hamhung">
Hamhung

Hamhung je druhé najľudnatejšie mesto Severnej Kórey a hlavné mesto provincie Hamgjongnamdo. 
Odhadovaný počet obyvateľov je 768 551. Hamhung sa nachádza v južnej časti provincie Hamgjongnamdo a je hlavnou a najľudnatejšou metropolitnou oblasťou v provincii. Hamhung má prosperujúcu miestnu ekonomiku. V porovnaní s inými metropolitnými oblasťami v Severnej Kórei ju Severokórejčania poznajú ako veľkú oblasť architektonickej výstavby, ktorá bola postavená vládou Severnej Kórey.

</doc>
<doc id="695316" url="https://sk.wikipedia.org/wiki?curid=695316" title="Matthew Dominick">
Matthew Dominick

Matthew Stuart Dominick (* 7. decembra 1981, Wheat Ridge, Colorado, USA) je testovací pilot amerického námorníctva a astronaut NASA. Má nalietaných viac ako 1 600 hodín v 28 lietadlách, 400 pristátí na lietadlových lodiach, 61 bojových misií a takmer 200 skúšobných pristátí na lietadlových lodiach. 
Životopis.
Matthew Stuart Dominick sa narodil 7. decembra 1981 v meste Wheat Ridge v Colorade, USA Donaldovi a Rhonde Dominickovým. Vyštudoval strednú školu D'Evelyn Junior/Senior High School v meste Littleton v štáte Colorado. V roku 2005 získal bakalársky titul v odbore elektrotechnika na Univerzite v San Diegu s vedľajšími odbormi fyzika a matematika. 
Dominick a jeho manželka Faith majú dve dcéry.
Vojenská kariéra.
Po ukončení štúdia na univerzite v San Diegu bol Dominick vymenovaný za práporčíka námorníctva Spojených štátov. Absolvoval základný letecký výcvik v NAS Pensacola a v roku 2007 bol vymenovaný za námorného letca. Absolvoval výcvik na lietadlá F/A-18 Super Hornet. V rámci VFA-143 absolvoval dve nasadenia na podporu operácie Trvalá sloboda, než bol vybraný na účasť v programe spolupráce medzi United States Naval Test Pilot School (USNTPS) a Naval Postgraduate School, čo mu umožnilo získať titul Master of Science in Systems Engineering na Naval Postgraduate School a navštevovať školu pre námorných pilotov.
Po absolvovaní programu bol vymenovaný za skúšobného pilota a bol pridelený k VX-23 so základňou v NAS Patuxent River v Marylande. Tam pôsobil ako projektový dôstojník pre vývojové letové skúšky mnohých programov. Dominick sa podieľal aj na vývoji lietadiel X-47B, V-22 Osprey, E-2C Hawkeye a F-35C Lightning II. V čase svojho výberu za astronauta slúžil Dominick ako vedúci oddelenia v jednotke VFA-115 so základňou v Atsugi v Japonsku.
Jeho povýšenie na veliteľa námorníctva bolo schválené 27. júna 2019. 
Kariéra v NASA.
V júni 2017 bol Dominick vybraný za člena 22. skupiny astronautov NASA a začal dvojročný výcvik. V čase svojho výberu bol Dominick na mori na lodi USS Ronald Reagan. 

</doc>
<doc id="695317" url="https://sk.wikipedia.org/wiki?curid=695317" title="Jonny Kim">
Jonny Kim

Jonathan Yong Kim (* 5. februára 1984, Los Angeles, Kalifornia, USA), známy aj ako Jonny Kim, je americký podporučík námorníctva USA (bývalý príslušník speciálních jednotiek SEAL), lekár a astronaut NASA.
Kim sa narodil a vyrastal v Kalifornii, začiatkom roku 2000 vstúpil do amerického námorníctva a potom získal Striebornú hviezdu. Počas pôsobenia v americkej námornej pechote Kim získal aj titul bakalára v odbore matematika s vyznamenaním, doktora medicíny a v roku 2017 bol prijatý do skupiny 22 astronautov NASA. Výcvik astronauta ukončil v roku 2020 a od decembra 2020 čakal na pridelenie na let v rámci programu Artemis.
Životopis.
Jonathan Yong Kim sa narodil 5. februára 1984 v Los Angeles v Kalifornii, USA. Jeho rodičia emigrovali z Južnej Kórey do Spojených štátov začiatkom 80. rokov a jeho otec mal sotva ukončené stredoškolské vzdelanie. Rodina si otvorila obchod s alkoholom v južnom Los Angeles a jeho matka pracovala ako náhradná učiteľka na základnej škole, pričom vychovávala Kima a jeho mladšieho brata. V rozhovore pre Annals of Emergency Medicine z roku 2018 sa Kim opísal ako "stelesnenie toho tichého dieťaťa, ktorému jednoducho chýbalo sebavedomie." V roku 2020 denník The Chosun Ilbo informoval, že dospievajúci Kim sa stal obeťou domáceho násilia zo strany svojho otca; vo februári 2002 Kimovho otca po tom, čo ohrozoval svoju rodinu zbraňou, zastrelila polícia v jeho podkroví.
Na strednej škole v Santa Monice dostával Kim v triedach vysoké hodnotenie, vrátane niekoľkých vysokých umiestnení, a zároveň sa venoval plávaniu a vodnému pólu. V roku 2002 zmaturoval. V roku 2012 Kim získal bakalársky titul "summa cum laude" z matematiky na Univerzite v San Diegu a v roku 2016 doktorát medicíny na Harvard Medical School. Kim bol vybraným štipendistom nadácie Pata Tillmana "Tillman Scholar". V roku 2017 Kim absolvoval lekársku stáž v odbore urgentná medicína v Massachusetts General Hospital a Brigham and Women's Hospital.
Od januára 2020 je Kim ženatý a má tri deti.
Kariéra.
US Navy.
Kim sa vo veku 16 rokov dozvedel o jednotke Navy SEAL a rozhodol sa stať sa členom, pričom zvyšné roky strednej školy investoval do fyzickej prípravy na náročný výcvik v tejto špeciálnej vojne. O tomto rozhodnutí Kim povedal: 
Po tom, ako Kim v roku 2002 vstúpil do námorníctva Spojených štátov ako námorný regrút, absolvoval BUD/S v triede 247 a bol pridelený do tímu SEAL 3 s hodnotením operátor špeciálneho boja. Dvakrát bol nasadený na Blízkom východe a zúčastnil sa na viac ako 100 bojových misiách ako bojový zdravotník, ostreľovač, navigátor. Keď v roku 2012 ukončil štúdium na univerzite v San Diegu a opustil výcvikový zbor námorných záložných dôstojníkov, Kim vstúpil do zdravotníckeho zboru.
Dňa 6. júna 2022 Kim absolvoval svoj prvý samostatný let na lietadle Beechcraft T-6 Texan II na Veliteľstve leteckého výcviku námorníctva, ktorý bol súčasťou spoločného výcvikového režimu pre astronautov amerického námorníctva - NASA, ktorí nemali predchádzajúce skúsenosti s vojenským pilotovaním.
Kim je držiteľom Striebornej hviezdy, Bronzovej hviezdy (s bojovým "V"), vyznamenania Navy and Marine Corps Commendation Medal (s bojovým "V") a Combat Action Ribbon. Podľa Jocka Willinka bola Kimova Strieborná hviezda udelená za záchranu viacerých zranených irackých vojakov tvárou v tvár nepriateľskej paľbe. V marci 2022 bol Kim stále označovaný ako SEAL s hodnosťou podporučíka.
NASA.
Počas štúdia na Harvard Medical School sa Kim stretol s astronautom a lekárom Scottom E. Parazynskim, ktorý ho inšpiroval k tomu, aby sa uchádzal o kandidatúru na astronauta. 7. júna 2017 bol Kim jedným z dvanástich kandidátov vybraných z viac ako 18 300 uchádzačov, aby sa stal členom tréningovej skupiny NASA Astronaut Group 22. Výcvik ukončil 10. januára 2020.
Podľa NASA bude Kim pracovať v "Astronaut Office", kým bude čakať na pridelenie na let. 9. decembra 2020 NASA oficiálne oznámila, že Kim sa pripojí k 17 ďalším astronautom, ktorí sa zúčastnia na výcviku na pristátie na Mesiaci v roku 2024. 
Externé odkazy.
https://www.nasa.gov/specials/artemis-team/

</doc>
<doc id="695318" url="https://sk.wikipedia.org/wiki?curid=695318" title="Jozef Májek">
Jozef Májek

Jozef Májek (* 15. marec 1911, Viedeň, Rakúsko† 23. november 1936, Madrid, Španielsko) bol slovenský učiteľ a interbrigadista, ktorý bojoval v Španielskej občianskej vojne. Bol zaradený v guľometnej rote práporu Thälmann 12. medzinárodnej brigády spolu s Ladislavom Holdošom. Neskôr sa stal veliteľom roty. Zomrel ako 25-ročný pri prestrelke s príslušníkmi Falangy pri bitke o Madrid. Je pochovaný v Španielsku. Posmrtne bol vyznamenaný 1. triedou Radu bieleho leva za boj proti fašizmu.
Osobný život a rodina.
Jozef Májek bol pokrstený vo Viedni ako "Josef Matthäus" v kostole Maria Treu - piaristický kostol, tiež známy ako kostol Maria Treu, je barokový farský kostol Rádu piaristov (Patres Scholarum Piarum) vo Viedni v Rakúsku. Nachádza sa v 8. viedenskom obvode - Josefstadt. 
Rodičia Jozefa Májeka boli Helena Májeková (rodená Bílková, 1882 – 1960) a Jozef Májek starší (1881 – 1964) a pochádzali z Bílkovích Humeniec na Záhorí. Jozef Májek starší bol členom ružomberského katolíckeho kruhu.
Jozef mal starších súrodencov Helenu (1905 – 1997, učiteľka), Annu (1908 – 1998, učiteľka) a mladších súrodencov Františka (1913 – 1999, právnik), Máriu (1915 – 2006, riaditeľka detskej ozdravovne v Železnôm, vrchná zdravotná sestra v Ružomberku), Júliu (1919 – 1991, prekladateľka a redaktorka, držiteľka cien J. Hollého a Martinus Nijhoff Vertaalprijs), Bertu (1922 – 2012, učiteľka) a Jána (1924 – 1996, ekonóm).
Koncom roka 1921 sa rodina Májekovcov presťahovala do Ružomberka, Jozef Májek mladší začal navštevovať ľudovú školu v Ružomberku. Od roku 1922 začal navštevovať ružomberské reálne gymnázium.
Od 1. Apríla 1932 nastúpil na miesto náhradného učiteľa v ľudovej škole vo Vlkolínci. Ľudová škola vo Vlkolínci patrila v tej dobe k najmenším na Liptove. Pôsobenie Jozefa Májeka na Vlkolínci skončilo 28. júna 1932 zápisom do ďalšieho ročníka a odovzdaním vysvedčenia.
Jozef Harajevič na vlkolínske pôsobenie Jozefa Májeka spomína: „Vlkolínec je dedina, pricapená so svojim živorením i chalúpkami o boky najhlbších liptovských hôr. Náleží pod Ružomberok. Z Ružomberka ta hore výjsť znamená urobiť 8 dlhých kilometrov, hore i dolu dolinami po strmých i podmytých horských cestičkách. Po nich autom alebo vozom ani poriadneho kroku neurobíš. A túto cestu Jožo Májek každý deň premeral. Hore i dolu. Spával totiž v Ružomberku u rodičov, aby to bolo lacnejšie. On učil deti. Ale aj deti učili jeho. Pomáhal ako sa dalo. Nejednému zo svojho chatrného platu kúpil ceruzu, grifeľ, písanku, knižku i cukríkov. A tak ako zrástol s deťmi, tak iste zrástol Jožo Májek i s dospelými ľuďmi a ľudia s ním. Mali sa koho opýtať čo a ako s exekútorom, fiškálom, s vojnou, s porciami, s interesom s excesami alebo s mestským domom. A vraj Jožo Májek všetko s láskavosťou vypočul. Každému poradil. Každého poučil. A keď mohol, zašiel na mestský dom, zahrozil a pomohol.“
Po skončení školského roku 1931 - 1932 Jozef Májek nastupuje na povinnú vojenskú službu. V októbri 1932 narukoval do košickej kadetky. Na jeho pôsobenie spomína ružomberský staviteľ Ladislav Króner, ktorý s ním narukoval a slúžil: „Po čase je z neho jeden z najlepších, vojakov. Ale máva aj také dni, keď napríklad po skvele riešenom úkole na cvičisti dostáva pochvalu od najvyšších predstavených a v ten samý deň, tí istí predstavení ho potrescú, lebo sa opovážil použiť hlavné schodisko, ktoré je pre mužstvo zakázané – miesto vedľajšieho a úzkeho. Rozdáva svoje ostatné cigaretle i ostatný kus domáceho koláča od mami medzi kamarátov. Je vždycky veselý a mysliaci. Pritom je disciplinovaným vojakom, hoci nepatrí medzi ľudí, ktorý s ochotou vedia vtesnať svojho ducha do vojenských paragrafov.“
Kadetku Jozef Májek skončil ako čatár ašpirant. Následne bol prevelený do Lučenca, kde bol za otvorený pacifizmus odsúdený a degradovaný na šesť týždňov do banskobystrického väzenia. Po pobyte vo väzení je Jozef Májek označovaný za politicky podozrivého, čo mu znemožnilo po skončení vojenskej služby pokračovať na pozícii učiteľa. Po skončení vojenskej služby je Jozef Májek nezamestnaný. 
Neskôr sa mu podarí dostať miesto v Ľudovej banke v Ružomberku.
Cesta do Španielska.
Jozef Májek získal pas 15. septembra 1936 a z Ružomberka smerovala jeho cesta do Prahy. 
O cestách prvých dobrovoľníkov z Československa sú uvedené zmienky v prezidiálnych spisoch, títo dobrovoľníci cestovali obyčajne bez batožiny a len s najnutnejšími peňažnými prostriedkami. Jazdné lístky majú vystavené od československej hranice cez železničné stanice Buchs, Bazilej, Belfort, Paríž. U niektorých dobrovoľníkov boli nájdené pri osobnej prehliadke vizitky s menom „Navrátil“, ktoré dobrovoľníci používali po prekročení štátnych hraníc.
V Paríži 28. októbra 1936 poslal Ladislav Holdoš list úradníkovi slovenskej banky Hermanovi Strauszovi a napísal, že v ceste budú pokračovať. Na spomínanom liste bol podpísaný aj Jozef Májek a Mikulec.
Keď sa dobrovoľníkom podarilo dostať do Francúzska, miestne spojky ich kontaktovali v Paríži, kde ich nasmerovali do ústrednej kancelárie interbrigád. Tam sa o československých dobrovoľníkov staral istý „Max“. Jednalo sa pravdepodobne o Samuela Botha, ktorý neskôr sám odišiel do Španielska a v septembri 1938 padol v bojoch pri rieke Ebro.
Presun dobrovoľníkov z Paríža do Španielska bol v prvých mesiacoch relatívne jednoduchou záležitosťou a to vďaka benevolencii francúzskych úradov a dobre fungujúcej organizácii transportov. Pozemná trasa väčšinou používala bežnú vlakovú linku číslo 77, ktorá odchádzala večer z Paríža a na druhý deň ráno už bola v Perpignane. Napriek tomu, že funkcionári nabádali k najvyššej opatrnosti a utajenia cieľa cesty, hlavne francúzski dobrovoľníci na to vôbec nedbali a dávali otvorene najavo kam majú namierené. O tom ako bol tento spôsob dopravy známy, svedčia aj ľudové prezývky tejto linky „Vlak dobrovoľníkov“ alebo „Červený expres.“ Proti týmto transportom francúzska polícia prakticky nijako nezakročovala. V Perpignane prestúpili dobrovoľníci do pripravených autobusov, ktoré ich previezli do Figueres pohraničného mesta v provincii Girona v severovýchodnom Katalánsku. Ani na hraniciach medzi Španielskom a Francúzskom nenastávali komplikácie, pretože colníci nemali žiadnu vôľu kontrolovať prichádzajúcich, mnohí s bojom republikánov priamo sympatizovali.
Vo Figuerese v starej vojenskej pevnosti dobrovoľníci čakali na presun do strediska interbrigád v Albacete. 
V Španielsku.
Po príchode do strediska medzinárodných brigád v Albacete je Jozef Májek zaradený ako pešiak do práporu Thälmann. 
V prápore Thälmann bolo mnohonárodné zloženie, najviac dobrovoľníkov bolo nemeckého pôvodu ale netvorili ani polovicu mužstva. Súčasťou práporu Thälmann boli Poliaci, Maďari, Slováci, Angličania, Bulhari a príslušníci národov, ktoré žili v juhoslovanskom kráľovstve, zdravotný personál z Francúzska a Belgicka. 
Streleckú rotu tvorili najmä dobrovoľníci z Nemecka a Anglicka, druhú streleckú rotu tvorili dobrovoľníci z Poľska, poslednú streleckú rotu tvorili dobrovoľníci z juhoslovanských národov Bulharov, Maďarov a Slovákov. Súčasťou Thälmannovho práporu bola guľometná rota, jej súčasťou boli aj dobrovoľníci Jozef Májek a Ladislav Holdoš. 
Formovanie medzinárodných brigád bolo komplikované, hlavne spočiatku bol veľký problém s materiálnym a vojenským vybavením. 
Medzinárodná brigáda bola urýchlene poslaná na pomoc obliehanému Madridu. 12. Medzinárodná brigáda sa 11. novembra presunula vlakom do Villacanas, ďalej ale nemohla postupovať vlakom lebo Aranjuez bol v rukách frankistov (podľa generála Franca, ktorý sa v priebehu vojny stal ich hlavným vodcom). 
Počas presunu sa niektorí vojaci učili prvý krát narábať zo zbraňami. Vo Villacanas sa k 12. Medzinárodnej brigáde presunuli nákladné automobily, na ktorých sa mala brigáda presunúť až k hlavnému mestu Madrid. Brigáda ale bola následne na nákladných automobiloch presunutá do La Maňarosi a pahorku pahoroku Cerro de los Ángeles, na vrchole ktorého sa nachádzala kláštorná pevnosť.
Ladislav Holdoš na boje o Cerro de los Ángeles spomína: „Jozef Májek prevzal velenie roty. Prvý útok na pozície fašistov. Zaháňame ich na ústup. Pred večerom rota správne vedená temer bez strát dostáva sa na 200 m od silných múrov starého kláštora na Anjelskom vrchu. Pre nedostatočnú výzbroj nemôžeme múry preliezť. Strieľa sa len z pušiek a guľometov. V noci prijíma Jožko Májek rozkaz k ústupu. Organizuje ho bezvadne. Fašisti urobili súčasne výpad a za praskotu výstrelov je čuť stony a volanie ranených. Jožko sám, lezúc po štyroch vodí na tieto miesta vojakov zdravotnej služby a zachraňuje ranených vedľajšej roty. Po polnoci odchádza posledný z pozícií.“
Operácia proti Cerro de los Ángeles splnila svoj diverzný cieľ, podarilo sa jej ohroziť krídlo frankistických plukov útočiacich na Madrid, tým uvoľnili nápor povstaleckých vojsk, ktoré priamo útočili na hlavné mesto. 
Podľa plánov mala 12. Medzinárodná brigáda prejsť do ofenzívy smerom na Casa de Velázquez. Následne došlo k zmene plánov a 12. Medzinárodná brigáda zo severu obchádza Madrid až k rozhraniu univerzitného mesta a západného parku, kde má vymeniť unavené jednotky 11. Medzinárodnej brigády. 
Po útokoch z 15. a 16. Novembra sa frankistickým vojskám podarilo obsadiť Casa de Campo a vniknúť medzi pavilóny univerzitného mesta. V univerzitnom meste im kládla odpor 11. Medzinárodná brigáda Edgar André.
Dobrovoľníci 12. Medzinárodnej brigády prišli na tento úsek frontu 18. novembra. Podarilo sa im obsadiť výšiny Campo del Polo, Buena Vista a Fuente de la Reina. V noci 19. novembra sa 12. Medzinárodná brigáda dostala na niekoľko stoviek metrov k bojovej línii. Za úlohu mala dobiť Palacete, hlavne úsek pri takzvanom Bielom a Červenom dome. Na boje v okolí Bieleho domu československí interbrigadisti spomínajú „Kamarát Májek, ako jediný z nás, ktorý má školu pre dôstojníkov v zálohe, sa svojej úlohy zhostil nadmieru dobre. Podarilo sa mu posunúť guľomety na dvadsaťpäť až tridsať metrov od Bieleho domu.” Po počiatočnom úspechu, keď sa nemeckým a talianskym jednotkám interbrigád podarilo dobyť niekoľko budov, vrátane Bieleho domu, zareagovalo nepriateľské delostrelectvo masívnou paľbou a dobité budovy zachvátili plamene. Po následnom protiútoku frankistických vojsk hrozilo medzinárodnej brigáde obkľúčenie. 12. Medzinárodná brigáda sa musela následne stiahnuť z dobitých pozícii. Ďalší útok podnikla 12. Medzinárodná brigáda 21. novembra. Útok začal o 10:45 hod. a jednotkám medzinárodnej brigády sa podarilo dobyť budovy na ľavej strane Palacete, ale napriek tomu útok na Biely dom nebol úspešný. Po prvej strate Bieleho domu sa Jozef Májek spolu s niekoľkými ďalšími spolubojovníkmi prihlásili ako dobrovoľníci k nočnej úlohe, kde sa mu podarilo zachrániť niekoľkých ranených spolubojovníkov a vzácne tankové strelivo z Odesy. O jeho obetavosti sa zmieňuje aj jeden z prvých bulletinov Thälmannovho práporu.
Na ďalší deň jednotky 12. Medzinárodnej brigády začali opevňovať svoje pozície, kopali obranné zákopy, kryty a spojovacie zákopy. V ten deň generál Lukacs vydal rozkaz, aby na ďalší deň (23. novembra) 12. Medzinárodná brigáda znova podnikla útok na budovy v komplexe Palacete. Útok bol naplánovaný na siedmu hodinu za podpory troch tankov. Útok sa podľa pôvodného plánu mierne zdržal a začal až o 8:30 hod. Pri bráne do Palacete bol zasiahnutý prvý tank a začal horieť, tým následne upchal cestu pre ďalšie tanky. Ďalší tank vyradila porucha pri nabíjaní. Posledný tank sa po niekoľkých zásahoch a poškodení stiahol z boja. Ďalší útok bol naplánovaný na 16:45 hod., ale aj napriek vysokým stratám nebol úspešný. Po neúspešnom útoku medzinárodných brigád dňa 23. novembra frankistické vojská podnikli protiútok. Počas tohto frankistického protiútoku padol slovenský interbrigadista Jozef Májek. 
Artur G. London v knihe „Španielsko, Španielsko“ opísal obranu univerzitného mesta v Madride nasledovne: 
„23. novembra. Na rozkaz generála Lukacsa mal Thälmannovho prápor znovu dobyť Biely dom, ktorý bol deň predtým stratený. Májek vo funkcii veliteľa roty zabezpečoval guľometmi útok peších rôt. Keď guľomet na pravom krídle na palacetskej rovine onemel, pretože strelec Julius Kaupe i ostatná obsluha padli, priskočil a zaľahol zaň Májek. Ale Maxim ("pozn.: guľomet") sa už neozval.
V noci boli ich telá odnesené kamarátmi a Nemec Kaupe a Slovák Májek boli pochovaní po boku Rakúšana Magera, ktorý padol dva dni predtým. Boli pochovaní pri viadukte trati Madrid-Palacete, ... V tejto starej kastílskej zemi ležia vedľa seba Nemec, Slovák, Rakúšan, ďaleko od svojej vlasti a svojich rodín, padli za rovnakú vec ako toľko statočných synov Španielska.”
Od začiatku roku 1937 bola na jeho počesť pomenovaná 2. delostrelecká batéria „Jožko Májek“.
Historický odkaz.
Jozef Májek sa stal symbolom antifašistických bojovníkov v Španielsku. V novinách Slovenské zvesti vyšla báseň Jána Poničana „Májkovská“ ktorá bola venovaná jeho pamiatke. Spisovateľ, básnik a publicista Ladislav Novomestský napísal báseň „Španielska krajina“, ktorú taktiež venoval Jozefovi Májekovi. 
V nemeckom časopise Volks-Illustrierte vychádzajúci pod vedením Erwina Kubiceka, bola vytlačená fotomontáž, ktorá sa mala stať symbolom boja medzinárodných dobrovoľníkov. Symbolom toho, že za republikánske Španielsko nebojujú zďaleka len komunisti. Zmienená montáž známeho nemeckého výtvarníka Johna Heartfielda symbolizovala štyroch interbrigadistov: nemeckého komunistu Hansa Beimlera, belgického sociálneho demokrata Brecheta, španielskeho anarchistu Buenaventuru Durrutiho a tiež Jozefa Májeka, predstaviteľa antifašistických katolíkov.
2. októbra 1949 bol Jozefovi Májekovi in memoriam udelený prezidentom republiky Rad Bieleho leva 1. stupňa za boj proti fašizmu a vynikajúce zásluhy o československý štát. Jednalo sa o najvyššie štátne vyznamenanie. Podľa zákona mal tento rad odovzdávať iba prezident, ktorý na tento účel mohol poveriť aj premiéra alebo vrchného veliteľa vojska. Na fotografii je dekrét podpísaný generálom Ludvíkom Svobodom.
Po druhej svetovej vojne bola v Ružomberku na budove Liptovského múzea odhalená pamätná tabuľa venovaná pamiatke Jozefa Májeka. V roku 1974 bola vo Veľkej Fatre na kopci Malinô Brdo postavená turistická chata, ktorá dodnes nesie meno Jozefa Májeka. Ďalšia tabuľa na počesť padlého interbrigadistu bola odhalená na budove školy vo Vlkolínci, ktorá dnes slúži ako Galéria ľudového umenia. V Bratislave je po Jozefovi Májekovi pomenovaná ulica v Starom Meste (Májkova ulica).

</doc>
<doc id="695322" url="https://sk.wikipedia.org/wiki?curid=695322" title="Michael Novak">
Michael Novak

Michael Novak (* 9. september 1933, Johnstown, Pensylvánia – † 17. február 2017, Washington, D. C.) bol americký katolícky filozof slovenského pôvodu, novinár, spisovateľ a diplomat. Bol autorom viac ako 25 kníh, v ktorých sa zaoberal filozofickými a teologickými, ale aj ekonomickými témami. Z jeho diela má najväčší význam kniha "The Spirit of Democratic Capitalism" ("Duch demokratického kapitalizmu") z roku 1982. Za pokrok v štúdiu náboženstva sa stal roku 1994 laureátom Templetonovej ceny. Bol ženatý, mal tri deti a štyri vnúčatá.
Životopis.
Jeho rodina mala zaujímavý pôvod – zo strany otca bol potomkom slovenských prisťahovalcov. Pochádzala z dedinky Dúbrava na Spiši. Matka bola už zo slovensko-americkej rodiny z oblasti východného pobrežia. Matkina rodina mala zhodou okolností korene v obci Brutovce vzdialené zhruba 20 kilometrov od dediny Dúbrava. Už vo veľmi útlom veku jeho smerovanie bolo jasne primočiare – vstúpil do Kongregácie sv. Kríža a podstúpil kňazskú formáciu najskôr so štúdiom filozofie v Stonehill College a následne potom v Ríme, kde vyštudoval teológiu na Pápežskej gregoriánskej univerzite. Niekoľko mesiacov po jeho kňazskom svätení v roku 1960 uňho ale došlo k zásadnému zlomu, kňazskú službu opustil, a o niekoľko rokov neskôr bol aj laicizovaný.
Po opustení kňazského stavu vyštudoval odbor dejiny a filozofie náboženstva na Harvardovej univerzite a od začiatku šesťdesiatych rokov 20. storočia sa živil ako žurnalista. Stal sa dopisovateľom časopisov "Commonweal" a "National Catholic Reporter." Potom následne pracoval ako zahraničný dopisovateľ magazínu Time informujúci z Ríma o priebehu rokovaní druhého vatikánskeho koncilu. Neskôr potom pracoval prevažne ako editor pre periodiká "Commonweal" a "Christian Century," ďalej ako náboženský editor v konzervatívnom časopise "National Review" a ako redaktor časopisu "First Things" a potom oveľa neskôr aj ako šéfredaktor katolíckeho časopisu "Crisis Magazine," ktorého bol v roku 1982 aj zakladateľom.
Od druhej polovice šesťdesiatych rokov sa začal aktívne zapájať aj do politického života. V roku 1968 pomáhal v kampaniach Eugenovi McCarthymu a Robertovi F. Kennedymu. Písal reči demokratickému kandidátovi na viceprezidenta Sargentu Shriverovi počas neúspešnej kandidatúry senátora Georgea McGoverna na prezidenta Spojených štátov amerických v roku 1972. Bol zásadným odporcom vojny vo Vietname a to už od začiatku americkej intervencie. Postupom času sa tak odvrátil od ľavicovej politiky Demokratickej strany a prešiel k zmýšľaniu republikánov, ktoré sa zakladalo na myšlienkach neokonzervatívnej školy. Počas Reaganovej vlády zastával v rokoch 1981 až 1982 post veľvyslanca USA pri Komisii pre ľudské práva OSN a pracoval v predstavenstve pre Medzinárodné vysielanie, ktoré malo dohľad nad vysielaním Rádia Slobodná Európa a Rádia Free Liberty.
V roku 2003 – onedlho pred americkou inváziou do Iraku – navyše dorazil do Vatikánu, kde ako diplomat obhajoval pred vysoko postavenými vatikánskymi kritikmi (medzi nimi aj vtedajší pápež Ján Pavol II. ) nutnosť vojny v tejto krajine z dôvodu sebaobrany demokracie pred irackým režimom Saddáma.
Popri všetkých svojich aktivitách sa však aj naďalej venoval aj akademickej práci. Prednášal na Harvardovej univerzite, Stanforde, Notre Dame a Ave Maria University. Na začiatku sedemdesiatych rokov sa podieľal na vytváraní nového humanitného študijného programu v Rockeffelerovej nadácii v New Yorku. Od roku 1978 po mnoho rokov bol členom think-tanku "American Enterprise Institute." Tu tiež v spolupráci s Williamom Barrodym vznikla jeho najvýznamnejšia práca Duch demokratického kapitalizmu ( "The Spirit of Democratic Capitalism" ), ktorá bola onedlho potom preložená do mnohých svetových jazykov a ktorá úplne ojedinelým spôsobom nahliadla interdisciplinárne do oblasti teológie v spojení s ekonómiou. Medzi jeho veľké prínosy patril Seminár tretieho milénia, kde zapojil do diskusie o katolíckom sociálnom učení ako študentov zo severnej Ameriky, tak aj východnej Európy.

</doc>
<doc id="695323" url="https://sk.wikipedia.org/wiki?curid=695323" title="Kayla Barron">
Kayla Barron



</doc>
<doc id="695324" url="https://sk.wikipedia.org/wiki?curid=695324" title="Kayla Jane Barronová">
Kayla Jane Barronová



</doc>
<doc id="695327" url="https://sk.wikipedia.org/wiki?curid=695327" title="František Aurel Pulský">
František Aurel Pulský

František Aurel Pulský (, * 17. september 1814, Prešov – † 9. september 1897, Budapešť) bol uhorský archeológ, zberateľ umenia, poslanec uhorského snemu, predseda Uhorskej akadémie vied, riaditeľ Národného múzea.
Životopis.
Pochádzal z rodiny Pulských, ktorá patrila medzi strednú šľachtu s prídomkom "Pulszky de Lubócz et Cselfalva". Jeho otec, Karol Emanuel Pulský, bol tabelárnym sudcom Šarišskej župy a v roku 1800 od Františka II. získal prídomok „lubóczi“ (slov. Ľubovec), ktorý používal spolu s prídomkom „cselfalvi“ (slov. Čelovce). Jeho matkou bola Apolónia Fejérváryová.
František Pulský začal študovať v Miškovci, potom v Prešove a vysokoškolský titul získal na Právnickej fakulte Univerzity v Pešti. Ešte v Prešove nadviazal celoživotné priateľstvo s Jozefom Eötvösom, neskorším ministrom náboženstva a verejného školstva. V mladosti ho výrazne ovplyvnil matkin brat, Gabriel Fejérváry, s ktorým niekoľkokrát cestoval po Európe. Po strýkovi zdedil vzácnu zbierku umeleckých artefaktov a starožitností, ktorú však rozpredal na aukciách v Paríži a Liverpoole.
Po návrate z ciest po Európe sa stal prísažným na rokovaní uhorského snemu v Bratislave, kde sa spoznal a spriatelil s hlavnými predstaviteľmi reformnej politiky. V roku 1834 po zložení notárskych skúšok sa stal podnotárom Šarišskej župy a v roku 1837 bol zvolený za župného vyslanca na sneme.
V roku 1844 sa oženil s dcérou viedenského bankára Teréziou Walterovou, s ktorou mal 4 deti: synov Augusta a Karola (ktorí sa stali poslancami uhorského snemu), dcéru Polixéniu a najmladšieho syna Garibaldiho.
Počas uhorskej revolúcie sa aktívne zapojil do činnosti vládnych orgánov. V marci a apríli 1848 bol členom dočasného výboru pre ochranu poriadku, neskôr sa stal štátnym tajomníkom ministerstva financií. Krátky čas, v septembri a októbri 1848, bol poverený riadením ministerstva pri osobe panovníka. Začiatkom roku 1849 ho Ľudovít Košut vyslal do Londýna, aby zabezpečil podporu zahraničia pre uhorskú samostatnosť. Po úteku Košuta z Uhorska ho Pulský sprevádzal po cestách v Európe aj USA. V 60. rokoch sa ich vzájomný vzťah zhoršil, keďže Pulský podporoval procesy zbližovania Rakúska a Uhorska.
Vo voľbách do uhorského snemu v roku 1861 bol zvolený za poslanca v Šarišskej župe, no v tom čase sa ešte nemohol vrátiť do Uhorska. Návrat mu bol umožnený v roku 1866 pod podmienkou, že nebude vyvíjať aktivity proti vyjednávaniam za rakúsko-uhorské vyrovnanie. Ako člen Deákovej strany zastupoval na sneme mestá Szentes a Szécsény.
Aktívne sa podieľal na štátnych nákupoch domácich aj zahraničných zbierok výtvarného umenia, z ktorých neskôr vznikli Umeleckopriemyselné múzeum a Národná galéria (ktorej riaditeľom sa stal Pulského syn Karol).
Samotný František Pulský, ktorého v tom čase nazývali aj kultúrnym pápežom dualizmu, bol od roku 1869 25 rokov riaditeľom Národného múzea. Od roku 1872 stal národným generálnym inšpektorom múzeí a knižníc v Uhorsku. Okrem toho bol predsedom Archeologickej spoločnosti, Národnej spoločnosti pre výtvarné umenie a členom mnohých spolkov a združení. Od roku 1895 do svojej smrti bol predsedom Uhorskej akadémie vied.
Slobodomurárske aktivity.
Prvé poznatky o slobodomurárstve získal pravdepodobne od svojho strýka Gabriela Fejérváryho. Počas emigrácie v talianskom Turíne sa stal členom lóže „"Dante Alighieri"“.
V roku 1868 sa stal veľmajstrom anglicky orientovanej lóže „"Einigkeit in Vaterland"“ (Jednota v domovine), neskôr bol zvolený za čestného doživotného veľmajstra lóže „"Szent István"“ (Svätý Štefan). V roku 1870 sa stal prvým veľmajstrom „"Magyarországi Jánosrendi Nagy-páholy"“ (Uhorskej veľkej lóže jánskeho rítu) a následne v roku 1886 prvým veľmajstrom „"Magyarországi Symbolikus Nagypáholy"“ (Symbolickej veľkej lóže Uhorska), ktorá vznikla zlúčením dvoch veľkých lóží – Jánskeho rítu a Veľkého orientu Uhorska.
Ďalšie informácie.
Bol autorom mnohých publikácii o histórii Uhorska, ako aj cestopisných zápiskov, jednej divadelnej hry a románu o uhorských jakobínoch.
Bola po ňom pomenovaná ulica v Košiciach (Pulszky utca, dnes Železničná) a v niekoľkých maďarských mestách sú ulice pomenované po ňom aj dnes.
Združenie maďarských múzeí sa nazýva Pulského spoločnosť a každý rok odovzdáva Cenu Františka Pulského ako ocenenie celoživotného úsilia osobnosti v múzejníctve a reštaurátorstve.
V roku 2014 v talianskej Florencii odhalili pamätnú tabuľu Františkovi Pulskému ako pripomienku jeho pôsobenia v tomto meste.

</doc>
<doc id="695329" url="https://sk.wikipedia.org/wiki?curid=695329" title="Belianska kopa">
Belianska kopa

Belianska kopa () je vrch v Belianskych Tatrách. Leží nad osadou Tatranské Matliare, približne severozápadne od Kežmarku. 
Poloha.
Nachádza sa na východe Tatier, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situované Kežmarské Žľaby, Tatranské Matliare a Tatranská Lomnica, východne leží Tatranská Kotlina a Lendak, severne Ždiar a severozápadne Tatranská Javorina. Masív sa nachádza v Tatranskom národnom parku a národnej prírodnej rezervácii Belianske Tatry.
Opis.
Belianska kopa leží v rázsoche, vybiehajúcej juhovýchodným smerom z Kopského sedla, zovretej medzi Dolinu Bielych plies a Predné Meďodoly. Severne sa nachádza Ždiarska vidla (), Hlúpy () a Zadné Jatky (), východne Prostredné Jatky (), Predné Jatky (), Bujačí vrch (), Rinias () a Stežky (), južne Veľká Svišťovka (), Kozí štít (), Jahňací štít () a Kolový štít () a západne Kopa brán (), Jahnence (), Štefan () a Havran (). Lokalita je súčasťou povodia rieky Poprad, kde vodu z južných svahov odvádza Kežmarská Biela voda, zo severných a východných jej prítok Napájadlový potok. Na vrchol nevedie značený turistický chodník.
Výhľady.
Turisticky neprístupný vrchol pokrýva nesúvislý porast kosodreviny, ktorý umožňuje rozhľad. Viditeľný je tak blízky hrebeň Belianskych Tatier a okolité vrchy Vysokých Tatier, pri vhodných podmienkach aj časť Popradskej kotliny, Volovské vrchy, Branisko, Levočské vrchy a časť Oravských Beskýd.
Prístup.
Belianska kopa sa nachádza na území národnej prírodnej rezervácie a Tatranského národného parku, preto vrchol nie je voľne prístupný. Jej úbočím však vedú značené turistické chodníky do Kopského sedla:

</doc>
<doc id="695337" url="https://sk.wikipedia.org/wiki?curid=695337" title="Nad Kršlí">
Nad Kršlí

Nad Kršlí () je vrch v Moravsko-sliezskych Beskydách. Leží na severovýchodnej Morave nad Morávkou, približne juhovýchodne od Frýdlantu nad Ostravicí. Patrí do CHKO Beskydy.
Poloha.
Nachádza sa vo východnej časti pohoria, v geomorfologickom podcelku Lysohorská hornatina a jej časti Polomský hřbet. Leží v Moravsko-sliezskom kraji, v okrese Frýdek-Místek a na katastrálnom území obce Morávka. Najbližšími sídlami sú severozápadne a severne situované samoty obce Morávka, severovýchodne sa nachádza Horní Lomná a južne Klokočov.
Opis.
Vrch Nad Kršlí leží v rázsoche, ktorá vybieha severozápadne z Malého Polomu (), ležiaceho v hraničnom hrebeni Moravsko-sliezskych Beskýd. Severným smerom sa nachádza vrch Mituří (), Slavíč () a Kalužný (), východným Kozí hřbety (), Veľký Polom () a Malý Polom, južným Uhorská () a Vrchpredmier () a západným Polomka (), Sulov (), Lysá hora () a Travný (). Južné a západné svahy odvodňuje riečka Morávka, východné jej prítok Skalka, patriace do povodia Ostravice. Na vrchol nevedie značený turistický chodník a názov vychádza z pomenovania samoty Kršle, ktorá je neďaleko.
Výhľady.
Nesúvislý lesný porast vrcholovej oblasti umožňuje obmedzený rozhľad. Z vhodných lokalít je možné pozorovať okolité vrchy Moravsko-sliezskych Beskýd, no tiež Turzovskú vrchovinu, Javorníky, Oravské a Sliezske Beskydy.
Prístup.
Na vrchol nevedie značená turistická trasa, no blízkym sedlom prechádza červeno značená hrebeňovka, vedúca z rázc. Bílý Kříž na Veľký Polom (), na ktorú sa pripájajú trasy z okolitých obcí. Značené chodníky vedú aj severným úbočím, kde je významné rázcestie Okrouhlice.

</doc>
<doc id="695342" url="https://sk.wikipedia.org/wiki?curid=695342" title="Aculifera">
Aculifera

Aculifera môže byť iný latinský názov taxónu:

</doc>
<doc id="695344" url="https://sk.wikipedia.org/wiki?curid=695344" title="Jasmin Moghbeliová">
Jasmin Moghbeliová

Jasmin Moghbeliová (neprechýlene "Jasmin Moghbeli", ; * 24. jún 1983, Bad Nauheim, Nemecko) je americká testovacia pilotka námornej pechoty USA a astronautka NASA, absolventka Massachusettského technologického inštitútu, Naval Postgraduate School a Naval Test Pilot School. Od roku 2019 má nalietaných viac ako 2 000 hodín a absolvovala 150 bojových misií vrátane misií v Afganistane.
Životopis.
Moghbeliová sa narodila 24. júna 1983 v Bad Nauheime v západnom Nemecku v iránskej rodine. Jej rodičia Fereshteh a Kamy Moghbeliovci pochádzajú z mesta Mahabad v severozápadnom Iráne a po islamskej revolúcii v roku 1979 z krajiny utiekli a následne emigrovali do Spojených štátov, kde sa usadili v Baldwine v štáte New York. Moghbeliová počas štúdia navštevovala Baldwin Senior High School v New Yorku a Advanced Space Academy v Huntsville Space Camp v Alabame. Na Massachusettskom technologickom inštitúte (MIT) získala bakalársky titul v odbore letecké a kozmické inžinierstvo s informačnými technológiami a za MIT Engineers hrala volejbal a basketbal.
Vojenská kariéra.
Moghbeliová bola v roku 2005 vymenovaná za dôstojníčku námornej pechoty Spojených štátov amerických a vycvičila sa na pilotku lietadla AH-1 Super Cobra. Počas služby v námornej pechote bola trikrát nasadená v zahraničí a absolvovala 150 bojových misií. Moghbeliová získala magisterský titul z leteckého a kozmického inžinierstva na U.S. Naval Postgraduate School v Kalifornii a navštevovala aj školu pre skúšobných pilotov amerického námorníctva na Patuxent River Naval Air Station v Marylande, pričom sa stala skúšobnou pilotkou vrtuľníka VMX-1 na Marine Corps Air Station Yuma v Arizone.
Kariéra v NASA.
V júni 2017 bola Moghbeliová vybraná za členku 22. skupiny astronautov NASA a následne začala svoj dvojročný výcvik.
V januári 2020 absolvovala spolu s ďalšími 13 ľuďmi program prípravy kandidátov na astronautov NASA, čím sa oficiálne stala „spôsobilou na lety do vesmíru vrátane úloh na Medzinárodnej vesmírnej stanici, misií Artemis na Mesiaci a napokon aj misií na Mars“.
V marci 2022 bola pridelená ako veliteľka misie SpaceX Crew-7 na Medzinárodnú vesmírnu stanicu, ktorej štart je naplánovaný na rok 2023.

</doc>
<doc id="695345" url="https://sk.wikipedia.org/wiki?curid=695345" title="Francisco Rubio">
Francisco Rubio

Francisco Carlos „Frank“ Rubio (* 11. december 1975, Los Angeles, Kalifornia, USA) je podplukovník americkej armády, pilot vrtuľníka, letecký chirurg a astronaut NASA.
Životopis.
Francisco Rubio sa narodil 11. decembra 1975 v Los Angeles v Kalifornii salvádorským rodičom. Ako dieťa žil prvých šesť rokov svojho života v Salvádore, potom sa jeho rodina presťahovala do Miami na Floride, kde navštevoval Miami Sunset Senior High School. Navštevoval Vojenskú akadémiu Spojených štátov vo West Pointe a získal bakalársky titul v odbore medzinárodné vzťahy.
Rubio a jeho manželka Deborah majú štyri deti.
Vojenská kariéra.
Po vymenovaní za podporučíka americkej armády sa Rubio stal pilotom UH-60 Blackhawk. Rubio bol veliteľom čaty a veliteľom roty. Ako pilot mal Rubio nalietaných viac ako 1 100 hodín, z toho 600 bojových hodín počas operácií v Bosne, Iraku a Afganistane.
Rubio získal doktorát medicíny na Uniformed Services University of the Health Sciences a absolvoval rezidentúru rodinného lekárstva vo Fort Benningu. Slúžil ako vedúci kliniky a letecký chirurg v Redstone Arsenal. V čase svojho výberu za kandidáta na astronauta bol Rubio chirurgom 3. práporu 10. skupiny špeciálnych síl vo Fort Carson.
Kariéra v NASA.
V roku 2017 bol Rubio vybraný za člena 22. skupiny astronautov NASA a začal dvojročný výcvik.
Dňa 15. júla 2022 NASA oznámila, že poletí na palube Sojuzu MS-22.
Rubio odštartoval na palube Sojuzu MS-22 21. septembra 2022. Jeho misia mala trvať približne 6 mesiacov s návratom na Zem začiatkom roka 2023. Poškodenie kozmickej lode však misiu predĺžilo. Očakáva sa, že Rubio sa vráti na Zem so Sojuzom MS-23 približne po roku pobytu vo vesmíre.

</doc>
<doc id="695346" url="https://sk.wikipedia.org/wiki?curid=695346" title="Jessica Watkinsová">
Jessica Watkinsová

Jessica Andrea Watkinsová (neprechýlene "Jessica Watkins"; * 14. máj 1988, Gaithersburg, Maryland, USA) je americká astronautka NASA, geologička, akvanautka a bývalá medzinárodná hráčka ragby.
Životopis.
Jessica „Watty“ Watkinsová sa narodila 14. mája 1988 v Gaithersburgu v štáte Maryland Michaelovi a Carolyn Watkinsovým. Na Stanfordovej univerzite získala bakalársky titul v odbore geologické a environmentálne vedy. Tam bola členkou ragbyového tímu.
Po Stanforde Watkinsová získala doktorát z geológie na Kalifornskej univerzite v Los Angeles. Jej postgraduálny výskum pod vedením profesora An Yina bol zameraný na mechanizmy ukladania zosuvov na Marse a na Zemi vrátane vplyvu činnosti vody. Pred výberom za kandidátku na astronautku bola Watkinsová postdoktorandkou na Kalifornskom technologickom inštitúte, kde bola aj asistentkou trénera ženského basketbalového tímu.
Kariéra v ragby.
Watkinsová začala hrať ragby v prvom ročníku na Stanforde a v tíme zostala štyri roky. V roku 2008, počas druhého ročníka, bola členkou tímu majstrov divízie I. V rokoch 2008 aj 2010 sa Watkinsová stala členkou prvého tímu Collegiate Rugby All-American. Je bývalou americkou reprezentantkou v sedmičkovom ragby a v roku 2009 hrala za USA Eagles na Majstrovstvách sveta v sedmičkovom ragby, kde obsadila 3. miesto. Počas Svetového pohára bola najlepšou strelkyňou pokusov amerického tímu.
Kariéra v NASA.
Ako vysokoškolák pracoval Watkins vo výskumnom stredisku Ames na podpore pristávacieho modulu Mars Phoenix a testovaní prototypových vrtákov na Marse. V roku 2009 bola hlavnou geologičkou pre posádku NASA Spaceward Bound 86 na Mars Desert Research Station. Ako postgraduálna študentka pracovala v Laboratóriu prúdového pohonu na projekte NEOWISE, ktorého cieľom je skúmať blízkozemné asteroidy. Watkinsová pracovala aj na plánovaní marsovského roveru Curiosity. V roku 2011 Watkinsová pôsobila ako členka tímu vedeckých operácií pre analogickú misiu.
Pracovala ako plánovačka pre rover Mars 2020 a misiu na návrat vzoriek z Marsu a bola členkou vedeckého tímu pre analógovú misiu Desert Research and Technology Studies. Ako postdoktorandka na Caltechu a spolupracovníčka vedeckého tímu Mars Science Laboratory sa podieľala na každodennom plánovaní činností rovera Mars a využíva jeho obrazové údaje v kombinácii s orbitálnymi údajmi na výskum stratigrafie, geológie a geomorfológie Marsu[10].
V júni 2017 bola Watkinsová vybraná za členku skupiny astronautov NASA 22 a v auguste začala dvojročný výcvik. V decembri 2020 bola vybraná za členku tímu Artemis, ktorého cieľom je návrat ľudí na Mesiac. V novembri 2021 sa stala štvrtou astronautkou skupiny 22 a prvou černoškou, ktorej bola pridelená dlhodobá misia na Medzinárodnú vesmírnu stanicu (ISS) po tom, ako bola vybraná ako posledný člen posádky SpaceX Crew-4, ktorá odštartovala v apríli 2022.
NEEMO 23.
Watkinsová sa v dňoch 10. júna až 22. júna 2019 zúčastnila na misii NEEMO 23. V rámci tejto misie sa testovali technológie a ciele pre misie v hlbokom vesmíre a mesačný výskum na morskom dne. Watkinsova misia NEEMO bola prvou svojho druhu, na ktorej sa zúčastnil čisto ženský výskumný tím pod vedením talianskej astronautky Samanthy Cristoforettiovej.

</doc>
<doc id="695347" url="https://sk.wikipedia.org/wiki?curid=695347" title="Artemis II">
Artemis II

Artemis II (v minulosti označovaný ako Exploration Mission-2, EM-2) je plánovaný druhý let rakety Space Launch System (SLS) a zároveň prvý pilotovaný let lode Orion v rámci programu Artemis, ktorý realizuje NASA. V rámci misie vykoná posádka lode Orion testovací oblet Mesiaca. Pôjde tak o prvú pilotovanú misiu od letu Apollo 17 v roku 1972, ktorá bude mieriť ďalej ako na nízku obežnú dráhu Zeme.
Štart bol plánovaný najskôr na máj 2024., potom sa posunul na koniec roka 2024. Začiatkom roka 2024 však administrátor NASA Bill Nelson oznámil, že misia Artemis II sa odkladá z konca roka 2024 najskôr na september 2025. Dôvodom je niekoľko technických problémov.
Ciele.
Cieľom misie je vykonať oblet Mesiaca po tzv. dráhe voľného návratu. Kozmická loď teda nevstúpi na obežnú dráhu okolo Mesiaca. Astronauti počas letu vykonajú kontrolu a testovanie systémov lode Orion.
Posádka.
Posádku misie Artemis II budú tvoriť štyria astronauti. Na základe dohody medzi NASA a Kanadskou kozmickou agentúrou tvoria posádku traja astronauti zo Spojených štátov a jeden z Kanady, pričom ich mená boli zverejnené 3. apríla 2023.
"V zátvorkách je uvedený doterajší počet letov do vesmíru vrátane tejto misie."
Prípravy na let.
V januári 2023 dostala loď Orion určená pre misiu Artemis II trysku hlavného motora. Z exempláru Orionu z misie Artemis I sa po pristátí vymontovali smerové antény, prijímače GPS, jednotky spracovania obrazu a inerciálne merajúce jednotky. Následne boli namontované do kabíny Oriónu pre misiu Artemis II. Potom sa namontovali padáky a nafukovacie balóny pre pristátie, dvere bočného vstupného prielezu, bočné panely tepelnej ochrany a predný kryt na hornej časti kabíny. Nasledovala inštalácia tepelného štítu. Všetky procesy boli prekladané testami. Servisný modul a neskôr aj modul pre posádku následne prešli akustickými testami.
Mobilnú vypúšťaciu plošinu bolo potrebné opraviť po miernych poškodeniach, ktoré spôsobil štart Artemis I. V prvom štvrťroku 2023 jej pribudli aj laná a evakuačné koše pre prípad, že by posádka musela rýchlo uniknúť z rampy.
V septembri 2023 dostala raketa SLS pre túto misiu svoje štyri motory RS-25. 19. septembra sa vydala z Utahu na Floridu vlaková sústava so segmentmi motorov SRB naplnenými palivom. 20. septembra sa posádka zúčastnila prvého nácviku štartovacieho dňa.
20. novembra 2024 sa v raketovej montážnej hale VAB na Kennedyho vesmírnom stredisku začalo skladanie rakety SLS pre misiu Artemis II. Zostavovanie začalo motormi SRB a potrvá niekoľko mesiacov.

</doc>
<doc id="695348" url="https://sk.wikipedia.org/wiki?curid=695348" title="Artemis 2">
Artemis 2



</doc>
<doc id="695349" url="https://sk.wikipedia.org/wiki?curid=695349" title="Exploration Mission-2">
Exploration Mission-2



</doc>
<doc id="695350" url="https://sk.wikipedia.org/wiki?curid=695350" title="Exploration Mission 2">
Exploration Mission 2



</doc>
<doc id="695351" url="https://sk.wikipedia.org/wiki?curid=695351" title="EM-2">
EM-2



</doc>
<doc id="695352" url="https://sk.wikipedia.org/wiki?curid=695352" title="Just Jaeckin">
Just Jaeckin

Just Jaeckin [ʒyst ʒaka] (* 8. august 1940, Vichy, Francúzsko† 6. september 2022, Saint-Malo, Francúzsko) bol francúzsky filmový režisér, scenárista, fotograf, maliar, sochár a príležitostný herec.
Patrí medzi najznámejších francúzskych režisérov erotických filmov. Filmom "Emanuela" odštartoval nie len svoju režisérsku kariéru ale taktiež preslávil holandskú herečku Sylviu Kristel.
Medzinárodne uznávaným sa stal aj vďaka fotografovaniu osobností ako napríklad Brigitte Bardot, Isabelle Adjani, Monica Belluci, Jane Fonda, Catherine Deneuve, Ursula Andress, Johnny Hallyday, Candice Bergen, Carole Bouquet, Dalida, Barbara, Geneviève Bujold, Anna Karina, Marie Laforêt, Danièle Delorme, Alexandra Stewart, Eddy Mitchell, Twiggy, Sylvie Vartan, Françoise Hardy, Juliette Gréco, Zizi Jeanmaire, Jane Birkin či Serge Gainsbourg.
Režisérove atypické meno sa zvyklo často komoliť s Just Jaeckin na Just Laughing, čo by sa dalo preložiť ako „len sranda“, „len sa smiať“ či „stále sranda“.
Životopis.
Mladosť.
Narodil sa počas 2. svetovej vojny otcovi Holanďanovi a matke Angličanke. Aby sa vyhli vojne tak s ním rodičia na pár rokov odišli do Anglicka. Po skončení vojny sa vrátil do Francúzska, kde nadviazal na štúdium umenia a fotografie. Študoval na Académie Charpentier, Atelier Met de Penninghen a Ecole nationale supérieure des métiers d'art. Od 7 do 15 rokov žil v obci Combre.
V roku 1958, vo veku 18 rokov, bol Just Jaeckin povolaný slúžiť do armády v Alžírsku, pracoval tam ako vojnový fotograf. Počas svojho 28-mesačného pobytu fotografoval Ahmeda Ben Bellu a Mehdiho Bena Barku a najmä sa stretol s mladými budúcimi režisérmi (Philippom Labrom, Francisom Veberom a Jacquesom Séguelom), ktorí boli tiež povolaní ako on.
Po vrátení sa z Alžírska sa Jaeckin nakrátko venoval závodní na plachetniciach.
Začiatky kariéry.
V 60. rokoch minulého storočia sa Jaeckin stal uznávaným módnym fotografom pre časopisy "Harper's Bazaar", "Elle", "Marie Claire", "The Sunday Times", "Queen" alebo "Vogue". Just Jaeckin bol na pár mesiacov najatý ako ilustrátor pre týždenník "Paris-Match". Medzi rokmi 1961 až 1963 pôsobil vo francúzskom televíznom tlačovom magazíne "Télé 7 Jours." V roku 1964 sa stal umeleckým riaditeľom dámskeho časopisu "Mademoiselle Age Tendre".
V rokoch 1970 až 1974 vytvoril sochy, ktoré boli vystavené v Galérii Stadler v 11. parížskom obvode. Vo voľnom čase pôsobil vo svojom fotografickom ateliéri kde fotografoval modelky ako Willy Van Rooy, Editha Dussler, Maudie James, Moyra Swann, Sue Murray, Liz Eggleston, Régine alebo Ingrid Boulting.
Jeho prvá skúsenosť s filmom bola v umelecky ladenej snímke "Je, tu, elles…" pod vedením Petera Foldesa. Na filme sa podieľal iba ako umelecký asistent.
Vrchol kariéry.
Vo filme.
V priebehu desiatich rokov sa stal režisérom ôsmych obľúbených celovečerných filmov.
V tej dobe a v tom žánri boli vo francúzsku jeho konkurentami Walerian Borowczyk (pôvodom Poliak), Francis Leroi, David Hamilton (pôvodom Brit) alebo Jean Rollin. Jedinému Jaeckinovi sa podarilo celosvetovo presláviť vďaka kultovke "Emmanuelle".
Emmanuelle.
Na začiatku 70. rokov sa producent Yves Rousset-Rouard rozhodol nakrútiť film s erotickou tematikou. Po dlhom pátraní vybral do pozície režiséra práve Jaeckina. Išlo sa podľa scenára od Jeana-Louisa Richarda, ktorý je napísaný podľa románu od Emmanuelle Arsan, spisovateľke thajského pôvodu. Film sa natáčal od 10 decembra 1973 do 6 februára 1974 vo Francúzsku, na Seychelách a v Thajsku. Vo filme zažiaril známy Alain Cuny a vtedy neznáma nizozemská herečka Sylvia Kristel. Film bol uvedený do kín spoločnosťou Trinacra Films 26. júna 1974. Takáto softcorová erotická dráma nemala vo francúzsku obdobu (predtým nič takéto neexistovalo) a preto sa do kín rútili milióny divákov. Vďaka fenomenálnemu úspechu sa film na území francúzska premietal vyše desať rokov a stal sa akým si kultom. Tento film je jedným z najväčších úspechov francúzskej kinematografie v zahraničí. Iba vo francúzsku videlo film zhruba 9 miliónov návštevníkov a celosvetová návštevnosť sa odhaduje až na 100 miliónov. Pritom rozpočet bol približne 2,4 miliónov vtedajších frankov a zarobil viac ako 500 mil. K popularite filmu prispel aj legendárny song Pierra Bacheleta, ktorého sa predalo viac ako 5,5 milióna kusov (vo Francúzsku). Film odštartoval v Európe žáner erotických / pornografických filmov. Film "Emanuela" sa dočkal ďalších šiestich filmových a množstva televíznych pokračovaní či s herečkou Kristel alebo bez nej. Film bol nadabovaný do viac ako dvadsiatich jazykoch. Rámci histórie francúzskej kinematografie je "Emanuela" 18. francúzsky najnavštevovanejší film v kinách.
Voľba percentuálnej odmeny zo zisku filmu režisérovi zabezpečila významný a udržateľný príjem financií. Na základe toho mohol ďalej rozvíjať svoj režisérsky potenciál. Od tej doby u Jaeckina platilo: čo rok to nový film.
Iné verzie.
Francúzska režisérka a scenáristka Audrey Diwan chystá v roku 2023 novú francúzsku verziu filmu s Noémie Merlant v roli Emanueli. Vo filme mala pôvodne hrať Léa Seydoux.
Histoire d'O.
Jaeckin, povzbudený úspechom tentokrát natočil jednu z najznámejších inscenácií na tému sadomasochizmu. Film bol v mnohých krajinách zakázaný alebo vydaný v skrátenej verzii kvôli propagácii patriarchizmu. Historická dráma s hlbším prístupom pojednáva o otroctve mladej dievčiny menom O. Jedná sa o adaptáciu rovnomenného románu od Pauline Réage (niekedy uvádzaná ako aj Dominique Aury alebo Anne Desclos). Vo filme sa objaví vtedy začínajúca taliansko-francúzska herečka Corinne Cléry, ktorá sa neskôr presadila hraním bond-girl v Moonrakeri s Rogerom Moorom. Jej priateľa Reného hrá Nemec Udo Kier známy s hororov a Sira Stephana stvárnil Brit Anthony Steel, rola bola pôvodne napísaná pre Christophe Leeho. O kostýmový dizajn sa postarala francúzska, srbského pôvodu Zorica Lozic. Scenár filmu bol zverený oceňovanému Sébastienovi Japrisotovi. Film bol vo francúzsku mimoriadnym hitom, so 3 512 531 vstupmi sa ocitol na štvrtom mieste toho roku.
Iné verzie.
Producent (Éric Rochat) pôvodného filmu z roku 1975 režíroval druhú časť "Histoire d'O: Chapitre 2" ("Príhody dievčaťa O: Kapitola 2"), ktorá bola komerčným zlyhaním.
Začiatkom deväťdesiatych rokoch opäť Rochat režíroval španielsky televízny seriál "Story of O, the Series". Hlavnou predstaviteľkou postavy bola neherečka Claudia Cepeda.
V USA roku 2002 Phil Leirness zrežíroval americkú verziu filmu "The Story of O: Untold Pleasures".
Spermula.
Jedná sa o francúzsky erotický fantasy film od režiséra Charlesa Mattona z roku 1976. Jaeckin sa na filme podieľal iba minimálne, v titulkoch bol neuvedený. Vo filme sa spoločne zjavili Dayle Haddon, Udo Kier, François Dunoyer, Ginette Leclerc a Georges Géret. Dej sa uberá akým si umeleckým štýlom do sveta ktorému vládnu ženy. Hudbu k filmu skomponoval José Bartel.
Madame Claude.
Film je inšpirovaný skutočnou postavou Fernande Grudet prezývanou aj ako Madame Claude. Grudet bola 60. rokoch šéfkou francúzskeho bordelu a siete call girls, ktorá pracovala najmä pre politikou a štátnych úradníkov. V dráme natáčanej vo Francúzsku a USA sa v hlavných úlohách objavili Françoise Fabian (Madame Claude), Dayle Haddon (Elizabeth) Klaus Kinski (Alexander Zakis) a Murray Head (David Evans). Film popisuje život mladého fotografa Evansa, ktorý sa po zapletení s podsvetím prostitúcie stane vydieraný a ocitá sa tak v nebezpečenstve. Hudobným interpretom filmu sa stal Gainsbourg a pieseň "Yesterday Yes a Day" naspievala Jane Birkin. Do funkcie hlavného kameramana bol dosadený Robert Fraisse, ktorý sa z režisérom už dobre poznal. S vyše miliónovou návštevnosťou sa film tešil už miernejšiemu ohlasu ako dva predošlé Jaeckinove filmy ale stále sa pokladá za jeho najlepšie.
Toho roku sa veľkým konkurentom filmu stala romantická dráma "Bilitis" od fotografa Davida Hamiltona. Filmu sa primárne darilo pre dokonalú hudbu od Francisa Laia, ktorá mimochodom bola o rok neskôr nominovaná na César Awards za najlepšiu hudbu k filmu. Svojim štýlom film prináša do sveta erotickej kinematografie niečo odlišnejšieho.
Iné verzie.
François Mimet nakrútil v roku 1981 "Madame Claude 2" s Alexandrou Stewart v pozícii Fernande Grudet.
Režisérka Sylvie Verheyde natočila životopisnú drámu "Madame Claude", ktorá mala celosvetovú premiéru 2. apríla 2021 na Netflixe.
Le Dernier Amant romantique.
U publika jeden z jeho najhorších filmov zato ale u kritikou jeho najlepšie hodnotený počin. Dayle Haddon ako redaktorka newyorského ženského magazínu organizuje súťaž „Last Romantic Lover“ s cieľom zistiť, či muži ešte majú zmysel pre romantiku. Okrem Dayle Haddon sa v hlavných úlohách objavia Fernando Rey a Gérard Ismaël. Vo filme si zahrá i veľa budúcich hviezd ako Marie-Christine Descouard, Thierry Lhermitte, Daniel Duval alebo Dalila Di Lazzaro. Filmovú hudbu má na svedomí Pierre Bachelet, dve piesne "Romantic Lover" spieva Cher Komisar a "Roman d'Amour" v podaní Marie Laforêt. Ako scenáristi poslúžili Španieli Ennio De Concini a César Fernández Ardavín.
Collections privées.
Poviedkový film skladajúci sa z troch nezávislých častí. Druhú poviedku "Kusa-Meikyu" zrežíroval Japonec Shûji Terayama a posledná "L'armoire" bola od známeho Poliaka Waleriana Borowczyka. Jaeckin režíroval tú prvú s názvom "Ostrov sirén" ("L'Île aux sirènes"). Celý film (Jaeckinova poviedka) sa natáčal iba na Mauríciu a za prítomnosti neveľkého filmového štábu. Hlavný hrdina Benedict (Roland Blanche) počas výletu na plachetnici stratí kontrolu nad loďou a spadne do mora, je ale zachránený, pretože uviazol na polynézskom ostrove s názvom „Ostrov sirén“. Hlavný hrdina začne robiť všetko preto, aby si ho okoloidúce lode všimli, no čoskoro na pláži uvidí zvláštne ženské zjavenia. Jednou zo sirén je aj Laura Gemser, známa predovšetkým zo série o "Čiernej Emmanuelle". Film videlo približne dva milióny Francúzov a Japoncov.
Girls.
Film pojednáva o dospievaní štyroch tínedžerkách. Vo filme sa dievčatá stretávajú s drogami, prostitúciou, fajčením alebo riešia tému potratov. Film sa pokladá ako Jaeckinov najhorší. Napriek dobrému hereckému obsadeniu (Anne Parillaud, Florence Pernel, Eddy Mitchell či László Szabó) bol film v kinách málo úspešný, prišlo niečo cez milión divákov čím sa ocitol toho roku na mizivom 64 mieste. Okrem Francúzska je film celkom populárny i v Nemecku. Je to jeden z mála filmov v ktorom hudbu neskladal Bachelet ale Duncan Mackay a Eric Stewart. Natáčanie prebiehalo v Montreale (Kanada) a v Normandii a Paríži (Francúzsko).
L'Amant de Lady Chatterley.
Historický film podľa kultového románu od Angličana Davida Herberta Lawrencea. Dráma opäť spája Jaeckina a Kristel v spoločnom filme. Jedná sa o koprodukovaný film s Nemeckom, Kanadou, Veľkou Britániou a Francúzskom. Väčšina hereckého obsadenia bola britskej národnosti (Shane Briant, Nicholas Clay, Anthony Head alebo Bessie Love). Bohužiaľ z drámy sa stal len esteticky vyfotografovaný erotický film, ktorý zjednodušil Lawrencov román na romantický príbeh a takmer úplne vynechal jeho filozofické a sociálne kritické prvky. Do kín zavítalo 1 134 750 ľudí čím sa stal piatym Jaeckinovým najsledovanejším počinom. Stanley Myers a Richard Harvey zložili hudbu k filmu.
Iné verzie.
"Lady Chatterley" je francúzska dráma z roku 2006 od Pascale Ferranovej. Film získal v roku 2007 cenu César za najlepší film, hlavné úlohy si zahrali Jean-Louis Coulloc'h a Marina Hands.
Briti si v roku 2015 vytvorili televízny film "Milenec lady Chatterleyovej", v ktorom hrajú Holliday Grainger, Richard Madden a James Norton.
V roku 2022 sa román tešil ďalšiemu britskému spracovaniu v réžii Laure de Clermont-Tonnerre s Emmou Corrin (postava: Connie Reid) a Jackom O'Connellom (postava: Oliver Mellors).
Gwendoline.
Po úspechu filmu "Milenec Lady Chatterleyové" sa Just Jaeckin rozhodol natočiť niečo diametrálne odlišného. A tak siahol na bondage komiks "Adventures of Sweet Gwendoline" ("Dobrodružstvá sladkej Gwendoline") od kontroverzného britského spisovateľa Johna Willieho, ktorý sa stal námetom pre jeho nový film. Spoločne so scenáristom Jean-Lucom Voulfowom (s ktorým už Jaeckin spolupracoval na filme "Girls") sa v roku 1982 pustili do písania nového dobrodružného filmu. Po dlhom a náročnom období písania bol scenár konečne hotový. Príbeh zobrazuje klasické dobrodružstvá odohrávajúce sa koncom tridsiatych rokoch dvadsiateho storočia vo východnej Ázii. Francúzska produkčná spoločnosť Parafrance (francúzsky ekvivalent americkej produkčnej firme Paramount) sa rozhodla na film vyčleniť rozpočet až 35 miliónov frankov (t. j. približne 11 miliónov eur v roku 2022). Jaeckin si do hlavnej úlohy vybral americkú modelku a herečku Tawny Kitaen, ktorá stvárnila naivnú Gwendoline. Tawny Kitaen sa neskôr preslávila účinkovaním v množstve videoklipov (Back for More, Still of the Night, Is This Love a Here I Go Again) heavymetalových skupín (Ratt a Whitesnake). Taktiež hrala v komédii "Bachelor Party" s Tomom Hanksom a horore "Witchboard" režiséra Kevin Tenney. Rolu akčného Willarda Jaeckin zveril Brentovi Huffovi, pôvodným uchádzačom bol Keith Carradine. Huffov (zlý) herecký štýl sa dosť podobal tomu Schwarzenegrovému. Predtým ako sa Brent Huff stal režisérom zvykol hrať v množstve akčných béčkových filmoch. Úlohu bláznivej a roztomilej slúžky Beth ponúkol režisér vtedy začínajúcej herečke Zabou Breitman. Tá sa neskôr vypracoval na režisérku za čo dostala množstvo ocenení a v súčasnosti ľutuje že v "Gwendoline" hrala. Vo filme taktiež účinkovala energická Bernadette Lafont v koži bláznivej kráľovnej podzemného mesta a jej šibnutý vedec, asistent D'Arcy ktorého stvárnil Jean Rougerie. Divadelná herečka Lafontová, známa predovšetkým z Godardových filmov súhlasila že bude hrať vo filme iba vtedy ak jej postava nebude zahrňovať nahé scény. Vo filme si taktiež zahrá množstvo nefrancúzskych hercov (Kristopher Kum, Roland Amstutz či Jim Adhi Limas). Dej prináša Gwendolie a jej slúžku Beth do Ázie, kde pátra po stopách svojho zmiznutého otca objaviteľa / lovca motýľov. Po únose zákerných mafiánov sú dievčatá však čoskoro vyslobodené pohľadaným námorníkom Willardom, ktorý ich aj napriek svojej počiatočnej nechuti sprevádza na strastiplnej púti až do tajomnej krajiny Yik-Yak. Tam v zvláštnom podzemnom svete mimochodom plných žien sú zajatý o ich osude rozhoduje mocná kráľovná. Otázkou je či sa našim trom dobrodruhom podarí nájsť strateného motýľa a udržať tak dobrú povesť Gwendolininmu otcovi. Natáčanie začalo na začiatku roka 1983 a trvalo okolo 18 týždňov. Väčšina rozpočtu bola vynaložená na rozsiahle kulisy a natáčanie na Filipínach, Maroku, Baux-de-Provence a vo francúzskych štúdiách Studios de Billancourt neďaleko Paríža. V ateliéroch sa muselo postaviť celé podzemné mesto ale aj doky, kasíno, väzenie či časť džungle. Postavenie všetkých náročných priestorov trvalo týždne a potrebných bolo 200 pracovníkov. Podzemné mesto sa v skutočnosti natáčalo na dvoch nezávislých lokalitách. Prvou lokalitou bolo atypické gigantické lomové miesto Carrières des Lumières neďaleko Baux-de-Provence, kde bola natočená scéna s pretekmi na atypických vozoch. Ostatné zábery tajného mesta ako finálová bitka či miestnosť s mučiacimi strojmi boli natočené v štúdiu. V skutočnosti sa interiéry sídla točili iba v dvoch štúdiových halách (Tvar: 1. osem uholníková, 2. obdĺžniková so stennými stĺpmi) so špeciálnou technikou, ktorá umožňovala premiestňovanie stien a zmenu podlahy. Vďaka tomu sa pred každou scénou miestnosti ľahko menili alebo preusporiadali a vznikol tak dojem obrovského sídla s mnohými priestormi. Vytvorenie tzv. mučiacej miestnosti so šiestimi strojmi s čoho jeden nie je úplne vidieť stálo niekoľko sto tisíc frankov. Najzložitejšia bola výroba obrovskej (štvormetrovej) upravenej čiastočne funkčnej kuše. Pri scéne kde je zavesená jedna otrokyňa dole hlavou sa stali zdravotné komplikácie z dlhého niekoľkominútového visenia hore nohami. V Billancourte sa uskutočnil casting, ktorého sa zúčastnila stovka modeliek vo veku od dvadsať do tridsať rokov. Počas natáčania s nedbanlivosti filmárov umrel veľhad kráľovský s dôvodu udusenia. O návrhy úchvatných kulís a kostýmov sa postaral legendárny belgický grafik a dizajnér François Schuiten za asistencie Clauda Renarda. V roku 1985 grafici vydali päťdesiat stranovú knihu "Gwendoline en de machinisten" s naškicovanými návrhmi krutých mučiacich strojov a obdivuhodných amazoniek či otrokýň. Vytvorené návrhy následne zrealizovala scénografka Françoise Deleu a jej asistent André Guérin. Hudba bola opäť zverená Jaeckinovmu obľúbencovi, šansonierovi a spevákovi Pierrovi Bacheletovi. Skladba THEME DE WILLARD bola o rok neskôr Bacheletom upravená do známeho songu "En l'an 2001". Francúzska japonského pôvodu Reiko Kruk vytvorila zložité masky holohlavým a polonahým otrokyniam a Danièle Flis mala na svedomí všetky kostýmy a odevy. V postprodukcii sa film nahovoril do angličtiny a francúzštiny, s tým že americká verzia bola skrátená o 10 minút. Dobrodružná sci-fi komédia plná akcie a s prvkami Jaeckinovej erotiky vyšla do francúzskych kín 8. februára 1984. Na francúzskej pôde film zaznamenal necelý milión vstupov, čím sa umiestil až na 53 mieste. Na území Francúzska nezískal film očakávanú popularitu, zato ale vo svete najmä v USA (kde vyšiel do kín o rok neskôr) bol celkom populárny. Film sa kvôli svojej zvláštnosti stal obľúbeným po celej Európe okrem vtedajšieho východného bloku, kde bol pre svoju nemravnosť zakázaný. V 90. rokoch sa film dočkal českého rychlodabingu, ktorý sa bohužiaľ nedochoval. Diváci prirovnávajú film k akémusi mixu dvoch filmov "Barbarelle" s Jane Fondovou a Indiana Jones"Dobyvatelia stratenej archy" s Harrisonom Fordom. Vo filme sa objavia odkazy na Bondovku "" scéna s nereálnym krokodílom či falošnou postavou Bruce Lee, ktorého skutočnosti stvárnil Roger Paschy. Jednalo sa bezpochyby o Jaeckinou najzložitejší projekt, ktorého súčasťou bola tisícka členov filmového štábu a hereckého obsadenia. Film je prezentovaný miestami až prehnaným gýčom, kritici ho ignorovali.
V roku 2006 vznikol v angličtine k filmu krátky dokument "The Last Temptation of Just", v ktorom sa dozvedáme mnoho faktov, pikošiek či zaujímavostí. Účinkujúcimi sú Françoise Deleu, Jean-Claude Fleury, Brent Huff, Just Jaeckin, Tawny Kitaen, François Schuiten a Claude Renard v réžii Davida Gregoryho. V dokumente sa neobjaví Zabou s toho dôvodu že na film nerada spomína a často ho vytláča zo svojej filmografie.
V televízii.
Po natočení niekoľkých prevažne erotických filmov režíroval Just Jaeckin dve z trinástich epizód televízneho seriálu "Salut champion" venovaného športu. V dvoch epizódach z roku 1981 sa v hlavnej úlohe objavil Jacques Charrier, Chantal Nobel a Hubert Deschamps.
Pre televíziu v roku 1991 nakrútil jednu reklamu o hodinkách Seiko do dokumentárneho filmu "The King of Ads" ("Kráľ reklám").
Just Jaeckin často účinkoval v dokumentárnych filmoch a televíznych programoch, aby diskutoval o svojom filme "Emmanuelle". „Čokoľvek urobím, vždy bude so mnou "Emmanuelle"!“vysvetlil režisér v jednom rozhovore
Ostatné aktivity.
V roku 1984 režíroval videoklip "Who Wears These Shoes?" ("Kto nosí tieto topánky?"), v ktorom vystupoval Elton John. O rok neskôr spolupracoval s americkou rockovou skupinou Cheap Trick na klipe songu "Tonight It's You" ("Dnes večer si to ty") a taktiež s Herbom Alpertom na videu "8 Ball".
Koncom osemdesiatych rokoch nakrúcal desiatky televíznych reklám, zamerané najmä na oblečenie, šperky či kozmetiku.
Hneď začiatkom roku 2006 vydal album svojich fotografií pod názvom "40 années de polaroids" a taktiež vyšiel aj jeho autobiografický zväzok "Tout Just".
Vo veku sedemdesiatich rokoch sa Jaeckin neprestal venovať ženskému modelingu.
Dokument "Just Jaeckin, l'homme qui aimait les femmes" (Just Jaeckin muž, ktorý miloval ženy) od Charlesa-Antoine de Rouvre z roku 2009, popisuje režiséra od začiatku k postupnému koncu kariéry.
Účinkoval aj v dokumente "Emmanuelle" z roku 2021 v réžii Clélie Cohenovej.
V roku 2022 bol s ním natočený dokument (Interview), kde rozoberal svoju kariéru a minulosť.
Rodina.
Bol ženatý s výtvarníčkou a tanečníčkou Anne Jaeckin, ktorá bola od neho o dvadsať rokov mladšia. V roku 1994 sa im narodila dcéra Julia Jaeckin, ktorá sa dodnes venuje fotografovaniu. Spoločne žili v zrekonštruovanom mlyne na severe Francúzska.
Podnikanie v oblasti umenia.
V 21. storočí mal otvorenú galérie Anne et Just Jaeckin, ktorá sa nachádza v centre Paríža na 19 rue Guénégaud, neďaleko katedrály Notre-Dame. Vystavoval v nej svoje umenie ale taktiež realizoval aj prednášky o fotografovaní. Takisto niekoľkokrát vystavoval svoje obrazy a sochy v galérii So Art.
Smrť.
Just Jaeckin zomrel v utorok 6. septembra 2022 v nemocnici Saint-Briac-sur-Mer vo veku 82 rokov na rakovinu. Zomrel obklopený svojou manželkou sochárkou Annou a dcérou fotografkou Juliou. Za prítomnosti rodiny sa jeho pohreb konal 12. septembra v obecnom kostole.
Štýl filmovania.
Jaeckinove filmy sú silne ovplyvnené jeho minulosťou módneho fotografa, dominujú v nich dokonale nesvietené snímky, farebné kontrasty, vynikajúce maskérske a kostymérske práce, exotické lokácie a hlavne pekné ženy. Jeho filmy nezobrazujú super drsné erotické scény, skôr dávajú príležitosť divákovi možnosť snívať a predstavovať si ich. Ako režisér rád do svojich filmov vnášal anglosaskú kultúru. Vo svojich snímkach sa skoro vždy objavil v cameo role.
Kariéru Justa Jaeckina možno rozdeliť na tri časti. V rokoch 1960 až 1973 sa venoval najmä fotografickej a modelingovej činnosti. Potom medzi rokmi 1974 až 1984 sa primárnou činnosťou u Jeeckina stala práve filmová či televízna tvorba. Od roku 1985 sa Jaeckin vzdal filmárstva a trochu sa preorientoval na sochársku a maliarsku aktivitu.
Kritika.
Niektorí filmový kritici jeho filmy často označujú akým si spojením „dobrý gýč“. Iný zas opisujú jeho filmografiu skôr negatívne a to pre nehumánne zobrazovanie žien. V Jaeckinových filmoch často ženy vystupujú iba ako predmety mužských fantázií.
Clélia Cohenová tvrdí: „Vo svojom filme "Emmanuelle" zobrazil sexuálnu revolúciu, ktorá začala koncom 60. rokov v západnom svete.“

</doc>
<doc id="695353" url="https://sk.wikipedia.org/wiki?curid=695353" title="Jessica Watkins">
Jessica Watkins



</doc>
<doc id="695354" url="https://sk.wikipedia.org/wiki?curid=695354" title="Jessica A. Watkins">
Jessica A. Watkins



</doc>
<doc id="695355" url="https://sk.wikipedia.org/wiki?curid=695355" title="Jessica Andrea Watkins">
Jessica Andrea Watkins



</doc>
<doc id="695356" url="https://sk.wikipedia.org/wiki?curid=695356" title="Jessica A. Watkinsová">
Jessica A. Watkinsová



</doc>
<doc id="695357" url="https://sk.wikipedia.org/wiki?curid=695357" title="Jessica Andrea Watkinsová">
Jessica Andrea Watkinsová



</doc>
<doc id="695358" url="https://sk.wikipedia.org/wiki?curid=695358" title="Francisco Carlos Rubio">
Francisco Carlos Rubio



</doc>
<doc id="695359" url="https://sk.wikipedia.org/wiki?curid=695359" title="Frank Rubio">
Frank Rubio



</doc>
<doc id="695360" url="https://sk.wikipedia.org/wiki?curid=695360" title="Jasmin Moghbeli">
Jasmin Moghbeli



</doc>
<doc id="695361" url="https://sk.wikipedia.org/wiki?curid=695361" title="SOLIDARITA – Hnutie pracujúcej chudoby">
SOLIDARITA – Hnutie pracujúcej chudoby



</doc>
<doc id="695362" url="https://sk.wikipedia.org/wiki?curid=695362" title="OŽI">
OŽI



</doc>
<doc id="695363" url="https://sk.wikipedia.org/wiki?curid=695363" title="Štítkonosiče">
Štítkonosiče



</doc>
<doc id="695366" url="https://sk.wikipedia.org/wiki?curid=695366" title="Štefan (vrch v Belianskych Tatrách)">
Štefan (vrch v Belianskych Tatrách)

Štefan () je vrch Belianskych Tatier. Leží nad obcou Tatranská Javorina, približne severozápadne od Kežmarku. 
Poloha.
Nachádza sa v severovýchodnej časti pohoria, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a na katastrálnom území obce Tatranská Javorina. Najbližšími sídlami sú severozápadne situovaná Tatranská Javorina, severne ležia Podspády a východne obec Ždiar. Masív sa nachádza v Tatranskom národnom parku a tiež v národnej prírodnej rezervácii Belianske Tatry.
Opis.
Štefan sa vypína nad údolím Zadné Meďodoly v rázsoche, vybiehajúcej juhozápadným smerom z vrchu Havran (), situovanom v hlavnom hrebeni Belianskych Tatier. Západne sa nachádza vrch Kôň (), Skalka (), Malý Baboš (), Veľký Baboš () a Košiar (), južne Široká (), Kopa brán (), Kolový štít () a Jahnence (), východne Jahňací štít (), Belianska kopa (), Hlúpy () a Ždiarska vidla () a severne Havran (), Nový () a Muráň (). Oblasť patrí do povodia Dunajca; vodu z južných svahov odvádza Meďodolský potok, severné časti odvodňuje potok Štefanka, oba smerujúce do riečky Javorinka. Na vrchol nevedie značený turistický chodník.
Výhľady.
Turisticky neprístupný vrchol pokrýva prevažne nízka vegetácia, umožňujúca rozhľad. Z vrcholu je viditeľná severná časť hlavného hrebeňa Belianskych Tatier a okolité vrcholy Vysokých Tatier, pri vhodných podmienkach aj Oravské Beskydy s Babou horou a Pilskom.
Prístup.
Vrch patrí do národnej prírodnej rezervácie Belianske Tatry, preto je podobne ako ostatné vrcholy tejto časti Tatier, turisticky neprístupný. Južným úpätím vedie dolinou Zadné Meďodoly modro značená turistická trasa z Tatranskej Javoriny do Kopského sedla a Tatranských Matliarov.

</doc>
<doc id="695367" url="https://sk.wikipedia.org/wiki?curid=695367" title="Beatrix Pospíšilová Čelková">
Beatrix Pospíšilová Čelková

Beatrix Pospíšilová Čelková (rod. Božena Pospíšilová, prezývaná Trixi; * 16. júl 1925, Bratislava – † 2. jún 1997, Trenčín) bola slovenská účastníčka československého protinacistického odboja počas druhej svetovej vojny, najmladšia priemyselná špiónka, ktorá zohrala dôležitú rolu pri príprave spojeneckého bombardovania bratislavskej rafinérie Apollo v júni 1944.
Životopis.
Trixi sa narodila ako Božena Pospíšilová v Bratislave v rodine Slovenky a Moraváka. Po vyhlásení Protektorátu a vzniku Slovenského štátu sa jej rodičia rozviedli a otec bol donútený opustiť Slovensko. Trixi s ním ako pätnásťročná odcestovala do Prahy, kde nastúpila na gymnázium.
Odbojová činnosť.
Barrandov.
Ako šestnásťročná sa už angažovala v protinacistickom odboji. Priviedla ju k tomu jej teta Františka Hrubišková prezývaná "Biela pani", ktorá bola aj s manželom aktívna v odbojovej skupine Flóra a ilegálne jazdila zo Slovenska do Prahy, pričom slúžila ako spojka medzi slovenským odbojom a českou Obranou národa vedenou Aloisom Eliášom. Trixi z gymnázia odišla pracovať do spoločnosti Lucernafilm. Na Barrandove začala kariéru najmladšej špiónky. Poznala hercov, ale zamerala sa hlavne na vysokých nemeckých dôstojníkov, od ktorých získavala informácie. V spoločnosti budila pozornosť, ovládala cudzie jazyky, nechýbal jej zmysel pre humor a mala dokonalé spoločenské vystupovanie.
Justícia.
Počas heydrichiády ju vyšetrovalo gestapo, neobjavilo však žiadne dôkazy. Na falošný pas utiekla späť na Slovensko. Ukrývala sa v sanatóriu MUDr. Guhra v Tatranskej Polianke. Tam sa zoznámila so svojim budúcim manželom, Vojtechom Čelkom. V Bratislave sa zapojila do činnosti ilegálnej skupiny "Justícia". Nastúpila do továrne Apollo, ktorá bola v tej dobe súčasťou nemeckého koncernu I. G. Farben a patrila medzi najväčšie európske rafinérie. Pracovala v oddelení finančnej kontroly a mohla tak získavať a odovzdávať ďalej dôležité poznatky o množstve spracovanej ropy, z ktorej sa vyrábalo palivo pre nemeckú armádu na východnom fronte. Vytvorila fotografie továrne a tajne vyniesla film so snímkami v podväzkovom páse. Odbojová skupina "Justícia" spolupracovala s Londýnom, kde informácie spojencom poslúžili pri plánovaní leteckého náletu na Apollo. Napriek tomu, že "Trixi" o útoku vedela, 16. júna 1944 bola v rafinérii ako ktorýkoľvek iný deň. Americké letectvo zničilo počas štyroch vĺn náletu väčšinu závodu. O život prišlo podľa rôznych odhadov 118 až vyše 770 ľudí, nielen zamestnancov Apolla, ale aj civilistov. "Trixi" prežila, musela pomáhať identifikovať zosnulých kolegov a priateľov. Traumu z týchto zážitkov si niesla do konca života.
Po vojne.
Po roku 1948 pracovala ako zdravotná sestra na trenčianskej onkológii. S manželom Vojtechom Čelkom (* 1916 – † 1989) mali synov Vojtecha (* 1946, historik), Juraja (* 1948 – † 2021, lekár) a Martina Alexandra (* 1950, lekár).
Vo filme.
Beatrix Čelkovej je venovaná štvrtá epizóda dokumentárneho seriálu "Prvá" (Slovensko, 2013, 41 min) režiséra Petra Kerekesa.

</doc>
<doc id="695368" url="https://sk.wikipedia.org/wiki?curid=695368" title="Beatrix Pospíšilová-Čelková">
Beatrix Pospíšilová-Čelková



</doc>
<doc id="695369" url="https://sk.wikipedia.org/wiki?curid=695369" title="Beatrix Čelková Pospíšilová">
Beatrix Čelková Pospíšilová



</doc>
<doc id="695370" url="https://sk.wikipedia.org/wiki?curid=695370" title="Beatrix Čelková-Pospíšilová">
Beatrix Čelková-Pospíšilová



</doc>
<doc id="695371" url="https://sk.wikipedia.org/wiki?curid=695371" title="Beatrix Pospíšilová">
Beatrix Pospíšilová



</doc>
<doc id="695372" url="https://sk.wikipedia.org/wiki?curid=695372" title="Beatrix Čelková">
Beatrix Čelková



</doc>
<doc id="695373" url="https://sk.wikipedia.org/wiki?curid=695373" title="Božena Pospíšilová">
Božena Pospíšilová



</doc>
<doc id="695374" url="https://sk.wikipedia.org/wiki?curid=695374" title="Trixi">
Trixi



</doc>
<doc id="695378" url="https://sk.wikipedia.org/wiki?curid=695378" title="Christina Kochová">
Christina Kochová

Christina Hammock Kochová (neprechýlene "Christina Koch"; * 29. januára 1979, Grand Rapids, Michigan, USA) je americká inžinierka a astronautka NASA, ktorá získala bakalársky titul v elektrotechnike a fyzike a magisterský titul v elektrotechnike na Štátnej univerzite v Severnej Karolíne. Počas práce v Goddardovom centre pre vesmírne lety absolvovala aj ďalšie štúdium. Tesne predtým, ako sa stala astronautkou, pôsobila v Národnom úrade pre oceány a atmosféru ako vedúca stanice pre Americkú Samou.
Dňa 14. marca 2019 Kochová odštartovala na Medzinárodnú vesmírnu stanicu ako letová inžinierka v rámci Expedície 59, 60 a 61. Dňa 18. októbra 2019 sa spolu s Jessicou Meirovou ako prvé ženy zúčastnili na čisto ženskom výstupe do vesmíru s cieľom vymeniť vypadnutú riadiacu jednotku napájania umiestnenú mimo Medzinárodnej vesmírnej stanice. 28. decembra 2019 Kochová prekonala rekord v najdlhšom nepretržitom pobyte ženy vo vesmíre. 6. februára 2020 sa vrátila z vesmíru.
Kochová bola vybraná ako členka posádky pre let Artemis II, ktorý má v úmysle obletieť Mesiac v roku 2024.
Kochová bola zaradená do rebríčka 100 najvplyvnejších ľudí roka 2020 časopisu Time.
Životopis.
Christina sa narodila v Grand Rapids v Michigane a vyrastala v Jacksonville v Severnej Karolíne. Kochovej detským snom bolo stať sa astronautkou.
Kochová v roku 1997 ukončila štúdium na North Carolina School of Science and Mathematics v Durhame a potom nastúpila na North Carolina State University v Raleighu, kde získala dva tituly bakalára v odbore elektrotechnika a fyzika (2001) a magisterský titul v odbore elektrotechnika (2002). V roku 2001 sa stala absolventkou programu NASAAcademy pre Goddardovo centrum pre vesmírne lety.
Kochová žije v Texase so svojím manželom Robertom Kochom, rada chodí na turistiku, lezie po skalách, pádluje, plachtí, behá, venuje sa joge, verejnoprospešným prácam, fotografovaniu, surfovaniu a cestovaniu.
Výskum a tréning.
Kochová pracovala v oblasti vývoja vesmírnych vedeckých prístrojov a diaľkového vedeckého inžinierstva. Počas svojho pôsobenia ako elektroinžinierka v Laboratóriu pre astrofyziku vysokých energií NASA GSFC prispela k vedeckým prístrojom na niekoľkých misiách NASA, ktoré skúmali astrofyziku a kozmológiu. 
Kochová pracovala v rokoch 2004 až 2007 ako výskumná pracovníčka v rámci antarktického programu Spojených štátov amerických a strávila tri a pol roka cestovaním po arktických a antarktických oblastiach. Absolvovala zimnú sezónu na Amundsen-Scottovej stanici na južnom póle, kde zažila teploty -79,4 °C. Počas pobytu v Antarktíde Kochová slúžila ako členka hasičských tímov a oceánskych/ľadovcových pátracích a záchranných tímov. Svoj pobyt na južnom póle opísala ako psychicky a fyzicky náročný: 
V rokoch 2007 až 2009 Kochová pracovala ako elektroinžinierka na vesmírnom oddelení Laboratória aplikovanej fyziky na Univerzite Johnsa Hopkinsa so zameraním na vývoj vesmírnych vedeckých prístrojov. Podieľala sa na prístrojoch skúmajúcich častice žiarenia pre misie NASA vrátane sond Juno a Van Allen. V nasledujúcom roku Kochová absolvovala exkurzie na Palmerovej stanici v Antarktíde a niekoľko zimných sezón na stanici Summit v Grónsku. V roku 2012 pracovala v Národnom úrade pre oceány a atmosféru (NOAA) na dvoch pozíciách: najprv ako terénna inžinierka na základnom observatóriu Oddelenia globálneho monitorovania NOAA v Barrowe na Aljaške (teraz Utqiaġvik) a potom ako vedúca stanice observatória na Americkej Samoe. 
Kariéra NASA.
Kochová absolvovala program NASA Academy v GSFC v roku 2001. V rokoch 2002 až 2004 pracovala ako elektroinžinierka v Laboratóriu pre astrofyziku vysokých energií v GSFC.
V júni 2013 bola Kochová vybraná NASA ako súčasť skupiny astronautov 21. Výcvik ukončila v júli 2015, vďaka čomu je k dispozícii pre budúce misie. Jej výcvik kandidáta na astronauta zahŕňal vedecké a technické inštruktáže, intenzívnu výučbu systémov Medzinárodnej vesmírnej stanice, výstupy do otvoreného vesmíru, robotiku, fyziologický výcvik, letový výcvik na stroji T-38 a výcvik prežitia vo vode a v divočine.
Kochová 14. marca 2019 odštartovala na Medzinárodnú vesmírnu stanicu na palube Sojuz MS-12 spolu s Alexejom Ovčininom a Nickom Hagueom, aby sa pripojili k posádke Expedície 59/60/61.
Kochová mala 29. marca vykonať svoju prvú EVA; mala to byť prvá čisto ženská prechádzka vesmírom po boku Anne McClainovej, ale problémy s veľkosťou skafandra spôsobili, že ju McClainová preložila na Haguea. 18. októbra Kochová spolu s Jessicou Meirovou vykonala prvý čisto ženský výstup do vesmíru, ktorý bol súčasťou dlhej série modernizácií energetických systémov a fyzikálnych observatórií ISS. Po tomto historickom výstupe Kochová-Meirová nasledovali ďalšie dva ženské tímové výstupy v januári 2020.
Dňa 17. apríla 2019 bola Kochovej misia z dôvodu prerozdelenia v rámci programu vývoja komerčnej posádky predĺžená do februára 2020. Na Zem sa vrátila 6. februára po 328 dňoch, čo je najdlhší samostatný nepretržitý pobyt ženy vo vesmíre, čím prekonala Peggy Whitsonovú s 289 dňami. Navyše, pre astronautku, ktorá je vo vesmíre prvýkrát, sa takáto zmena misie NASA ešte nikdy predtým nestala. Predĺžená misia Kochovej sa využíva na štúdium fyzických, biologických a psychických účinkov dlhodobého cestovania do vesmíru na ženy.
Kochová bola vybraná ako jeden z členov posádky pripravovaného programu NASA Artemis, ktorý sa má uskutočniť v roku 2024. 3. apríla 2023 bola oznámená ako špecialistka misie v posádke Artemis II, ktorá plánuje "prekonať 6 400 míľ za odvrátenou stranou Mesiaca", obletieť Mesiac a vrátiť sa v roku 2024. Pridajú sa k nej astronauti NASA Gregory R. Wiseman, Victor Glover a astronaut Kanadskej vesmírnej agentúry Jeremy Hansen.
Externé odkazy.
https://www.nasa.gov/astronauts/biographies/christina-hammock-koch/biography

</doc>
<doc id="695379" url="https://sk.wikipedia.org/wiki?curid=695379" title="Lutgarda z Aywières">
Lutgarda z Aywières

Lutgarda z Aywières alebo Lutgarde O.Cist. (; * 1182, Tongeren† 16. jún 1246, Aywières) je svätou zo stredovekého Nizozemska. Narodila sa v Tongerene, vo francúzštine známom ako Tongres (preto ju frankofónne obyvateľstvo volá aj ako Lutgardis z Tongres). Do mníšskeho života vstúpila ako dvanásťročná. Počas jej života sa jej pripisovali rôzne zázraky a je známe, že zažila náboženskú extázu. Jej sviatok v Rímskokatolíckej cirkvi je 16. júna.
Život.
Vstup do kláštora.
Lutgarda sa narodila v Tongerene v roku 1182. Keďže otec prišiel o jej veno v neúspešných obchodoch, podľa vtedajších zvyklostí išla do benediktínskeho kláštora sv. Kataríny neďaleko Sint-Truidenu v dnešnom Belgicku. Bola atraktívna, mala rada pekné oblečenie a rada si užívala. Kláštor pre Lutgardu predstavoval spoločensky prijateľnú alternatívu k hanbe slobodného života vo svete. V kláštore prežila niekoľko rokov bez toho, aby sa nejako zvlášť zaujímala o rehoľný život. Mohla prichádzať a odchádzať a prijímať návštevy, ako sa jej páčilo.
Zjavenia.
Keď bola jedného dňa ako sedemnásťročná v salóne, čo bolo vítaným prerušením monotónnosti kláštornej služby, mala vidinu Ježiša Krista, ktorý jej ukázal svoje rany po ukrižovaní. Kvôli tomu ako dvadsaťročná zložila večné sľuby. Niektoré zo sestier predpovedali, že jej zmena v správaní nevydrží. Namiesto toho sa však Lutgarda stala ešte zbožnejšou. Počas nasledujúcich desiatok rokov mala veľa videní Krista, Márie, sv. Kataríny a svätého Jána Evanjelistu. Svätý kardinál Robert Bellarmine uvádza príbeh, že pápež Innocent III., ktorý zomrel počas Lutgardinho života, sa zjavil mníške v jej kláštore, aby sa jej poďakoval za modlitby a obete, ktoré za neho obetovala počas jeho pápežstva.
V správach o jej živote sa uvádza, že zažila náboženské extázy, vznášala sa a pri tranze jej kvapkala krv z čela a vlasov. Keď jej ponúkli možnosť byť abatyšou, odmietla to. V roku 1205 ju však vybrali za priorku jej komunity.
Prestup do cisterciánskeho kláštora.
Po dvanástich rokoch u benediktínok vstúpila v roku 1208 na radu svojej priateľky bl. Kristíny Belgickej k cisterciánom, prísnejšiemu rádu v Aywières (dnešné Awirs), neďaleko belgického Liège. Mníšky z Aywières hovorili po francúzsky, Lutgarda však iba flámsky. Lutgarda sa zámerne neučila po francúzsky, aby žila vo väčšej tichosti. Žila, pracovala a modlila sa uprostred svojich sestier, prežívala osamelosť a samotu, aké dovtedy nepoznala. Napriek tomu prispela silnými obrazmi k rozvíjajúcemu sa kristocentrickej mystike.
Veľké množstvo ženských cistercitských kláštorov v Nizozemsku prinútilo mníšky, aby sa s prosbou o duchovnú a sviatostnú pomoc obrátili na novozaložené rády učeníkov Františka a Dominika, a nie na svojich bratov cisterciánov. Lutgarda bola priateľkou a matkou prvých dominikánov a františkánov, podporovala ich kázanie svojou modlitbou a pôstom, bola k nim pohostinná a vždy dychtila po správach o ich misiách a duchovných víťazstvách. Jej prvý životopisec hovorí, že bratia jej dali meno "mater praedicatorum", matka kazateľov.
Úcta k Srdcu Ježišovmu a smrť.
Lutgarda bola jednou z prvých šíriteľov úcty k Najsvätejšiemu Srdcu Ježišovmu. Prvým zaznamenaným mystickým zjavením Kristovho srdca je zjavenie Lutgardy. Podľa Thomasa Mertona Lutgarda „...vstúpila do mystického života s víziou prebodnutého Srdca Spasiteľa a uzavrela svoje mystické zasnúbenie s Vteleným Slovom výmenou sŕdc s Ním.“ Keď počas vidiny vstúpil do Lutgardy Kristus a ponúkol jej akýkoľvek dar milosti, po ktorom by túžila, požiadala ho o lepšie pochopenie latinčiny, aby lepšie porozumela Božiemu slovu a pozdvihla svoj hlas v zborovej chvále. Kristus vyhovel jej žiadosti a po niekoľkých dňoch bola Lutgardina myseľ zaplavená bohatstvom žalmov, antifón, čítaní a responzórií. Pretrvávala však bolestivá prázdnota. S odzbrojujúcou úprimnosťou sa vrátila ku Kristovi, prosila o vrátenie jeho daru a uvažovala, či by ho mohla vymeniť za iný. „A za čo by si ho vymenila?“ spýtal sa Kristus. „Pane,“ povedala Lutgarde, „vymenila by som ho za tvoje Srdce.“ Kristus potom siahol do Lutgardy, odstránil jej srdce a nahradil ho svojím vlastným, pričom jej srdce ukryl vo svojej hrudi. Tento príbeh býva považovaný za prvé stredoveké zjavenie Najsvätejšieho Srdca Ježišovho.
Počas tohto obdobia je známe, že mala dar uzdravovania a proroctva a bola adeptkou na vyučovanie evanjelií. Posledných jedenásť rokov svojho života bola slepá. Podľa tradície zažila videnie, v ktorom ju Kristus informoval o jej blížiacej sa smrti. Zomrela prirodzenou smrťou v Aywières 16. júna 1246, deň po sviatku Najsvätejšej Trojice, vo veku 64 rokov.
Uctievanie.
Lutgarda je považovaná za jednu z popredných mystikov 13. storočia. Dominikánsky mních a teológ Tomáš z Cantimpré zložil menej ako dva roky po jej smrti dielo Život Lutgardy, . Preklad veršov "Leven van Lutgart" vznikol v druhej polovici 13. storočia a dnes sa považuje za jedno z kanonických diel holandskej literatúry.
Lutgarda bola po stáročia uctievaná v Aywières a jej relikvie boli exhumované v 16. storočí. Kvôli Francúzskej revolúcii boli jej relikvie 4. decembra 1796 ukryté v Ittre, kde zostali.
Rímske martyrológium uvádza jej sviatok 16. júna, v deň výročia jej smrti. Lutgarda je patrónkou slepých a telesne postihnutých. V 19. storočí bola tiež považovaná za patrónku flámskeho hnutia, pretože nevedela hovoriť valónsky.
Umenie.
Medzi umelecké diela zobrazujúce svätú patrí baroková socha Lutgardy na Karlovom moste v Prahe, ktorú v roku 1710 vytesal český barokový sochár Matyáš Braun na objednávku Evžena Tyttla, opáta cisterciánskeho kláštora v Plasoch. Lutgarda je tiež zobrazená na obraze od Francisca Goyu.

</doc>
<doc id="695380" url="https://sk.wikipedia.org/wiki?curid=695380" title="Plustelka">
Plustelka

Plustelka je televízny operátor prevádzkovaný spoločnosťou Towercom a.s., ktorý vysiela televízne programy na rôznych multiplexoch pomocou terestriálneho vysielanie DVB-T2. Vznikla 1. mája 2013, kedy začala vysielať na Slovensku. Okrem spoplatnených staníc sa dajú prijímať aj stanice šírené zadarmo tak isto prostredníctvom DVB T2.
Terestriálne vysielanie.
K sledovaniu je potrebná terestriálna anténa a pokrytie signálom z vysielača, na ktorý treba anténu naladiť. Orientácia antény závisí od miesta a polarizácie vysielania z vybraného vysielača (väčšinou vertikálna). Pre vysielanie sa teraz (v roku 2025) využíva kompresný formát HEVC (H.265). Je to novší formát a na prijímačoch na staršie formáty MPEG-2 alebo MPEG-4, ktoré sa využívali v televíznom vysielaní predtým je potrebné pridať set-top box.
V decembri 2021 RTVS ukončila vysielanie v kompresnom formáte MPEG-2 a prešla na MPEG-4, čo súviselo aj s pripravovaním športového kanála. Niektorí poskytovatelia začali s prechodom na HEVC v roku 2017, pričom zákazníkom poskytli nové set-top boxy s podporou tohto formátu. Prechod na HEVC na Slovensku prebiehal postupne od roku 2017, pretože ešte v roku 2021 bol jediným slovenským programom vysielaným vo formáte H.265/HEVC program RTVS Šport, ktorý nahradil kanál Trojka HD. Stalo sa tak 20. decembra 2021. V máji 2021 spoločnosť Towercom uviedla, že prechod na kodek HEVC plánuje až po dosiahnutí vybavenosti domácností kompatibilnými prijímačmi na úrovni 50 %, pričom prechodné obdobie malo trvať najmenej rok. V Česku sa prechod na DVB‑T2 s HEVC uskutočnil už koncom roku 2016 (30. novembra 2016). Aj v Rakúsku prebiehal prechod na DVB‑T2 s HEVC už v rokoch 2016 a 2017.
Televízne stanice dostupné v Plustelke.
Pre dekódovanie programových služieb Plustelka je potrebné dekódovacie zariadenie (prijímač alebo CAM modul). V prípade, že vlastníte TV prijímač s podporou vysielacej normy DVB-T2 a HEVC (H.265), Towercom odporúča zakúpenie dekódovacieho bezkartového CAM modulu určeného pre službu Plustelka. V prípade, že používate staršiu televíziu, je pre službu Plustelka potrebný settopbox.
V roku 2017 bol štandardný poplatok za Plustelku tri euro za mesiac v prípade uzavretia ročnej zmluvy, inak šesť euro mesačne. V roku 2025 je vyšší.
Hlavné:
Spravodajské:
Detské:
Filmové:
Športové:
Dokumentárne:
Hudobné:
Erotické:

</doc>
<doc id="695382" url="https://sk.wikipedia.org/wiki?curid=695382" title="Victor Glover">
Victor Glover

Victor Jerome Glover (* 30. apríla 1976) je astronaut NASA, výcvik začal v roku 2013. Glover je pilot prvého operačného letu lode SpaceX Crew Dragon na Medzinárodnú vesmírnu stanicu. Glover je kapitán a pilot lietadla F/A-18 v americkom námorníctve a je absolventom školy pre skúšobných pilotov amerického letectva. Bol členom posádky Expedície 64 a slúžil ako letový inžinier systémov stanice.
Glover bol vybraný za pilota posádky pre let Artemis 2, ktorý je plánovaný na oblet Mesiaca v roku 2024. 
Životopis.
Glover vyrastal v Pomone v Kalifornii a v roku 1994 absolvoval strednú školu v Ontariu (Kalifornia), kde bol rozohrávačom a bežcom za tím Jaguars a získal ocenenie Športovec roka 1994. Navštevoval Kalifornskú polytechnickú štátnu univerzitu v San Luis Obispo v Kalifornii a v roku 1999 získal bakalársky titul v odbore všeobecné inžinierstvo.
Okrem bakalárskeho vzdelania získal Glover titul magister vedy v odbore letové skúšobné inžinierstvo na Leteckej univerzite (United States Air Force), titul magister vedy v odbore systémové inžinierstvo na Naval Postgraduate School a titul magister vojenského operačného umenia a vedy na Leteckej univerzite.
Glover má certifikát v oblasti vesmírnych systémov z Naval Postgraduate School, ako aj certifikát v oblasti legislatívnych štúdií z Georgetown University.
Glover je ženatý s Dionnou Odom Gloverovou. Majú štyri dcéry. 
Vojenská kariéra.
Glover bol v roku 1999 vymenovaný za práporčíka námorníctva Spojených štátov. Absolvoval základný letecký výcvik na leteckej základni námorníctva v Pensacole na Floride a v roku 2001 získal krídla námorného letca. Neskôr absolvoval výcvik na lietadle F/A-18C Hornet v rámci VMFAT-101 na základni MCAS Miramar v San Diegu v Kalifornii. V roku 2003 bol pridelený k VFA-34 so základňou na námornej leteckej stanici Oceana vo Virgínii. S VFA-34 sa zúčastnil na poslednom nasadení USS "John F. Kennedy" na podporu operácie Iracká sloboda. V júni 2006 bol Glover vybraný na školu pre skúšobných pilotov vzdušných síl Spojených štátov. Po jej absolvovaní v júni 2007 bol vymenovaný za skúšobného pilota a začal svoju vývojovú skúšobnú službu v skupine VX-31, ktorá má základňu na námornej leteckej zbraňovej stanici China Lake v Kalifornii. V roku 2011 bol pridelený do VFA-195 na službu vedúceho oddelenia. VFA-195 sa nachádzala v námornom leteckom zariadení Atsugi v Japonsku a nalodila sa na loď USS "George Washington" na podporu námorných operácií v západnej časti Tichého oceánu. V čase svojho výberu v roku 2013 bol Glover pridelený do osobného štábu Johna McCaina ako legislatívny pracovník vo Washingtone, D.C..
Počas svojej kariéry Glover nalietal 3 000 letových hodín vo viac ako 40 lietadlách a absolvoval viac ako 400 pristátí na lietadlových lodiach a 24 bojových misií. Gloverov volací znak je "Ike", ktorý mu dal jeden z jeho prvých veliacich dôstojníkov, znamená "Viem všetko". 
Kariéra v NASA.
Glover bol predstavený ako jeden z tímu Astronaut Group 21 v júni 2013 a výcvik ukončil v roku 2015.
Expedícia 64/65.
V auguste 2018 bol Glover predstavený ako jeden z astronautov komerčnej posádky, ktorý bol pridelený na prvý operačný let a celkovo druhý let s posádkou lode Crew Dragon spoločnosti SpaceX. V rámci tejto misie bol viac ako šesť mesiacov členom posádky na Expedíciách 64 a 65. 
Kapsula SpaceX Crew Dragon Resilience odštartovala 15. novembra 2020 a viezla Glovera spolu s ďalšími dvoma astronautmi NASA (Michaelom S. Hopkinsom a Shannonom Walkerom), ako aj Soichi Noguchim z Japonska. Na vesmírnu stanicu dorazili 17. novembra. 9. decembra 2020 bol Glover počas svojho pobytu na ISS jedným z 18 astronautov vybraných do programu NASA Artemis.
Gloverov prvý výstup do otvoreného vesmíru, ktorý trval viac ako šesť hodín 27. januára 2021, bol tímovou prácou s Hopkinsom, keď pracovali na modernizácii modulu Columbus. Počas druhého výstupu do otvoreného vesmíru, tiež s Hopkinsom, Glover vymenil pokazenú externú kameru. Počas tretieho výstupu do otvoreného vesmíru Glover spolu s Kate Rubinsovou začali pracovať na modernizácii napájania stanice pomocou hardvéru v rámci prípravy na inštaláciu nových solárnych panelov.
Dňa 24. februára 2021 NASA zaznamenala videohovor viceprezidentky Kamaly Harrisovej s Gloverom na vesmírnej stanici. Podľa NASA sa "rozhovor týkal odkazu ľudských letov do vesmíru, pozorovania Zeme z pohľadu vesmírnej stanice, Gloverovho historického pobytu na palube orbitálneho laboratória a prípravy misií od Mesiaca po Mars".
Dňa 3. apríla 2023 bol Glover oznámený ako pilot misie Artemis II, ktorá je v súčasnosti plánovaná na obežnú dráhu Mesiaca koncom roka 2024. Pridajú sa k nemu astronauti NASA Gregory R. Wiseman, Christina Kochová a astronaut Kanadskej vesmírnej agentúry Jeremy Hansen. 
Externé odkazy.
https://www.nasa.gov/astronauts/biographies/victor-j-glover 

</doc>
<doc id="695383" url="https://sk.wikipedia.org/wiki?curid=695383" title="Poľnohospodársky odpad">
Poľnohospodársky odpad

Poľnohospodársky odpad je tvorený zvyškami rastlín z poľnohospodárstva. Tento odpad pochádza najmä z orných pôd a záhradkárstva. Poľnohospodársky odpad zahŕňa všetky časti rastlín, ktoré sa nepoužívajú ako potrava pre ľudí alebo zvieratá. Hlavnou zložkou tohto odpadu sú stonky a listy.
Štyri najbežnejšie pestované poľnohospodárske plodiny na svete sú cukrová trstina, kukurica, obilniny a ryža. Celková váha všetkých týchto plodín je viac ako 16 500 miliárd kilogramov ročne. Keďže 80% z toho tvoria poľnohospodárske odpady, zostáva na celom svete množstvo desiatok tisíc miliárd kilogramov poľnohospodárskych odpadov. V EÚ sa ročne vyprodukuje asi 700 miliónov ton poľnohospodárskych odpadov.
Recyklácia poľnohospodárskych odpadov.
Poľnohospodárske odpady sú tvorené hlavne z celulózy, hemicelulózy a lignínu. Celosvetovo sa väčšina poľnohospodárskych odpadov spaľuje, buď ako biomasa v elektrárňach, alebo jednoducho na poliach. Spaľovanie poľnohospodárskych odpadov na poliach je stále bežné v krajinách ako Čína a India, kde žije tretina svetovej populácie. Namiesto toho, aby sa použili na výrobu nových produktov, sa cenné látky v poľnohospodárskych odpadoch menia na CO₂, smog a popol.
Dnes sa poľnohospodárske odpady čoraz častejšie používajú na nové aplikácie. Extrahujú sa z nich hlavne tri kategórie látok: proteíny, materiály obsahujúce celulózu a bioaktívne látky, ako sú esenciálne oleje a karotenoidy. Rastúca schopnosť izolovať tieto cenné látky v čistej forme podstatne zvyšuje ekonomickú hodnotu poľnohospodárskych odpadov.
Vplyv poľnohospodárskeho odpadu na životné prostredie.
Svetová populácia a počet chovaných zvierat neustále rastie z čoho pramení zvýšený dopyt po potravinách. Priemerný Európan spotrebuje denne 165 g mäsa. Od roku 1990 sa spotreba mäsa až zdvojnásobila. Na výrobu 1 kg hovädzieho mäsa je potrebných priemerne 25 kg krmiva. Výroba takéhoto množstva potravín taktiež prispieva k vzniku stále väčšieho množstva poľnohospodárskeho odpadu.
Vysoké množstvo poľnohospodárskeho odpadu môže mať negatívny vplyv na životné prostredie a jeho biotopy, napríklad prostredníctvom emisií skleníkových plynov, tvorby nepríjemných zápachov a toxických kvapalín, ktoré môžu infiltrovať vodné zdroje.
Časté a veľké množstvá spaľovania poľnohospodárskeho odpadu majú tiež negatívny vplyv na zdravie ľudí, ktorí sú vystavení toxickému smogu počas požiarov. Najmä na jeseň často vzniká po celom svete smog zo spaľovania poľnohospodárskeho odpadu. Svetová zdravotnícka organizácia (WHO) označuje smog spôsobený spaľovaním poľnohospodárskeho odpadu ako jedno z najväčších zdrojov okolitého vzdušného znečistenia. Všetky formy znečistenia ovzdušia spoločne spôsobujú každoročne 7 miliónov úmrtí, vrátane 650 000 detí.
Okrem vplyvu na kvalitu vzduchu má pálenie poľnohospodárskeho odpadu na poliach negatívny vplyv aj na úrodnosť pôdy, hospodársky rozvoj a klímu. Absencia environmentálne priaznivého nakladania s poľnohospodárskym odpadom navyše vedie k utrpeniu zvierat, znečisťovaniu vody, hnojeniu a poklesu biodiverzity.
Podľa hierarchie odpadov je spaľovanie poľnohospodárskeho odpadu na výrobu energie menej environmentálne priaznivou metódou spracovania, ako ho recyklovať alebo znovu použiť. Navyše, spaľovanie na výrobu energie je možné urobiť iba raz, zatiaľ čo spotrebný tovar, ako napríklad papier vyrobený z poľnohospodárskeho odpadu, sa dá recyklovať ďalších sedemkrát.
Aplikácie.
Mnoho spoločností po celom svete využíva zvyškový poľnohospodársky odpad na výrobu nových produktov. Opätovné použitie poľnohospodárskeho odpadu je v súlade s požadovanou kruhovou ekonomikou.
V súčasnej ekonomike sa väčšinou používajú primárne suroviny. Poľnohospodársky odpad je sekundárnou surovinou - sú to zostávajúce odpadové prúdy z existujúceho priemyslu, ktoré môžu slúžiť ako suroviny pre nové aplikácie. Zvýšenie opätovného používania materiálov ako surovín pre výrobný proces prispieva k cieľu EÚ dosiahnuť kruhovú ekonomiku do roku 2050.
Kartón a papier
Poľnohospodársky odpad sa v spoločnosti PaperWise používa ako surovina pre udržateľný papier a kartón. Stonky a lístie, ktoré zostanú po zbere, sú spracované na surovinu pre papier a kartón. 
Celulóza potrebná na papier sa extrahuje z poľnohospodárskeho odpadu, čím sa nahradí časť celulózových vlákien z dreva čo znamená, že sa nemusia ťať ďalšie stromy na výrobu papiera. 
Papier a kartón vyrobený z poľnohospodárskeho odpadu spĺňa vysoké kvalitatívne normy a je k dispozícii aj ako tlačový papier. Využíva sa tiež na udržateľné obaly a ekologické kancelárske potreby.
Koža
Fruitleather Rotterdam využíva vyradené ovocie na výrobu kabeliek a topánok. Pretože 40 % ovocia nespĺňa tvarové či rozmerové požiadavky supermarketových reťazcov, veľa ovocia končí ako odpad. Fruitleather Rotterdam preto vyvinula ekologicky šetrný výrobný proces, ktorý premieňa ovocný odpad na udržateľný koži-podobný materiál.
Palivo
Vo Fínsku bolo založená spoločnosť, ktorá produkuje udržateľné palivo pre dopravu. Zdrojom sú hnojivá a poľnohospodársky odpad z Fínska a na výrobu paliva sa využíva bioplynová stanica.
Plasty
Švédska spoločnosť PlasticFri vyrába udržateľné biokompozity. Ich technológie umožňujú získať vláknité materiály z poľnohospodárskeho odpadu a nejedlých rastlín, ktoré slúžia ako ekologická alternatíva k plastu. Materiál PlasticFri neobsahuje škodlivé látky a je dokonale biologicky odbúrateľný.
Povedomie.
Poľnohospodári v rozvojových krajinách si nie sú vedomí alternatívnych aplikácií, a preto považujú spaľovanie za najlepšiu možnosť. Z tohto dôvodu sú potrebné rozsiahle osvetové programy na:
Poľnohospodársky odpad na Slovensku.
Vývoj množstva vyprodukovaných odpadov (celkový vznik odpadov) v sektore poľnohospodárstva bol za posledné roky nasledovný:
Aj na Slovensku sa nájdu ľudia, ktorí nerešpektujú zákon a odpadu z poľnohospodárstva sa zbavujú jeho spaľovaním. Okrem zákona o odpadoch to zakazuje aj zákon o ochrane prírody a krajiny, ako aj zákon o ochrane pred požiarmi. Envirorezort apeluje na občanov, aby sa vyhli takejto činnosti. Vypaľovanie trávy nielen ničí životné prostredie a zabíja živočíchy, ale môže spôsobiť aj obrovské hospodárske škody a ohroziť ľudské životy.

</doc>
<doc id="695385" url="https://sk.wikipedia.org/wiki?curid=695385" title="Gregory Wiseman">
Gregory Wiseman

Gregory Reid Wiseman (* 11. november 1975) je americký astronaut, inžinier a námorný letec, ktorý do 14. novembra 2022 pôsobil ako šéf úradu astronautov NASA.
Wiseman bol v júni 2009 vybraný za člena 20. skupiny astronautov NASA a v roku 2011 získal kvalifikáciu astronauta. Wiseman sa zúčastnil na svojom prvom vesmírnom lete ako člen posádky Expedície 40/41, ktorá odštartovala na Medzinárodnú vesmírnu stanicu 28. mája 2014 a vrátila sa 10. novembra 2014. Pred nástupom do NASA bol Wiseman námorným letcom a skúšobným pilotom. Wiseman bol od júna 2017 zástupcom vedúceho úradu astronautov a pracoval pod vedením hlavného astronauta Patricka Forrestera. Dňa 18. decembra 2020 bol povýšený na vedúceho úradu.
Wiseman bol vybraný za veliteľa posádky pre let Artemis 2, ktorý má v roku 2024 obletieť Mesiac.
Životopis.
Reid Wiseman, rodák z Baltimoru v štáte Maryland a absolvent Dulaney High School na predmestí Timonium, získal titul v odbore počítačového a systémového inžinierstva na Rensselaer Polytechnic Institute a následne v roku 2006 získal magisterský titul v odbore systémového inžinierstva na baltimorskej Johns Hopkins University. Wiseman bol ženatý s Carroll (Taylor) Wisemanovou až do jej smrti v roku 2020 a má dve dcéry.
Vojenská kariéra.
Po absolvovaní Rensselaer Polytechnic Institute v roku 1997 bol Reid povolaný do vojenskej služby v rámci programu NROTC a absolvoval letecký výcvik na námornej leteckej základni Pensacola na Floride. V roku 1999 bol vymenovaný za námorného letca a hlásil sa v 101. stíhacej letke na námornej leteckej stanici Oceana vo Virgínii, kde prešiel na stíhačku F-14 Tomcat. Po úvodnom výcviku bol Reid pridelený k stíhacej letke 31, tiež na NAS Oceana, a absolvoval dve nasadenia na Blízkom východe.
Počas svojho druhého nasadenia v roku 2003 bol vybraný na štúdium v Námornej škole pre skúšobných pilotov (NTPS) na námornej leteckej základni Patuxent River v Marylande v triede NTPS 125. Po ukončení štúdia v júni 2004 bol Reid pridelený ako skúšobný pilot a projektový dôstojník v Leteckej skúšobnej a hodnotiacej letke dva tri (VX-23) na NAS Patuxent River. Vo VX-23 Reid získal titul M.S. a pracoval na rôznych programoch letových skúšok, ktoré sa týkali lietadiel F-35C Lightning II, F/A-18 Hornet s oddelením zbraní, spôsobilosti lodí a T-45 Goshawk.
Po skončení pôsobenia na NAS Patuxent River sa Reid hlásil do Carrier Air Wing Seventeen (CVW-17) ako dôstojník pre úderné operácie, kde absolvoval nasadenie v Južnej Amerike. Odtiaľ bol pridelený k 103. údernej stíhacej letke na NAS Oceana, kde lietal na lietadle F/A-18F Super Hornet. Bol vyslaný na Blízky východ, keď ho vybrali na výcvik astronautov. Počas služby v rôznych jednotkách amerického námorníctva získal viaceré vyznamenania.
Kariéra v NASA.
Dňa 29. júna 2009 Národný úrad pre letectvo a vesmír (NASA) oznámil, že Wiseman bol vybraný ako jeden z deviatich kandidátov z 3 500 uchádzačov, ktorí sa zúčastnili na výcviku astronautov. Wiseman povedal, že v mladosti často chodieval na vystúpenia „Modrých anjelov“ amerického námorníctva a silnú túžbu stať sa astronautom nadobudol, keď v roku 2001 osobne videl štart raketoplánu Space Shuttle.
Expedícia 40/41.
Wiseman bol členom posádky Medzinárodnej vesmírnej stanice Expedícia 40/41. Misia trvala šesť mesiacov a trvala od mája do novembra 2014. Wiseman odštartoval 28. mája 2014 o 19:57 UTC. Misia sa vrátila na Zem 10. novembra 2014 o 03:58 UTC.
Vedúci úradu astronautov.
Wiseman bol 18. decembra 2020 vybraný za nového šéfa úradu astronautov NASA, kde nahradil Patricka Forrestera. Predtým pôsobil ako Forresterov zástupca šéfa Astronautského úradu. 14. novembra 2022 odstúpil z funkcie šéfa, aby sa mohol vrátiť do aktívnej letovej rotácie.
Veliteľ Artemis II.
Dňa 3. apríla 2023 bol Wiseman vybraný za veliteľa posádky pre misiu Artemis II, ktorá má podľa plánu prejsť okolo Mesiaca najskôr v novembri 2024. Spolu s ním sa na nej zúčastnia astronauti NASA Christina Kochová, Victor Glover a astronaut Kanadskej vesmírnej agentúry Jeremy Hansen.

</doc>
<doc id="695387" url="https://sk.wikipedia.org/wiki?curid=695387" title="Pamäkkýše">
Pamäkkýše



</doc>
<doc id="695388" url="https://sk.wikipedia.org/wiki?curid=695388" title="Velká Čantoryje">
Velká Čantoryje

Velká Čantoryje () je vrch v Sliezskych Beskydách. Leží na česko-poľskej hranici nad obcou Nýdek, približne východne od Třinca. Poľská časť masívu patrí do chránenej oblasti Park Krajobrazowy Beskidu Slaskiego.
Poloha.
Nachádza sa v juhozápadnej časti Sliezskych Beskýd, v geomorfologickom podcelku Čantoryjská hornatina a jej časti Čantoryjský hřbet. Leží na hranici Česka a Poľska, Moravsko-sliezskeho kraja a Sliezskeho vojvodstva a okresov Frýdek-Místek a Tešín. Zasahuje na katastrálne územie obce Nýdek a miest Ustroń a Wisła, ktoré sú zároveň najbližšími sídlami v okolí.
Opis.
Velká Čantoryje leží v hraničnom hrebeni, ktorý vedie od vrchu Krkavice () severným smerom na Czantoriu Malu (). Západne sa nachádza Ostrý () a Prašivá hora (), južne Mionší (), Veľký Sošov () a Cieslar (), východne Trzy Kopce Wislanskie (), Bukowa () a Orlowa () a severne Równica () a Czantoria Mala (). Hrebeňom vedie rozvodie, preto voda z juhozápadných svahov odteká potokom Hluchová do Olše v povodí Odry, z východných a severných vodu odvádzajú kratšie prítoky Visly. Na vrchole je niekoľko stavieb, vrátane vyhliadkovej veže a vedie sem značený turistický chodník.
Výhľady.
Súvislý lesný porast obklopuje malú vrcholovú lúku umožňujúcu obmedzený rozhľad. Z vyhliadkovej veže je nerušený kruhový rozhľad a možno z nej tak pozorovať okolité vrchy Sliezskych Beskýd, Moravsko-sliezskych i Kysuckých Beskýd, nezriedka tiež Malú Fatru, Turzovskú vrchovinu a ojedinele i Západné Tatry.

</doc>
<doc id="695390" url="https://sk.wikipedia.org/wiki?curid=695390" title="Piast (rozlišovacia stránka)">
Piast (rozlišovacia stránka)

Piast môže byť:

</doc>
<doc id="695394" url="https://sk.wikipedia.org/wiki?curid=695394" title="Substrát (biochémia)">
Substrát (biochémia)

Substrát v biochémii označuje reaktant enzýmovej reakcie, ktorý sa mení na produkt. Enzýmová reakcia môže mať niekoľko substrátov a niekoľko produktov, napríklad v reakcii tryptofán-2,3-dioxygenázy sú substrátmi tryptofán a molekulárny kyslík:
 tryptofán + O2 → "N'"-formylkynurenín
Produktom tejto reakcie je "N'"-formylkynurenín. 
Enzýmy vykazujú substrátovú špecifickosť, čo znamená, že premieňajú len jeden konkrétny substrát (prípadne malú skupinu veľmi podobných substrátov). To neplatí pre promiskuitné enzýmy, ktoré sú schopné premieňať mnohé rôzne substráty (napr. cytochróm P450).
Rýchlosť enzýmovej reakcie je daná koncentráciou substrátu v roztoku či bunke. So zvyšujúcou sa koncentráciou substrátu rastie rýchlosť enzýmovej reakcie až po maximálnu hodnotu, kedy dochádza k nasýteniu enzýmov.

</doc>
<doc id="695397" url="https://sk.wikipedia.org/wiki?curid=695397" title="Ezechiel Moreno Díaz">
Ezechiel Moreno Díaz

Ezechiel Moreno Díaz, OAR (, * 9. apríl 1848, Alfaro, Španielsko – † 19. august 1906, Montegudo, Španielsko) bol španielsky katolícky mních v Ráde augustiánov rekolektov, ktorý slúžil ako misionár na Filipínach. Stal sa tiež titulárnym biskupom v Pinare a neskôr v meste Pasto v Kolumbii.
Je vzývaný ako patrón onkologických pacientov.
Život.
Raný život a vstup do rádu.
Ezechiel Moreno sa narodil v meste Alfaro v La Rioja v Španielsku otcovi Félixovi Morenovi a matke Maríi Josefe Díazovej. Spolu s Eustaquiom, Juanou, Valentinou a Benignou bol tretím zo šiestich detí. Jeho štvrtá sestra, menom María de las Candelas, zomrela.
Ako 16-ročný sa Moreno po vzore svojho staršieho brata Eustaquia rozhodol vstúpiť do Rádu augustiánov rekolektov. Tento habit si obliekol prvýkrát 21. septembra 1864 v Monteagudo, v regióne Navarra v Španielsku. Neskôr zložil večné sľuby v Marcialle (tiež v Navarre) 22. septembra 1868.
Filipínske misie.
Príchod do Manily a kňazská vysviacka.
Kláštor v Monteagudo bol známy tým, že vysielal misionárov do Ameriky a na Filipíny. Ezechiel Moreno sa podľa očakávania plavil spolu s ďalšími 17 spoločníkmi do Manily, hlavného mesta vtedajšejŠpanielskej Východnej Indie (dnes Filipíny), a dorazil tam 10. februára 1870.
V polovici toho istého roku Moreno odplával na Visayanské ostrovy do mesta Jaro v Iloilo, kde dokončil a prijal svoje nižšie svätenia. O rok neskôr sa vrátil do Manily, aby 3. júna 1871 prijal kňazské svätenie od manilského arcibiskupa Gregoria Melitóna Martíneza. (Dnes je list arcibiskupa, v ktorom ho informuje o jeho kňazskej vysviacke, jedným z najzachovalejších rukopisov z tohto obdobia.) Po vysviacke bol okamžite poslaný na svoju prvú misiu do Calapana v Západnom Mindore. Tam sa naučil jazyk tagalčina, takže pri jeho kanonizácii filipínski katolíci poznamenali, že tento jazyk je teraz „jazykom svätých“.
Provinčné úlohy.
Dva roky po svojom príchode do kolónie prijal namáhavú úlohu vojenského kaplána v trestanskej kolónii (dnes Väznica a trestanecký tábor Iwahig) v meste Puerto Princesa. Ezechiel patril medzi zakladateľov mesta Aborlan (región Palawan) a Barangay Inagawan v Puerto Princesa. Morena postihla malária, ktorá ho prinútila opustiť ostrov.
Keď sa zotavil z choroby, bol opäť poverený vedením misie v Calapane. Hoci mal len 28 rokov, manilský arcibiskup aj prior jeho rádu ho pridelili za obvodného vikára pre Mindoro.
Návrat do Manily a okolia.
V roku 1876 bol Ezechiel preložený do dnešného Las Piñas a horlivo pracoval pre rozvoj života ľudí v tejto oblasti. Počas jeho pastorácie mesto utrpelo mnoho veľkých nešťastí, no ľudia nestrácali nádej kvôli jeho príkladu. Tento nasledovaniahodný svätý spôsob života spôsobil, že obyvatelia Las Piñas sa postavili proti jeho preloženiu do mesta Santo Tomás v regióne Batangas.
Odvolanie, aj keď bolo silné, nebolo úspešné a Moreno bol nakoniec preložený. Následne však bol odvolaný do Manily, pretože bol vymenovaný za generálneho kazateľa Rádu augustiánov rekolektov. Obyvatelia Santo Tomas tiež požiadali o pozastavenie príkazu na jeho odchod, ale podobne ako farníkom v Las Piñas nebolo ich žiadosti vyhovené. Ezechiel Moreno prevzal novú funkciu v októbri 1880 a ako generálny kazateľ bol pridelený farárovi kostola Santa Cruz.
O rok neskôr bol poverený, aby sa ujal rekolistickej haciendy v mestách Imus a Bacoor v Cavite. Počas jeho pobytu postihla mestá cholera a kňaz tvrdo pracoval na tom, aby udelil posledné pomazanie čo najväčšiemu počtu veriacich. To sa mu darilo, pretože z 3 200 obetí iba traja veriaci zomreli bez prijatia tejto sviatosti.
Zvolenie za predstaveného Monteaguda.
Vďaka svojmu svätému životu bol v roku 1885 zvolený za predstaveného v seminári v Monteagudo v Španielsku. Vďaka tejto funkcii mohol Moreno odovzdávať svoju misionársku horlivosť mnohým nasledovníkom v Amerike a na Filipínach.
Pôsobenie v Kolumbii.
Biskupská vysviacka a apoštolský vikár v Casanare.
V roku 1888 opäť prekročil Atlantický oceán a stal sa vedúcim misií svojho rádu v Kolumbii, ktorých cieľom bolo znovuvybudovanie kresťanských komunít. V Casanare sa venoval hlavne kázaniu, spovedaniu a starostlivosti o chorých. Postupne rozvíjali misijnú činnosť smerom k hraniciam Venezuely. Išlo o regióny so slabou infraštruktúrou a veľkou chudobou obyvateľstva.
Dňa 23. októbra 1893 bol vymenovaný za titulárneho biskupa v kolumbijskej Pinare. Biskupskú vysviacku prijal nasledujúci rok 1. mája 1894 z rúk arcibiskupa Bernarda Herrera Restrepa v katedrále v Bogote.
Dôsledkom jeho misií od roku 1891 bol zvýšený záujem cirkvi i štátu o tento región. Preto bol neprekvapivo vymenovaný 8. júna 1894 za apoštolského vikára v Casanare, pričom jeho titulárny kostol v Tamare bol veľmi jednoduchý. Keďže finančná situácia nového vikariátu bola náročná, svoju dôveru vkladal do Najsvätejšieho Srdca Ježišovho, ktorému zasvätil miestnu cirkev. Aj ako biskup chodieval do vzdialených končín na mulici, aby kázal a vysluhoval sviatosti. Keď v Kolumbii vypukla revolúcia, musel riešiť aj proticirkevné ataky.
Biskup na ďalekom juhu Kolumbie.
Keďže práca tohto biskupa prinášala hojné ovocie, 2. decembra 1895 bol vymenovaný za biskupa v Pasto, ktoré sa nachádzalo na ďalekom juhu Kolumbie. I keď nechcel opustiť svoju diecézu, zostal poslušný k príkazom Cirkvi. Táto diecéza mala rozvinutejšiu infraštruktúru, ale bolo rozsiahla a trpela nedostatkom duchovných.
Biskup Moreno viedol aj naďalej jednoduchý, až asketický život. Bol známy svojou veľkorysou dobročinnosťou voči veriacim svojej diecézy. Jeho záujem o spásu duší jeho veriacich a úplná oddanosť svojim povinnostiam sa často stávala zdrojom konfliktov a nedorozumení. Pre svoje horlivé útoky z kazateľnice sa stal symbolom odporu proti liberálnym hnutiam v kolumbijskej spoločnosti, ktorú valcovala občianska vojna (18991902). (Jeho postoje treba vnímať podľa vtedajšieho teologického chápania úlohy biskupa, ktorého najvyššia úloha bola spása duší.) Avšak pre pokoj a jednotu krajiny ponúkol počas návštevy Ríma pápežovi Levovi XIII. svoju rezignáciu, ten ju však odmietol. Aj keď počas svojej biskupskej služby čelil viacerým pokusom o odvolanie alebo pokusom o atentát, miestna cirkev si ho veľmi vážila.
Zapojenie do kolumbijskej politiky.
Podobne ako väčšina kolumbijskej cirkevnej hierarchie sa aj Ezechiel Moreno pripojil ku kolumbijskej konzervatívnej strane. Počas Tisícdňovej vojny používal svoje spisy a kazateľské kázne na útoky proti kolumbijskej liberálnej strane a na nabádanie katolíkov, aby bojovali proti liberálom a „bránili svoje náboženstvo remingtonmi a mačetami“, pričom sľuboval automatické rozhrešenie.
Rakovina a smrť.
V polovici roku 1905 sa cítil dlhodobo vyčerpane a s ranou na podnebí, ktorá sa nehojila. Lekári mu diagnostikovali rakovinu úst a hrdla. Na prosby veriacich ako aj predstaviteľov svojho rádu sa vrátil do Španielska, aby podstúpil operáciu v Madride. Tá však nebola úspešná. Ezechiel sa preto uchýlil do kláštora v Monteagu a počas svojho zvyšku života si posilňoval lásku ku Kristovmu krížu. Postupne sa mu tiež výrazne zhoršoval sluch a reč. Žil v skromnej cele s výhľadom na svätostánok. Od 19. júna sa stal imobilným a jeho stav sa prudko zhoršil. Umrel 19. augusta 1906 v Montegude v Španielsku vo veku 58 rokov. Na tom mieste je aj pochovaný.
Uctievanie.
Ezechiel Moreno Díaz bol vyhlásený za blahoslaveného 1. novembra 1975 pápežom Pavlom VI. Ten ho vo svojej homílii označil za „živý príklad svätosti pre biskupov“.
Za svätého ho vyhlásil pápež Ján Pavol II. 11. októbra 1992 v hlavnom meste Santo Domingo počas svojej apoštolskej cesty v Dominikánskej republike.
Ezechielovo telo zostalo po smrti neporušené. Jeho úcta je rozšírená hlavne v Kolumbii a medzi onkologickými pacientmi. Rímske martyrológium uvádza jeho sviatok 19. augusta.
Zaujímavosti.
Ezechielov synovec Julián Moreno je taktiež uctievaný ako blahoslavený pre svoju mučenícku smrť v Motrile.

</doc>
<doc id="695398" url="https://sk.wikipedia.org/wiki?curid=695398" title="Produkt (chémia)">
Produkt (chémia)

Produkt alebo produkt reakcie je výsledok chemickej reakcie. Vznikajú premenou reaktantov, ktoré do chemickej reakcie vstupujú. Produkty sa v chemickej reakcii zvyčajne zapisujú na pravej strane rovnice, takže majú kladný stechiometrický koeficient. To platí i pre vratné reakcie. 
Pri premene reaktantov na produkty prechádzajú reaktanty vysokoenergetickým tranzitným stavom. Niektoré reakcie prebiehajú spontánne a niektoré vyžadujú prítomnosť katalyzátorov.
Veľká časť chémie sa venuje syntéze a opisu produktov chemických reakcií a takisto detekcii a odstráneniu nežiadaných produktov reakcií. V niektorých reakciách totižto môže vznikať viac než jeden produkt, ale nie všetky tieto produkty môžu byť žiadané, takže výslednú zmes je nutné oddeliť. Syntetickú chémiu teda možno rozdeliť na dve skupiny: prvá skúma spôsoby prípravy rôznych látok a nové metódy ich prípravy a druhá sa zaoberá úpravou týchto metód, aby boli bezpečnejšie, environmentálne udržateľné, efektívnejšie a aby bolo možné robiť ich vo veľkej škále.
Biochémia.
V rámci biochémie pôsobia enzýmy ako biologické katalyzátory, ktoré premieňajú substráty na produkty. Napríklad enzým laktáza premieňa laktózu (substrát) na galaktózu a glukózu (produkty).
Niektoré enzýmy premieňajú jeden substrát na niekoľko rôznych produktov v rámci niekoľkých rôznych chemických reakcií. V takýchto prípadoch prebiehajú reakcie cez vyokoenergetický tranzitný stav, z ktorého môže vznikať niekoľko rôznych produktov. Príkladom takéhoto enzýmu je γ-humulénsyntáza, ktorá premieňa farnezyldifosfát buď na γ-humulén, longifolén, alebo α-longipinén.
Niektoré enzýmy sú inhibované produktmi, ktoré tvoria. Tieto produkty sa viažu na enzým a znižujú jeho aktivitu. Je to spôsob negatívnej spätnej väzby, ktorá sa uplatňuje pri regulácii metabolizmu a riadi metabolické dráhy. Inhibícia produktmi je dôležitá v biotechnológii, pretože zabránenie tomuto efektu môže viesť k zvýšeniu produkcie produktu.

</doc>
<doc id="695401" url="https://sk.wikipedia.org/wiki?curid=695401" title="Hamgjongnamdo">
Hamgjongnamdo

Hamgjongnamdo (doslova "Južný Hamgjong") je jedna z provincií Severnej Kórey. Provincia vznikla v roku 1896 z južnej polovice bývalej provincie Hamgjong, zostala provinciou Kórey až do roku 1945, potom sa stala provinciou Severnej Kórey. Jej hlavným mestom je Hamhung.
Poloha.
Provincia je ohraničená provinciou Rjanggangdo na severe, provinciou Hamgjongbukto ("Severný Hamgjong") na severovýchode, provinciou Kangwondo na juhu a provinciou Pjongannamdo na západe. Na východe provincie sa nachádza Japonské more.

</doc>
<doc id="695406" url="https://sk.wikipedia.org/wiki?curid=695406" title="Svätostánok">
Svätostánok

Svätostánok môže byť:

</doc>
<doc id="695412" url="https://sk.wikipedia.org/wiki?curid=695412" title="Produkt reakcie">
Produkt reakcie



</doc>
<doc id="695416" url="https://sk.wikipedia.org/wiki?curid=695416" title="Suchý vrch (vrch v Spišsko-gemerskom krase)">
Suchý vrch (vrch v Spišsko-gemerskom krase)

Suchý vrch () je vrch v Spišsko-gemerskom krase, krajinnom celku Slovenského rudohoria. Leží nad obcou Dedinky, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, na hranici okresov Spišská Nová Ves a Rožňava a zasahuje na katastrálne územie obce Smižany a Stratená. Najbližšími sídlami sú južne situované Dedinky a juhovýchodne ležiace Mlynky, juhozápadne sa nachádza Stratená, severne Hrabušice a východne Novoveská Huta, Hnilec a Hnilčík. Vrch je súčasťou Národného parku Slovenský raj.
Opis.
Suchý vrch leží v severozápadnej časti planiny Geravy, v centre Slovenského raja. Severovýchodné svahy klesajú do údolia Bieleho potoka, ktorý odvádza vodu z tejto oblasti do Hornádu, západné svahy klesajú do rokliny Malé Zajfy, ktorou odteká voda Vráblovským potokom do Hnilca. Severným smerom sa nachádza Bykárka (), východným Zadný Turník (), Červená skala (), Holý kameň (), Hýľ (), Haniskova () a Veľká Knola (), južným Kráľova hoľa (), Dobšinský kopec () a Gačovská skala () a západným Marčeková (), Havrania skala () a Cigánka (). Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu a blízkych Volovských vrchov, nezriedka však aj Branisko, Levočské vrchy, Vysoké Tatry, východnú časť Nízkych Tatier s Kráľovou hoľou a Stolické vrchy.
Prístup.
Na vrchol nevedie značený turistický chodník, no západne prechádza červeno značený chodník z lokality Geravy na rázc. Glac.

</doc>
<doc id="695418" url="https://sk.wikipedia.org/wiki?curid=695418" title="Encyklopedia katolicka">
Encyklopedia katolicka

Encyklopedia katolicka je poľská odborná encyklopédia zameraná primárne na témy spojené s Katolíckou cirkvou. Obsahuje tiež heslá o témach spojených s inými kresťanskými vierovyznaniami, najmä pravoslávím a protestantizmom, a v menšom počte tiež heslá o nekresťanských náboženstvách a spoločenstvách. Jej vydavateľom bolo v rokoch 19732014 Towarzystwo Naukowe KUL so sídlom v Lubline. V prvom vydaní vyšlo 20 zväzkov.
Obsah.
Dôraz sa v encyklopédii kladie na teologické a náboženské otázky. Široko sú zastúpené aj filozofické a humanistické otázky, najmä literatúra a umenie, ktoré sú prezentované z najmä hľadiska kresťanského kultúrneho rozmeru. Významnú úlohu zohrávajú aj heslá v oblasti spoločenských vied, prezentované v zmysle sociálneho učenia Katolíckej cirkvi a v podobnom duchu je široko zastúpená aj ekonomika.

</doc>
<doc id="695420" url="https://sk.wikipedia.org/wiki?curid=695420" title="The Catholic Encyclopedia">
The Catholic Encyclopedia



</doc>
<doc id="695422" url="https://sk.wikipedia.org/wiki?curid=695422" title="Coptic Encyclopedia">
Coptic Encyclopedia

Coptic Encyclopedia je odborná encyklopédia zameraná na koptskú kultúru, dejiny a náboženstvo.
Vydaná bola v anglickom jazyku, hoci početné príspevky boli pôvodne autormi vytvorené v iných jazykoch a až následne preložené. Hlavným editorom a zakladateľom myšlienky vytvorenia encyklopédie bol koptológ a medievalista Aziz Suryal Atiya, ktorý zomrel krátko pred vydaním encyklopédie. V dôsledku toho projekt do konca doviedla jeho manželka Lola Atiya. Na diele pracovalo 215 autorov.
Hoci sa plány vytvorenia encyklopédie začali rodiť už skôr, práce na projekte začali oficiálne v septembri roku 1979. Celá encyklopédia v ôsmich zväzkoch vyšla v roku 1991 vo vydavateľstve Macmillan Publishers v New Yorku a má jednotné (nadväzujúce) číslovanie strán.
Tvorbu encyklopédie podporili viaceré organizácie či jednotlivci. Od počiatkov dielo podporovali koptský patriarcha Šenúda III. či americká agentúra National Endowment for the Humanities. Podporu tiež poskytli viaceré kresťanské cirkvi či organizácie vrátane Cirkvi Ježiša Krista Svätých neskorších dní, Koptskej cirkvi či Katolíckej cirkvi.
V roku 2009 Claremont Graduate University (CGU) získala právo vyvinúť aktualizovanú a neustále sa rozširujúcu a vyvíjajúcu sa webovú verziu The Coptic Encyclopedia.
Obsah.
Encyklopédia obsahuje približne 2 800 hesiel (iné zdroje hovoria o približne 2 000), ktoré možno rozčleniť do štyroch hlavných oblasti: biografie koptských osobností, dejiny raného a koptského kresťanstva, koptské umenie a architektúra a archeológia. Z hľadiska geografie encyklopédia poskytuje informácie územiach dnešného Egypta, Sudánu a Etiópie. V encyklopédii sa nachádza viac ako 400 hesiel o koptských monastieroch. Encyklopédia obsahuje vnútorný systém referencií na iné heslá, a jednotlivé heslá obsahujú doplnkovú bibliografiu pre ďalšie informácie.

</doc>
<doc id="695423" url="https://sk.wikipedia.org/wiki?curid=695423" title="The Coptic Encyclopedia">
The Coptic Encyclopedia



</doc>
<doc id="695424" url="https://sk.wikipedia.org/wiki?curid=695424" title="Urbicius z Metz">
Urbicius z Metz

Urbicius z Metz (, † asi 420) bol biskup mesta Metz. Rímskokatolícka cirkev ho uznáva ako svätého.
Život.
Informácie o jeho živote sú veľmi strohé. Bol vymenovaný za 15. biskupa v gálskom meste Metz, keď na biskupskej katedre vystriedal Explèca. Niektoré zdroje ho uvádzajú ako biskupa medzi rokmi 402 – 417.
V roku 396 dal postaviť kostol sv. Félixa z Noly na mieste rímskej arény, ktorú prvý métsky biskup Klement zasvätil sv. Petrovi. (Tento kostol bol neskôr prebudovaný na kláštor sv. Klementa.)
Podľa stredovekého métzkeho kronikára Philippa de Vigneulles mu bol udelený titul arcibiskupa, ale pre prebiehajúci hladomor v regióne ho predal do mesta Trier, aby pomohol ľuďom.
Umrel približne okolo roku 420. Po jeho smrti sa ďalším biskupom Metzu stal Bonol.
Keď v roku 1516 našli Urbiciove pozostatky, presunuli ich do kostola sv. Eukária.
Uctievanie.
Podľa rímskeho martyrológia pripadá jeho ľubovoľná spomienka na 20. marec. Je zobrazený na vitráži métzskej katedrály spolu s ďalšími miestnymi svätými biskupmi.

</doc>
<doc id="695427" url="https://sk.wikipedia.org/wiki?curid=695427" title="Quido Bausnern">
Quido Bausnern

Quido Bausnern (; * 25. august 1839, Komárno† 23. august 1917, Sibiu) bol uhorský politik, poslanec uhorského snemu, župan Fogarašskej župy, vojak zemianskeho pôvodu.
Životopis.
Narodil sa v roku 1839 v rodine sedmohradských sasov Jozefa von Baussnern a jeho manželky Matildy von Kárth. Stredoškolské štúdiá absolvoval v Sibiu. V roku 1856 vstúpil do armády, v ktorej slúžil do roku 1860 ako dôstojník. Po odchode do civilu absolvoval právnickú akadémiu v Sibiu.
V čase rakúsko-uhorského vyrovnania sa opätovne prihlásil do armády. Keďže po vypuknutí prusko-francúzskej vojny otvorene podporoval Prusko, bol nútený v roku 1871 opustiť armádu a začal sa plnohodnotne venovať politike. Prvýkrát bol zvolený do uhorského snemu v roku 1872 v sedmohradskom Kőhalomszéku (rum. Scaunul Rupea) za Deákovu stranu. V rokoch 1875, 1878, 1881, 1884 a 1887 bol opakovane zvolený za poslanca v rôznych volebných okrskoch Sedmohradska. Mandátu sa vzdal z dôvodu vymenovania za župana Fogarašskej župy.
Bol podporovateľom hospodárskej únie s Nemeckom.
Napriek tomu, že nikdy nezaprel svoj sedmohradsko-saský pôvod, podporoval maďarizačnú politiku uhorskej vlády. Bol zakladajúcim členom Sedmohradského maďarského vzdelávacieho spolku (EMKE). Ako vláde lojálneho politika ho vymenovali za župana Fogarašskej župy, ktorej väčšinové rumunské obyvateľstvo ostro vystupovalo proti maďarizačným aktivitám. Post župana zastával 16 rokov a po odchode do dôchodku žil v Sibiu.

</doc>
<doc id="695429" url="https://sk.wikipedia.org/wiki?curid=695429" title="Kozí vrch">
Kozí vrch

Kozí vrch (; ) je vrch vo Vysokých Tatrách v Poľsku. Leží približne juhovýchodne od Zakopaného a je najvyšším vrchom, ležiacim iba v tejto krajine. Východným smerom stojí v Doline Pięciu Stawów Polskich horská chata.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Malopoľskom vojvodstve, v okrese Powiat tatrzański a zasahuje na katastrálne územie mesta Zakopané a obce Tatranská Bukovina. Najbližšími sídlami sú severozápadne situované Zakopané a severovýchodne ležiaca Tatranská Javorina. Štít sa nachádza v Tatranskom národnom parku.
Opis.
Kozí vrch leží v hrebeni, ktorý vybieha východným smerom zo Svinice () v hlavnom hrebeni Vysokých Tatier na slovensko-poľskej hranici. Severne susedí Žólta Turnia (), Zadni Granat () a Buczinowa Stražnica (), východne Śvistowa Kopa (), Široká (), Svišťovky () a Opalony Wierch (), južne Miedziane (), Hrubý štít (), Hrubý vrch () a Veľká kopa () a západne Valentková (), Svinica (), Niebieska Turnia () a Kościelec (). Severné svahy padajú do Kozej dolinky, ktorou odteká voda potokom Sucha Woda cez Czarny Staw Gasienicowy, južným smerom voda odteká Dolinou Pięciu Stawów Polskich potokom Raztoka do Dunajca. Na vrchol vedie značený turistický chodník.
Výhľady.
Skalnatý vrchol umožňuje kruhový rozhľad. Viditeľné sú okolité vrcholy Vysokých Tatier, hrebeň Belianskych Tatier a široké okolie Zakopaného, pri vhodných podmienkach možno pozorovať aj Oravské Beskydy, Spišskú Maguru a veľkú časť Nízkych Tatier.

</doc>
<doc id="695430" url="https://sk.wikipedia.org/wiki?curid=695430" title="Kozi Wierch">
Kozi Wierch



</doc>
<doc id="695431" url="https://sk.wikipedia.org/wiki?curid=695431" title="Rjanggangdo">
Rjanggangdo

Rjanggangdo je provincia v Severnej Kórei. Rjanggangdo vznikla v roku 1954, keď bola odčlenená od provincie Hamgjongnamdo. Hlavným mestom provincie je Hjesan. Počet obyvateľov je 719 269 a rozloha je 14 317 km2.
Opis.
Pozdĺž severnej hranice s Čínou preteká rieka Jalu a rieka Tchu-men. Medzi riekami a ich zdrojom je vrch Päktusan, ktorý Kórejčania aj Mandžusko uctievajú ako mýtický pôvod každého národa. Severokórejská vláda tvrdí, že Kim Čong-il sa tam narodil, keď boli jeho rodičia v komunistickom protijaponskom odbojovom tábore na tomto vrchu. Severokórejsko-čínska hranica 30 kilometrov východne od vrchu je suchá, odľahlá a hornatá, sotva hliadkovaná, čo z nej robí jednu z oblastí prechodu pre utečencov zo Severnej Kórey do Číny, hoci väčšina, vrátane utečencov zo samotného Rjanggangu, uprednostňuje prejsť cez rieku Tchu-men.

</doc>
<doc id="695436" url="https://sk.wikipedia.org/wiki?curid=695436" title="Kelčský Javorník">
Kelčský Javorník

Kelčský Javorník () je vrch v Hostýnsko-vsetínskej hornatine. Leží na strednej Morave, nad Osíčkom, približne severne od Zlína. Patrí do Prírodného parku Hostýnské vrchy.
Poloha.
Nachádza sa v severozápadnej časti pohoria, v geomorfologickom podcelku Hostýnské vrchy a jej časti Rusavská hornatina. Leží v Zlínskom kraji, v okrese Kroměříž a zasahuje na katastrálne územie obce Osíčko a Rajnochovice. Najbližšími sídlami sú západne situované Rajnochovice, severne leží Podhradní Lhota a Osíčko a západne Loukov a Bystřice pod Hostýnem.
Opis.
Kelčský Javorník sa nachádza v hrebeni, ktorý vedie severo-južným smerom v západnej časti Hostýnskych vrchov. Západne a severne krajina klesá do Kelčskej pahorkatiny, východným smerom, kde pokračuje vrchovina, sa nachádza vrch Hradiště (), Černá bařina (), Čečetkov () a Sochová () a južným Čerňava (), Smrdutá () a Javorník (). Oblasť je súčasťou povodia Moravy, kde vodu z juhozápadných a západných svahov odvádza rieka Bystřička, severné a východné odvodňuje riečka Juhyně do Bečvy. Severná časť masívu patrí do rovnomennej prírodnej rezervácie. Na vrchol vedie značený chodník.
Výhľady.
Nesúvislý lesný porast vrcholovej časti umožňuje obmedzený výhľad. Nerušený, kruhový rozhľad poskytuje rozhľadňa, z ktorej je pri vhodných podmienkach vidieť okolité pahorkatiny a vrchy pohoria, no tiež Biele Karpaty, Považský Inovec, Javorníky, hrebeň Lúčanskej Fatry, Moravsko-sliezske Beskydy a Hrubý Jeseník.

</doc>
<doc id="695442" url="https://sk.wikipedia.org/wiki?curid=695442" title="United States Military Academy">
United States Military Academy

United States Military Academy (doslovne "Vojenská akadémia Spojených štátov", skratka USMA, hovorovo West Point) je vojenská akadémia vo West Pointe, časti mesta Highlands v americkom štáte New York. Vzdeláva sa tu väčšina nových dôstojníkov Armády Spojených štátov.
S myšlienkou založiť dôstojnícku školu prišiel už George Washington v roku 1783, čo následne podporili aj ďalšie významné osobnosti ako Henry Knox, John Adams či Alexander Hamilton. Zákon o jej založení podpísal napokon tretí americký prezident Thomas Jefferson 16. marca 1802 a k otvoreniu prvej triedy, v ktorej bolo päť dôstojníkov a 10 kadetov, došlo 4. júla rovnakého roku.
Areál akadémie stojí na mieste bývalej armádnej pevnosti Fort Clinton, vybudovanej v roku 1778 počas americkej vojny za nezávislosť generálom a fortifikačným inžinierom poľského pôvodu Tadeuszom Kościuszkom na západnom brehu rieky Hudson, približne 80 km severne od New Yorku. Briti West Point nikdy nedobyli a dnes ide o najstaršie nepretržite obsadené vojenské stanovište v USA.
Celý centrálny kampus je od roku 1960 národnou historickou pamiatkou ("National Historic Landmark", obdoba slovenskej NKP) a pozostáva z mnohých historických budov a ďalších objektov. Väčšina budov v normanskom štýle kampusu je postavená zo sivej a čiernej žuly. Areál je obľúbenou turistickou destináciou s návštevníckym centrom a najstarším múzeom v Armáde Spojených štátov.
Škola patrí medzi prestížne univerzity v USA, absolventi získavajú bakalársky titul a v armáde hodnosť nadporučíka. Po skončení školy sú povinní absolvovať najmenej päť rokov aktívnej služby a potom minimálne tri roky v zálohe.
Od roku 1975 legislatíva umožňuje prihlásiť sa na akadémiu aj ženám. Mimo matematiky a technických disciplín sa do študijných osnov dostali tiež humanitné a spoločenské vedy, samozrejmosťou je vojenská disciplína a telesný výcvik.
Mottom školy je "„Povinnosť, česť, vlasť“" ("„Duty, Honor, Country“").

</doc>
<doc id="695443" url="https://sk.wikipedia.org/wiki?curid=695443" title="West Point">
West Point

West Point môže byť:

</doc>
<doc id="695445" url="https://sk.wikipedia.org/wiki?curid=695445" title="USMA">
USMA



</doc>
<doc id="695446" url="https://sk.wikipedia.org/wiki?curid=695446" title="US Military Academy">
US Military Academy



</doc>
<doc id="695447" url="https://sk.wikipedia.org/wiki?curid=695447" title="U.S. Military Academy">
U.S. Military Academy



</doc>
<doc id="695448" url="https://sk.wikipedia.org/wiki?curid=695448" title="U. S. Military Academy">
U. S. Military Academy



</doc>
<doc id="695449" url="https://sk.wikipedia.org/wiki?curid=695449" title="West Point University">
West Point University



</doc>
<doc id="695450" url="https://sk.wikipedia.org/wiki?curid=695450" title="West Point Academy">
West Point Academy



</doc>
<doc id="695451" url="https://sk.wikipedia.org/wiki?curid=695451" title="United States Military Academy West Point">
United States Military Academy West Point



</doc>
<doc id="695452" url="https://sk.wikipedia.org/wiki?curid=695452" title="United States Military Academy, West Point">
United States Military Academy, West Point



</doc>
<doc id="695453" url="https://sk.wikipedia.org/wiki?curid=695453" title="Vojenská akadémia USA">
Vojenská akadémia USA



</doc>
<doc id="695454" url="https://sk.wikipedia.org/wiki?curid=695454" title="Vojenská akadémia Spojených štátov">
Vojenská akadémia Spojených štátov



</doc>
<doc id="695455" url="https://sk.wikipedia.org/wiki?curid=695455" title="Vojenská akadémia Spojených štátov amerických">
Vojenská akadémia Spojených štátov amerických



</doc>
<doc id="695456" url="https://sk.wikipedia.org/wiki?curid=695456" title="Júlia (rozlišovacia stránka)">
Júlia (rozlišovacia stránka)

Júlia môže byť:

</doc>
<doc id="695458" url="https://sk.wikipedia.org/wiki?curid=695458" title="Holý kameň (vrch v Spišsko-gemerskom krase)">
Holý kameň (vrch v Spišsko-gemerskom krase)

Holý kameň () je vrch v Spišsko-gemerskom krase, krajinnom celku Slovenského rudohoria. Leží nad Novoveskou Hutou, približne juhozápadne od Spišskej Novej Vsi.
Poloha.
Nachádza sa na východnom okraji Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Spišská Nová Ves a na katastrálnom území obce Smižany. Najbližšími sídlami sú južne situované Mlynky, juhozápadne sa nachádzajú Dedinky a Stratená, severne Hrabušice a Spišské Tomášovce, severovýchodne Smižany a Spišská Nová Ves a východne Novoveská Huta, Hnilec a Hnilčík. Vrch je čiastočne súčasťou Národného parku Slovenský raj a západná časť patrí do rovnomennej národnej prírodnej rezervácie. 
Opis.
Holý kameň leží v severovýchodnej časti planiny Geravy, na východnom okraji Slovenského raja. Severným smerom sa nachádza Zadný Turník () a Jabloň (), východným Dubnica (), Malý Muráň (), Hýľ () a Haniskova (), južným Viničiar () a Kráľova hoľa () a západným Gačovská skala (), Suchý vrch (), Červená skala () a Bykárka (). Západná časť sa prudko zvažuje do rokliny Berezinec, ktorou vodu odvádza prítok Bieleho potoka, severné svahy klesajú do údolia potoka Lesnica a voda z východne sa zvažujúcej oblasti odteká potokom Holubnica do Hornádu. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu a blízkych Volovských vrchov, nezriedka však aj Branisko, Levočské vrchy, Vysoké Tatry, východnú časť Nízkych Tatier a Stolické vrchy.
Prístup.
Na vrchol nevedie značený turistický chodník, no okolím vedie: 

</doc>
<doc id="695459" url="https://sk.wikipedia.org/wiki?curid=695459" title="Eugen Hammersberg">
Eugen Hammersberg

Eugen Hammersberg (; * 14. marec 1845, Košice† 28. február 1918, Budapešť) bol uhorský právnik, poslanec uhorského snemu, sudca, generálny prokurátor Uhorska.
Životopis.
Narodil sa v šľachtickej rodine Ladislava Ganzstuckh von Hammersberg a jeho manželky Emerencie Farkassányi. Po absolvovaní košickej právnickej akadémie začal svoju kariéru na trestnom kráľovskom súde v Pešti ako koncipient. Právnické skúšky zložil v roku 1867 a stal sa sudcom v Košiciach. V roku 1872 ho zvolili za poslanca uhorského snemu za Liberálnu stranu, ktorým bol dve volebné obdobia do roku 1878. Od roku 1883 bol sudcom rôznych súdov a v roku 1891 bol vymenovaný za sudcu Kúrie (najvyššieho súdu Uhorska). V rokoch 1896 až 1899 bol generálnym prokurátorom Uhorska. Po reforme prokuratúry ho cisár František Jozef I. v roku 1899 vymenoval za prvého kráľovského prokurátora Uhorska (ktorý plnil úlohy generálneho prokurátora). V roku 1902 odišiel do dôchodku.

</doc>
<doc id="695460" url="https://sk.wikipedia.org/wiki?curid=695460" title="Letisko Melilla">
Letisko Melilla

Letisko Melilla (; IATA: MLN, ICAO: GEML), sa nachádza juhozápadne od Melilly, španielskej enklávy na pobreží Maroka.
História.
Letisko slávnostne otvoril 31. júla 1969 minister letectva José Lacalle Larraga, aby natrvalo nahradilo letisko Tauima.

</doc>
<doc id="695463" url="https://sk.wikipedia.org/wiki?curid=695463" title="Ján de Brébeuf">
Ján de Brébeuf

Svätý Ján de Brébeuf ( * 25. marec 1593, Condé-sur-Vire, Francúzsko† 16. marec 1649, Saint-Ignace) bol francúzsky jezuitský kňaz, misionár v Novom Francúzsku (dnes Spojené štáty americké a Kanada) a mučeník.
Pre svoju mučenícku smrť bol kanonizovaný v roku 1930. Liturgicky si ho Rímskokatolícka cirkev pripomína 16. marca.
Život.
Detstvo.
Presné miesto narodenia Jána de Brébeufa nie je s určitosťou známe. Narodil sa v Bayeux alebo pravdepodobnejšie v Condé-sur-Vire, kde sa nachádzalo panstvo jeho rodičov Gillesa II. de Brébeuf, potomka starobylého šľachtického rodu, a jeho manželky Márie Le Dragon.
Pokiaľ ide o deň narodenia, ide pravdepodobne o 14. alebo 24. marec 1593, no niektorí životopisci sa prikláňajú aj k roku 1592. Vo Všeobecnom archíve Spoločnosti Ježišovej v Ríme sa však uvádza: "Joannes de Brebeuf, natus in oppide Condaei, 25. martii an. 1593".
Misionár v Novom Francúzsku.
Ján de Brébeuf vstúpil k jezuitom v roku 1617. Vtedy skladal sľub, že sa nikdy nebude vyhýbať mučeníckej smrti. Zdravotné problémy v dvadsiatich ôsmich rokoch mu zabránili získať rozsiahle teologické vedomosti. Za kňaza bol vysvätený vo februári 1622. Keď bol tretí rok profesorom jezuitského kolégia v Rouene, bol poslaný medzi prvými jezuitskými kňazmi do Kanady, aby obrátil domorodých Američanov. Z Dieppe odišiel v apríli 1625 spolu s Charlesom Lalemantom a Enemondom Massém. Do Nového Francúzska dorazili 19. júna 1625.
Brébeuf prekonal averziu osadníkov voči jezuitom a usadil sa pri rieke Saint-Charles v dnešnom Quebecu. Išlo o presne to isté miesto, kde táboril Jacques Cartier. Brébeuf si osvojil indiánsky spôsob života – nocoval v teepee, kde trávil zimu. Na jar sa vydal s Indiánmi na cestu dlhú viac ako 1 000 km. Dňa 19. júla 1629 sa po odovzdaní kolónie Angličanom vrátil do Francúzska. O štyri roky neskôr odišiel 23. marca 1633 do Kanady po tom, ako boli územia prinavrátené Francúzsku mierovou zmluvou s Angličanmi uzatvorenou v roku 1632.
Hneď ako prišiel, pokúsil sa vrátiť k Huronskému jazeru, ale domorodí Američania ho tam odmietli vziať. Nasledujúci rok sa mu podarilo splniť svoje staré poslanie. V roku 1640 sa neúspešne pokúsil evanjelizovať Neutrálov, kmeň severne od Erizejského jazera. Jezuiti boli porazení a ich kaplnka zničená. Zároveň sa mu nedarilo obracať miestne obyvateľstvo na kresťanskú vieru.
V roku 1642 bol poslaný do Quebecu, kde mal na starosti Indiánov z rezervácie Sillery. V čase vrcholiaceho konfliktu medzi kmeňmi Irokézov a Hurónov s ich spojencami misionármi sa mu po dvoch neúspešných pokusoch podarilo preniknúť na hurónske územie. Irokézovia však hatali obchodné cesty a dochádzalo k početnému krviprelievaniu. Hoci Irokézovia uzavreli mier s Francúzmi, ich vojna s Hurónmi pokračovala. Po ich drastickom znížení zaútočili Irokézovia 4. júla 1648 na stanovištia misionárov v Saint-Joseph a Saint-Michel. Zajali vyše 700 ľudí a mnohých obyvateľov zabili, vrátane pátra sv. Antona Daniela.
Mučenie a smrť.
Dňa 16. marca 1649 bol Ján de Brébeuf zajatý, keď na Saint-Joseph a Saint-Michel zaútočilo asi 1 000 Irokézov. Ján namiesto úteku radšej zostal so svojimi nasledovníkmi. Irokézovia ho odvliekli do hurónskej dediny Saint-Ignace, kde ho privítala spŕška kameňov. Tam ho aj zbili a priviazali k mučiarskemu kolu. Parodujúc krst mu na hlavu liali vriacu vodu. Okolo krku mu prevliekli náhrdelník z rozpálených tomahawkových sekier a do hrdla a konečníka mu zatlačili rozžeravené železo. Upálili ho zaživa a jeho telo rozrezali nožmi. Po jeho smrti mu vytrhli srdce a zjedli ho. Rituál jedenia srdca bol totiž spôsob, ako si privlastniť silu nepriateľa.
V diele "Spisy v Hurónii" spomínajú, že bolo zvykom, že Irokézovia obeť okamžite zabili, ak začala plakať alebo kričať. Toto naznačuje, že Ján de Brébeuf nikdy nepodľahol bolesti. Počas týchto dvoch dní sa modlil za svojich tyranov a neustále povzbudzoval ostatných misionárov. Zároveň nechcel, aby si domorodé obyvateľstvo myslelo, že sú kresťania slabosi. Medzi ďalšími mučeníkmi bol aj svätý Gabriel Lalemant.
V roku 1954, počas vykopávok na mieste Sainte-Marie-au-pays-des-Hurons, páter Denis Hegarty S. J., jeden z kňazov slúžiacich vo svätyni, objavil v indiánskej kaplnke olovenú tabuľku. Nápis na nej znie: "Otec Ján de Brebeuf upálený Irokézmi 17. marca 1649".
Etnografická a spisovateľská činnosť.
Brébeuf bol aj etnograf a spisovateľ. Medzi jeho spisy, z ktorých mnohé sú stratené, patrí slovník, gramatika a katechizmus v hurónskom jazyku, ako aj početné listy a duchovný denník. Keďže žil u Hurónov pätnásť rokov, začal sa zaujímať o ich spôsoby a zvyky. Jeho denníky tak patria medzi najcennejšie zdroje o živote tohto kmeňa. Pripisuje sa mu napísanie najstaršej kanadskej vianočnej koledy "Ježiš Ahatonhia" v jazyku Wendat.
Misijná činnosť jezuitov negatívne zasiahla zdravie indiánskych kmeňov, ktoré neboli pripravené na bežné európske choroby ako kiahne, chrípku alebo úplavicu.
Uctievanie.
Za blahorečeného bol vyhlásený 21. júna 1925 pápežom Piom XI. O päť rokov neskôr ho 29. júna 1930 ten istý pápež vyhlásil za svätého.
Rímske martyrológium uvádza spomienku na neho na 16. marca. V cirkvi je slávený spolu so svojimi spolumučeníkmi 19. októbra ako tzv. Indiánski misionári.
Keďže v Kanade ho od roku 1940 uctievajú ako ďalšieho zo svojich národných patrónov, pripomínajú si ho 26. septembra ako slávnosť. V Kanade je pripomínaný v kanadskej svätyni mučeníkov v Midlande. Tam je vo svätyni vystavené jeho telo a pred budovou sa nachádza jeho socha.
Relikvia.
Malá relikvia Jána de Brébeufa bola umiestnená v Rrelikviári na oltári pred sochou Krista v bazilike-katedrále Notre-Dame de Québec (vľavo od hlavného oltára pri Svätej bráne) spolu s ďalšími relikviami ostatných kanadských mučeníkov, svätých a blahoslavených.

</doc>
<doc id="695465" url="https://sk.wikipedia.org/wiki?curid=695465" title="Jean de Brebeuf">
Jean de Brebeuf



</doc>
<doc id="695467" url="https://sk.wikipedia.org/wiki?curid=695467" title="Timo Kivinen">
Timo Kivinen

Generál Timo Pekka Kivinen (* 8. december 1959, Lappeenranta) je fínsky generál, od augusta 2019 náčelník generálneho štábu Fínskych ozbrojených síl.
Životopis.
Do Fínskej armády vstúpil v roku 1979. Do roku 1982 študoval na Vojenskej akadémii. V tom istom roku bol povýšený na poručíka.
Na začiatku svojej kariéry slúžil hlavne v ľahkej pechote. V roku 1984 sa stal nadporučíkom a v roku 1989 kapitánom.
V rokoch 1997 až 1998 ako major pôsobil ako zástupca veliteľa práporu misie SFOR v Bosne a Hercegovine. Následne bol vojenským attaché v Budapešti s akreditáciou pre Rakúsko a Ukrajinu. V rokoch 2001 až 2004 velil pluku (Utti Jaeger) a bol povýšený na plukovníka. Neskôr pôsobil na Národnej univerzite obrany.
V roku 2010 bol vymenovaný za brigádneho generála a stal sa veliteľom Brigády Karelia. Do hodnosti generálmajor bol povýšený v roku 2014 a od roku 2015 bol zástupcom náčelníka štábu pre stratégiu. V roku 2016 bol povýšený na generálporučíka. Od roku 2017 bol Obranného veliteľstva. K 1. augustu 2018 sa stal náčelníkom generálneho štábu Fínskych ozbrojených síl a bol povýšený do hodnosti generál.

</doc>
<doc id="695473" url="https://sk.wikipedia.org/wiki?curid=695473" title="IPhone 14">
IPhone 14

 iPhone 14 a iPhone 14 Plus sú smartfóny, ktoré boli navrhnuté, vyvinuté a sú predávané spoločnosťou Apple. V súčasnosti sú jednými z modelov šestnástej generácie telefónov iPhone. Ide o nástupcov modelov iPhone 13 a 13 mini. Modely boli oznámené spolu s drahšími modelmi iPhone 14 Pro a Pro Max 7. septembra 2022 v Divadle Steva Jobsa v Apple Parku, výkonným riaditeľom spoločnosti Apple, Timom Cookom. Predobjednávky na iPhone 14 a iPhone 14 Plus sa začali 9. septembra 2022, iPhone 14 bol vo väčšine krajín k dispozícii 16. septembra 2022 a iPhone 14 Plus 7. októbra 2022.
Charakteristika.
iPhone 14 sa veľmi podobá iPhonu 13. Telefóny však disponujú niektorými rozdielmi, napríklad väčšími zadnými kamerami oproti IPhone 13. Snímač Face ID v hornej časti obrazovky je na iPhone 14 rovnako veľký ako na iPhone 13. Kryty z iPhone 13 opäť nie sú kompatibilné s krytmi na iPhone 14.
iPhone 14 a 14 Plus sú dostupné v šiestich farbách: Midnight (tmavosivá), Starlight (biela), Product Red (červená), modrá, fialová a žltá.
iPhone 14 a iPhone 14 Plus využívajú čip A15 Bionic navrhnutý spoločnosťou Apple. Sú vybavené 6-jadrovým CPU, 5-jadrovým GPU a 16-jadrovým systémom Neural Engine; iPhone 14 má rovnaký čip ako iPhone 13, okrem GPU, ktoré je 5-jadrové ako u iPhone 13 Pro.
Displej.
iPhone 14 má 6,1-palcový (15 cm) displej s technológiou Super Retina XDR OLED s rozlíšením 2532 × 1170 pixelov a hustotou pixelov približne 460 PPI s obnovovacou frekvenciou 60 Hz. iPhone 14 Plus má 6,7-palcový (17 cm) displej s technológiou Super Retina XDR OLED s rozlíšením 2778 × 1284 pixelov a hustotou pixelov približne 458 PPI s obnovovacou frekvenciou 60 Hz.
Kamery.
iPhone 14 a 14 Plus sú vybavené rovnakým systémom s tromi kamerami: jedna predná kamera a dve zadné kamery: širokouhlá a ultraširoká. Zadné fotoaparáty obsahujú väčšie snímače pre väčší zber svetla s optickou stabilizáciou obrazu (). Modul fotoaparátu na zadnej strane je usporiadaný diagonálne, aby sa do šasi zmestili väčšie snímače. Bola pridaná technológia Photonic Engine, ktorá zachytí ešte viac svetla. Okrem toho bol pridaný aj akčný režim.

</doc>
<doc id="695474" url="https://sk.wikipedia.org/wiki?curid=695474" title="Kościuszkovo povstanie">
Kościuszkovo povstanie

Kościuszkovo povstanie () bolo poľské národné povstanie proti Rusku a Pruskému kráľovstvu v roku 1794. Okrem iného zahŕňalo aj povstania vo Varšave, Vilniuse, Kurónsku, Veľkopoľsku a niekoľko ďalších.
Povstanie malo svoju predohru. Dňa 12. marca 1794, keď generál Antoni Jozef Madaliński vyrazil z Ostrołęky smerom na Krakov. Formálne začalo 24. marca 1794, keď Tadeusz Kościuszko, veterán kontinentálnej armády v americkej vojne za nezávislosť, vyhlásil všeobecné povstanie v prejave na krakovskom námestí a prevzal právomoci hlavného veliteľa všetkých poľských síl. Kosciuszkov zbor toho dňa vypochodoval smerom na Kielce. Povstanie skončilo sa 16. novembra 1794, keď posledné povstalecké jednotky kapitulovali pred Rusmi v Radošiciach. Sporadické boje pokračovali ešte do polovice decembra.
Vývoj.
Po porážke v poľsko-ruskej vojne v roku 1792 obsadili územie Veľkopoľska ruské vojská. Znamenalo to koniec Ústavy z 3. mája 1971 a ruské jednotky vo veľkom rabovali, čo bolo spojené s politickými represiami. Došlo k hospodárskemu a finančnému kolapsu štátu. Zrútilo sa sedem najväčších varšavských bánk. Ceny potravín boli čoraz vyššie. Bola zavedená cenzúra a zákaz vyjadrovať názory kritické voči vláde Targovskej konfederácie a Kataríny II. a jej vojenským a civilným podžupanom. Proreformná tlač bola potlačená. V kníhkupectvách sa zverejnil súpis zakázaných kníh. Kultúrne kontakty so západnou Európou boli prerušené. Francúzsky veľvyslanec Marie Louis Descorches bol nútený opustiť hlavné mesto a polícia potláčala každý náznak sympatií k Francúzskej revolúcii. Poľská spoločnosť v reakcii uskutočnila spoločenský bojkot Rusov – napríklad veliteľ ruských vojsk vo Varšave generál Michail Kachowski nemohol zorganizovať ples, pretože poľské dámy odmietli prijať pozvanie.
V roku 1793 uskutočnil Sejm v Grodne druhé delenie Poľska. V tom čase Zubovova frakcia, ktorá mala vplyv na dvore Kataríny II., presadzovala konečnú likvidáciu poľského štátu vyprovokovaním povstania. V decembri 1793 bol zástanca zachovania republiky ako protektorátu, ruský poslanec Jakob Sievers, nahradený Osipom Igelströmom. Zakázal nosenie rádu "Virtuti Militari" a zverejňovanie zákonov Grodnianskeho snemu bez ich predchádzajúcej cenzúry na ruskom veľvyslanectve. Stanislavovi II. ako novému ruskému predstaviteľovi vôbec nebol predstavený. Igelström rozšíril policajný zbor vo Varšave, na čele ktorého stál Karol Bauer. Platil si celý rad agentov, ktorí prenikali do remeselníckych kruhov, obchodov, kostolov a infiltrovali sa aj na kráľovský dvor.
Po druhom delení už Veľkopoľsko nebolo schopné samostatnej štátnej existencie a ďalšie pripojenie jej území bolo len otázkou času. Kościuszkovo povstanie bolo posledným pokusom o záchranu nezávislosti.
Sprisahanie pred povstaním.
Sprisahanie vzniklo v decembri 1792 v exile a na prelome rokov 1792/1793 na domácej pôde. Centrom predpovstaleckej emigrácie bolo Sasko (Drážďany a Lipsko), kde Ignacy Potocki, Hugo Kołłątaj a Tadeusz Kościuszko vytvorili konšpiračnú skupinu. Uznali, že je potrebné zaviesť vojenskú diktatúru a poverili ňou Kościuszka. Ako si Hugo Kołłątaj zapísal do svojho denníka:
K národnému sprisahaniu sa pridali bývalí členovia Zhromaždenia priateľov vládnej ústavy z čias štvorročného sejmu, väčšinou slobodomurári. Predstavitelia pravého krídla národného sprisahania boli stúpencami obnovy republiky z čias prijatia Ústavy 3. mája; ich cieľom bolo uskutočniť povstanie len silami armády, bez toho, aby povolali buržoáziu a roľníkov do zbrane.
Vo svojich pokynoch pre vodcov tajného sprisahania Kościuszko napísal:
Pokus o dohodu s revolučným Francúzskom.
Po zvrhnutí Ústavy 3. mája sa niektorí z emigrantov, ktorí ju podporovali, usadili v Lipsku, kde Marie Louis Descorches viedol vytvorenie tzv. emigračného výboru. "Raison d'etat" ich nútil hľadať pomoc vo Francúzsku bez ohľadu na ich názor na jakobínov a ich vládu, takže začiatkom roku 1793 výbor vyslal Tadeáša Kosciuszka na tajnú misiu do Paríža, aby francúzskej vláde predložil plán na vyvolanie revolúcie v Poľsku s francúzskou pomocou a začatie vojny s Ruskom, Rakúskom a Pruskom.
Počas cesty cez Belgicko sa Kościuszko stretol s generálom Charlesom Françoisom Dumouriezom, ktorého oboznámil s plánmi na povstanie v Poľsku. Dumouriez, ktorý sa naďalej spolčoval s Rakúšanmi, im odovzdal plány; tí ich odovzdali Rusom.
Začiatkom februára 1794 prišiel Francois Barss do Paríža, aby obnovil svoj pokus o získanie pomoci z Francúzska. Oficiálna odpoveď znela:
Prepuknutie.
Dňa 11. septembra 1793 sa Kościuszko stretol so zástupcami národného sprisahania v Podgórze pri Krakove, kde prerokoval plány priebehu povstania. Stála rada 11. februára 1794 posúdila nótu ruského vyslanca, ktorá podmieňovala záruku zahraničnej pôžičky znížením stavu armády. Plány na redukciu armády vypracovali generál Jan August Cichocki a generál Jan Henryk Dąbrowski. Vo februári 1794 Stála rada schválila nové štáby korunnej armády a armády Litovského veľkokniežatstva. Stála rada sa 21. februára 1794 na žiadosť ruského vyslanca Osipa Igelströma rozhodla znížiť stav armády o polovicu a násilne naverbovať tých, ktorí boli vyradní, do ruskej a pruskej armády. To bola jasná provokácia, ktorá spôsobila vypuknutie povstania.
Dňa 12. marca 1794 generál Antoni Józef Madaliński odmietol zníženie stavu 1. veľkopoľskej národnej jazdeckej brigády a na jej čele vyrazil z Ostrołęky smerom na Krakov.
Za oficiálny dátum začiatku povstania sa napriek tomu považuje 24. marec 1794. Po inštruktáži dôstojníkov krakovskej posádky sa Tadeusz Kościuszko a Józef Wodzicki vybrali na svätú omšu do kapucínskeho kostola, po ktorej položili svoje šable k oltáru v loretánskom dome. Následne prisahali, že sú pripravení položiť život za obranu vlasti.
Okolo 10.00 h sa na hlavnom krakovskom námestí objavil Tadeusz Kościuszko, po ktorom bola prečítaná reč a Kościuszko zložil prísahu:
Akt povstania udelil Kościuszkovi titul najvyššieho veliteľa národných ozbrojených síl a zveril mu do rúk úplnú moc. Hlavným problémom sa stalo rozšírenie dovtedy málo početnej povstaleckej armády. Kościuszko mal k dispozícii jeden prápor pluku II (Wodzicki), jeden pluku III (Czapski) s celkovým počtom 800 mužov a brigádu Manzet (10 eskadrón). V tom čase sa ku Krakovu blížil brigadier Madaliński so svojou predtým vzbúrenou brigádou, ktorá mala až 1000 koní, a približovali sa ďalšie tri prápory III. a VI. pluku. Tieto jednotky, spolu až 4 000 mužov, predstavovali v čase vypuknutia povstania jedinú aktívnu povstaleckú silu.
Kościuszko vydal všeobecný rozkaz, podľa ktorého mal byť na každých päť domov vystrojený peší regrút, vybavený puškou, bodákom alebo sekerou, a na každých 50 jeden konský regrút. Okrem odvodu sa do armády hlásili aj dobrovoľníci, ktorí boli posielaní k delostrelectvu, ženijným jednotkám a peším streleckým útvarom. Kościuszko zaviedol službu v domobrane pre mužov vo veku 18-28 rokov, ktorí sa nemohli zaradiť do pravidelnej armády. Z domobrany sa v mestách vytvárali prápory, ktoré spolupracovali s pravidelnou armádou a niekedy aj s pešími plukmi. Odvody však prebiehali s nevôľou a očakávaný počet 10 000 vojakov sa v krakovskom vojvodstve nedosiahol. Veľké ťažkosti boli aj s výzbrojou, preto sa začali formovať kosecké oddiely vyzbrojené pikami a jazdeckými kosami.
Časový priebeh povstania.
12. marca 1794 Antoni Madaliński odmietol zredukovať Prvú veľkopoľskú jazdeckú brigádu a viedol ju z Ostrołęky smerom na Krakov.
24. marca bolo na krakovskom námestí vyhlásené povstanie, pričom za hlavu povstania bol vymenovaný Tadeusz Kościuszko. Kościuszko verejne zložil prísahu na námestí.
24. marca Kosciuszkov zbor pochodoval smerom na Kielce.
4. apríla pri Racławiciach povstalecká armáda vedená samotným Kościuszkom vybojovala víťaznú bitku proti ruskej armáde, ktorej velil generálmajor Alexander Tormasov. Z vojenského hľadiska bolo víťazstvo pri Raclaviciach len epizódou poľsko-ruskej vojny a nebolo plne využité. Kościuszkovi sa nepodarilo rozbiť zbor Fiodora Denisova a vyčistiť Malopoľsko od ruských vojsk. Morálny význam bitky bol však oveľa dôležitejší – Poliaci získali vieru v možnosť víťazstva a povstanie sa rozšírilo do ďalších regiónov krajiny.
5. apríla v tábore pri Słomnikach Kościuszko oznámil poľskému národu správu o víťazstve pri Racławiciach.
6. apríla si Kościuszko rozložil tábor pri Bosutowe a k povstaniu sa pripojila aj Rusínske vojvodstvo.
7. apríla bolo do Krakova privezených 12 ruských diel ukoristených v Racławiciach.
8. apríla vymenoval Kościuszko Bartosza Głowackého za práporčíka krakovského granátnického pluku.
16. apríla bol v Šiauliai v Žmudi vyhlásený zákon o povstaní v Litovskom veľkovojvodstve.
17. apríla vypuklo Varšavské povstanie. Varšavská pospolitosť pod vedením Jana Kilińského vyhnala ruskú posádku z hlavného mesta. Ruské veľvyslanectvo bolo napadnuté a materiály dokazujúce, že poprední politickí predstavitelia poberali ruské platy, boli zhabané. Ignacy Wyssogota Zakrzewski sa postavil na čelo hlavného mesta.
18. apríla v tábore pri Bosutowe Kościuszko vydal proklamáciu v prospech roľníkov za oslobodenie od poddanstva a humánne zaobchádzanie s nimi.
19. apríla bola vo Varšave vytvorená Dočasná rada.
23. apríla vypuklo vo Vilniuse povstanie, ktoré viedol Jakub Jasiński. Bol vyhlásený zákon o povstaní litovského národa. Povstanie bolo úspešné. Počas udalostí vo Vilniuse boli zabití 3 Poliaci a 20 Rusov. Mnoho ruských vojnových zajatcov bolo zajatých a zhromaždených v kostole svätého Kazimíra vo Vilniuse.
24. apríla bol vo Varšave založený Poľský jakobínsky klub.
24. apríla bola vo Vilniuse zriadená Najvyššia litovská vládna rada.
25. apríla bol vo Vilniuse súdený a verejne obesený litovský veľkovojvoda Szymon Marcin Kossakowski. Kościuszko sa utáboril v Igołomi.
30. apríla sandomierska šľachta v Novom Korczyne oznámila, že sa pridala k povstaniu.
3. mája vymenovala Najvyššia vládna rada generála Jakuba Jasińského za vrchného veliteľa litovskej armády. Katarína II. vymenovala Nikolaja Repnina za hlavného veliteľa ruských vojsk vyslaných na potlačenie povstania.
5. mája si Kościuszko postavil opevnený tábor pri Połanci. V tábore hlavný veliteľ očakával príchod Veľkopoľskej divízie a Volynskej divízie, ktorej na žiadosť vojakov velil podplukovník Jan Grochowski (spolu asi 6600 vojakov). Po spojení s divíziami Grochowského plánoval Kościuszko rozbiť zbor ruských vojsk, ktorému velil generál Fiodor Denisov. Denisov sa zasa snažil zabrániť spojeniu poľskej armády. 13. mája Rusi zaútočili na Kościuszkovu armádu pri Połanci, ale boli odrazení. Obe armády sa naďalej navzájom pozorovali.
7. mája Kościuszko vydal v Połanci univerzál, ktorý upravoval pozemkové povinnosti roľníkov a zabezpečoval im účinnú štátnu starostlivosť, bezpečnosť majetku a spravodlivosť v poriadkových komisiách. Tento zákon, známy ako "Połaniec uniwersał", zavŕšil množstvo dekrétov a proklamácií, ktoré Kościuszko vydal v roľníckych záležitostiach od začiatku povstania.
8. mája došlo vo Varšave k nepokojom prostého ľudu.
9. mája boli vo Varšave verejne obesení vodcovia Targowice, ktorých trestný súd odsúdil na smrť: livonský biskup Józef Kazimierz Kossakowski, veľký hejtman koruny Piotr Ożarowski, maršal stálej rady Józef Ankwicz a poľný hejtman Litvy Józef Zabiełło.
10. mája bola vytvorená Najvyššia národná rada, povstalecká vláda.
16. mája pruský kráľ Fridrich Viliam II. oznámil, že sa zapojí do bojov. V noci divízie Jana Grochowského prekročili Vislu pri Annopole a pochodovali smerom na Połaniec. Denisov si uvedomil, že nebude môcť zabrániť pripojeniu poľskej armády, a stiahol sa do Szczekocina, kde sa zhromažďovala pruská armáda pod vedením Fridricha Viliama II.
19. mája sa Kościuszko vydal z Połanca prenasledovať Denisova.
1. júna Najvyššia národná rada zriadila Ústrednú deputáciu Litovského veľkokniežatstva.
3. júna generál Michal Wedelstedt vybojoval bitku pri Dubienke s ruskou divíziou generála Zagriažského.
6. júna sa pri Szczekocinách odohrala ďalšia bitka medzi poľskou armádou a spojenými rusko-pruskými silami Fiodora Denisova a Fridricha Wilhelma II. Po prudkých bojoch boli Poliaci nútení ustúpiť smerom k Varšave a Kościuszko bol ľahko zranený. Poľské straty boli ťažké. Padlo 2 000 vojakov. V boji zahynuli dvaja generáli: Józef Wodzicki a Jan Grochowski. Bartosz Głowacki bol smrteľne zranený.
8. júna ruský zbor generála Wilhelma Derfeldena porazil Poliakov, ktorým velil generál Józef Zajączek, v bitke pri Chelme. Prenasledovaný Derfeldenovým zborom sa Zajączek stiahol do Lublinu a odtiaľ do Varšavy.
15. júna pruská armáda obsadila Krakov, ktorému sa vzdal Ignacy Wieniawski, ktorý velil obrane mesta.
17. júna major Klemens Liberadzki začína pochod na Wolin s cieľom vyvolať tam povstanie.
26. júna sa divízie Jakuba Jasińského a Jerzyho Franciszeka Grabowského zúčastňujú bitky pri Soli so zbormi Nikolaja Zubova a Leontija Bennigsena.
27. júna v Liepāji obyvatelia Kurónska oznámili, že sa pridali k povstaniu. Cisár vo Viedni vydal edikt, ktorým nariadil vstup rakúskej armády do republiky.
28. júna boli vo Varšave obesení zradcovia; na šibenici viseli zvyšní vodcovia Targowickej konfederácie a ľudia podozriví zo zrady.
30. júna vstúpil rakúsky zbor do krakovského, sandomierskeho a lublinského vojvodstva.
7. júla rakúska armáda obsadila Lublin.
10. júla plukovník Walenty Kwaśniewski odrazil útok pruskej armády generála Heinricha Günthera na Kolno, pruská divízia generála Friedricha Göcklinga rozbila povstalcov Józefa Więckowského pri Rajgrodzkom jazere, divízia generála Stanisława Mokronowského sa stretla s Prusmi pri Błoniach, divízia generála Józefa Zajączka bojovala proti ruským jednotkám pri Gołkowe.
13. júla do 6. septembra obliehanie Varšavy ruskými a pruskými vojskami. Pruské vojská zablokovali hlavné mesto zo severu. Spolu s nimi bol prítomný aj kráľ Friedrich Wilhelm II. Pruská armáda mala 30 000 vojakov. Z juhu bola Varšava blokovaná ruským zborom generála Ivana Fersena. Boje prebiehali na predmestí hlavného mesta.
19. júla a 20. júla ruský zbor obliehal Vilnius. Mesto bránil generál Jerzy Franciszek Grabowski. Mal k dispozícii 350 pravidelných vojakov a asi 1 000 mešťanov vyzbrojených kosami a pikami. Ruské sily útočili na mesto pod vedením generála Bohdana Fiodoroviča Knorringa. Niektorí obyvatelia v panike utiekli za rieku Neris. Rusi obsadili zákopy, ale brány mesta sa im nepodarilo dobyť. Pri Bráne úsvitu pokračovali prudké boje. Správa o blížiacej sa poľskej pomoci prinútila Rusov k ústupu. Vilnius v ten deň nepadol. Adam Mickiewicz to opísal v diele 'Pán Tadeusz":
27. júla pruská armáda obsadila Wolu, ktorú bránil generál Józef Zajączek.
2. augusta zvíťazila divízia Karola Sierakowského nad Rusmi v bitke pri Slonime.
11. augusta zomrel prímas Michał Poniatowski.
12. augusta Vilnius kapituloval.
19. augusta – 23. augusta Kościuszko vymenoval Vojenský trestný súd, ktorého predsedom sa stal generál Józef Zajączek.
21. augusta sa k povstaniu pripojilo Veľkopoľsko, kde vypuklo Veľkopoľské povstanie.
25. augusta po prudkých bojoch Prusi obsadili Szwedzki Gorki pri Varšave, ktoré bránil knieža Józef Poniatowski. Wawrzyszew padol.
28. augusta stroskotal silný pruský útok na Považský prales, ktorý bránil Jan Henryk Dąbrowski podporovaný Kościuszkom. Bol to posledný veľký útok na poľské pozície. V priebehu bojov na predmestí Varšavy sa pruská armáda zmenšila na 18 000. Stratila takmer polovicu svojho pôvodného počtu. V noci z 5. septembra na 6. septembra ustúpili pruské a ruské vojská z Varšavy. Prusi ustúpili do Veľkého Poľska a Rusi za Pilicu.
6. septembra Rusi a Prusi ukončili obliehanie Varšavy.
11. septembra Vojenský trestný súd odsúdil na smrť chelmského biskupa Wojciecha Józefa Skarszewského.
13. septembra Kościuszko zmenil rozsudok súdu na doživotné väzenie.
17. septembra porážka divízie Karola Sierakowského v bitke pri Krupczyciach so zborom generála Alexandra Suvorova. Ruský zbor získal voľnú cestu do Brestu.
18. septembra Najvyššia národná rada rozhodla nahradiť roľnícku daň odvodom, pričom určila odvod 1 rekrúta z 10 domov a jazdeckého koňa z 50 domov.
19. septembra generál Alexander Suvorov porazil zbor Karola Sierakowského v bitke pri Terespole.
19. septembra Tadeusz Kościuszko bojoval v Siedlciach.
25. septembra do Gniezna vstúpil generál Jan Henryk Dąbrowski.
30. septembra Generál Henryk Dąbrowski porazil Prusov v bitke pri Łabiszyne.
2. októbra generál Henryk Dąbrowski obsadil Bydgoszcz.
4. októbra ruský zbor generála Ivana Fersena prekročil pravý breh Visly.
9. októbra – 10. októbra povstalecké jednotky sa sústredili v Podzamczu.
10. októbra sa odohrala bitka pri Maciejowiciach; Tadeusz Kościuszko, ktorý bol v bitke zranený, sa dostal do ruského zajatia a bol uväznený v Petropavlovskej pevnosti v Petrohrade.
12. októbra Najvyššia národná rada vyhlásila Tomasza Wawrzeckého za hlavu povstania.
14. októbra začal generál Henryk Dąbrowski ustupovať z Veľkého Poľska.
16. októbra prišiel Tomasz Wawrzecki do Varšavy a zložil prísahu ako najvyšší náčelník povstania.
19. októbra Najvyššia národná rada vymenovala na žiadosť náčelníka Tomasza Wawrzeckého vojnovú radu.
22. októbra sa ustupujúci zbor generála Henryka Dąbrowského prebil cez Bzuru.
4. novembra armády generála Alexandra Suvorova a generála Ivana Fersena postupovali na Varšavu. Po obsadení Prahy ("Praga," predmestie Varšavy) Rusi vyvraždili obyvateľstvo.
4. novembra pruská armáda obsadila Ostrolku.
5. novembra povstalecké jednotky brániace Varšavu kapitulovali.
8. novembra opustil Varšavu vodca Tomasz Wawrzecki. Rakúske vojská obsadili Radom.
9. novembra ruské vojská slávnostne vstúpili do Varšavy.
16. novembra sa pri Radošiciach uskutočnilo konečné rozpustenie povstaleckých oddielov náčelníkom Tomaszom Wawrzeckim a kapitulácia pred generálom Fiodorom Denisovom.
24. októbra Rusko, Prusko a Rakúsko uskutočnili tretie delenie Poľska. Veľkopoľsko zmizlo z mapy Európy.
16. decembra Pápež Pius VI. vydal krátky list, v ktorom odsúdil Kościuszkovo povstanie a označil ho za bezbožný čin. Jeho obsah ovplyvnil nuncius Laurentius Litta.
Dôsledky.
Povstanie sa skončilo úplnou porážkou a nasledovalo tretie delenie Poľska. Už 22. júla 1794 Katarína II. oznámila Prusku a Rakúsku, že:
Počas ôsmich mesiacov povstania poľská strana zmobilizovala do boja približne 150 000 mužov, z ktorých takmer 100 000 slúžilo v pravidelných jednotkách a 50 000 v domobrane a v spoločnom hnutí. V táboroch a v povstaleckých líniových jednotkách bolo 70 000 ľudí. Približne 20 000 povstalcov bolo vyhnaných na Sibír. Ako odmenu za potlačenie povstania dostali ruskí generáli majetky v poľských hospodárstvach alebo dostali pôdu skonfiškovanú účastníkom povstania.
Zbierka Załuskej knižnice, ktorá obsahovala 400 000 zväzkov, 20 000 rukopisov a 40 000 rytín, sa stala ruskou vojnovou korisťou a počas prevozu do Petrohradu sa rozkradla. Prišlo len 260 000 zväzkov, 11 000 rukopisov a 24 500 rytín.
Kráľ Stanislav II. pod nátlakom Ruska abdikoval koncom novembra 1795.

</doc>
<doc id="695478" url="https://sk.wikipedia.org/wiki?curid=695478" title="Natasha Power Cayer">
Natasha Power Cayer



</doc>
<doc id="695479" url="https://sk.wikipedia.org/wiki?curid=695479" title="Natasha Powerová Cayerová">
Natasha Powerová Cayerová



</doc>
<doc id="695480" url="https://sk.wikipedia.org/wiki?curid=695480" title="Falácia">
Falácia



</doc>
<doc id="695482" url="https://sk.wikipedia.org/wiki?curid=695482" title="Archív SAV">
Archív SAV



</doc>
<doc id="695483" url="https://sk.wikipedia.org/wiki?curid=695483" title="Ústredný archív SAV">
Ústredný archív SAV



</doc>
<doc id="695484" url="https://sk.wikipedia.org/wiki?curid=695484" title="Jaeden Martell">
Jaeden Martell

Jaeden Martell (* 4. január 2003, Philadelphia, Pensylvánia, USA) je americký herec.
Detstvo.
Martell sa narodil 4. januára 2003 vo Philadelphii v štáte Pensylvánia. Jeho stará mama z matkinej strany, Chisun Martell, je kórejčanka. Do ôsmich rokov žil v Južnej Philadelphii, neskôr sa presťahoval do Los Angeles.
Kariéra.
V prvých šiestich rokoch svojej kariéry, Martell používal svoje rodné meno, Lieberher. V roku 2019 začal používať rodné meno svojej matky - Martell.
Jeho prvá herecká rola bola v reklame na Hot Wheels. Jeho prvou hlavnou úlohou v celovečernom filme bol film "St. Vincent" z roku 2014, kde hral po boku Billa Murrayho. Neskôr hral vo filme "Aloha" z roku 2015. Za svoj herecký výkon vo filme "To" z roku 2017 bol filmovými kritikmi chválení. Zahral si aj v jeho pokračovaní "To Kapitola 2" z roku 2019. V rovnakom roku si zahral aj vo filme "Na nože".
V októbri 2022 stvárnil hlavnú úlohu vo filme "Telefón pana Harrigana", ktorý bol natočený na základe poviedky od Stephena Kinga.

</doc>
<doc id="695486" url="https://sk.wikipedia.org/wiki?curid=695486" title="Christina Koch">
Christina Koch



</doc>
<doc id="695487" url="https://sk.wikipedia.org/wiki?curid=695487" title="Christina Hammock">
Christina Hammock



</doc>
<doc id="695488" url="https://sk.wikipedia.org/wiki?curid=695488" title="Christina Hammock Koch">
Christina Hammock Koch



</doc>
<doc id="695489" url="https://sk.wikipedia.org/wiki?curid=695489" title="Christina H. Koch">
Christina H. Koch



</doc>
<doc id="695490" url="https://sk.wikipedia.org/wiki?curid=695490" title="Christina H. Kochová">
Christina H. Kochová



</doc>
<doc id="695491" url="https://sk.wikipedia.org/wiki?curid=695491" title="Christina Hammock Kochová">
Christina Hammock Kochová



</doc>
<doc id="695492" url="https://sk.wikipedia.org/wiki?curid=695492" title="Christina Hammocková Kochová">
Christina Hammocková Kochová



</doc>
<doc id="695493" url="https://sk.wikipedia.org/wiki?curid=695493" title="Iwona Podkościelná">
Iwona Podkościelná

Iwona Podkościelná (; * 1. jún 1988, Bychawa) je poľská cyklistka. Na Letných paralympijských hrách 2016 v Riu získala zlatú medailu.
Životopis.
Podkościelná má slabý zrak. Vyštudovala špeciálnu pedagogiku. V októbri 2016 ju prezident Poľska, vyznamenal Zlatým krížom za zásluhy (Złoty Krzyź Zasługi) pri propagácii Poľska.
Športová činnosť.
Od roku 2010 je jej pilotka Alexsandra Teclawová, svoje prvé úspechy získali v roku 2013 kedy vyhrali svetový šampionát v para cyklistike. V rokoch 2011 až 2017 bola majsterkou Poľska v tandemoch.
Paralympijské hry.
Letných paralympijských hrách 2016 v Riu získala zlatú medailu v cestných pretekoch kategórie B. Jej pilotkou bola Alexsandra Teclawová.

</doc>
<doc id="695504" url="https://sk.wikipedia.org/wiki?curid=695504" title="Hans von Euler-Chelpin">
Hans von Euler-Chelpin



</doc>
<doc id="695505" url="https://sk.wikipedia.org/wiki?curid=695505" title="Iwona Podkościelna">
Iwona Podkościelna



</doc>
<doc id="695509" url="https://sk.wikipedia.org/wiki?curid=695509" title="MILAN">
MILAN

MILAN (Missile d'Infanterie Léger Antichar) je francúzsko-nemecká protitanková zbraň druhej generácie. MILAN sa dostal do výzbroje asi 40 krajín, vrátane mnohých členov NATO. Má za sebou aj rad bojových nasadení, kde sa ukázalo, že je veľmi efektívny.
Vývoj.
S konštrukciou zbrane MILAN sa začalo už v roku 1962 v spoločnej francúzsko-nemeckej spoločnosti Euromissile. Vojskové skúšky boli zavŕšené v roku 1972, sériová výroba aj prijatie do služby celého systému MILAN prebehli v roku 1973.
Odhaduje sa, že od 70. rokov 20. storočia bolo vyrobených 360 000 rakiet MILAN. Ako protitanková strela druhej generácie sa MILAN tešil bezprecedentnému celosvetovému úspechu a jeho výrobca MBDA sa snažil neustále túto zbraň vylepšovať. Počas 80-tych rokov boli MILANY použité vo vojne o Falklandy, angolskej občianskej vojne, libanonskej občianskej vojne, iránsko-irackej vojne a sovietskej intervencii v Afganistane. Úspech systému MILAN inšpiroval viaceré krajiny a predpokladá sa, že podnietil vývoj sovietskych 9K111 Fagot a 9K113 Konkurs alebo čínskeho HJ-8.
Charakteristika.
Protitankovú zbraň MILAN môže prenášať jeden vojak, ale jej obsluhu štandardne tvoria dvaja vojaci. Strelec, ktorý iniciuje zameriavací systém a po výstrele rakety v ňom drží cieľ. Pomocník väčšinou nesie dve strely, aby sa dala streľba zopakovať. Vycvičená obsluha zvládne vypáliť aj trikrát za minútu. Hoci je štandardne systém prenosný, často býva namontovaný aj na rôzne obrnené vozidlá (Panhard VBL, VAB APC a AMX-10P).
Po výstrele z tubusu sa z letiaceho telesa rakety vysunú stabilizačné krídelká. Strela letí asi pol metra nad priamkou viditeľnosti medzi zameriavacím systémom a cieľom, aby do ničoho nenarazila. Používa poloautomatický navádzací systém s riadením po drôte. Systém sleduje strelu, ktorá má v zadnej časti infračervený alebo elektronický žiarič. Z jednotky, v ktorej operátor drží zameraný cieľ, potom po rýchlo sa odvíjajúcom tenkom drôte dostáva príkazy na let. Vďaka drôtu nemôže byť rušená elektronicky ani svetlicami. Avšak po celú dobu letu sa strelec nesmie pohnúť z miesta. 
Varianty.
MILAN 1 - prvý model tohto zbraňového systému, ktorý sa začal vyrábať v roku 1972. Mal rakety kalibru 103 milimetrov, ktoré dokázali preraziť až 350 mm valcovaného homogénneho panciera .
MILAN 2 - druhá verzia, ktorá sa vyrábala od roku 1984. Kaliber rakety sa zväčšil na 115 milimetrov a bol pridaný dištančný zapaľovač. Dokázala preraziť 550 mm valcovaného homogénneho panciera a vyradiť tak tanky druhej generácie a väčšinu ľahko obrnených vozidiel.
MILAN 2T - vylepšená verzia, ktorej raketa bola vybavená tandemovou hlavicou. Prvá kumulatívna nálož kalibru 30 mm na špici slúži na iniciáciu reaktívneho pancierovania a až potom vybuchuje hlavná 115mm kumulatívnu nálož, ktorá potom prebíja obnažený pancier (dokáže preraziť až 880 mm valcovaného homogénneho panciera za reaktívnym pancierovaním). Zariadenie je 1,2 metra dlhé a jeho hmotnosť je 16,4 kilogramu. Samotná strela váži v poslednej verzii 7,1 kilogramu. MILAN 2T sa vyrába od roku 1991. Všetky verzie až po model MILAN 2T môžu byť vystrelené minimálne zo vzdialenosti 400 metrov a maximálny dolet majú 2 000 metrov. Rýchlosť strely je 200 m/s.
MILAN 3 - súčasná verzia, ktorá má odpaľovaciu a navádzaciu jednotku umiestnenú na statíve, aby bola pri streľbe stabilná. Nevýhodou starších verzií MILANu je, že neboli odolné voči infračerveným rušičom, ako je napr. ruský systém Štora. Posledné verzie striel sú ale oveľa odolnejšie aj voči tomuto typu rušenia. Raketa má kaliber 125 mm a tandemovú hlavicu na prekonanie reaktívneho panciera. Najnovšie modely tak zvládajú preraziť až 1000 milimetrov RHAe, a sú teda pre ruské tanky jednoznačne smrteľné. Modernizované strely používané v systéme MILAN 3 dnes majú hmotnosť 7,3 kg, celý nový systém váži 25,5 kg, má už vyriešený minimálny dostrel. Ten je znížený na hodnotu 25 metrov (hlavne na boj v mestskej zástavbe) a maximálny dolet rakety sa udáva stále v rozmedzí 1850-2000 metrov. Má modifikované odpaľovacie zariadenie s laserovým zameriavačom so zvýšenou odolnosťou voči rušeniu. Ako účinné zariadenie proti rušičkám bola aj inštalácia nového infračerveného stroboskopu so xenónovou infračervenou pulznou výbojkou namiesto klasickej infračervenej stopovky v zadnej časti strely. Vyrába sa od roku 1996.
MILAN ER - modernizácia systému MILAN 3, ktorá sa vyznačuje doletom až 3 km. Je tiež vybavená novým odpaľovacím zariadením s denným/nočným zameriavačom. Vyrába sa od roku 2007.
Nasadenie.
Čadsko-líbyjský konflikt.
V rokoch 1978 až 1987 prebehla v Čade séria líbyjských intervencií. Čad mal podporu francúzskej vlády, ktorá mu dodala protitankové strely MILAN.
MILAN bol prvou z pechotných protitankových zbraní, ktoré vážne začali spochybňovať dominanciu tanku na bojisku. Počas bojov v Čade v roku 1987 dokázalo 12 čadských systémov MILAN, namontovaných na ľahkých nákladných automobiloch Toyota, zničiť viac ako 60 líbyjských tankov T-55 a T-62.

</doc>
<doc id="695510" url="https://sk.wikipedia.org/wiki?curid=695510" title="Úsudok (vyvodzovanie záveru)">
Úsudok (vyvodzovanie záveru)

Úsudok (iné názvy: logický úsudok, sylogizmus , inferencia, argument; zastarano: "záverka" [alebo "záverok"] , "rozsudok"; lat. ratiocinatio, ratio(cinium), syllogismus, illatio, conclusio, dianoia, discursus; nem. Schluss; angl. inference, reasoning, argument) je logická operácia, myšlienkový postup, pri ktorom sa z jedného alebo niekoľkých súdov (premís úsudku) vyvodzuje nový súd (záver alebo dôsledok), ktorý logicky vyplýva z premís podľa nejakého logického pravidla (tzv. pravidla vyvodzovania). Je to teda výsledok (logického) usudzovania. 

</doc>
<doc id="695511" url="https://sk.wikipedia.org/wiki?curid=695511" title="Rozsudok (rozlišovacia stránka)">
Rozsudok (rozlišovacia stránka)

Rozsudok môže byť:

</doc>
<doc id="695512" url="https://sk.wikipedia.org/wiki?curid=695512" title="Úsud">
Úsud



</doc>
<doc id="695513" url="https://sk.wikipedia.org/wiki?curid=695513" title="František Xavier Bianchi">
František Xavier Bianchi

František Xavier Mária Bianchi C.R.S.P. (, vyslovuj [bianki]) (* 2. december 1743, Arpino, Pápežský štát† 31. január 1815, Neapol, Neapolské kráľovstvo) bol taliansky barnabitský kňaz a významný učenec, ktorý si počas svojho života získal povesť svätosti aj vďaka svojej oddanosti svojim študentom a chudobným z Neapola. Katolíckou cirkvou bol vyhlásený za svätého a dostal aj titul "apoštol Neapola".
Život.
Skorý život.
Bianchi sa narodil v milujúcej a zbožnej rodine 2. decembra 1743 v Arpine v regióne Lazio, ktorý bol vtedy súčasťou pápežských štátov (dnešné Taliansko). Jeho matka ho naučila starať sa o chudobných v ich okolí a dala mu príklad tým, že v rodinnom dome zriadila malú ordináciu, kde opatrovala až 16 ľudí v núdzi naraz. Napriek tomu mal ďaleko od štandardného zbožného dieťaťa. Neskôr sa priznal, ako príležitostne ukradol peniaze od svojich rodičov.
To, čo zmenilo Bianchiho život, bolo pomalé a pevné odhodlanie podmaniť si vlastnú vôľu. Ako rástol, cítil, že by mohol mať náboženské povolanie. Napriek vlastnej viere sa jeho rodičia tomuto kroku spočiatku bránili. Výsledkom bolo, že ako 15-ročný bol zapísaný do nižšieho seminára v Nole a zároveň začal študovať právo na Neapolskej univerzite. V tomto období sa dostal pod duchovné vedenie učiteľa morálky Alfonza de Ligouri, zakladateľa redemptoristov. Keď v roku 1762 dokončil seminár, jeho rodičia ustúpili vo svojom odpore voči jeho ďalšej kariére v Cirkvi. Alfonz de Ligouri mu odporučil, aby vstúpil do barnabitského rádu.
Barnabite.
Rád rehoľných klerikov sv. Pavla (tzv. barnabiti) prijal Bianchiho do svojho noviciátu v Zagarole v tom istom roku a nasledujúci rok zložil rehoľné sľuby ako člen rádu. Potom bol poslaný študovať filozofiu a teológiu, najprv do Maceraty, neskôr do Ríma a Neapola, kde bol v roku 1767 vysvätený za kňaza. Pred vysvätením vyučoval na barnabitskom kolégiu vo svojom rodnom meste. Okamžite bol vymenovaný za predstaveného kolégia "Santa Maria in Cosmedin" v Portanove. Tento úrad zastával 12 rokov.
Jeho nadriadení potom Bianchiho pridelili do barnabitského kláštora pri kostole Santa Maria di Caravaggio v Neapole, kde mal stráviť zvyšok svojho života. V roku 1778 bol vymenovaný za profesora na Univerzite Regia (dnes Univerzita v Palerme), ako aj za člena Kráľovskej akadémie vied a listov Pápežskej cirkevnej akadémie. Napriek mnohým akademickým poctám a hrdosti na miesto v Ráde v ňom jeho kolegovia Barnabiti videli aj inú stránku. Bianchi sa stal známym pre asketický spôsob života spojený s hlbokým kontemplatívnym modlitebným životom a neustálym záujmom o chudobných z miest, kde žil. Veľa hodín trávil spovedaním a bol vyhľadávaným spovedníkom. Pre tento horlivý prístup si už u vtedajších ľudí vyslúžil prímenie "apoštol Neapola."
Bianchi sa stal súčasťou okruhu významných náboženských osobností žijúcich v tej dobe v Neapole. Stal sa duchovným vodcom a spovedníkom svätej Márie Františky od piatich rán, františkánskej terciárky, ktorá žila v jednej z najnebezpečnejších štvrtí mesta. Medzi ďalšie vtedajšie duchovné osobnosti, s ktorými bol v kontakte, boli Placido Baccher, Marián Arciero, jeho barnabitský kolega a študent Francesco Maria Castelli, Giovanni Battista Jossa a Agnello Coppola. Často komunikoval so sv. Vincentom Romanom, ako aj s kráľom Karolom Emanuelom IV. zo Sardínie a jeho neterou, princeznou Máriou Klotildou Savojskou, ktorá vtedy žila v exile v Neapole.
Náboženská extáza a choroba.
Bianchiho život sa zmenil v roku 1800, keď na Turíce upadol do stavu náboženskej extázy pri modlitbe pred vystavenou Najsvätejšou sviatosťou. Krátko na to sa u neho prejavila choroba, ktorá mu spôsobila skrútené nohy a otvorené rany po zvyšok jeho života. Počas posledných troch rokov svojho života naďalej denne predsedal svätej omši, napriek agónii zo státia. Keďže bol väčšinu času pripútaný na lôžko, využil ho na ešte hlbšie prehĺbenie svojho duchovného života.
Bianchi sa tiež začal triasť a zažíval obrovské búšenie srdca vždy, keď sa modlil, podobným spôsobom, aký zažil pred dvoma storočiami svätý Filip Neri. Terciárka Mária Františka poznamenala, že „"máme dvoch Filipov, jedného bieleho a jedného čierneho“", čím narážala na slovnú hračku o význame ich priezvisk v taliančine.
Bianchi stále žil v barnabitskom kláštore v Neapole, až kým nebol v roku 1809 zatvorený v rámci rušenia všetkých kláštorov a náboženských domov v Neapolskom kráľovstve. Mohol zostať v meste až do svojej smrti v posledný deň januára 1815.
Uctievanie.
Bianchi bol vyhlásený za blahoslaveného 22. januára 1893 pápežom Levom XIII., ktorý ho zároveň vyhlásil za „apoštola Neapola“. Neskôr bol kanonizovaný 21. októbra 1951 pápežom Piom XII.
Jeho pozostatky sú uložené v kostole Santa Maria di Caravaggio v Neapole. Jeho sviatok slávia podľa Rímskeho martyrológia barnabiti a katolícka cirkev v Neapole 31. januára.

</doc>
<doc id="695514" url="https://sk.wikipedia.org/wiki?curid=695514" title="Inferencia">
Inferencia

Inferencia môže byť:

</doc>
<doc id="695515" url="https://sk.wikipedia.org/wiki?curid=695515" title="Logický úsudok">
Logický úsudok



</doc>
<doc id="695516" url="https://sk.wikipedia.org/wiki?curid=695516" title="Holý kameň">
Holý kameň

Holý kameň môže byť:

</doc>
<doc id="695517" url="https://sk.wikipedia.org/wiki?curid=695517" title="Bykárka">
Bykárka

Bykárka () je vrch v Spišsko-gemerskom krase, krajinnom celku Slovenského rudohoria. Leží nad Dedinkami, približne juhozápadne od Spišskej Novej Vsi.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Spišská Nová Ves a na katastrálnom území obce Letanovce. Najbližšími sídlami sú južne situované Mlynky a Dedinky, juhozápadne sa nachádza Stratená, západne Vernár, severne Betlanovce a Hrabušice, severovýchodne Spišské Tomášovce, Smižany a Spišská Nová Ves a východne Novoveská Huta. Vrch je súčasťou Národného parku Slovenský raj.
Opis.
Bykárka leží na juhovýchodnom okraji planiny Glac, v strednej časti Slovenského raja. Severným smerom sú zväčša výškovo nevýrazné pahorky horskej plošiny, východným smerom sa nachádza Jabloň (), Zadný Turník (), Malý Muráň (), Hýľ (), Holý kameň () a Haniskova (), južným Viničiar (), Červená skala (), Suchý vrch (), Gačovská skala () a Skala () a západným Havrania skala (), Cigánka () a Tri kopce (). Západná a severná časť časť masívu pozvoľna klesá do planiny, južné a východné sa prudko zvažujú do údolia Bieleho potoka, ktorý odvádza vodu do rieky Hornád. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu, Volovské vrchy, Branisko, Levočské vrchy, Vysoké Tatry, východnú časť Nízkych Tatier a Stolické vrchy.
Prístup.
Na vrchol nevedie značený turistický chodník, no na rázcestie Pod Bykárkou na južnom úbočí vedie: 

</doc>
<doc id="695523" url="https://sk.wikipedia.org/wiki?curid=695523" title="Skyllis z Kréty">
Skyllis z Kréty

Skyllis () bol grécky sochár v 6. storočí pred Kr. 
Skyllis, grécky sochár z Kréty, brat a spolupracovník Dipoina, bol podľa Plínia činný v období 50. olympiády (580 – 577 pred Kr.). Pausanias uvádza, že Skyllis, spoluautor sochy bohyne Atény v Nemey, bol zrejme synom sochára Daidala a matky pochádzajúcej z krétskej Gortyny: „"Je tam svätyňa Atény a socha, ktorá je dielom Skyllida a Dipoina. Boli vraj Daidalovými žiakmi, jedni dokonca hovoria, že sa Daidalos oženil so ženou z Gortyny a že sa mu Dipoinos a Skyllis z tejto ženy narodili. "“ Ak by bolo toto všetko, čo bolo o týchto umelcoch zaznamenané, možno by boli považovaní za úplne legendárnych. Ale niektoré ďalšie písomné správy o nich sa zdajú byť viac-menej za historické.
Podľa Plínia boli Skyllis a Dipoinos údajne prví umelci, ktorí sa na Kréte preslávili ako sochári tvoriaci z mramoru (prvé mramorové sochy mužov v životnej veľkosti sa začali vyrábať na ostrovoch Naxos, Samos a Paros v polovici 7. stor. pred Kr. ). Neskôr sa ich domovinou na čas stal Sikyón, kde sa zaviazali zhotoviť rôzne sochy bohov, ale skôr, než tieto práce dokončili, po sťažnosti, že im bolo ublížené, odišli do Aitólie (zrejme kvôli porušeniu dohody, možno po smrti tyrana Kleisthena v roku 573 pred Kr.). Sikyón bol po ich odchode okamžite zasiahnutý hladomorom, neplodnosťou a strašným utrpením. Keď ľudia požiadali orákulum o radu ako odvrátiť hnev bohov, z delfskej veštiarne dostali túto odpoveď: úľava príde, „ak Dipoinos a Skyllis dokončia sochy bohov“. To sa im nakoniec za cenu veľkých ústupkov a peňazí podarilo a bratia sochy božstiev Apolóna, Artemidy, Hérakla a Atény dokončili.
Pausanias zaznamenal, že dielami Skyllida a Dipoina boli aj sochy Dioskúrov, sochy Anaxida a Mnasinoua a ich matiek, Hilaeiry a Foiby, všetky zhotovené z ebenového dreva (z menšej časti zo slonoviny), ktoré sa nachádzali v Argose.
Klement Alexandrijský vo svojom diele "Protreptikos pros Hellénas" (4.42) uvádza: „"Boli tam ďalší dvaja sochári, myslím, že Kréťania, podľa mena Dipoinos a Skyllis. Títo muži vytvorili sochy Dioskúrov v Argose, sochu Hérakla v Tirynte a drevenú sochu (xoanón) Artemidy Mounychie v Sikyóne."“ 
Menej spoľahlivá je správa o ich aktivite v Lýdii, ktorú zaznamenal arménsky historik Mojžiš z Chorény.
Skyllis a Dipoinos sú považovaní za zakladateľov peloponézskych sochárskych škôl, táto skutočnosť sa zhoduje s najnovšími štúdiami, ktoré uvádzajú Krétu medzi centrá vzniku a šírenia tzv. „daidalského“ umenia (pre daidalský štýl bol typický vlnitý účes, podobný parochni, frontálne zobrazenie, strnulý postoj a tvár v tvare trojuholníka. Postavy boli nahé a jedna noha bola mierne nakročená.)

</doc>
<doc id="695524" url="https://sk.wikipedia.org/wiki?curid=695524" title="Amager Bakke">
Amager Bakke

Amager Bakke, nazývaný tiež Copenhill alebo Amager Slope, je zariadenie na kombinovanú výrobu tepla a elektrickej energie z odpadu a rekreačné zariadenie v meste Kodaň v Dánsku, ktoré sa nachádza v centre mesta na ostrove Amager.
Zariadenie bolo otvorené v roku 2017 a čiastočne nahradilo neďalekú starú spaľovňu v Amageri, ktorá je v procese premeny z uhlia na biomasu (predpoklad ukončenia v roku 2020). Tieto dve elektrárne zohrávajú hlavnú úlohu v ambíciách Kodane splniť do roku 2025 nulové požiadavky na uhlík.
Rekreačné súčasti zariadenia, ako suchá zjazdovka, turistický chodník a lezecká stena, boli otvorené v decembri 2018 s odhadovanou návštevnosťou priemerne 4257 tisíc návštevníkov ročne. V roku 2021 bol Copenhill vyhlásený za Svetovú stavbu na štrnástom ročníku World Architecture Festival.
Výstavba a technické parametre.
Závodná budova bola otvorená 30. marca 2017. Výstavba bola odhadnutá na 670 miliónov dolárov a očakáva sa, že ročne spáli 400 000 ton tuhého odpadu.
Architektonický návrh bol realizovaný spoločnosťou BIG (Bjarke Ingels Group). Budova slúži ako športové zariadenie. Šikmá strecha s výškou 85 m slúži ako celoročná umelá zjazdovka, turistický svah a lezecká stena. Bola otvorená na začiatku októbra 2019 a so svojou výškou 85 m je považovaná za najvyššiu lezeckú stenu na svete. Návrh a realizácia pochádzajú od firmy Walltopia.
Elektráreň je navrhnutá po technickej stránke tak, aby prepínala medzi prevádzkovými režimami a vyrábala 0-63 MW elektriny a 157-247 MW diaľkového vykurovania, v závislosti od miestneho dopytu po teple a ceny elektriny. Produkuje viac čistej vody, ako spotrebuje. Vďaka filtrácii a iným technológiám sa očakáva zníženie emisií síry o 99,5 % a NOx približne o 95 %, ako aj dioxínov a HCl a je považovaná za najčistejšiu spaľovňu na svete. Na komín bol realizovaný experiment, aby výfuk nevypúšťal pary vody nepretržite, ale len vo forme dymových prstencov.
Environmentálne aspekty.
Spaľovňa na Amager Bakke bola vybudovaná s cieľom splniť najnovšie a najprísnejšie národné a európske emisné normy, ale aj také, ktoré by mohli získať platnosť v nasledujúcich 30 rokoch prevádzky. Okrem toho sa zariadenie nachádza v rezidenčnej štvrti v centre Kodane a na streche má rekreačnú oblasť, čo vyžaduje maximálne dodržaný výkon. 
Aspekty ako prach z prepravy odpadu, zápach či emisie zo závodu sa museli znížiť na úplne minimum na zabezpečenie zdravého prostredia pre obyvateľov žijúcich v okolí a ľudí využívajúcich rekreačné časti budovy. Od spustenia prevádzky bolo len pár sťažností od ľudí žijúcich v okolí.
Odpadová voda.
Pri procese spaľovania dochádza k tvorbe kondenzátu a odpadovej vody, ktorá sa po dôkladnej úprave vypúšťa do mora v časti Øresund a spĺňa najvyššie normy stanovené pre pitnú vodu, ako napr. obsah kovov, čo dokazuje, že neznečisťuje more.
Popol.
Približne 1720 hmotnostných percent odpadu spáleného v závode zostáva ako troska (spodný popol). Troska sa spracováva s cieľom získať kovy na recykláciu. Na každých 200 kg trosky je možné získať 1015 kg kovu a opätovne ho použiť alebo recyklovať. Zvyšná troska sa používa ako plnivo pri stavbe ciest. Odhaduje sa, že na tonu prichádzajúceho odpadu vzniká 1520 kg popolčeka.
CO2.
Copenhill prevádzkuje pilotný projekt prepojenia technológie zachytávania CO2 so svojím závodom. Od roku 2022 bude demonštračné zariadenie schopné zachytiť 12 ton CO2 denne a nedávno sa rozhodlo, že tento pilotný závod bude v budúcom roku vylepšený. Toto rozhodnutie znamená, že cca. 500 000 ton CO2 ročne vypustených Copenhillom by sa mohlo zachytiť priamymi emisiami CO2 do atmosféry zníženými na minimum. Inými slovami, s týmto doplnkom bude zariadenie schopné spaľovať zvyškový odpad s veľmi malým alebo žiadnym dopadom na životné prostredie z hľadiska emisií CO2. Zariadenie na zachytávanie CO2 prispeje k dosiahnutiu národného cieľa, ktorý si Dánsko stanovilo, a to znížiť emisie skleníkových plynov o 70 % do roku 2030, a že samospráva Kodane sa do roku 2025 stane prvým uhlíkovo neutrálnym mestom.

</doc>
<doc id="695527" url="https://sk.wikipedia.org/wiki?curid=695527" title="Ján Sekáč (verejný činiteľ)">
Ján Sekáč (verejný činiteľ)

Dr. Ján Sekáč (* 8. marec 1882, Turzovka, Rakúsko-Uhorsko† 8. jún 1964, Bratislava, Česko-Slovensko) bol slovenský sudca a verejný činiteľ. Bol jedným z prvých slovenských, právnicky kvalifikovaných administratívnych pracovníkov v Prvej česko-slovenskej republike a prvým predstaviteľom česko-slovenskej vlády v Košiciach. V roku 1919 zastával post župana Abovsko-turnianskej župy, v roku 1922 Liptovskej župy a v rokoch 1923 – 1926 bol menovaný župan pre Podtatranskú župu.
Životopis.
Jeho otec bol Ján Sekáč a matka Vilma, rodená Beloniová. Študoval na gymnáziu v Žiline a Nitre, právo v Bratislave a Kluži. Sudcovsko-advokátsku skúšku zložil v Budapešti. Po vojenskej službe od roku 1905 bol dobrovoľníkom pri vojsku ako vojenský sudca. V roku 1918 sa stáva štábnym kapitánom justičnej služby v československej armáde. Po vzniku Česko-slovenskej republiky bol advokátom v Košiciach, v roku 1919 bol menovaný županom Abovsko-turnianskej župy, v rokoch 1922 – 1926 Podtatranskej župy. Od roku 1926 bol prednostom oddelenia ministerstva vnútra, od roku 1929 prednostom samosprávnej skupiny krajinského úradu, potom krajinským viceprezidentom v Bratislave. Na dôchodok odišiel v roku 1937. Zomrel v januári 1964 v Bratislave.

</doc>
<doc id="695530" url="https://sk.wikipedia.org/wiki?curid=695530" title="Synodálny palác (Sofia)">
Synodálny palác (Sofia)

Synodálny palác (), známy aj ako Synodný palác (), alebo Palác Svätej Synody () je budova sídla Svätej synody Bulharskej pravoslávnej cirkvi, ktorá sa nachádza v meste Sofia v Sofijskej oblasti v západnom Bulharsku.
Lokalita.
Synodálny palác leží v centrálnej časti Sofie v rajóne Oborište na námestí „Aleksandăr Nevski“ (, doslova "námestie Alexandra Nevského") č. 1.
Dejiny.
V počiatkoch sa zasadania Svätej synody konali v cirkevnom dome pri Katedrále svätej Nedele. V roku 1890 sa premiestnili do budovy na ulici "Car Kalojan", ktorú na tento účel venovalo cirkvi predstavenstvo sofijskej radnice. 
Miesto pre dnešnú budovu, ktoré bolo vybrané tak, aby sa nachádzalo v blízkosti vtedy budúceho Chrámu svätého Alexandra Nevského, ako aj chrámu svätej Sofie bolo schválené Svätou synodou v roku 1902 a následne v roku 1904 odobrené aj sofijským mestským zastupiteľstvom. V tom istom roku bol položený základný kameň budovy a začalo sa s výstavbou. Finančné prostriedky na výstavbu boli uvoľnené zo štátneho rozpočtu. Hlavná časť výstavby prebiehala v rokoch 1906 – 1908. Výstavba bola ukončená v roku 1909, nejaký čas sa ale ešte dokončovala výzdoba fasád budovy.
V roku 1944 bola budova poškodená v priebehu bombardovania. V roku 1955 získal synodálny palác štatút kultúrnej pamiatky.
Charakteristika.
Synodálny palác je sídlom Svätej synody, ktorá je najvyšším duchovným orgánom Bulharskej pravoslávnej cirkvi na čele s patriarchom.
Budova bola postavená na základe projektu, ktorý zhotovil architekt Petko Momčilov v spolupráci s Jordanom Milanovom. Architektonická výzdoba budovy (majolika, keramické časti a mozaiky) je dielom umelcov Charalampiho Tačeva a Gospodina Žeľazkova.
Plastiky a výzdoba na fasáde odkazujú na stredovekú bulharskú architektúru, predovšetkým na obdobie Druhej bulharskej ríše. Znateľný je aj vplyv byzantskej architektúry. Budova je typickým predstaviteľom bulharského národného romantizmu zo začiatku 20. storočia. Slohovo je predstaviteľom secesnej architektúry.
Ide o dvojposchodovú budovu, ktorá je postavená okolo vnútorného dvora. V budove sa nachádzajú administratívne miestnosti, knižnica, kancelária patriarchu, zasadacie sály, kaplnka svätého cára Borisa a ubytovací trakt, kde sa nachádzajú apartmány určené pre patriarchu a ďalších členov synody. Hlavný vchod do budovy sa nachádza v priestore rizalitu, pričom má formu portiku s tromi arkádami. Portikus je podopieraný celkovo ôsmimi stĺpmi. Tympanón nad hlavným vchodom je zdobený mozaikou, ktorá zobrazuje bulharských duchovných vodcov Ilariona Makariopolského, Avksentija Velešského a Pajsija Plovdivského, ktorí boli významnými bojovníkmi za samostatnosť Bulharskej pravoslávnej cirkvi.
Pôvodne sa na budove nachádzala aj kupola. Bola však zničená v dôsledku bombardovania v roku 1944 a následne nebola nikdy obnovená.
V malom parku pred budovou sa nachádza pamätník dedikovaný exarchovi Ilarionovi Makariopolskému.
Fresková výzdoba.
Fresková výzdoba sa nachádza v priestore centrálneho schodiska a v kaplnke svätého cára Borisa. Autorom fresiek je Dimităr Giudženov.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v roku 1955. Štatút bol potvrdený v roku 1998. Ako dôvod ochrany je stanovená architektonicko-staviteľská, historická ako aj umelecká hodnota budovy.
Názov budovy ako je uvedený na zozname kultúrnych pamiatok národného významu je "Palata „Svetija Sinod“" (, doslova "Palác Svätej Synody").

</doc>
<doc id="695532" url="https://sk.wikipedia.org/wiki?curid=695532" title="Federatívne zložky Brazílie">
Federatívne zložky Brazílie

Federatívne zložky Brazílie sú národné subjekty s istým stupňom autonómie. Sú vybavené vlastnou vládou a ústavou, ktoré spolu tvoria Brazílsku federatívnu republiku. Brazília má 26 štátov a jeden federálny obvod. Štáty sú založené na historických a konvenčných hraniciach, ktoré sa časom vyvinuli. Štáty sa delia na samosprávne obce, pričom federálny obvod preberá kompetencie štátu aj samosprávnej obce.
Vláda.
Vláda každého štátu Brazílie je rozdelená na výkonnú, zákonodarnú a súdnu moc.
Na čele výkonnej moci štátu je guvernér a viceguvernér štátu, obaja volení občanmi štátu. Guvernér vymenúva niekoľkých štátnych tajomníkov a generálneho prokurátora.
Zákonodarným orgánom je zákonodarné zhromaždenie, jednokomorový orgán zložený z poslancov volených občanmi štátu.
Súdna moc sa v každom štáte zakladá na sudcoch, ktorí tvoria súdy prvého stupňa, a zo Súdneho dvora, ktorý sa skladá sa zo sudcov nazývaných "desembargadores". Sudcovia sa kvalifikujú prostredníctvom skúšok alebo sú menovaní.
Štáty sú rozdelené na samosprávne obce, ktoré majú rôzne kompetencie a sú považované za autonómne. Samosprávne obce majú starostu, vicestarostu a snemovňu, ktorých volia občania obce. Samostatné súdnictvo ale nemajú.
Federálny dištrikt má rovnakú výkonnú, zákonodarnú a súdnu organizáciu ako štát, nemožno ho však členiť na samosprávne obce, preto sa jeho územie skladá z niekoľkých administratívnych oblastí. Tieto oblasti sú priamo riadené vládou federálneho dištriktu, ktorá má ústavné a zákonodarné právomoci rovnocenné s právomocami federálnych štátov, ako aj s právomocami samosprávnych obcí.
Fernando de Noronha nie je obec, ale štátny okres Pernambuco (jediný štátny okres krajiny). Riadi ho generálny správca, menovaný guvernérom okresu, a rada, ktorej členov volia jeho občania.
Na národnom kongrese sú zastúpené všetky štáty a federálny okres, každý v ňom má zastúpených troch senátorov a až 70 poslancov (v závislosti od počtu obyvateľov). Občania všetkých štátov vo federálnom okruhu volia národných zástupcov, prezidenta a viceprezidenta.
História.
História súčasných štátov Brazílie sa viaže na Portugalsko a na Tordesillaskú zmluvu, ktorá rozdelila svet medzi Portugalskom a Španielskom.
Prvými administratívnymi celkami Brazílie boli dedičné kapitánske úrady, územia, ktoré portugalská koruna udelila šľachticom alebo obchodníkom pri kolonizácii krajiny. Prvým takýmto kapitanátom bol ostrov São João, udelený v roku 1504 obchodníkovi Fernão de Loronha.
Kontinentálna krajina bola rozdelená na kapitánske úrady v roku 1534 podľa zemepisnej šírky, hoci niektoré i podľa poludníkov alebo diagonálnych čiar.
V roku 1549 portugalská koruna vymenovala Tomé de Sousa za prvého generálneho guvernéra portugalského panstva Brazílsky štát. V roku 1621 bola severná časť panstva oddelená a stala sa samostatnou entitou známou ako štát Maranhão. Kapitáni však naďalej existovali pod oboma štátmi ako regionálne správy.
Počas Iberskej únie (1580 – 1640), ktorá umožňovala portugalským osadníkom vstúpiť na španielske územia, sa územie portugalských koloniálnych domén v Južnej Amerike viac ako zdvojnásobilo, pričom oba štáty Brazília a Maranhão sa značne rozšírili smerom na západ. Po skončení únie Portugalsko uplatnilo svoje územné nároky, ktoré Španielsko nakoniec prijalo Madridskou zmluvou v roku 1750.
Vláda Markíza de Pombala (1750–1777) výrazne centralizovala správu portugalských kolónií. Do roku 1759 boli všetky kapitanáty vrátené korune. Okrem toho boli štát Grão-Pará a Rio Negro a štát Maranhão a Piauí, ktoré boli oddelené od štátu Maranhão, v roku 1775 znovu začlenené do štátu Brazília pod jedným generálnym guvernérom. Táto centralizácia neskôr pomohla udržať Brazíliu ako zjednotený národný štát, čím sa vyhlo fragmentácii podobnej španielskym doménam.
Kapitanáty sa v roku 1821 stali provinciami počas posledných rokov Brazílskeho kráľovstva (s Portugalskom). Toto označenie si ponechali aj po získaní nezávislosti v roku 1822, ako Brazílska ríša. Väčšina vnútorných hraníc zostala nezmenená od konca koloniálneho obdobia. Uskutočnili sa niektoré zmeny, aby vyhovovali domácej politike: napr. presun Triângulo Mineiro z Goiás do Minas Gerais, presun južného brehu rieky São Francisco z Pernambuca do Minas Gerais a neskôr do Bahie, oddelenie hlavného mesta Rio de Janeiro ako neutrálnej samosprávy mimo akejkoľvek provincie, oddelenie Amazonas od Pará a oddelenie Paraná od São Paula. Provincia Cisplatine bola pripojená k Brazílii v roku 1821, v roku 1825 si vyhlásila nezávislosť ako Uruguaj a v roku 1828 bola uznaná zmluvou z Montevidea.
Keď sa Brazília stala republikou (1889), všetky provincie sa stali štátmi a neutrálna samospráva sa stala federálnym okresom. V roku 1903 Brazília získala územie Acre od Bolívie zmluvou z Petrópolisu.
V rokoch 1942 – 1943, po vstupe Brazílie do druhej svetovej vojny, Vargasov režim oddelil šesť strategických území od hraníc krajiny, aby ich mohol priamo spravovať: súostrovie Fernando de Noronha, Amapá, Rio Branco, Guaporé, Ponta Porã a Iguazú. Krátko po vojne brazílska ústava v roku 1946 vrátila Ponta Porã a Iguaçu do ich pôvodného stavu. Guaporé bolo premenované na Rondônia v roku 1956 a Rio Branco bolo premenované na Roraima v roku 1962. Acre sa stalo štátom v roku 1962.
V roku 1960 bol z provincie Goiás odňatý obdĺžnikový Distrito Federal, ktorý obsahoval nové hlavné mesto Brazília. Predchádzajúci federálny okres sa stal štátom Guanabara, ale v roku 1975 bol znovu začlenený do svojho pôvodného štátu Rio de Janeiro a stal sa jeho hlavným mestom.
V roku 1977 sa južná časť Mato Grosso stala štátom Mato Grosso do Sul. V roku 1981 sa Rondônia stala štátom. V roku 1988 bol vytvorený štát Tocantins zo severnej časti Goiás, ustanovila Amapá a Roraima ako štáty a vrátila súostrovie Fernando de Noronha Pernambucu. Tento krok tak vyriešil všetky zotrvávajúce územia a zachoval možnosť vytvoriť ďalšie v budúcnosti.
Navrhované rozdelenie Pará.
V roku 2011 sa v štáte Pará uskutočnilo poradné referendum o vytvorení dvoch nových štátov z jeho častí (Tapajós a Carajás, pričom zvyšok štátu mal zostať ako Pará). Oba návrhy odmietlo asi 66 % voličov z celého štátu.

</doc>
<doc id="695533" url="https://sk.wikipedia.org/wiki?curid=695533" title="Stratenská píla">
Stratenská píla

Stratenská píla alebo Píla je osada Stratenej, obce v okrese Rožňava. Je rekreačnou lokalitou a východiskom turistických trás do Slovenského raja.
Poloha.
Nachádza sa v údolí rieky Hnilec, na vtoku Krčmárskeho potoka do vodnej nádrže Palcmanská Maša, približne západne od centra Stratenej. Severozápadne sa nachádza vrch Marčeková (), východne Gačovská skala () a južne Skala (), pričom celá oblasť patrí do Národného parku Slovenský raj. Osada je situovaná v južnej časti Slovenského raja a prístupná miestnou komunikáciou z cesty I/67. Pravým brehom rieky a vodnej nádrže vedie železničná trať Červená Skala – Margecany, na ktorej je v blízkosti osady vybudovaný 300 metrov dlhý Hamrický tunel.
Turizmus.
Lokalita je dostupná cestou, no vedie z nej viacero značených chodníkov:

</doc>
<doc id="695534" url="https://sk.wikipedia.org/wiki?curid=695534" title="Neesenciálna aminokyselina">
Neesenciálna aminokyselina



</doc>
<doc id="695544" url="https://sk.wikipedia.org/wiki?curid=695544" title="Voľba prezidenta Čiernej Hory v roku 2023">
Voľba prezidenta Čiernej Hory v roku 2023

Voľba prezidenta Čiernej Hory v roku 2023 boli voľby, ktorých prvé kolo sa konalo 19. marca, druhé 2. apríla 2023. Voľby vyhral Jakov Milatović, dovtedajší prezident Milo Djukanovič skončil v druhom kole.
Predvolebné dianie.
16. marca 2023 prezident Milo Djukanovič rozpustil 81 členný parlament, po rozpustení budú nasledovať parlamentné voľby. Vláda premiéra Dritana Abazoviča funguje ako úradnícka, bez podpory parlamentu. Milo Djukanovič bol na čele krajiny 32 rokov od februára 1991 kedy na svoje 29. narodeniny získal premiérsky post. Svoju pozíciu začal strácať už v roku 2020 kedy v parlamentných voľbách jeho Demokratická strana socialistov (DPS) zostala v opozícii. Na čele strany stál od roku 1997. Premiérom sa vtedy stal s podporou Slobodana Miloševiča, neskôr však opustil pro-srbské smerovanie a v roku 2006 prispel k získaniu nezávislosti od Srbska, v roku 2012 krajina začala prístupové rokovania do Európskej únie a v roku 2017 vstúpila do NATO. Neskôršie však začal byť obviňovaný z rozmachu korupcie a kriminality.
Kandidáti.
Vo voľbe kandidovali títo kandidáti:
Prvé kolo.
Prvé kolo sa konalo v nedeľu 19. marca 2023. V prvom kole sa neočakávalo víťazstvo prozápadného prezidenta, „Za najsilnejších súperov sa považujú kandidáti viacerých prosrbských strán.“
Výsledky.
Predbežné výsledky prvého kola volieb boli nasledovné:
Druhé kolo.
Druhé kolo sa konalo v nedeľu, 2. apríla 2023. Voľby vyhral Jakov Milatović z hnutia Európa teraz, bývalý minister hospodárstva (20222022). Milatovića podporujú srbské strany ako aj Srbská pravoslávna cirkev. Po neúspechu v druhom kole Djukanovič odstúpil z postu predsedu Demokratickej strany socialistov.
Zmena prezidenta je očakávaná na 21. mája 2023.
Výsledky.
Predbežné výsledky boli takéto:

</doc>
<doc id="695545" url="https://sk.wikipedia.org/wiki?curid=695545" title="Koloman Horniš">
Koloman Horniš

Koloman Horniš (* 1. apríl 1900, Kysucké Nové Mesto† 31. máj 1978) bol slovenský pedagóg, politik HSĽS a funkcionár Hlinkovej gardy.
Životopis.
V roku 1919 absolvoval učiteľský ústav v Štubnianskych Tepliciach. Ako pedagóg pôsobil na viacerých miestach. V roku 1927 sa uvádza, že bol učiteľom v obci Nesluša, neskôr v Kysuckom Novom Meste. Politicky sa angažoval v Hlinkovej slovenskej ľudovej strane, pričom v rokoch 19281945 bol okresným predsedom strany v Kysuckom novom Meste. Od roku 1934 bol tajomníkom miestneho odboru Matice slovenskej v Kysuckom Novom Meste. V parlamentných voľbách v roku 1935 kandiduje za Autonomistický blok do poslaneckej snemovne Národného zhromaždenia.
Vo voľbách do Snemu Slovenskej krajiny v roku 1938 je zvolený za poslanca. Poslancom snemu bol do zániku jeho činnosti v roku 1945 a pôsobil ako podpredseda jeho branného výboru. V roku 1941 sa zaslúžil o vybudovanie novej kalvárie v obci Skalité. V období Slovenského štátu pôsobil aj ako župný veliteľ Hlinkovej gardy v Považskej župe. Po roku 1945 bol za svoju činnosť v rokoch 19391945 súdený v rámci tzv. retribučného súdnictva. V súvislosti s jeho procesom sa mu mal predseda senátu zdôveriť: „"Zaslúžil by si si metál, ale musel som ťa odsúdiť!"“

</doc>
<doc id="695564" url="https://sk.wikipedia.org/wiki?curid=695564" title="Svätá synoda Bulharskej pravoslávnej cirkvi">
Svätá synoda Bulharskej pravoslávnej cirkvi

Svätá synoda (), alebo Svätá synoda Bulharskej pravoslávnej cirkvi () je najvyšším duchovným správnym orgánom Bulharskej pravoslávnej cirkvi. 
Charakteristika.
Svätá synoda vznikla v roku 1870, kedy bola založená rozhodnutím Bulharskej exarchie. Jej sídlom je synodálny palác v Sofii.
Na čele Svätej synody stojí bulharský patriarcha, ktorý je zároveň sofijským metropolitom a hlavou celej Bulharskej pravoslávnej cirkvi. Ďalšími členmi sú všetci biskupi (metropoliti), ktorí stoja na čele jednotlivých bulharských eparchií. Ide o metropolitov deviatich eparchií Bulharskej pravoslávnej cirkvi, ktoré sa nachádzajú na území Bulharska a dvoch, ktoré ležia v zahraničí, ktorými sú Americko-austrálska diecéza so sídlom v New Yorku a Západoeurópska diecéza so sídlom v Budapešti. 
Zasadania.
Zasadaniam, ktorým predsedá patriarcha sa uskutočňujú buď v plnej, alebo neúplnej zostave. V plnej zostave Svätá synoda zasadá dvakrát ročne (vždy v júni a v novembri), ale v prípade potreby môže zvolať zasadanie aj mimo tieto termíny. V neúplnej zostave zasadá pravidelne. Neúplná zostava pozostáva z patriarchu a štyroch metropolitov. Členov neúplnej zostavy vyberajú všetci členovia Svätej synody a to vždy na obdobie štyroch rokov. Podmienkou členstva je, aby vybraný metropolita bol na čele svojej eparchie aspoň dva roky.
Rozhodovanie.
Rozhodovanie je vždy kolektívne. Patriarcha nemôže rozhodovať o veciach, ktoré sa týkajú celej cirkvi, bez názoru vyjadreným Svätou synodou, rovnako tak Svätá synoda o takýchto veciach nemôže rozhodovať bez názoru, ktorý vyjadrí patriarcha (prípadne jeho zástupca). V tomto sa proces výrazne odlišuje od Rímskokatolíckej cirkvi, kde o akýchkoľvek otázkach môže rozhodnúť pápež bez toho, aby sa k tomu ktokoľvek iný vyjadril.
Patriarcha.
Súčasným (2023) patriarchom a teda najvyšším predstaviteľom Svätej synody je od roku 2013 Neofit Bulharský. 

</doc>
<doc id="695566" url="https://sk.wikipedia.org/wiki?curid=695566" title="Hlavný bojový tank">
Hlavný bojový tank

Hlavný bojový tank (angl. "main battle tank", skr. MBT), iné názvy: bojový tank a univerzálny tank je označenie pre pásové obrnené vozidlo kombinujúceho vysokú palebnú silu, silné pancierovanie aj mobilitu. Spravidla je to pásový tank s primárnou kanónovou výzbrojou v otočnej veži. Zjednodušene možno povedať, že predstavuje splynutie predtým vyčleňovaných kategórií stredných a ťažkých tankov.
Označenie hlavný bojový tank (Main battle tank) pochádza z anglo-americkej terminológie. Začalo sa používať v 60. a 70. rokoch 20. storočia. Vývoj tankov tejto kategórie podmienil vývoj výkonnejších tankových motorov, lepších systémov odpruženia a ľahšieho kompozitného pancierovania v období studenej vojny, ktorý prakticky vyrovnal rozdiely v kvalite medzi strednými a ťažkými tankami. Nové hlavné bojové tanky mali palebnú silu a pancierovú ochranu ako ťažký tank ale pohyblivosť stredného tanku. Počas 60. a 70. rokov 20. storočia hlavný bojový tank nahradil takmer všetky ostatné typy tankov, pričom zostali len niektoré špecializované úlohy, ktoré mali byť obsadené ľahšími konštrukciami alebo inými typmi obrnených bojových vozidiel.
Hlavné bojové tanky sú kľúčovou súčasťou moderných armád a hlavnou oporou moderných tankových vojsk. Spravidla sú organizované do obrnených jednotiek, ktoré zahŕňajú podporu pechoty, ktorá v boji sprevádza tanky v bojových vozidlách pechoty. Často ich podporujú aj lietadlá alebo vrtuľníky zabezpečujúce prieskum a priamu vzdušnú palebnú podporu. 
Medzi moderné hlavné bojové tanky patrí nemecký Leopard 2, americký M1 Abrams, britský Challenger 2, francúzsky Leclerc, izraelský Merkava IV, ruský T-72, T-80 alebo T-90 a čínske typ 99.

</doc>
<doc id="695567" url="https://sk.wikipedia.org/wiki?curid=695567" title="RB-301B Borisoglebsk-2">
RB-301B Borisoglebsk-2

RB-301B Borisoglebsk-2 je ruský samohybný pozemný systém elektronického boja. Umožňuje identifikovať komunikačné kanály alebo odhaliť nepriateľské radarové stanice a potom ich potlačiť rušením.
Vznik a vývoj.
História tohto systému elektronického boja siaha do konca deväťdesiatych rokov a začiatku 21. storočia. V rokoch 19992001 sa Tambovský vedecký výskumný ústav rádiového inžinierstva (TNIIR) „Efir“ zaoberal experimentálnymi projektovými prácami „Borisoglebsk“. Ich cieľom bolo zmodernizovať existujúce systémy elektronického boja a rušiace stanice R-330B Mandat a R-378A. V roku 2004 bol spustený projekt, ktorý dostal označenie „Borisoglebsk-2“. Jeho hlavným realizátorom sa stal TNIIR Efir.
V roku 2009 došlo k zmene hlavného realizátora tohto projektu. Vzhľadom na bohaté skúsenosti s vývojom elektronických systémov vrátane systémov elektronického boja sa ním stal koncern Sozvezdie. V roku 2010 sa uskutočnili štátne skúšky nového komplexu, na základe ktorých bol odporučený na zavedenie do služby. Následne dostal koncern Sozvezdie objednávku na niekoľko systémov Borisoglebsk-2, čo viedlo k spusteniu sériovej výroby. V roku 2013 dostali jednotky južného vojenského okruhu prvých osem komplexov Borisoglebsk-2.
V rokoch 20142015 bolo jednotkám dodaných 14 komplexov Borisoglebsk-2, ktoré operátori zvládli a zaviedli do plnej prevádzky. V septembri 2016 ruské médiá informovali, že vojenské jednotky 1. gardovej tankovej armády Západného vojenského okruhu dislokované v Moskovskej oblasti dostali viac ako 10 najnovších komplexov rádioelektronického boja Borisoglebsk-2 a Rtuť-BM. Ďalšie dodávky systémov Borisoglebsk-2 jednotkám južného vojenského okruhu sa uskutočnili v roku 2017.
Charakteristika.
Borisoglebsk-2 je multifunkčný systém elektronického boja namontovaný na podvozku obrneného vozidla MT-LBu. Hoci ide o zastarané vozidlo, tento podvozok stále poskytuje vysokú mobilitu a manévrovateľnosť. Systém Borisoglebsk-2 zahŕňa riadiace centrum R-300KMV a samostatné vozidlá s rôznym elektronickým vybavením: napr. R-378BMV, R-330BMV, R-934 BMW a R-325UMV. Podľa zverejnených informácií obsahuje kompletná zostava systému až deväť rôznych vozidiel s rôznymi sadami vybavenia. Každé zariadenie potrebuje vhodné napájanie, pre ktoré je do systému Borisoglebsk-2 zahrnutých aj niekoľko dieselových generátorov. Okrem toho je možné napájať energiu z existujúcej občianskej alebo priemyselnej infraštruktúry. V tomto prípade môžu byť stroje komplexu pripojené k sieti s napätím 220 V alebo 380 V a frekvenciou 50 Hz.
Celkovú koordináciu úloh systému vykonáva posádka riadiaceho centra R-300KMV pozostávajúca zo štyroch ľudí. Dvaja z nich majú pracovné stanice na riadenie prevádzky všetkých systémov. Jedno riadiace centrum R-300KMV môže ovládať až štyri páry rušiacich staníc. Rozvinutie všetkých prostriedkov a príprava na bojovú prácu trvá asi 15 minút.
Hlavnou úlohou systému je odhaliť a potlačiť rôzne komunikačné kanály a iné systémy pomocou rádiových signálov v pásmach HF a VHF. V prvom rade ide o komunikačné a riadiace systémy taktickej úrovne, vrátane satelitných. Okrem toho je možné potlačiť rádionavigačné systémy.
Nasadenie.
Ruská invázia na Ukrajinu.
Počas vpádu na Ukrajinu nasadila ruská armáda aj systém elektronického boja Borisoglebsk-2. Ozbrojené sily Ukrajiny sa zmocnili minimálne jedného z týchto systémov.

</doc>
<doc id="695569" url="https://sk.wikipedia.org/wiki?curid=695569" title="Gačovská skala">
Gačovská skala

Gačovská skala () je vrch v Spišsko-gemerskom krase, krajinnom celku Slovenského rudohoria. Leží nad Dedinkami, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú na južnom úpätí situované Dedinky, juhovýchodne ležia Mlynky a západne obec Stratená. Vrch je súčasťou Národného parku Slovenský raj.
Opis.
Gačovská skala leží na juhozápadnom okraji planiny Geravy, priamo nad údolím Hnilca a vodnou nádržou Palcmanská Maša. Severným smerom sa nachádza Vrábľová (), Bykárka () a Suchý vrch (), východným Červená skala (), Holý kameň (), Hýľ (), Haniskova (), Veľká Knola () a Viničiar (), južným Martinka (), Dobšinský kopec () a Veľký Radzim () a západne Skala (), Marčeková (), Remiaška () a Havrania skala (). Východným smerom masív nadväzuje na horskú plošinu, severné, západné a južné svahy sa strmo zvažujú do údolí. Vodu zo severozápadnej časti odvádza Krčmársky potok, južné svahy odvodňujú kratšie prítoky Hnilca. Na vrchol nevedie značená turistická trasa. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných lokalít a skalných vyhliadok je možné pozorovať blízke údolie Hnilca, okolité vrchy Spišsko-gemerského krasu, no tiež susedné Volovské vrchy, Revúcku vrchovinu, Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, no okolím prechádza viacero trás:

</doc>
<doc id="695572" url="https://sk.wikipedia.org/wiki?curid=695572" title="Biele Vody (Mlynky)">
Biele Vody (Mlynky)

Biele Vody sú miestna časť Mlyniek, obce v okrese Spišská Nová Ves. Osada je významným strediskom cestovného ruchu v južnej časti Slovenského raja s prístupom na Geravy.
Poloha.
Nachádza sa v juhozápadnej časti okresu, na západnom okraji katastrálneho územia obce. Leží v údolí Bielej vody, prítoku rieky Hnilec, ktorým vedie hranica Volovských vrchov a Spišsko-gemerského krasu. Severozápadne sa tak nachádza Slovenský raj s rovnomenným národným parkom, juhovýchodne začínajú Havranie vrchy. Nachádza sa tu školské zariadenie, detský domov i reedukačný ústav.
Turizmus.
Osada patrí medzi dôležité regionálne strediská cestovného ruchu s možnosťami ubytovania a ponukou služieb pre turistov. Je tu vybudovaný lyžiarsky areál so zasnežovaním a osvetlením, areál bežeckého lyžovania a križovatka značených turistických trás. Blízkou Zejmarskou roklinou je prístup na Geravy.

</doc>
<doc id="695573" url="https://sk.wikipedia.org/wiki?curid=695573" title="Zoznam ctihodných rímskokatolíckej cirkvi">
Zoznam ctihodných rímskokatolíckej cirkvi

V katolíckej cirkvi sa titulom "ctihodný" označuje osoba, ktorá bola počas vyšetrovania a procesu vedúceho ku kanonizácii za svätého posmrtne vyhlásená za "hrdinu cností".
Nasleduje neúplný zoznam osôb vyhlásených za ctihodných. Zoznam je zoradený abecedne podľa kresťanského mena, ale v prípade potreby aj podľa priezviska, miesta alebo atribútovej časti mena.

</doc>
<doc id="695574" url="https://sk.wikipedia.org/wiki?curid=695574" title="Invalid (film)">
Invalid (film)

Invalid je slovenská komédia s prvkami čierneho humoru z roku 2023 režiséra Jonáša Karáska. Vo filme sa v hlavných úlohách objaví nervný opravár Lacko (Gregor Hološka) a jeho rómsky priateľ Gabo (Zdeněk Godla). Na Slovensku mal film premiéru vo februári 2023. Dej filmu je rozprávaný retrospektívne.
Dej.
Nevrlý kutil Laco príde kvôli partii mafiánov o všetko. Teraz je pripútaný na invalidný vozík a jeho život ide dolu vodou. A je to práve jeho nový priateľ Gabo, miestny Róm, ktorý pomáha Lacovi vidieť veci z inej perspektívy. Nakoniec sa rozčúlený Lacko rozhodne pomstiť svojim nepriateľom.
Chyby a nezrovnalosti vo filme.
Vo filme je niekoľko chýb. Tento zoznam nie je kompletný, medzi chyby patria napríklad:

</doc>
<doc id="695575" url="https://sk.wikipedia.org/wiki?curid=695575" title="Divadelný súbor Jána Chalupku">
Divadelný súbor Jána Chalupku

Divadelný súbor Jána Chalupku je ochotnícky divadelný súbor z Brezna. Na scéne pôsobí nepretržite od roku 1923. Dlhé roky fungoval pri Dome kultúry v Brezne, dnes vystupuje ako občianske združenie. Pri súbore vyvíja svoju činnosť aj "Štúdio mladých", ktoré zastrešuje záujemcov hlavne zo žiakov stredných škôl.
Ocenenia.
Cena za tvorivý čin roka.
Súbor je trojnásobným držiteľom Ceny za tvorivý čin roka, udeľovanej na Scénickej žatve v Martine do roku 2016.
Cena Jozefa Kronera.
Spoločnosť Jozefa Kronera udeľovala v rokoch 2004 až 2014 Cenu Jozefa Kronera za celoživotné dielo v oblasti hereckej tvorby v amatérskom divadle.

</doc>
<doc id="695576" url="https://sk.wikipedia.org/wiki?curid=695576" title="Marsina">
Marsina

Marsina môže byť:

</doc>
<doc id="695577" url="https://sk.wikipedia.org/wiki?curid=695577" title="Dehydroalanín">
Dehydroalanín

Dehydroalanín (DHA) je dehydroaminokyselina. Neexistuje vo voľnej podobe, ale nachádza sa prirodzene ako súčasť niektorých peptidov mikrobiálneho pôvodu. Je to nezvyčajná nenasýtená aminokyselina.
Štruktúra a reaktivita.
Podobne ako iné primárne enamíny, dehydroalanín je nestabilný. Dehydroalanín hydrolyzuje na pyruvát.
"N"-Acylované deriváty dehydroalanínu, ako napríklad peptidy a podobné zlúčeniny, sú stabilné. Metyl-2-acetamidoakrylát je "N"-acetylovaný derivát metylesteru dehydroalanínu. Ako súčasť peptidov vzniká posttranslačnými modifikáciami zo serínu alebo cysteínu, ktoré sa enzymaticky dehydratujú. Ako vedľajší produkt vzniká voda (zo serínu) alebo sulfán (z cysteínu).
Väčšina aminokyselín nereaguje s nukleofilmi, ale medzi výnimky patrí práve dehydroalanín a niektoré dehydroaminokyseliny. Tieto látky sú elektorfilné kvôli α,β-nenasýtenej karbonylovej skupine a môžu napríklad alkylovať ostatné aminokyseliny. Táto aktivita je synteticky užitočná pri syntéze lantionínu.
Výskyt.
Dehydroalanín bol prvýkrát identifikovaný ako súčasť nizínu, čo je cyklický peptid s antimikrobiálnou aktivitou. Dehydroalanín sa nachádza i v lantibiotikách a mikrocystínoch.
DHA vzniká zo serínu alebo z cysteínu jednoduchou reakciou katalyzovanou zásadou bez potreby enzýmov. Táto reakcia môže prebehnúť pri varení alebo zásaditých prípravach jedál. DHA potom môže alkylovať ostatné aminokyseliny, napríklad lyzín, z ktorého vyzniká lyzínoalanín. Tým dochádza k spájaniu rôznych častí reťazcov a racemizácii pôvodného alanínu. Výsledné bielkoviny tak majú nižšiu výživovú hodnotu pre niektoré živočíchy, ale vyššiu pre iné. Niektoré lyzínoalaníny môžu u potkanov spôsobiť zväčšenie obličiek.
Mnohé peptidy obsahujúce dehydroalanín sú toxické.
Dlho sa predpokladalo, že dehydroalanín je dôležité elektrofilné katalytické reziduum v histidín amoniak lyáze a fenylalanín amoniak lyáze, ale neskôr sa ukázalo, že katalytickým reziduom je iný nenasýtený derivát alanínu – 3,5-dihydro-5-metylidén-4"H"-imidazol-4-ón – ktorý je ešte elektrofilnejší.

</doc>
<doc id="695578" url="https://sk.wikipedia.org/wiki?curid=695578" title="Eugen Guzikiewicz">
Eugen Guzikiewicz

Eugen Guzikiewicz (* 22. máj 1907, Košice† 18. august 1954) bol slovenský pedagóg a politik Hlinkovej slovenskej ľudovej strany.
Životopis.
Po absolvovaní košického gymnázia a zložení učiteľskej skúšky začal učiť. Pôsobil na viacerých školách, v obci Huty, Liptovský Trnovec a v Liptovskom Sv. Mikuláši, kde bol aj správcom miestnej ľudovej školy. Politicky sa aktivizoval v Hlinkovej slovenskej ľudovej strane, ktorej členom bol od roku 1925. Podieľal sa na založení viacerých miestnych organizácií strany na Hornom Liptove. V rokoch 19381945 bol predsedom okresnej organizácie strany v Liptovskom Sv. Mikuláši. Počas tzv. Homolovho puču bol v marci 1939 zadržaný a internovaný do českého väzenia. 20. novembra 1941 bol kooptovaný za poslanca Snemu Slovenskej republiky. V tomto období sa uvádza už nie ako učiteľ, ale továrnik, pretože v tom istom roku arizoval liptovskomikulášsku fabriku na výrobu remeňov Pazerini. Pôsobil tiež ako okresný predseda Hlinkovej gardy v Liptovskom Sv. Mikuláši. Mandát si podržal do konca existencie Slovenského štátu. Po roku 1945 súdený v rámci tzv. retribučného súdnictva.
Okrem politickej činnosti pôsobil vo vedení Klubu slovenských turistov a lyžiarov. Taktiež organizoval hnutie katolíckej mládeže a bol náčelníkom a starostom Orla. 

</doc>
<doc id="695582" url="https://sk.wikipedia.org/wiki?curid=695582" title="Prvé delenie Poľska">
Prvé delenie Poľska

Prvé delenie Poľska sa uskutočnilo v roku 1772 ako prvé z troch delení, ktoré nakoniec ukončili existenciu Republiky oboch národov (Poľsko-litovskej únie) v roku 1795. Rast moci v Ruskom impériu ohrozoval Pruské kráľovstvo a habsburskú monarchiu (Uhorské kráľovstvo) a bol hlavným motívom prvého delenia.
Pruský kráľ Fridrich Veľký zosnoval rozdelenie, aby zabránil vojne s Rakúskom, ktoré závidelo Rusku úspechy proti Osmanskej ríši. Územia v Poľsku a Litve si rozdelili ich silnejší susedia (Rakúsko, Rusko a Prusko), aby obnovili regionálnu rovnováhu síl v strednej Európe medzi týmito tromi krajinami.
Poľsko bolo koncom 18. storočia oslabené vnútornými rozbrojmi a nedokázalo sa účinne brániť. Cudzie vojská sa už nachádzali v krajine, poľský Sejm ratifikoval rozdelenie v roku 1773 počas Sejmu o rozdelení, ktorý zvolali tri mocnosti.
Predohra.
Koncom 18. storočia sa Republika oboch národov zmenila. Z postavenia významnej európskej mocnosti sa stala slabou krajinou s vnútornými konfliktmi a rôznymi postojmi voči jasným zásahom z východu do vnútropolitických záležitostí. Konzervatívna šľachta vytvorila konfederáciu, ktorá mala obhajovať ich záujmy, a to aj cestou priameho boja s panovníkom. Barská konfederáciu vznikla vo februári 1768 v meste Bar na Podolí (dnes Ukrajina) – k týmto silám sa pridal aj Móric Beňovský, čo preňho skončilo deportáciou na Kamčatku.
Územie sa takmer sa stalo protektorátom (alebo vazalským či satelitným štátom) Ruského impéria, pričom ruský cár v skutočnosti vyberal poľsko-litovských panovníkov počas slobodných volieb a rozhodoval o výsledkoch veľkej časti vnútornej politiky Poľska. Napríklad Repninský snem v rokoch 17671768 bol pomenovaný podľa ruského veľvyslanca, ktorý neoficiálne predsedal jeho rokovaniam.
K prvému deleniu došlo po zmene pomeru síl v Európe, keď ruské víťazstvá proti Osmanom v rusko-tureckej vojne posilnili Rusko a ohrozili záujmy Habsburgovcov v regióne (najmä v Moldavsku a Valašsku). Európe hrozil nový rozsiahly konflikt, keďže Rakúsko sa cítilo ohrozené a pripravovalo sa na ozbrojený postup na obranu Turecka. Zároveň bolo Prusko spojené s dvorom Kataríny II. spojenectvom, ktoré by ho tiež vtiahlo do konfrontácie. Od roku 1769 pokračovalo vzájomné sondovanie štyroch strán a pokusy vtiahnuť Prusko do francúzsko-rakúskeho tábora.
Francúzsko bolo priateľsky naklonené Osmanskej ríši, ale aj Prusku a Rakúsku a navrhlo sériu územných úprav, v rámci ktorých by Osmanská ríša nebola dotknutá záujmami Rakúska a Ruska. Na oplátku by Rakúsko dostalo ako kompenzáciu časť pruského Sliezska a Prusko by získalo späť Ermland (Warmiu) z poľskej časti Pruska a časti poľského léna, Kurského vojvodstva a Semigalska, ktoré už boli pod pobaltskou nemeckou hegemóniou.
Pruský kráľ Fridrich II. nemal v úmysle vzdať sa Sliezska, ktoré nedávno získal v sliezskych vojnách, ale mal záujem aj o mierové riešenie. Rusko-pruské spojenectvo by ho vtiahlo do potenciálnej vojny proti Rakúsku a sedemročná vojna oslabila pruskú pokladnicu a armádu. Podobne ako Francúzsko mal záujem chrániť oslabujúcu Osmanskú ríšu, ktorú by mohol výhodne využiť v prípade pruskej vojny buď proti Rusku, alebo Rakúsku.
Fridrichov brat, princ Henrich, strávil zimu 1770-71 ako zástupca pruského dvora v Petrohrade. Keďže Rakúsko v roku 1769 anektovalo 13 poľských miest v uhorskej Spišskej župe v rozpore s Ľubovnianskou zmluvou, ruská kráľovná Katarína II. a jej poradca generál Ivan Černyšov navrhli Henrichovi, aby si Prusko nárokovalo niektoré poľské územia, napríklad Ermland. Po tom, ako ho Henrich o tomto návrhu informoval, Fridrich navrhol rozdelenie poľských pohraničných území medzi Rakúsko, Prusko a Rusko, pričom najväčší podiel by pripadol Rakúsku, strane najviac oslabenej nedávnymi zmenami v pomere síl.
Hoci Rusko niekoľko desaťročí, od Tichého snemu, považovalo slabé Poľsko za svoj protektorát, Poľsko bolo tiež zdevastované občianskou vojnou, v ktorej sa sily Barskej konfederácie pokúšali narušiť ruskú kontrolu nad Poľskom. Kolijevské roľnícke a kozácke povstanie na Ukrajine, ktoré bolo stále v čerstvej pamäti, tiež oslabilo poľskú pozíciu. Okrem toho bol Ruskom podporovaný poľský kráľ Stanisław August Poniatowski považovaný za slabého a príliš nezávisle zmýšľajúceho. Nakoniec ruský dvor rozhodol, že užitočnosť Poľska ako protektorátu sa znížila.
Tri mocnosti oficiálne zdôvodňovali svoje kroky ako kompenzáciu za vysporiadanie sa s nepríjemným susedom a obnovenie poriadku v poľskej anarchii a Barská konfederácia poskytla vhodnú zámienku, hoci všetky tri mali záujem o územné zisky.
Po tom, ako Rusko obsadilo podunajské kniežatstvá, Henrich presvedčil Fridricha a rakúsku arcivojvodkyňu Máriu Teréziu, že rovnováhu síl udrží trojstranné rozdelenie Spoločnosti namiesto toho, aby Rusko zobralo Osmanom územie. Pod tlakom Pruska, ktoré už dlho chcelo pripojiť severnú poľskú provinciu Kráľovské Prusko, sa tri mocnosti dohodli na prvom delení Poľska.
Bolo to vzhľadom na možné rakúsko-osmanské spojenectvo, pričom Rakúsko malo len symbolické námietky, hoci by radšej získalo viac osmanských území na Balkáne, po ktorých Habsburgovci už dlho túžili. Rusi sa stiahli aj z Moldavska, preč od rakúskych hraníc.
Pokus Barskej konfederácie o únos kráľa Poniatowského 3. novembra 1771 poskytol trom dvorom ďalšiu zámienku na vysporiadanie sa s „poľskou anarchiou“ a potreby, aby susedia zasiahli a „zachránili“ krajinu a jej občanov.
Prvé delenie.
Už v rokoch 17691771 Rakúsko a Prusko prevzali niektoré pohraničné územia Spoločenstva. Dňa 19. februára 1772 bola vo Viedni podpísaná dohoda o rozdelení. Predchádzajúca dohoda medzi Pruskom a Ruskom bola uzavretá 6. februára 1772 v Petrohrade.
Začiatkom augusta ruské, pruské a rakúske vojská súčasne vstúpili do Spoločnosti národov a obsadili provincie, ktoré boli medzi sebou dohodnuté. Dňa 5. augusta všetky tri strany podpísali zmluvu o svojich územných ziskoch.
Pluky Barskej konfederácie, ktorých výkonný výbor bol nútený opustiť Rakúsko, ktoré ich podporovalo, po tom, ako sa Rakúsko pripojilo k prusko-ruskému spojenectvu, nezložili zbrane. Mnohé pevnosti v ich područí sa držali tak dlho, ako to bolo možné. Hrad Wawel v Krakove padol až koncom apríla; pevnosť Tyniec sa udržala do konca júla 1772; Čenstochová, ktorej velil Kazimír Pulaský, sa udržala do konca augusta. Nakoniec bola Barská konfederácia porazená, jej členovia buď utiekli do zahraničia, alebo ich Rusi deportovali na Sibír.
Dôsledky.
Začiatkom roka 1773 kráľ a Senát zaslali nóty všetkým európskym vládam, v ktorých vyjadrili svoj nesúhlas s porušovaním práv Republiky oboch národov so žiadosťou o intervenciu. Samostatné nóty boli zaslané Francúzsku, Dánsku a Rakúsku, ktoré boli garantmi zmlúv z Welavy a Bydhošti a Olivského mieru. Európske mocnosti reagovali na rozdelenie s maximálnou ľahostajnosťou; proti sa ozvalo len niekoľko hlasov, ako napríklad Edmund Burke.
Keď pomoc neprišla a armády spojených národov obsadili hlavné mesto Varšavu, aby si silou zbraní vynútili zvolanie zhromaždenia, nebolo možné zvoliť inú alternatívu ako pasívne podriadenie sa ich vôli. Senátorom, ktorí tento krok neodporúčali, sa Rusi, zastúpení veľvyslancom Ottom von Stackelbergom, vyhrážali, že v prípade odmietnutia im zničia celé hlavné mesto. Ďalšie hrozby zahŕňali popravy, konfiškáciu majetkov a ďalšie zväčšovanie rozdeleného územia. Podľa Edwarda Henryho Lewinského Corwina Rusi niektorých senátorov dokonca zatkli a vyhostili na Sibír.
Miestne zemské zhromaždenia (Sejmiky) odmietli zvoliť poslancov do Sejmu a po veľkých ťažkostiach sa na zasadanie pod vedením maršalov Sejmu Michala Hieronyma Radziwiłła a Adama Ponińského dostavila menej ako polovica z riadneho počtu zástupcov. Najmä druhý menovaný bol jedným z mnohých poľských šľachticov, ktorých Rusi podplatili, aby plnili ich príkazy. Aby zabránil rozvratu Sejmu prostredníctvom "liberum veto" a zmareniu zámeru okupantov, Poniński sa podujal premeniť riadny Sejm na konfederatívny Sejm.
Napriek snahám jednotlivcov ako Tadeusz Rejtan, Samuel Korsak a Stanisław Bohuszewicz, ktorí sa tomu snažili zabrániť, sa tento čin uskutočnil s pomocou Ponińského, Radziwiłła a biskupov Andrzeja Młodziejowského, Ignacyho Jakuba Massalského a Antoniho Kazimierza Ostrowského (prímasa Poľska), ktorí zastávali vysoké funkcie v poľskom senáte. Dňa 30. septembra 1773 boli zmluvy o rozdelení ratifikované.
Novozískané územia spojili Prusko s vlastným Nemeckom a mali veľký hospodársky význam. Zabratím severozápadného Poľska Prusko okamžite odrezalo Poľsko od mora a získalo kontrolu nad viac ako 80 % celkového zahraničného obchodu Republiky oboch národov.
Napriek symbolickej kritike rozdelenia zo strany rakúskej arcivojvodkyne, cisárovnej Márie Terézie, rakúsky štátnik Wenzel Anton Graf Kaunitz považoval rakúsky podiel za dostatočnú kompenzáciu. Hoci Rakúsko malo na rozdelení najmenší záujem, získalo najväčší podiel bývalého poľského obyvateľstva a druhý najväčší podiel pôdy. Na území Poľska sa nachádzalo 83 000 km2 a 2 650 000 obyvateľov. Rakúsko získalo Zator, Osvienčim, časť Malopoľska (ktoré tvorili krakovské a sandomierske okresy) vrátane bohatých soľných baní Bochnia a Wieliczka, ale nie samotné mesto Krakov, a celú Halič.
Ruský podiel na severovýchode bol najväčšou, ale hospodársky najmenej významnou oblasťou. Diplomatickým dokumentom Rusko získalo do vlastníctva územia Republiky východne od línie tvorenej zhruba riekami Dvina, Drut a Dneper, časť Livónska, ktorá zostala pod kontrolou Republiky, a Bielorusko zahŕňajúce Vitebskú, Polockú a Mstislavskú župu. Rusko získalo 92 000 km2 a 1 300 000 obyvateľov a reorganizovalo svoje novozískané územia do Pskovskej gubernie, ktorá zahŕňala aj dve provincie Novgorodskú guberniu a Mogilevskú guberniu.
Prvým delením stratilo Spoločenstvo približne 211 000 km2 (30 % svojho územia, čo predstavovalo približne 733 000 km2) s viac ako štyrmi až piatimi miliónmi obyvateľov, čo bola približne tretina z pôvodného obyvateľstva.

</doc>
<doc id="695587" url="https://sk.wikipedia.org/wiki?curid=695587" title="Anton Mederly">
Anton Mederly

Anton Mederly (* 13. jún 1892, Ružomberok† 27. august 1972, Bratislava) bol slovenský ekonóm, úradník, významný politik HSĽS a verejný činiteľ v období medzivojnového Česko-Slovenska s Slovenského štátu.
Životopis.
Po skončení štúdia sa v roku 1918 zamestnal v ružomberskej ľudovej banke. Postupne sa vypracoval na predsedu jej cenzúrneho výboru a zároveň bol aj členom disciplinárneho výboru. Od roku 1925 už bol vo vedení banky, ktorá ho aj delegovala ako svojho zástupcu do Zväzu slovenských bánk a Revíznej jednoty bánk v Prahe. V týchto organizáciách pôsobil taktiež na vedúcich pozíciách.
Bol členom Hlinkovej slovenskej ľudovej strany a patril k najbližším spolupracovníkom Andreja Hlinku. Po krajinských voľbách v roku 1928 ho strana nominovala ako odborníka na financie a bankovníctvo do Krajinského zastupiteľstva Slovenskej krajiny, kde zasadal aj po nasledujúcich voľbách v roku 1935. Po obecných voľbách v roku 1931 sa stal starostom Ružomberka. Mandát obhájil aj po obecných voľbách v roku 1938. V starostovskej funkcii zotrval do roku 1940, kedy bol vymenovaný za generálneho riaditeľa novozaloženej Slovenskej hypotečnej a komunálnej banky v Bratislave. Riaditeľom banky bol do 14. apríla 1945. Zároveň bol členom Bankovej rady Slovenskej národnej banky a na prelome septembra/októbra 1944 vykonával funkciu zastupujúceho guvernéra. V období Slovenského štátu bol aj predsedom Slovenskej burzy a Zväzu slovenských bánk. Medzi rokmi 19391940 pôsobil aj ako župný veliteľ Hlinkovej gardy. V rokoch 19431945 zasadal aj v Štátnej rade Slovenskej republiky. Ako politicky exponovaná osoba v rokoch 19391945 sa aj Anton Mederly musel za svoju činnosť zodpovedať pred Národným súdom.

</doc>
<doc id="695591" url="https://sk.wikipedia.org/wiki?curid=695591" title="Ján Sekáč">
Ján Sekáč

Ján Sekáč môže byť:

</doc>
<doc id="695592" url="https://sk.wikipedia.org/wiki?curid=695592" title="TiposBet aréna (Spišská Nová Ves)">
TiposBet aréna (Spišská Nová Ves)

TiposBet aréna je zimný štadión na ulici T. Vansovej v Spišskej Novej Vsi na Slovensku. Používa sa predovšetkým na ľadový hokej a je domácou arénou HK Spišská Nová Ves. Spiš Aréna bola otvorená v roku 1982 ako "Zimný štadión SNV" a má kapacitu 4 300 ľudí na hokejové zápasy.
Správca a prevádzkovateľ objektu STEZ Spišská Nová Ves sa od roku 1996 venuje modernizácii objektu zimného štadióna.
Základné informácie.
Zimný štadión má dve ľadové plochy:

</doc>
<doc id="695593" url="https://sk.wikipedia.org/wiki?curid=695593" title="Cársky palác (Sofia)">
Cársky palác (Sofia)

Cársky palác (), známy aj ako Kniežací palác (), alebo Palác bulharských monarchov (), je budova bývalej rezidencie kniežaťa Alexandra I., cára Ferdinanda I. a cára Borisa III., ktorá sa nachádza v meste Sofia, v Sofijskej oblasti, v západnom Bulharsku. Kultúrna pamiatka národného významu.
Lokalita.
Budova bývalého cárskeho paláca leží v centrálnej časti Sofie v rajóne Sredec na námestí „Kňaz Aleksandăr I“ (, doslova "námestie kniežaťa Alexandra I.") č. 1 na vyvýšenom mieste v centrálnej časti mestského parku Carska gradina ().
Dejiny.
Prvá budova.
Na mieste súčasnej budovy sa už od 16. storočia nachádzala budova osmanského konaku (druh administratívnej a rezidentnej budovy v Osmanskej ríši), ktorý bol sídlom sofijského bejlerbeja (administratívna správna funkcia v Osmanskej ríši). Táto budova bola zničená pri požiari v roku 1816.
Súčasná budova.
Budova konaku bola opätovne obnovená na základoch pôvodnej budovy v roku 1873. V tom istom roku sa v budove konal súdny proces s Vasiľom Levským, v rámci ktorého mu bol udelený rozsudok odsudzujúci ho k trestu smrti. Budova slúžila svojmu účelu do oslobodenia Bulharska v roku 1878.
V roku 1879 bolo rozhodnuté, že sa budova stane sídlom Alexandra I., ktorý sa v tom roku stal bulharským kniežaťom. Vypracovanie projektu na prestavbu budovy tureckého konaku na kniežací palác bola zverená rakúskemu architektovi Viktorovi Rumpelmayerovi, ktorý ho pripravil v spolupráci s architektmi Friedrichom Grünangerom, Antonínom Kolářom (známym aj ako Adolf Václav Kolář), Jakobom Heinrichom Mayerom a Leersom. Prestavba prebiehala v rokoch 18811883, ale budova bola oficiálne otvorená už 26. decembra 1882.
V roku 1893 sa budova stala sídlom kniežaťa a neskôr prvého bulharského cára Ferdinanda I., Počas jeho panovania došlo k druhej prestavbe a rozšíreniu budovy, ktoré prebehli v rokoch 18941895 (udávajú sa aj roky 18941896). Iniciátorom prestavby a rozšírenia paláca bol samotný cár Ferdinand I. a prípravou projektu poveril architekta Friedricha Grünangera.
Posledným panovníkom, ktorý budovu obýval, bol Boris III., ktorého sídlom bol cársky palác v rokoch 18181843.
V roku 1944 sa budova cárskeho paláca stala dočasne sídlom komunistického tzv. "Vlasteneckého frontu" () a jedna z miestností sa stala kanceláriou Georgiho Dimitrova. V roku 1946 sa budova stala sídlom tzv. "Rady ministrov" ()teda vlády novovzniknutej Bulharskej ľudovej republiky. 
Od 4. septembra 1954 budova funguje ako sídlo Národnej umeleckej galérie a Národného etnografického múzea.
V roku 1978 bol budove pridelený štatút kultúrnej pamiatky národného významu.
Charakteristika.
Budova (po prestavbe na palác v 80. rokoch 19. storočia) je postavená po vzore francúzskych palácov z 18. storočia v neobarokovom slohu v štýle tzv. viedenského baroka.
Exteriér.
V pôvodnej podobe z roku 1873 bola budova dvojposchodová symetrická stavba s rizalitmi na obidvoch koncoch prednej fasády budovy.
Pri prestavbe na palác v rokoch 18811883 bola zväčšená prístavbou na západnej strane budovy. Bola vybudovaná manzardová strecha a pred hlavným vchodom bol pristavený portikus. Budova bola v rámci prestavby bohato dekorovaná plastickými reliéfmi v novobarokovom slohu. Autorom tejto prestavby a rozšírenia bol architekt Viktor Rumpelmayer, v spolupráci s architektmi Friedrichom Grünangerom, Antonínom Kolářom, Jakobom Heinrichom Mayerom a Leersom.
V rámci druhej prestavby a rozšírenia v rokoch 18941895, ktoré prebehli podľa projektu architekta Friedricha Grünangera, bola na východnom konci k budove postavená prístavba v podobe veľkého obytného krídla.
Interiér.
Prvé poschodie bolo charakteristické jednotným priestorom s koridorom v strede po ktorého obidvoch stranách sa nachádzali služobné miestnosti a kancelárie. Za vchodom sa nachádza vestibul v ktorom sa začína trojramenné mramorové schodisko, ktoré vedie na druhé poschodie, kde sa nachádzali prijímací salón, tzv. "Sieň vlajok" (), kniežací apartmán ako aj kniežacia kancelária. V prístavbe na západnej strane budovy sa nachádzal veľký salón s lóžou a zimná záhrada. Steny a stropy sú zdobené sadrovými reliéfmi v rokokovom slohu, ktoré boli zhotovené podľa vzoru reliéfov, nachádzajúcich sa v zámku Versailles vo Francúzsku. Sú dielom viedenského sochára a štukatérskeho majstra Andreasa Greissa. 
V rámci prestavby v 90. rokoch 19. storočia pribudlo k budove obytné krídlo. Na prvom poschodí v tejto časti budovy sa nachádzali apartmány kniežaťa Ferdinanda I., jeho manželky, princeznej Márie Lujzy a následníka trónu princa Borisa a na druhom poschodí sa nachádzali miestnosti ostatných detí kniežacieho páru. Okrem obytných miestností sa v krídle nachádzali: knižnica, miestnosti určené na výučbu detí, miestnosť určená na hranie, jedáleň, miestnosť určená na prijímanie návštev, dve zimné záhrady a dve kaplnky (rímskokatolícka a pravoslávna).
Múzeum a galéria.
Národná galéria.
Národná umelecká galéria vystavuje predovšetkým diela bulharských umelcov, ktoré vznikli v období od 19. storočia do súčasnosti. Sídli v budove od roku 1954.
Národné etnografické múzeum.
Národné etnografické múzeum pri Bulharskej akadémii vied sa nachádza vo východnej časti budovyv bývalom obytnom krídle, ktoré bolo k vtedajšiemu kniežaciemu palácu pristavané počas prestavby v 90. rokoch 19. storočia. Sídli v budove od roku 1954.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v roku 1978. Ako dôvod ochrany je stanovená architektonicko-staviteľská, historická ako aj umelecká hodnota budovy.
Názov budovy ako je uvedený na zozname kultúrnych pamiatok národného významu je "Kňažeskijat dvorec" (, doslova "Kniežací palác").

</doc>
<doc id="695596" url="https://sk.wikipedia.org/wiki?curid=695596" title="Kráľovský palác (Sofia)">
Kráľovský palác (Sofia)



</doc>
<doc id="695597" url="https://sk.wikipedia.org/wiki?curid=695597" title="Kráľovský palác v Sofii">
Kráľovský palác v Sofii



</doc>
<doc id="695598" url="https://sk.wikipedia.org/wiki?curid=695598" title="Cársky palác v Sofii">
Cársky palác v Sofii



</doc>
<doc id="695599" url="https://sk.wikipedia.org/wiki?curid=695599" title="Kniežací palác (Sofia)">
Kniežací palác (Sofia)



</doc>
<doc id="695600" url="https://sk.wikipedia.org/wiki?curid=695600" title="Kniežací palác v Sofii">
Kniežací palác v Sofii



</doc>
<doc id="695601" url="https://sk.wikipedia.org/wiki?curid=695601" title="Palác bulharských monarchov">
Palác bulharských monarchov



</doc>
<doc id="695603" url="https://sk.wikipedia.org/wiki?curid=695603" title="Skala (vrch v Spišsko-gemerskom krase)">
Skala (vrch v Spišsko-gemerskom krase)

Skala () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú na západnom úpätí situovaná Stratená a východne ležiace Dedinky a Mlynky, južne sa nachádza mesto Dobšiná. Vrch je súčasťou Národného parku Slovenský raj.
Opis.
Vrch Skala je súčasťou rovnomennej planiny, ktorá tvorí pomerne samostatný masív na južnom okraji Slovenského raja, priamo nad údolím Hnilca a vodnou nádržou Palcmanská Maša. Severným smerom sa nachádza Suchý vrch (), Bykárka (), Cigánka (), Havrania skala () a Štrbáková (), západným Remiaška (), Marčeková (), Duča () a Čierna hora (), južným Gápeľ (), Veľký Radzim () a Dobšinský kopec () a východným Martinka (), Veľká Knola (), Viničiar () a Gačovská skala (). Východným a severným úpätím preteká rieka Hnilec, západné svahy odvodňuje potok Gápeľ. Na vrchol nevedie značená turistická trasa. Pravým brehom rieky a vodnej nádrže vedie železničná trať Červená Skala – Margecany, ktorá severný výbežok masívu Skaly prekonáva 300 metrov dlhým Hamrickým tunelom.
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít a skalných vyhliadok je možné pozorovať okolité vrchy Spišsko-gemerského krasu a susedných Volovských vrchov, no tiež Revúcku vrchovinu, Stolické vrchy, východnú časť Nízkych Tatier, Vysoké Tatry a blízke údolie Hnilca.
Prístup.
Na vrchol nevedie značený turistický chodník, no okolím prechádza viacero trás:

</doc>
<doc id="695606" url="https://sk.wikipedia.org/wiki?curid=695606" title="Enamín">
Enamín

Enamín alebo énamín je nenasýtená organická zlúčenina, ktorá má aminoskupinu naviazanú vedľa dvojitej väzby. Vznikajú napríklad kondeznáciou aldehydu alebo ketónu s amínmi (zvyčajne sekundárnymi). Enamíny sú verzatilné intermediáty v chemickej syntéze.
Názov „enamín“ pochádza z prípony "-én", ktorou sa označujú alkény, a slova "amín". Pôvod slova je teda podobný ako v prípade enolov, ktoré obsahujú alkén ("-én") a hydroxylovú skupinu ("-ol"). Enamíny teda možno považovať za dusíkové analógy enolov.
Ak je aspoň jeden zo substituentov na dusíkovom atóme vodík, tak môže daný enamín podliehať tautomerizácii za vzniku imínu. Podobne ako pri keto-enol tautomérii, enamíny zvyčajne tautomerizujú na imíny, aj keď existuje niekoľko výnimiek (napríklad anilín). Enamín-imín tautomériu možno pokladať za analogickú ku keto-enol tautomérii. V oboch prípadoch sa vodík presúva z heteroatómu (dusíka alebo kyslíka) na druhý uhlíkový atóm. K tautomérii nedochádza, ak enamín obsahuje sekundárny amín.
Enamíny sú dobré nukleofily i dobré zásady. Ich chovanie ako uhlíkaté nukleofily možno vysvetliť pomocou rezonančných štruktúr:
Vznik.
Enamíny sú labilné a teda chemicky užitočné skupiny, ktoré možno ľahko vytvoriť z komerčne dostupných činidiel. Bežný spôsob výroby enamínov spočíva v kysle katalyzovaných reakciách ketónov alebo aldehydov, ktoré obsahujú alfa vodík, so sekundárnymi amínmi. Kyslá katalýza nie je nutná, ak je p"K"aH reagujúceho amínu dostatočne vysoké (napríklad pri reakcii s pyrolidínom, ktorý má p"K"aH 11,26). Ak je p"K"aH amínu nízke, tak je potrebné použiť katalýzu kyselinou na adíciu i dehydratáciu (medzi bežné dehydratačné činidlá patrí MgSO4 a Na2SO4). Primárne amíny sa na syntézu enamínov zvyčajne nepoužívajú, pretože zvyčajne dochádza k termodynamicky výhodnej tautomerizácii na príslušný imín. Metylketóny kondenzujú sami so sebou,čomu však možno zabrániť pridaním TiCl4 do reakčnej zmesi (TiCl4 vychytáva vodu). Nižšie je príklad reakcie aldehydu so sekundárnym amínom, z ktorých vzniká najprv karbinolamín a potom po dehydratácii enamín:
Reaktivita.
Enamíny sú nukleofily, ktoré nevyžadujú aktiváciu zásadou či kyselinou v takej miere, ako ich enolátové analógy. Takisto majú väčšiu selektivitu a vykazujú menej bočných reakcií. Reaktivita ketónových enamínov (vznikajúcich z ketónov) je vyššia než reaktivita aldehydových enamínov (vznikajúcich z aldehydov). V prípade cyklických ketónových enamínov je päťčlenný kruh najreaktívnejší, pretože jeho priestorové usporiadanie najlepšie umožňuje konjugáciu voľného elektrónového páru s dvojitou väzbou. Reaktivita kruhov klesá v poradí 5 &gt; 8 &gt; 6 &gt; 7, pričom sedemčlenný kruh je najmenej reaktívny. Tento trend je prisúdený charakteru voľného elektrónového páru – vyššia nukleofilita odpovedá vyššiemu p-charakteru orbitálu s voľným elektrónovým párom, pretože umožňuje konjugáciu s dvojitou väzbou. Analogicky platí, že ak sa voľný elektrónový pár na atóme dusíka účastní stereoelektronických interakcií na aminoskupine, tento pár „vyskočí“ mimo rovinu (pyramidalizuje, podobne ako u dusíkovej inverzie) a tak nie je schopný konjugácie s vedľajšou π C-C väzbou.
Existuje mnoho spôsobov, ako prispôsobiť reaktivitu enamínov, napríklad zmenou teploty, rozpúšťadla, množstva činidla alebo druhu elektrofilu. Zmena týchto parametrov umožňuje preferenčnú tvorbu E/Z enamínov a takisto ovplyvňuje tvorbu viac/menej substituovaných enamínov z počiatočného ketónu.
Reakcie.
Alkylácia.
Aj keď enamíny sú nukleofilnejšie než enoly, stále reagujú selektívne, takže sú užitočné pre alkylačné reakcie. Enamínový nukleofil môže atakovať haloalkány, čím vzniká imíniová soľ, ktorá sa hydrolyzuje za vzniku ketónu (počiatočný materiál v syntéze enamínov). Priekopníkom tejto reakcie bol Gilbert Stork a niekedy sa označuje podľa neho (Storkova enamínová alkylácia). Analogicky je možné podobnú reakciu použiť i na acyláciu. V tejto reakcii možno použiť mnohé alkylačné a acylačné činidlá, vrátane benzylických a alylických halogenidov.
Acylácia.
V reakcii podobnej alkylácii enamínov je možné enamíny i acylovať, čím vznikajú dikarbonylové zlúčeniny. Počiatočný enamín nukleofilne atakuje acylhalogenid, čím prechodne vzniká imíniová soľ, ktorá v prítomnosti kyseliny hydrolyzuje.
Metaloenamíny.
Silné zásady, napríklad LiNR2, sú schopné deprotonovať imíny za vzniku metaloenamínov. Metaloenamíny sú užitočné v chemickej syntéze vďaka ich nukleofilite (sú ešte nukleofilnejšie než enoláty). Sú teda schopné lepšie reagovať so slabšími elektrofilmi (možno ich použiť na otvorenie epoxidového kruhu). Tieto reakcie umožňujú asymetrickú alkyláciu ketónov, pretože v procese vznikajú chirálne metaloenamíny.
Halogenácia.
β-halogénimíniové zlúčeniny možno syntetizovať halogenáciou enamínov s halogenidmi v dietyléteri. Hydrolýzou z nich potom vznikajú α-halogénketóny. Je možné použiť chloráciu, bromáciu a dokonca i jodáciu. Všeobecná reakcia prebieha nasledovne:
Oxidačný coupling.
Enamíny reagujú s enolsilánmi v cross-couplingových reakciách s dusičnanom diamónno-ceričitým. Tieto reakcie popísala Narasakova skupina v roku 1975 a predstavujú spôsob tvorby stabilných enamínov ako i spôsob prípravy 1,4-diketónu (odvodeného od morfolínového činidla použitého pri reakcii). Ich výsledky neskôr využila skupina MacMillana na vývoj organokatalyzátora, ktorý pri použití s Narasakovými substrátmi enantioselektívne produkuje 1,4-dikarbonylové zlúčeniny s dobrým výťažkom. Oxidačná dimerizácia aldehydov v prítomnosti amínov prebieha cez enamínový intermediát a nakoniec vzniká pyrol. Táto metóda symetrickej syntézy pyrolov bola vyvinutá v roku 2010 v Jiovej skupine a predstavuje hodnotný nový spôsob syntézy prírodných látok obsahujúcich pyrolovú skupinu.
Tvorba kruhov.
Chémia enamínov bola využitá i na enantioselektívnu verziu Robinsonovej anulácie. V tejto reakcii, ktorú opísal Robert Robinson v roku 1935, prebieha zásadou katalyzovaná reakcia, ktorá spája ketón a metylvinylketón (skracovaný na MVK) do cyklohexénónového kruhového systému. Túto reakciu katalyzuje napríklad prolín, čo vedie k tvorbe chirálneho enamínu, ktorý umožňuje dobrú stereoselektivitu. Tá je dôležitá hlavne v niektorých oblastiach prípravy prírodných látok, napríklad pre syntézu Wielandovho-Miescherovho ketónu, ktorý je dôležitým stavebným kameňom pre komplexnejšie biologicky aktívne molekuly.

</doc>
<doc id="695608" url="https://sk.wikipedia.org/wiki?curid=695608" title="Ján Drobný">
Ján Drobný

JUDr. Ján Drobný (* 6. september 1881, Ružomberok† 5. apríl 1948, Žilina) bol slovenský právnik, verejný činiteľ a prvý prezident Slovenskej krajiny.
Životopis.
Pochádzal zo starej slovenskej meštianskej rodiny. Jeho otec pracoval ako ružomberský súdny úradník. Štúdium gymnázia absolvoval v rodnom meste. Právnické vzdelanie dosiahol na právnickej akadémii v Prešove a následne v Budapešti. Po jeho dosiahnutí nastúpil do prípravnej súdnej služby na ružomberskom súde (sedrii), odkiaľ bol neskôr preložený do Nitry. Následne pracoval ako okresný sudca na súdoch v Považskej Bystrici, Čadci a v Žiline. V rokoch I. svetovej vojny bol záložným dôstojníkom a pre svoje zaobchádzanie s podriadenými sa stal veľmi obľúbeným. V roku 1926 bol vymenovaný za tabulárneho sudcu a prednostu okresného sudcu v Žiline (v tom čase jeden z najväčších okresných súdov na území Slovenska). Ako sudca požíval veľkú autoritu. V Žiline sa aktívne zúčastnil na miestnom spolkovom a verejnom živote. Bol členom Hlinkovej slovenskej ľudovej strany.
Po zavedení krajinského zriadenia v roku 1928 bol post krajinského prezidenta na základe dohody medzi vtedajšími vtedajšími vládnymi stranami určený pre nominanta HSĽS. Tá ponúkla troch kandidátov: bývalého starostu Bratislavy Viktora Dušeka, bývalého mešťanostu Ružomberka Karola Mederlyho a sudcu Jána Drobného. Výber padol práve na Jána Drobného. Do funkcie bol vymenovaný 28. júna 1928 na základe uznesenia vlády. Krajinským prezidentom bol v komplikovanom období, kedy sa krajinské zriadenie ešte len zavádzalo do praxe. Napriek tomu, že v jeho prípade išlo o politickú nomináciu, Slovenský denník v závere jeho mandátu konštatoval: „..."má zmysel pre poriadok v státe. Dnes pri jeho odchode vďačne zaznamenávame, že sme sa v Drobnom po tejto stránke nesklamali."“ V závere roku 1930 požiadal ministra vnútra o penzionovanie pre zdravotné dôvody k 1. januáru 1931. Jeho nástupcom sa stal dovtedajší viceprezident Jozef Országh.
V období Slovenského štátu pôsobil v rokoch 19431945 ako predseda Štátnej rady Slovenskej republiky. V roku 1945 bol zaistený orgánmi Národnej bezpečnosti a následne súdený.

</doc>
<doc id="695609" url="https://sk.wikipedia.org/wiki?curid=695609" title="National League 2022/2023">
National League 2022/2023

National League 2022/2023 je 85. sezónou najvyššej švajčiarskej klubovej súťaže v ľadovom hokeji.
Základná časť sa začala 14. septembra 2022 a skončila 4. marca 2023. Neskôr sa začalo play-off a baráž o udržanie.
Tímy.
V sezóne 2022/23 v nej bude hrať 14 regulárnych družstiev. Kloten Flyers sa vrátil do NL po štyroch rokoch strávených vo Swiss League.
O udržanie.
SCL Langnau Tigers a HC Ajoie hrali sériu o zotrvanie v National League. Víťaz tejto baráže zostáva v najvyššej súťaží zatiaľ čo porazený hraje v baráži o udržanie s víťazom druhej švajčiarskej ligy (Swiss League).
SC Langnau Tigers zostávajú v National League pre budúcu sezónu.
Baráž o National League.
HC Ajoie po prehre s Langnau Tigers hrajú v baráži o udržanie s víťazom Swiss League 2022/2023. V baráži sa stretnú s tímom Chaux-de-Fonds, ktorý vo finále SL zdolali EHC Olten 4:0 na zápasy.
Externé odkazy.
https://www.sihf.ch/de/game-center/national-league/#/today/league/asc/page/0/

</doc>
<doc id="695613" url="https://sk.wikipedia.org/wiki?curid=695613" title="Hydroxyl">
Hydroxyl



</doc>
<doc id="695614" url="https://sk.wikipedia.org/wiki?curid=695614" title="Knight Rider (seriál z roku 1982)">
Knight Rider (seriál z roku 1982)

Knight Rider je americký televízny akčný a krimi seriál z rokov 19821986. V seriály vystupuje David Hasselhoff ako Michael Knight, elegantný a šikovný bojovník proti zločinu, ktorému pomáha KITT, pokročilý, umelo inteligentný, sebauvedomujúci a takmer nezničiteľný automobil. Michael Knight pracuje pre súkromnú nadáciu FLAG (Foundation for Law and Government), založenú Wiltonom Knightom, ktorá bojuje proti zločinu a vydieraniu.
Do slovenčiny sa koncom 90. rokoch nadabovala iba prvá séria pre STV. V Česku sa seriál dočkal 3 dabingov1. dabing z rokov 19931994 pre ČT (iba 1. séria), 2. dabing z roku 2007 pre Primu (1.2. séria a 1. diel 3. série) a 3 dabing z roku 1999 pre Novu (od 2. dielu 3. série4. séria).

</doc>
<doc id="695615" url="https://sk.wikipedia.org/wiki?curid=695615" title="Skala (planina)">
Skala (planina)

Skala (cca ) je horská vápencová plošina v Spišsko-gemerskom krase, krajinnom celku Slovenského rudohoria. Leží východne od Stratenej, približne severne od Dobšinej.
Poloha.
Planina sa nachádza vo východnej časti Spišsko-gemerského krasu, v geomorfologickom podcelku Slovenský raj, priamo nad vodnou nádržou Palcmanská Maša a údolím Hnilca. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú západne situovaná Stratená a východne ležiace Dedinky a Mlynky a južne mesto Dobšiná. Územie je súčasťou Národného parku Slovenský raj.
Opis.
Skala je pomerne izolovaná planina na južnom okraji Slovenského raja, od ktorej zvyšku je oddelená hlbokým údolím rieky Hnilec. Výškové maximum dosahuje na rovnomennom vrchu, dosahujúcom Vymedzená je zo severu a východu Hnileckou dolinou, južne susediace Havranie vrchy oddeľuje menšie údolie a západne je roklina potoka Gápeľ.
Turizmus.
Na planinu nevedú značené turistické trasy, ktoré však celé územie planiny lemujú:

</doc>
<doc id="695618" url="https://sk.wikipedia.org/wiki?curid=695618" title="AS-90">
AS-90

AS-90 je britská samohybná húfnica kalibru . Bola použitá v niekoľkých konfliktoch, vrátane vojny v Perzskom zálive, vojny v Iraku a vojny v Afganistane. Predpokladá sa, že AS-90 bude vyradená zo služby v roku 2032 s tým, že jej náhrada by mala byť zavedená o tri roky skôr.
Vznik a vývoj.
Vývoj zbrane nadväzoval na európsky projekt samohybnej húfnice SP70 zo začiatku 70. rokov, na ktorom sa podieľali tri krajiny – Nemecko, Veľká Británia a Taliansko. Kvôli vysokým nákladom sa tento projekt skončil neúspechom a v roku 1986 bol úplne zrušený.
Britská armáda sa následne rozhodla pustiť sa sama do vývoja 155 samohybnej húfnice s automatickým nabíjaním a dostrelom až 30 km. Zákazku na novú húfnicu získala spoločnosť Vickers Shipbuilding and Engineering (teraz BAE Systems). 
Húfnica mala byť potenciálne ponúknutá aj zahraničným záujemcom. AS-90 bola prijatá do služby v roku 1992. Následne sa v rokoch 1994-1996 konali skúšky, ktoré prebiehali v Arizone, Kuvajte a Saudskej Arábii. Aj keď skúšky dopadli úspešne, nikto v zahraničí neprejavil o britskú húfnicu záujem.
Celkovo bolo do roku 1995 vyrobených 179 húfnic AS-90. Kvôli úsporám nákladov však v roku 2016 prevádzkovala britská armáda už len 95 kusov. 
Konštrukcia.
Posádku húfnice tvorí vodič, veliteľ, mierič a až dvaja nabíjači. Húfnica je vybavená digitálnym systémom riadenia paľby AGLS a laserovým zameriavačom LINAPS. 
AS-90 je vyzbrojená 155mm kanónom L31 s dĺžkou hlavne 39 kalibrov. Húfnica dokáže štandardnými nábojmi zasahovať ciele na vzdialenosť 30 km a s muníciou s predĺženým dostrelom až na 40 km. AS90 je schopná vystreliť 3 náboje za 10 sekúnd. Maximálna rýchlosť streľby je 6 nábojov za minútu. Trvalo udržateľná rýchlosť streľby je 2 výstrely za minútu. Húfnica vezie celkovo 48 nábojov.
Sekundárnu výzbroj AS-90 zabezpečuje guľomet L7 kalibru 7,62 mm. Húfnica je tiež vybavená odpaľovačmi dymových granátov.
Vozidlo poháňa osemvalcový turbodiesel Cummins VTA903-660 s výkonom 492 kW (600 koní). Motor je spojený s automatickou prevodovkou ZF Gears Ltd. so štyrmi rýchlostnými stupňami vpred a dvoma vzad. Môže ísť maximálnou rýchlosťou 55 km/h a maximálny dojazd je 370 km. Vozidlo má hydropneumatické odpruženie od britskej spoločnosti Horstman Defense Systems. Dokáže prekonať stúpanie do 60%, vertikálne prekážky do 0,75 m a priekopy do šírky 2,8 m. Je schopné brodiť sa vodou do hĺbky 1,5 m.

</doc>
<doc id="695619" url="https://sk.wikipedia.org/wiki?curid=695619" title="Helen Tóth">
Helen Tóth

Mgr. art. Helen Tóth (* 1992, Dunajská Streda) je slovenská vizuálna umelkyňa.
Tóth žije v Dunajskej Strede a tvorí v Bratislave v Novej Cvernovke. V rokoch 20072011 študovala na Škole úžitkového výtvarníctva Josefa Vydru v Bratislave a neskôr, v rokoch 20122016 študovala na Vysokej škole výtvarných umení v Bratislave v ateliéri prof. Ivana Csudaia a v rokoch 20162018 v ateliéri prof. Daniela Fischera.
Je trojnásobnou finalistkou ceny VÚB banky za maľbu (2017, 2022 a 2023) a v roku 2022 bola nominovaná na cenu "Piero D´Amore E Colore na art fairi The Others" v talianskom Turíne. V roku 2022 bola na longliste ceny STRABAG Artaward International vo Viedni. Na základe výberu odbornej poroty (v zložení Václav Mílek, Noemi Purkrábková, Lumír Nykl, Zuzana Krišková, Adam Galko, Jakub Frank, Jana Babušiaková) bola vybraná na účasť v Zlínskom salóne mladých 2024. Prehliadka tvorby českých a slovenských umelcov nastupujúcej generácie sa uskutočnila po deviaty raz, zvyčajne raz za tri roky. Projekt je neoddeliteľnou súčasťou širšej prezentácie súčasného umenia v krajskej galérii, ktorá nadväzuje na tradíciu slávnych baťovských prehliadok súčasného umenia - Zlínskych salónov z rokov 1936 až 1948, ktoré organizovala firma Baťa. Hlavným cieľom tohto projektu je objaviť osobnosti medzi začínajúcimi umelcami a sprostredkovať ich tvorbu predovšetkým zlínskému publiku. V roku 2025 bola vybraná na účasť na tradičnom parížskom Salóne d’Automne, každoročnej výstave súčasného umenia konajúcej sa od roku 1903. K účasti ju kurátorsky nominovala slovenská kurátorka Nina Vrbanová.
Najväčším úspechom je účasť na kolektívnej výstave Belvedere na Hluboké | Let it GROW again! v Alšovej jihočeskej galérii, ktorej spoluorganizátorom je rakúsky Belvedér. Na výstave boli zastúpení autori ako Anselm Kiefer, Rona Pondick, Honoré Daumier, Edmund Gwerk, Liza Lou, Krištof Kintera a ďalší.
V roku 2025 bola jej inštalácia "My collection of forests" z výstavy "Among these trees is my hiding spot" v Curva Pura v Ríme vybraná do prestížneho umeleckého zväzku Unfolded Ways. Rome as Never Read Before, ktorý zostavil taliansky kurátor Valentino Catricalà. Publikácia spája fotografiu, literatúru a súčasné umenie do vizuálno-literárnej cesty v 25 etapách a predstavuje tvorbu 25 medzinárodných autorov, vrátane Helen Tóth. Limitovaná edícia 25 ručne viazaných výtlačkov s medenou a 24-karátovou zlatou sochou na obálke bola vydaná pri príležitosti 25. výročia talianskeho vydavateľstva D’ORO Collection.

</doc>
<doc id="695621" url="https://sk.wikipedia.org/wiki?curid=695621" title="Július Maguth">
Július Maguth

Július Maguth (* 5. december 1900† 1. január 1955) bol slovenský notár, verejný činiteľ a politik HSĽS v období Slovenského štátu.
Životopis.
V roku 1934 bol ako notársky adjunkt preložený z obce Lokca za vedúceho notára do Pribyliny. V júli 1938 bol na zjazde Zväzu obecných a obvodných notárov na Slovensku zvolený za revízora účtov zväzu. Vo voľbách do Snemu Slovenskej krajiny v decembri 1938 bol zvolený za poslanca snemu. V tomto období sa uvádza ako vedúci notár v Spišskom Podhradí. Poslancom snemu bol počas celej doby trvania Slovenského štátu. Počas tohto obdobia bol predsedom miestnej organizácie strany v Spišskom Podhradí, redaktorom a neskôr zodpovedným redaktorom časopisu "Tatranské hlasy". Organizoval miestne a okresné politické školy HSĽS. Po vypuknutí Slovenského národného povstania sa podieľal na ochrane a vyzbrojovaní Spišského Podhradia proti partizánom. V roku 1946 bol Národným súdom odsúdený za zločin domácej zrady, zrady na povstaní a kolaborantstvo na trest odňatia slobody 5 rokov (z toho 2 a 1/4 roka vo väzení a zbytok v pracovnom tábore), 10 rokov straty občianskych práv a konfiškáciu osobného majetku.

</doc>
<doc id="695622" url="https://sk.wikipedia.org/wiki?curid=695622" title="Poľsko-ruská vojna (1792)">
Poľsko-ruská vojna (1792)

Poľsko-ruská vojna v roku 1792 alebo aj vojna na obranu Ústavy 3. mája bola vojna medzi vojskami Republiky oboch národov ("Rzeczpospolita") a vojskami Ruského impéria, ktoré vojensky zasiahli pod zámienkou podpory Targowickej konfederácie založenej v Petrohrade s cieľom zvrhnúť systém zavedený v Poľskej republike štvorročným snemom Ústavou z 3. mája 1791.
Vojna prebiehala na dvoch frontoch: severnom v Litve a južnom na území dnešnej Ukrajiny. V oboch prípadoch poľské sily ustupovali pred početnou prevahou ruských síl, hoci na juhu kládli podstatne väčší odpor vďaka účinnému vedeniu poľských veliteľov kniežaťa Józefa Poniatowského a Tadeusza Kościuszka. Počas trojmesačných bojov sa odohralo niekoľko bitiek, ale žiadna strana nezaznamenala rozhodujúce víťazstvo. 18. júna sa najväčším úspechom poľských síl stala porážka jednej z ruských formácií v bitke pri Zieleńciach; v dôsledku tejto bitky bolo založené najvyššie poľské vojenské vyznamenanie "Virtuti Militari". Vojna sa skončila, keď sa poľský kráľ Stanislav II rozhodol hľadať diplomatické riešenie, požiadal Rusov o prímerie a pripojil sa k Targovskej konfederácii, ako to požadovalo Ruské impérium.
Príčiny.
Časť šľachty využila zapojenie Ruska do vojny s Tureckom a Švédskom a počas štvorročného snemu prijala sériu reforiem zameraných na nápravu systému republiky. Uzákonilo sa aj vytvorenie 100-tisícovej armády.
V roku 1789 Prusko posilnilo armádu Republiky oboch národov predajom 15 000 pušiek korunnej pechote a bližšie nešpecifikovaného počtu karabín národnej kavalérii, ako aj ďalšej vojenskej výbavy.
Prijatím Ústavy z 3. mája 1791 sa formálne zrušil ruský protektorát a obnovila sa nezávislosť republiky. Magnáti nepriateľsky naladení voči reformám na čele so Stanisławom Szczęsnym Potockým a Ksawery Branickým sa obrátili na Katarínu II. s ponukou zorganizovať konfederáciu proti kráľovi a Ústave z 3. mája.
Dňa 9. januára 1792 Rusko uzavrelo s Tureckom jaseňskú zmluvu, ktorá ukončila vojnu. Predtým, v roku 1790, ukončilo vojnu so Švédskom. Dňa 1. marca 1792 zomrel cisár Leopold II., ktorý sa zdráhal vojensky angažovať Rakúsko proti revolučnému Francúzsku a bol za Ústavu z 3. mája. Dňa 20. apríla 1792 Francúzsko po odmietnutí ultimáta Leopoldovho nástupcu Františka II. vyhlásilo Rakúsku vojnu a zapojilo sily habsburskej monarchie na západe. Rusko teraz mohlo bez obáv zaútočiť na Republiku. Katarína II. potrebovala len zámienku na intervenciu. 27. apríla 1792 bola v Petrohrade na tento účel vytvorená Dohodová konfederácia.
Sily Republiky.
Reorganizácia a rozšírenie armády prebiehali veľmi neochotne. Uspokojila sa s povolaním 100 000 mužov do zbrane, ale armáda pri vypuknutí vojny sotva dosiahla 70 000 neozbrojených regrútov, z ktorých skúsenosť z boja malo len asi 56 000. Pomer pechoty a jazdectva bol 40 000 ku 30 000 a poľské vojská mali 200 diel rôzneho kalibru. Čakali na príchod pruského posilového zboru, ktorý mal podľa podmienok spojeneckej zmluvy podporiť armády Republiky armádou s počtom 18 000. V dôsledku zrady pruského spojenca táto podpora nikdy neprišla. Chýbali skúsení velitelia, hoci do krajiny prišli velitelia ako knieža Józef Poniatowski, Tadeusz Kościuszko, ktorý predtým slúžil v zahraničných armádach, a Jan Henryk Dąbrowski, ktorý prišiel zo služby v saskej kavalérii.
Za veliteľa tejto armády bol vymenovaný kráľovský synovec, mladý knieža Józef Poniatowski, ktorý slúžil v rakúskej cisárskej armáde počas vojny s Tureckom. Pri formovaní armády mu pomáhali generáli:
Najväčšiu hodnotu v poľsko-litovskej armáde predstavovala pechota a delostrelectvo, zatiaľ čo novovytvorená formácia, Národná kavaléria, ako sa malo ukázať počas tejto kampane, ľahko podliehala panike.
Sily Spoločnosti národov boli pridelené na 2 operačné terény:
Sily na ruskej strane.
Katarína II. veľká poslala do boja proti Republike 98-tisícovú armádu ostrieľanú v bojoch proti Turkom. Rusi vytvorili dva intervenčné zbory:
Cieľom týchto dvoch ruských formácií bolo spojiť sa vo Varšave po tom, ako sa rozpadli poľský Korunný zbor a Litovský zbor.
Priebeh konfliktu.
Dňa 27. apríla 1792 sa v Petrohrade vytvorilo sprisahanie, ktoré sa 14. mája stalo známym ako Targovická konfederácia. Dňa 18. mája Katarína II. vydala manifest, v ktorom okrem iného obvinila Republiku z nasledovného:
Nešlo teda o vyhlásenie vojny, ale len o obnovenie poriadku v nepokojnom ruskom protektoráte. Vyhlásením vojny by totiž Rusi museli potvrdiť nezávislosť Republiky oboch národov.
Bezprostredne po tomto vyhlásení ruské vojská zaútočili na Poľsko proti dvom poľským zborom – generála Judyckého pri Minsku a generála Poniatowského pri Braclave (Tuľčyn), s tým, že ruská armáda bola rozdelená do niekoľkých zborov, ktorých úlohou bolo rozdeliť poľskú armádu.
Boje na litovskom fronte.
V Litve po zrade svojho pruského spojenca a spolubojovníka kniežaťa Ludvíka Wirtemberského bola litovská armáda, ktorej odvtedy velil generál Jozef Juditsky, porazená v bitke pri Miri 10. júna 1792. Po výmene neschopného veliteľa 4. júla 1792 utrpela litovská armáda ďalšiu porážku v bitke pri Zelve. Ďalší ústup smerom k Varšave viedol k urputnej obrane Brestu a bojom na obranu priechodov cez rieku Bug pri Granne a Krzemeni.
Boje na ukrajinskom fronte.
Na Ukrajine štyri ruské zbory prekročili v noci z 18. mája na 19. mája 1792 hranice, kde mali zbory Wilhelma Derfeldena a Ivana Dunina neutralizovať Poniatowského armádu a zo severu ju obkľúčiť zborom Andreja Levanidova a z juhu zborom Michaila Kutuzova.
Knieža Poniatowski mal spočiatku asi 17 000 vojakov, z ktorých vyrazil samostatné brigády Tadeusza Kościuszka a Michala Wielhorského. Neskôr sa k nemu pripojil Michał Lubomirski so svojou divíziou s 4 500 vojakmi a generál Józef Zajączek s 5 500 vojakmi. Okrem toho v Kamienci Podolskom zostala nevyužitá posádka 3374 vojakov vrátane dvoch peších plukov.
Poniatowski sa pokúsil postaviť útočníkom, ale kampaň sa rýchlo zmenila na ústup spojený s mnohými bitkami, ktoré zdržiavali ruský postup. Spočiatku sa ustupovalo k Lubaru a Polonne, kde sa plánoval boj na základe nahromadených zásob a opevnení. Na poľskej strane došlo k stratám pri Ostropole a Sieniawke. Pri Lubare Poliaci unikli z obkľúčenia vďaka obratným manévrom Tadeusza Kościuszka a 15. júna došlo k potýčke pri Boruszkowciach, odkiaľ sa presunuli do tábora pri Połonne. Tu sa ukázalo, že zásoby sú nedostatočné a opevnenia zďaleka nie sú dokončené, a preto sa rozhodlo ustúpiť ďalej k Zaslavli. Divízia generála Herkulesa Morkova, podporovaná Orlovovými kozákmi, sa vydala prenasledovať poľské jednotky s úlohou prebiť sa k Horyni. Dňa 18. júna sa odohrala bitka pri Zelenči, prvé víťazstvo nad Rusmi od čias Čudniva v roku 1660 a Polonky, v dôsledku čoho kráľ Stanislav August Poniatowski 22. júna na pamiatku víťazstva založil Rad "Virtuti Militari" – najvyššie poľské vojenské vyznamenanie.
Po bitke pri Zielenci pokračoval ústup poľských síl a pokus o ich pozdržanie zlyhal. Aj ďalší plánovaný bod odporu pri Dubne bol zrušený vzhľadom na malé zásoby. Poniatowski čakal na posily zhromaždené pri Kozieniciach a bolo rozhodnuté brániť sa na línii rieky Bug. Poľský zbor bol rozdelený na tri divízie: Poniatowského divízia sa mala brániť pri Dorohusku, Kościuszkova divízia pri Dubienke a Wielhorského divízia pri Siedliszcze. Dňa 18. júla Kachowského ruská armáda prekročila rieku Bug a nasledovala bitka pri Dubienke.
Koniec vojny.
Dňa 24. júla kráľ uskutočnil vstup do Targovickej konfederácie a predčasne nariadil armáde zložiť zbrane. Na porážku poľsko-litovskej armády mala veľký vplyv zrada jej pruského spojenca, ktorý v rozpore s predchádzajúcimi ubezpečeniami nepodporil poľské operácie. Záverečným akordom vojny bolo víťazstvo zboru kniežaťa Józefa Poniatowského v bitke pri Markuszowe 26. júla.
Porážka v tejto vojne bola priamou príčinou druhého delenia Poľska.

</doc>
<doc id="695626" url="https://sk.wikipedia.org/wiki?curid=695626" title="Dom chadžiho Dragana Kaloferecu">
Dom chadžiho Dragana Kaloferecu

Dom chadžiho Dragana Kaloferecu (), alebo Dom a maaza chadžiho Dragana Kaloferecu (), prípadne len Dom Dragana Kaloferecu () je meštiansky obrodenecký dom z polovice 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu.
Názov.
Názov pod ktorým je budova všeobecné známa, teda "dom chadžiho Dragana Kaloferecu", v skutočnosti nezodpovedá realite. V čase výstavby domu v polovici 19. storočia bol úspešný plovdivský obchodník Dragan Kalofereca, ktorý cestoval za obchodom po území celej Osmanskej ríše, už niekoľko desaťročí po smrti. V skutočnosti bol dom postavený pre potreby plovdivského abadžiju Ivanicu Kujumdžiogla, brata Argira Kujumdžiogla. Stojí ale na mieste, kde sa v minulosti dom patriaci Draganovi Kaloferecovi skutočne nachádzal.
Lokalita.
Dom chadžiho Dragana Kaloferecu leží v centrálnej časti mesta Plovdiv v hraniciach architektonicko-historickej rezervácie Starý Plovdiv na východnom úpätí pahorku Džambaz tepe na ulici „Petko R. Slavejkov“ (, doslova ulica Petka R. Slavejkova) č. 32.
Dejiny.
Budova bola postavená medzi rokmi 1848 a 1850 pre potreby bohatého plovdivského abadžiju (obchodník s oblečením), chadžiho Ivanicu Kujumdžiogla. V rokoch 18541856 bola v areáli dvora postavená budova maazy s kúpeľňou.
V roku 1949 bola budova znárodnená. V roku 1968 bola daná do používania pobočky "Národného inštitútu kultúrnych pamiatok" (). V priebehu rokov 19741975 došlo k rozsiahlej reštaurácii budovy, predovšetkým z dôvodu jej zlého stavu. V roku 1995 budova získala štatút kultúrnej pamiatky národného významu.
V roku 2005 došlo ku kontroverznému odpredaju budovy, kedy vtedajší minister kultúry Božidar Arbašev, rozhodol o predaji tejto kultúrnej pamiatky národného významu súkromnej sofijskej spoločnosti Sirius Trade. Budova bola následne ešte niekoľkokrát opätovné predaná niekoľkým novým majiteľom.
Charakteristika.
Ide o trojposchodovú (vysoký suterén a a dve nadzemné poschodia) plne symetrickú budovu. Je typickým predstaviteľom obrodeneckého bulharského mestského obytného domu, postaveného v slohu tzv. bulharského baroka plovdivského typu. Celková rozloha budovy dosahuje 290 m².
Exteriér.
Pred hlavnou fasádou budovy (z dvora) sa nachádza portikus, tvorený štyrmi stĺpmi a zakončený ozdobným frontónom. Centrálna časť fasády nad portikom vystupuje z fasády vo forme rizolitu. Ku hlavnému vchodu do budovy, ktorý sa nachádza v priestore pod centrálnou vystupujúcou časťou budovy a portikom, vedie dvojramenné vonkajšie schodisko.
Interiér.
Hlavným vchod do budovy vedie na prvé nadzemné poschodie budovy. Za vchodom do budovy sa nachádza vchodový vestibul, cez ktorý sa prechádza (celkovo tromi dverami) do priestoru kde sa nachádza vnútorné trojramenné schodisko, ktoré spája jednotlivé poschodia. Ďalej sa vo vestibule nachádzajú ešte dve dvere, ktoré vedú do dvoch zo štyroch izieb, ktoré obkolesujú centrálny salón. Dve steny salónu sú vyzdobené alafrangami. Centrálnym prvkom na poschodí je veľký salón oválneho tvaru položený v centrálnej časti budovy. V každom sú štyroch rohov salónu sa následne nachádza vchod do samostatnej izby, ktoré salón obkolesujú. Rozloženie izieb na druhom nadzemnom poschodí je totožné s prvým poschodím.
Stropy a dvere sú zdobené bohatou drevorezbou.
Budova maazy s kúpeľňou.
Vo areáli sa okrem samotného domu nachádza budova maazy (druh budovy, najčastejšie sklad, niekedy spojený s predajňou) s rodinnou kúpeľňou. Ide o masívnu kamennú budovu o celkovej rozlohe 80 m². Budova bola postavená medzi rokmi 1854 a 1856. 
Kúpeľňa sa nachádza na prízemí budovy a je bohato zdobená vrátane fresiek na stenách, sedačky, podlaha a kúpacie vane sú zhotovené z jemne opracovaného bieleho mramoru. Na prvom poschodí budovy sa nachádzala maaza (sklad oblečenia s ktorým Ivanica Kujumdžioglu obchodoval).
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.4 z roku 1995, pričom ako dôvod ochrany bola stanovená architektonicko-umelecká hodnota budovy. Názov budovy ako je uvedený na zozname kultúrnych pamiatok národného významu je "Kăštata i maaza na chadži Dragan Kalofereca" (, doslova "Dom a maaza chadžiho Dragana Kaloferecu").

</doc>
<doc id="695629" url="https://sk.wikipedia.org/wiki?curid=695629" title="Marčeková (vrch v Spišsko-gemerskom krase)">
Marčeková (vrch v Spišsko-gemerskom krase)

Marčeková () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú na južnom úpätí situovaná Stratená a východne ležiace Dedinky a Mlynky, južne sa nachádza mesto Dobšiná. Vrch je súčasťou Národného parku Slovenský raj a národnej prírodnej rezervácie Stratená.
Opis.
Marčeková vystupuje nad údolím Hnilca na južnom okraji Slovenského raja. Východné úpätie siaha k brehom vodnej nádrže Palcmanská Maša. Severným smerom sa nachádza Vrábľová (), Havrania skala (), Cigánka () a Štrbáková (), západným Remiaška (), Doštianky () a Duča (), južným Čierna hora (), Veľký Radzim (), Gápeľ () a Skala () a východným Martinka (), Viničiar (), Veľká Knola (), Gačovská skala () a Suchý vrch (). Južným úpätím preteká rieka Hnilec, do ktorej odteká voda z masívu krátkymi prítokmi. Na vrchol nevedie značená turistická trasa. Pravým brehom rieky a vodnej nádrže vedie železničná trať Červená Skala – Margecany.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou a skalných vyhliadok je možné pozorovať okolité vrchy Spišsko-gemerského krasu a susedných Volovských vrchov, no tiež Revúcku vrchovinu, Stolické vrchy, východnú časť Nízkych Tatier, Vysoké Tatry a blízke údolie Hnilca.
Prístup.
Na vrchol nevedie značený turistický chodník, no okolím prechádza viacero trás:

</doc>
<doc id="695631" url="https://sk.wikipedia.org/wiki?curid=695631" title="Encyclopaedia Aethiopica">
Encyclopaedia Aethiopica

Encyclopaedia Aethiopica je odborná päťzväzková encyklopédia zameraná na etiópske a eritrejské štúdie. Encyklopédia obsahuje vyše 4500 hesiel o geografii, dejinách, náboženstve a kultúre Etiópie, Eritrey či Somálska („"Orbis Aethiopicus"“). Na encyklopédii pracovalo viac ako 500 autorov z viac ako 50 krajín. Vydávaná bola vo vydavateľstve Harrassowitz Verlag. Hlavným editorom bol Siegbert Uhlig, neskôr v spolupráci s Alessandrom Bausim (4. zv.), až nakoniec posledný zväzok editoval naopak Bausi v spolupráci s Uhligom.
Projekt vzniku encyklopédie vznikol už v roku 1994 (12. medzinárodná konferencia etiópskych štúdií v Michigane), príprava na encyklopédii začala v roku 1997 a samotné práce v roku 1999. Prvý zväzok bol vydaný v roku 2003, posledný zväzok bol vydaný v roku 2014.

</doc>
<doc id="695633" url="https://sk.wikipedia.org/wiki?curid=695633" title="Š’-chuang-ti">
Š’-chuang-ti



</doc>
<doc id="695635" url="https://sk.wikipedia.org/wiki?curid=695635" title="Franz Paul Rigler">
Franz Paul Rigler



</doc>
<doc id="695636" url="https://sk.wikipedia.org/wiki?curid=695636" title="AHS Krab">
AHS Krab

AHS Krab je poľská samohybná húfnica kalibru na pásovom podvozku. Ide o poľskú úpravu britského vežového systému AS90/52 Braveheart vyrábaného v licencii.
Vznik a vývoj.
Koncepcia zavedenia nového systému diaľkového delostrelectva do poľských pozemných síl sa objavila na začiatku 90. rokov 20. storočia. Výsledkom analýzy bolo zistenie, že je potrebné zaviesť samohybné húfnice kalibru 155 mm, ktoré strieľajú modernou muníciou kompatibilnou s normami NATO a nahradia predtým používané ruské kanóny kalibru 152 mm. Uvažovalo sa o možnosti vytvoriť takýto systém v Poľsku v spolupráci so zahraničným partnerom. Pôvodne sa predpokladala spolupráca so Slovenskom, kde sa pracovalo na vývoji rodiny kolesových húfnic Dana, ktoré tvorili aj výzbroj poľskej armády. 
V roku 1993 Huta Stalowa Wola (HSW) ponúkla poľskému generálnemu štábu dodávku takéhoto systému, čo sa stretlo so záujmom. Pôvodne sa uvažovalo o inštalácii nového slovenského vežového systému Zuzana so 155 mm kanónovou húfnicou L/45 na poľskom pásovom podvozku odvodenom z rodiny Kalina, preto dostal projekt označenie Zuzanna. Ministerstvo národnej obrany poverilo 28. novembra 1996 HSW výskumnými a vývojovými prácami na programe Zuzanna, ako aj vykonaním výberového konania na vežový systém a jeho nákup.
Svoje ponuky predložilo osem spoločností, z ktorých boli do ďalšieho konania vybrané štyri: T-6 (Južná Afrika: Denel), Zuzana/A40 Himalaya (Slovensko: ZTS Dubnica), AS-90 (Veľká Británia: VSEL) a PzH 2000 (Nemecko: Wegmann ). Ešte v roku 1997 však bola verejná súťaž zrušená pre nevýhodný postup, ktorý znamenal pre HSW značné náklady. Do druhého tendra, ktorý zahŕňal presun technológie, sa zapojili tri spoločnosti, pričom Juhoafričania sa stiahli. Pre dosiahnutie čo najväčšieho dostrelu bola zvolená hlaveň s dĺžkou 52 kalibrov (L/52), čím sa eliminoval slovenský kanón. V roku 1998 boli na porovnanie vybrané dve konštrukcie – nemecká a britská. Briti v súťaži predstavili najnovšiu exportnú verziu AS90 s dlhšou hlavňou L/52, marketingovo nazývanú AS52 Braveheart. Strelecké skúšky britského dela sa uskutočnili 21. až 24. júna 1999 na cvičisku Żagań-Świętoszów. Nemci svoju húfnicu na cvičisko nepriniesli s odôvodnením, že nemajú vládny súhlas na vývoz.
Nakoniec teda bola vybraná britská veža a 26. júla 1999 prezident spoločnosti Huta Stalowa Wola podpísal s výrobcom GEC Marconi zmluvu o transfere technológie a licenčnej výrobe vežového systému. Briti mali dodať prvých šesť veží a nejaký čas predávať hlavne vyrobené spoločnosťou Royal Ordnance a poľská strana bola zodpovedná za integráciu s podvozkom a systémom riadenia paľby. Ako podvozok bol zvolený ťažký pásový nosič UPG-NG odvodený z rodiny Kalina s prvkami tanku rodiny T-72. Vytvorením automatizovaného systému velenia a riadenia paľby, založeného na riešeniach súčasne implementovaného systému Topaz, bola poverená poľská súkromná spoločnosť WB Electronics.
Práce na prvom prototype húfnice sa začali v októbri 2000. Prvá veža prišla z Veľkej Británie v marci 2001 a podvozok bol dodaný v apríli. Prvý kompletný prototyp Krab bol predstavený 12. júna 2001. V roku 2002 bol dokončený druhý prototyp a následne prebehli výrobné a vojenské testy. Podľa pôvodných požiadaviek niesli prototypy Krabu zásobu 60 nábojov, z toho 31 vo veži a 29 v trupe.
S prípravami na sériovú výrobu sa plánovalo začať v roku 2003, ale pre nedostatok financií došlo k omeškaniu. Program bol navyše považovaný za kontroverzný, preto bol v dôsledku politického rozhodnutia zastavený. Budúcnosť programu Krab bola neistá a poľská armáda ho v decembri 2004 navrhla ukončiť a odovzdať hotové prototypy Centru delostrelectva a výzbroje v Toruni a miestnemu delostreleckému múzeu. Napriek tomu zostali zbrane u výrobcu kvôli možnosti exportu do Indie, ku ktorému však nakoniec nedošlo.
Až 18. septembra 2006 sa Ministerstvo národnej obrany rozhodlo, že tieto húfnice objedná. Po zdĺhavých rokovaniach bola 12. mája 2008 so spoločnosťou HSW podpísaná zmluva v hodnote 223 miliónov PLN. Kontrakt zabezpečoval dodávku ôsmich húfnic spolu so štyrmi veliteľskými vozidlami, muničným vozidlom a vozidlom na opravu výzbroje a elektroniky. Vzhľadom na to, že britská strana medzičasom prerušila výrobu hlavne pre samohybné delo AS-90, došlo k zmene dodávateľa hlavne. Ministerstvo národnej obrany si po prieskume výrobcov vybralo produkt francúzskej firmy Nexter Systems.
Prvé streľby tretieho prototypu Krab sa uskutočnili 29. júla 2011. Program však narazil na ďalšie prekážky v dôsledku mikrotrhlín v nových trupoch UPG-NG, ktoré vyplývali z defektov pancierových plátov. Po vojskových skúškach v roku 2013 sa ukázalo, že podvozok UPG-NG má okrem mikrotrhlín aj ďalšie závady súvisiace najmä s neefektívnym chladiacim systémom, únikmi prevádzkových kvapalín z motora, penetráciou výfukových plynov z výfukového systému, atď. Ďalšiu výrobu UPG-NG zastavila aj nutnosť voľby iného motora, keďže pôvodne používaný poľský motor S-12U už nebol dostupný. Program sa tak opäť ocitol v ohrození, a preto sa v decembri 2014 Ministerstvo národnej obrany a koncern Polska Grupa Zbrojeniowa (majiteľ HSW) dohodli, že Krab dostane podvozok juhokórejskej húfnice K9 Thunder od firmy Samsung Techwin.
Dňa 17. decembra 2014 podpísala HSW zmluvu na licenčnú výrobu 120 podvozkov K9 ​​a prvý Krab s novým podvozkom bol predstavený 24. augusta 2015. Od roku 2017 sú tieto samohybné húfnice postupne zaraďované do výzbroje divíznych delostreleckých jednotiek poľských pozemných síl.
Konštrukcia.
Krab má deklarovanú odolnosť proti pancierovým nábojom do kalibru 14,5 mm a šrapnelom delostreleckých granátov. Poháňa ho 8-valcový turbodiesel MTU MT 881 Ka-500 s maximálnym výkonom 1 000 koní (735 kW). Vozidlo využíva automatickú prevodovku Allison X1100-5A3 s rozsahom štyroch prevodových stupňov vpred a dvoch vzad. Podvozok je vybavený hydropneumatickým odpružením a šiestimi pojazdovými kolesami na každej strane.
Kanón L31A1 kalibru 155 mm britskej konštrukcie má dĺžku hlavne 8 997 mm (definovanú ako relatívna dĺžka 52 kalibrov). Nabíjanie je poloautomatické. Uhol streľby je 360 ​​stupňov horizontálne a od -3,5 do +70 stupňov vertikálne. Rýchlosť otáčania veže, ako aj zmena uhla elevácie hlavne pomocou elektrických pohonov je 10 stupňov za sekundu. Frekvencia streľby je 3 výstrely za 10 sekúnd, pri intenzívnej paľbe je to 6 výstrelov za minútu (udržateľne 3 minúty). Praktická rýchlosť streľby je 2 výstrely za minútu. Minimálny dosah je 4,5 km a maximálny 40 km. Čas prechodu húfnice z pochodového postavenia do bojového postavenia a opustenia pozície po výstrele je cca 30 sekúnd. Vo veži je umiestnených 29 granátov a ďalších 11 granátov sa nachádza v trupe.
Sekundárnu výzbroj Krabu predstavuje 12,7 mm guľomet WKM-B. Na čelnej strane veže sú umiestnené štyri dymové alebo aerosólové granátomety.

</doc>
<doc id="695637" url="https://sk.wikipedia.org/wiki?curid=695637" title="Connor Hellebuyck">
Connor Hellebuyck

Connor Hellebuyck (* 19. máj 1993, Commerce, Michigan, USA) je americký hokejový brankár, ktorý pôsobí v tíme Winnipeg Jets v National Hockey League. Najväčším úspechom jeho kariéry bola výhra Vezina Trophy pre najlepšieho brankára NHL v roku 2020.
Klubová kariéra.
Juniorské súťaže.
Hellebuyck, po príprave v nízkych juniorských ligách, odštartoval svoju kariéru v druhej najvyššej juniorskej súťaži v USA – NAHL, kde v drese tímu Odessa Jackalopes získal za sezónu 2011/2012 ocenenie za najlepšieho nováčika aj brankára súťaže. V tom istom roku bol tímom Winnipegom Jets draftovaný v 5. kole draftu (130. celkovo).
Ďalšie dve sezóny Hellebuyck strávil v najvyššej americkej univerzitnej lige NCAA, kde bol v rokoch 2013 a 2014 vyhlásený za najlepšieho brankára aj najužitočnejšieho hokejistu súťaže.
Univerzitné štúdium však Hellebuyck nedokočnil, keď v roku 2014 bol povoalný do American Hockey League.

</doc>
<doc id="695642" url="https://sk.wikipedia.org/wiki?curid=695642" title="Swiss League">
Swiss League

Swiss League alebo aj National League B je druhá najvyššia švajčiarska klubová súťaž v ľadovom hokeji. V súťaží hrá 10 tímov.
Systém súťaže.
Základná časť sa hrá na 44 zápasov. Prvých osem tímov postúpi do play-off. Víťaz play-off je majstrom Swiss League. V sezóne 2022/23 víťaz SL hrá v baráži o National League s najhorším tímom National League 2022/2023
Externé odkazy.
https://www.sihf.ch/fr/swiss-league/

</doc>
<doc id="695645" url="https://sk.wikipedia.org/wiki?curid=695645" title="Letanovský mlyn">
Letanovský mlyn

Letanovský mlyn je rekreačná osada a stredisko turizmu v blízkosti obce Letanovce v okrese Spišská Nová Ves. Je križovatkou turistických trás v severnej časti Slovenského raja.
Poloha.
Nachádza sa v Prielome Hornádu na severovýchodnom okraji Slovenského raja, geomorfologického podcelku Spišsko-gemerského krasu. Leží v Košickom kraji, v okrese Spišská Nová Ves a na katastrálnom území obce Letanovce. V lokalite ústí do Hornádu Trstený potok, ktorý vytvára tiesňavu z Hornádskej kotliny a prístup do Letanoviec. Oblasť patrí do Národného parku Slovenský raj. 
Turizmus.
Letanovský mlyn je významnou križovatkou a východiskom turistických trás do severnej a centrálnej časti Slovenského raja. Jedinečnou pamiatkou je napodobnenina kamenného kartuziánskeho mosta, ktorým tu Hornád prekonávala stará cesta na Kláštorisko. 
Lokalita je dostupná cestou a vedie z nej viacero značených chodníkov:

</doc>
<doc id="695648" url="https://sk.wikipedia.org/wiki?curid=695648" title="Makijivka">
Makijivka

Makijivka (ukr. Макіївка, v rokoch 1923-1931 - Dmitrievsk, Dmitrievsk-Stalinsk) alebo Makejevka je priemyselné mesto v Doneckej oblasti na Ukrajine. Hraničí s Doneckom. Spolu s mestami Avdijivka a Jasinovataja tvorí aglomeráciu Donecka. Nachádza sa severovýchodne od Donecka. Od roku 2014 je mesto obsadené proruskými separatistami (Donecká ľudová republika). Podľa legislatívy Ukrajiny ide o územie dočasne okupovane Ruskom.
Dejiny.
Sídlo vzniklo na lokalite dediny Dmitrievsk v súvislosti s výstavbou hutníckeho závodu.
Makijivka je popredným hutníckym a uhoľným centrom Doneckej panvy s ťažkým priemyslom a koksovňami, ktoré podporujú miestny oceliarsky a uhoľný priemysel.
Od roku 2014 je pod kontrolou samozvanej Doneckej ľudovej republiky. V septembri 2023 anektované Ruskom.
Obyvateľstvo.
Počet obyvateľov mesta k 1. januáru 2021 bol 340 337 ľudí. Podľa počtu obyvateľov bola Makijivka na 3. mieste v Doneckej oblasti (po Mariupole a Donecku) a na 13. mieste na Ukrajine (pred začiatkom vojny v roku 2014). 

</doc>
<doc id="695652" url="https://sk.wikipedia.org/wiki?curid=695652" title="Fernando Henrique Cardoso">
Fernando Henrique Cardoso

Fernando Henrique Cardoso (* 18. jún 1931, Rio de Janeiro, Brazília), známy aj pod iniciálami FHC, je brazílsky sociológ, profesor a politik, ktorý pôsobil ako 34. prezident Brazílie od roku 1995 do roku 2002. Bol prvým brazílskym prezidentom, ktorý bol opätovne zvolený na ďalšie funkčné obdobie. Cardoso, uznávaný odborník na teóriu závislosti, známy svojím výskumom o otroctve a politickej teórii, získal mnoho ocenení vrátane Ceny princa z Astúrie za medzinárodnú spoluprácu (2000) a Klugeho ceny od Kongresovej knižnice USA (2012).
Osobný a profesionálny život.
Cardoso pochádza z bohatých portugalských prisťahovalcov. Niektorí boli politikmi počas Brazílskeho cisárstva. Má tiež afrických predkov, cez čiernu praprababičku a prababičku mulatku. Cardoso sa opísal ako „mierne mulat“ a údajne povedal, že má „"nohu v kuchyni"“ (odkaz na historické domáce otroctvo v Brazílii).
Narodil sa v Riu de Janeiru a väčšinu svojho života prežil v São Paule. Cardoso je vdovec, ktorý bol od roku 1953 ženatý s antropologičkou Ruth Vilaça Correia Leite Cardoso až do jej smrti 24. júna 2008; mali tri deti. Ako vyštudovaný sociológ bol profesorom politológie a sociológie na Univerzite São Paulo a prezidentom Medzinárodnej sociologickej asociácie (ISA) v rokoch 1982 až 1986. Je členom Institute for Advanced Study (Princeton), čestným zahraničným členom Americkej akadémie umení a vied a autorom niekoľkých kníh.
Akademická kariéra.
Cardoso získal bakalársky titul zo spoločenských vied na Univerzite v São Paule v roku 1952, kde získal aj magisterský titul a doktorát zo sociológie. Jeho dizertačná práca pod vedením Florestana Fernandesa skúmala otroctvo v južnej Brazílii a z marxistickej perspektívy kritizovala dominantný prístup Gilberta Freyra k tejto téme. Odvtedy sa stala klasikou na túto tému. Cardoso tiež získal v roku 1963 titul Livre-Docência, najvyššiu úroveň akademického uznania v Brazílii, tiež na Univerzite São Paulo. V roku 1968 získal titul katedrálneho profesora, zastával katedru politológie na rovnakej univerzite.
Keď Cardoso po sprísnení brazílskej vojenskej diktatúry pokračoval vo svojej akademickej kariére v zahraničí v Čile a Francúzsku, vydal niekoľko kníh a článkov o štátnej byrokracii, priemyselných elitách a najmä o teórii závislosti. Jeho práca o závislosti bola jeho najuznávanejším príspevkom k sociológii a rozvojovým štúdiám, najmä v Spojených štátoch. Po tom, čo v rokoch 1982 až 1986 predsedal Medzinárodnej sociologickej asociácii, bol Cardoso vybraný ako uznávaný odborník na 40. výročie Fulbrightovho programu a v tejto funkcii bol hosťujúcim vedcom a prednášal na Kolumbijskej univerzite o demokracii v Brazílii. Cardoso v súčasnosti vedie prednášky a kurzy v zahraničí.
Politická kariéra.
Po svojom návrate do Brazílie sa Fernando Henrique zapojil do narastajúcej demokratickej opozície voči vojensky ovládanému režimu ako intelektuál a ako politický aktivista. Stal sa senátorom za São Paulo za bývalé Brazílske demokratické hnutie (MDB) v roku 1982.
V roku 1986 bol zvolený do Senátu za Stranu brazílskeho demokratického hnutia (PMDB), ktorou sa MDB stala po opätovnej demokratizácii. Neskôr sa pripojil ku skupine poslancov PMDB, ktorí túto stranu opustili a založili Brazílsku sociálnodemokratickú stranu (PSDB). Dôvodom bola ideológia PMDB, ktorá sa posunula doprava, keď sa strana zaplnila politikmi, ktorí kolaborovali s diktatúrou. Ako senátor sa Cardoso zúčastnil na Národnom ústavodarnom zhromaždení v rokoch 19871988, ktoré vypracovalo a schválilo súčasnú ústavu Brazílie v nadväznosti na opätovnú demokratizáciu krajiny. V počiatočných fázach práce ústavodarného zhromaždenia (od februára do marca 1987) viedol Cardoso výbor, ktorý vypracoval vnútorný rokovací poriadok vrátane procedurálnych pravidiel upravujúcich tvorbu samotnej ústavy. Tento rokovací poriadok bol prijatý zhromaždením a uverejnený 25. marca 1987. Do roku 1992 pôsobil Cardoso ako vodca PSDB v Senáte. Od októbra 1992 do mája 1993 pôsobil ako minister zahraničných vecí za prezidenta Itamara Franca (PMDB).
Od mája 1993 do apríla 1994 bol ministrom financií, kým v apríli 1994 neodstúpil, aby začal prezidentskú kampaň. Vo voľbách 3. októbra bol zvolený za prezidenta v prvom kole hlasovania s 54% hlasov, viac ako dvojnásobkom v porovnaní s jeho najbližším protikandidátom Luizom Ináciom Lulom da Silvom. Je to stále najväčší náskok víťazstva zaznamenaný v slobodných voľbách v brazílskej histórii. Po zmene ústavy, ktorá umožnila prezidentovi vládnuť druhé obdobie, vyhral v roku 1998 druhé funkčné obdobie takmer rovnako ľahko v jedinom kole, keď získal 53% k Lulovým 31,7%. K dnešnému dňu je jediným prezidentom, ktorý získal úplnú väčšinu ľudového hlasovania, a jediným, ktorý vyhral prezidentský úrad v jedinom kole od zavedenia dvojkolového systému v roku 1989.
Prezident Brazílie (1995 – 2003).
Cardoso, často prezývaný „FHC“, bol zvolený s podporou aliancie vlastnej Brazílskej sociálnodemokratickej strany (PSDB) a dvoch pravicových strán, Strany liberálneho frontu (PFL) a Brazílskej strany práce (PTB). Najväčšia brazílska strana, centristická Strana Brazílskeho demokratického hnutia (PMDB), sa po voľbách pridala ku Cardosovej vládnej koalícii, rovnako ako pravicová Brazílska progresívna strana (PPB) v roku 1996.
Jeho vláda zaznamenala inštitucionálny pokrok v oblasti ľudských práv, počnúc národným sekretariátom a novým vládnym programom, o ktorom sa diskutovalo s občianskou spoločnosťou na riešenie tejto otázky. Dňa 8. januára 1996 vydal FHC kontroverzný dekrét 1775, ktorý vytvoril rámec pre jasné vymedzenie domorodých území, ale ktorý ako súčasť procesu otvoril domorodé územia protinárokom susedných vlastníkov pôdy. V roku 2000 Cardoso požadoval zverejnenie niektorých tajných vojenských spisov týkajúcich sa operácie Condor, siete juhoamerických vojenských diktatúr, ktorá unášala a zavražďovala politických oponentov.
FHC bol prvým brazílskym prezidentom, ktorý riešil nerovnosť a obrovskú priepasť medzi bohatými a chudobnými. Spustil tieto programy: Bolsa Escola, Auxílio Gás, Bolsa Alimentação a Cartão Alimentação.
Cardosova administratíva prhĺbila privatizačný program spustený prezidentom Fernandom Collorom de Mellom. Počas jeho prvého obdobia bolo veľa štátnych firiem v oblasti oceliarní, telekomunikácie a ťažby, ako napr. "Telebrás" a "Companhia Vale do Rio Doce", predaných súkromnému sektoru. Išlo o najväčšiou denacionalizáciu v brazílskej histórii; došlo k nej uprostred polarizovanej politickej debaty medzi „neoliberálmi“ a „developmentalistami“. V tej dobe bol Cardoso ironicky proti druhej skupine, čo vyvolalo pobúrenie medzi jeho bývalými akademickými kolegami a politickými spojencami, ktorí ho obvinili zo zapretia jeho intelektuálnej práce. Ekonómovia sa doteraz nevedia zhodnúť na dlhodobom účinku privatizácie; niektoré výskumy naznačujú, že firmy predané štátom dosiahli lepšiu ziskovosť dôsledkom ich odluky od štátu.
Napriek predaju verejných aktív počas obdobia od roku 1995 do roku 2002 vzrástol verejný dlh z 30% na 55,5% HDP. Ekonómia naklonení vláde argumentovali, že to bolo spôsobené vonkajšími faktormi mimo kontroly vtedajšej vlády, ako napríklad devalváciou brazílskeho realu a rastom podielu dlhu denominovaného v amerických dolároch. Avšak devalvácia meny bola nástrojom menovej politiky použitej hneď po jeho znovuzvolení, keď sa pokúsil stabilizovať menu. Naviazanosť realu na dolár vyústila vo finančnú krízu, počas ktorej stratila krajina veľkú časť svojho devízového rezervného fondu a zvýšila svoje úrokové sadzby na vládne na veľmi vysoké úrovne. Pri tomto ekonomickom posune sa Cardosovi podarilo udržať si jeho najväčší politický úspech – prelomový pokles inflácie – ale jeho popularita predko klesla.
Vzhľadom na jeho predchádzajúce skúsenosti vo funkcii ministra zahraničných vecí a prestíž medzinárodne známeho sociológa bol na svetovej scéne rešpektovaný a nadviazal priateľstvá s takými lídrami ako Bill Clinton a Ernesto Zedillo. Hoci ho v zahraničí rešpektovali, v Brazílii mal problémy získať podporu v Kongrese pre vládne priority a vôbec medzi ľuďmi. V dôsledku toho boli veľké reformy plánované exekutívou, ako napríklad zmeny v daňovom systéme a sociálnej starostlivosti, schválené len čiastočne a až po dlhej diskusii. Hoci tvrdil, že stále podporuje sociálnu demokraciu, jeho ekonomická politika viedla ľudí na ľavej strane politického spektra k tomu, aby ho identifikovali s neoliberalizmom a pravicovou politikou, čo sú pojmy, ktoré v latinskoamerických politických diskusiách a akademických kruhoch často nesú veľmi negatívnu konotáciu.
Zažil aj osobné problémy s bývalým spojencom Itamarom Francom, jeho predchodcom a neskôr guvernérom Minas Gerais, ktorý bol odporcom jeho administratívnych reforiem. Cardoso bol tiež kritizovaný za to, že zmenil ústavu vo svoj vlastný prospech, čo mu umožnilo zostať vo funkcii osem rokov. Jeho popularita počas jeho prvých štyroch rokov vo funkcii, získaná úspešnosťou "Plano Real", klesla počas jeho posledných štyroch rokov potom, čo menová kríza viedla k nižšiemu ekonomickému rastu a zamestananosti, vyššiemu vrejnému dlhu, narastajúcemu politckému odporu, nízkej úrovni investícii do infraštruktúry a napokon k energetickej kríze spôsobenej nečakaným suchom, tým že 80% brazílskej elektriny pochádza z hydroelekrární. Cardoso verejne priznal, že mohol urobiť viac pre verejnú bezpečnosť a vytvorenie nových pracovných miest, zastal sa však svojej politiky v oblasti školstva a zdravotníctva.
Cardosova administratíva bola obvinená z podplácania kongresmanov, aby schválili ústavný dodatok, ktorý zabezpečil FHC právo uchádzať sa o znovuzvolenie, ktoré nakoniec vyhral.
Po prezidentúre.
Po odchode z úradu zaujal pozíciu vedúceho predstaviteľa svojej strany a vedúceho verejného hlasu v opozícii voči úradujúcej Robotníckej strane, pričom veľa písal o brazílskej politike do novín a poskytoval prednášky a rozhovory. Napriek tomu, jeho relatívne nízka miera popularity medzi všeobecnou populáciou urobila z jeho odkazu zmiešané požehnanie pre jeho politických spojencov, ktorí sa ho počas volieb zdráhajú bezvýhradne prijať, najmä v témach týkajúcich sa privatizácie a sociálnej politiky. V roku 2006 pomáhal v kampani kandidáta PSDB na prezidenta Geralda Alckmina a zopakoval, že už nechce znovu kandidovať.
Svoj čas venuje osobnému inštitútu, ktorý založil v São Paule. Na základe modelu diel vytvorených bývalými prezidentmi Spojených štátov napísal dve knihy o svojich skúsenostiach ako prezident Brazílie a obhajuje zmiernenie trestných zákonov týkajúcich sa drog, čo vyvoláva kritiku aj chválu. Prednáša na Brown University v Rhode Island o brazílskej hospodárskej politike, mestskom rozvoji a odlesňovaní a ako hosťujúci lektor vyučoval na Sciences Po v Paríži. V roku 2007 sa stal aj členom redakčnej rady latinskoamerickej politickej publikácie "Americas Quarterly", do ktorej je príležitostným prispievateľom.

</doc>
<doc id="695653" url="https://sk.wikipedia.org/wiki?curid=695653" title="Šopronsko–fertődsky obvod">
Šopronsko–fertődsky obvod



</doc>
<doc id="695654" url="https://sk.wikipedia.org/wiki?curid=695654" title="Ibránsko–nagyhalászsky obvod">
Ibránsko–nagyhalászsky obvod



</doc>
<doc id="695655" url="https://sk.wikipedia.org/wiki?curid=695655" title="Kapuvársko–beledský obvod">
Kapuvársko–beledský obvod



</doc>
<doc id="695656" url="https://sk.wikipedia.org/wiki?curid=695656" title="Derecssko–létavértesský obvod">
Derecssko–létavértesský obvod



</doc>
<doc id="695657" url="https://sk.wikipedia.org/wiki?curid=695657" title="Abovsko–hegyközský obvod">
Abovsko–hegyközský obvod



</doc>
<doc id="695662" url="https://sk.wikipedia.org/wiki?curid=695662" title="Gerdžika (most)">
Gerdžika (most)

Most Gerdžika (, doslova "Most Gerdžika"), Mostăt na Gerdžika (, doslova "Gerdžikin most"), Mostăt pri Gerdžika (, doslova "Most pri Gerdžike"), alebo Novijat most (, doslova "Nový most") je most na rieke Marica, ktorý sa nachádza v centrálnej časti mesta Plovdiv v Plovdivskej oblasti v južnom Bulharsku.
Názov.
Most bol postavený s oficiálnym názvom "Novijat most" (, doslova "Nový most"). Názov "Gerdžika" získal v neskoršom období, pričom toto meno získal podľa legendárnej plovdivskej reštaurácie Gerdžika, ktorá sa nachádzala v štvrti "Kăršijaka" v blízkosti mostu na severnej strane rieky Marica. Reštauráciu otvoril 24. októbra 1936 Stojo Gerdžikov a v počiatkoch niesla názov "Novijat most", práve podľa nového plovdivského mostu, než bola premenovaná na reštauráciu Gerdžika, podľa ktorej bol zase neskôr pomenovaný most. 
Lokalita.
Most Gerdžika sa nachádza v centrálnej časti mesta Plovdiv, pričom spája mestskú štvrť "Maraša", ktorá leží v centrálnej časti mesta so štvrťou "Kăršijaka" v severnej časti mesta. Cez most prechádza bulvár "Ruski".
Dejiny.
Výstavba druhého mostu (prvým a jediným bol do tej doby starý turecký kamenný most s názvom Starijat most, teda "Starý most"), cez rieku Maricu v Plovdive sa začala plánovať už na začiatku 20. storočia. V dôsledku finančných problémov, ako aj snahy politikov o spolitizovanie celej témy, kedy prichádzali s rôznymi, niekedy až megalomanskými nápadmi, ako napríklad výstavba nie jedného, ale desiatich menších mostov, celý projekt stagnoval niekoľko desaťročí v teoretickej rovine.
Toto sa zmenilo po Čirpanskom zemetrasení v apríli 1928 ktoré malo v Plovdive a okolí katastrofálne následky (len v samotnom meste bolo vážne poškodených viac ako 10 000 stavieb). Po zemetrasení bol založený špeciálny fond, do ktorého finančne prispeli stovky obyvateľov Bulharska, ľudia zo zahraničia ako aj bulharská vláda. Padlo rozhodnutie, že okrem opráv poškodených budov bude t tohoto fondu financovaná taktiež aj výstavba nového mostu cez rieku Marica. Na zhotovenie projektu bol zorganizovaný národný konkurz, v ktorom so svojim návrhom zvíťazil architekt Kamen Velkov. Proces výstavby dostala do správy spoločnosť "Bulharský akcionársky spolok „Ciklop“) " (. 
S výstavbou sa začalo 23. novembra 1930. Samotnú výstavbu sprevádzali ťažkosti. Krátky čas po postavení skeletu mostu, došlo k povodniam na Marici, pri ktorých bola podstatná časť novopostaveného skeletu zničená a následne ešte k štyrom menším povodniam. Len na odčerpávanie vody musela spoločnosť vynaložiť finančné prostriedky presahujúce sumu milión bulharských levov. Napriek týmto ťažkostiam napredovala výstavba rýchlo a most bol oficiálne dokončený už 31. mája 1931. Celková cena výstavby nakoniec dosiahla sumy 19 miliónov levov.
V roku 1937 bola pri Marici postavená protipovodňová stena. V roku 1956 začala cez most premávať trolejbusová doprava. V roku 1966 bol pri moste postavený nadchod vedúci na bulvár "Ruski". V rokoch 20072008 bol za cieľom odľahčenia mestskej premávky z východnej strany pristavaný v tesnej blízkosti druhý most, čo umožnilo vytvorenie dvoch rovnobežných jednosmerných jazdných pruhov na každom z mostov.
Charakteristika.
Celková dĺžka mostu dosahuje 165 metrov, šírka potom 11,5 metra. V spodnej časti tvorí most cekovo päť oblúkov, pričom každy z nich dosahuje dĺžky 30 metrov. 
Most sa vyznačoval charakteristickým vzhľadom a svojím špecifickým prevedením bol považovaný za stavbu s vysokou architektonicko-umeleckou hodnotou. Pôvodný vzhľad budovy sa však žiaľ podstatne zmenil v dôsledku neskorších rekonštrukcií a dnes už nedosahuje pôvodnej vysokej estetickej hodnoty. 

</doc>
<doc id="695665" url="https://sk.wikipedia.org/wiki?curid=695665" title="Topforex–ATT Investments">
Topforex–ATT Investments



</doc>
<doc id="695666" url="https://sk.wikipedia.org/wiki?curid=695666" title="Topforex – ATT Investments">
Topforex – ATT Investments



</doc>
<doc id="695668" url="https://sk.wikipedia.org/wiki?curid=695668" title="Helena Tóth">
Helena Tóth



</doc>
<doc id="695669" url="https://sk.wikipedia.org/wiki?curid=695669" title="Helena Tóthová">
Helena Tóthová



</doc>
<doc id="695670" url="https://sk.wikipedia.org/wiki?curid=695670" title="SHL 2022/2023">
SHL 2022/2023



</doc>
<doc id="695672" url="https://sk.wikipedia.org/wiki?curid=695672" title="Remiaška">
Remiaška

Remiaška () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú južne situovaná Stratená a juhozápadne ležiaca osada Dobšinská Ľadová Jaskyňa, východne sa nachádzajú Dedinky a Mlynky, južne mesto Dobšiná a severozápadne Vernár. Vrch je súčasťou Národného parku Slovenský raj a národnej prírodnej rezervácie Stratená.
Opis.
Remiaška vystupuje nad údolím Hnilca v južnej časti Slovenského raja a jej južné svahy vytvárajú Stratenský kaňon. Severným smerom sa nachádza Cigánka (), Lipovec () a Štrbáková (), západným Kopanec (), Doštianky () a Honzovské (), južným Duča (), Čierna hora (), Veľký Radzim (), Gápeľ () a Skala () a východným Marčeková (), Gačovská skala (), Suchý vrch () a Havrania skala (). Južným úpätím preteká rieka Hnilec, do ktorej odteká voda z masívu krátkymi prítokmi. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou a skalných vyhliadok je možné pozorovať okolité vrchy Spišsko-gemerského krasu a susedných Volovských vrchov, no tiež Revúcku vrchovinu, Stolické vrchy, východnú časť Nízkych Tatier, Vysoké Tatry, Branisko a údolie Hnilca.
Prístup.
Na vrchol nevedie značený turistický chodník, no juhovýchodným úbočím prechádza žlto značená trasa zo Stratenského kaňonu na Havraniu skalu.

</doc>
<doc id="695675" url="https://sk.wikipedia.org/wiki?curid=695675" title="Erik Jirka">
Erik Jirka

Erik Jirka (* 19. september 1997, Drahovce) je slovenský futbalový záložník a reprezentant, od roku 2024 hráč poľskeho klubu Piast Gliwice.
Klubová kariéra.
Jirka je odchovanec slovenského klubu FC Spartak Trnava. V lige debutoval za Trnavu 8. novembra 2014 proti Ružomberku. S Trnavou v sezóne 2017/18 vyhral historický majstrovský titul.
V septembri 2018 podpísal štvorročnú zmluvu so srbským klubom Crvena Zvezda s platnosťou od januára 2019. V lete 2019 však s cieľom získať viac herného času zamieril k vicemajstrovi z FK Radnički Niš na polsezónne hosťovanie. V januári 2020 bol poslaný na ďalšiu polsezónne hosťovanie, tentoraz do poľského tímu Górnik Zabrze.
V auguste 2020 bol Jirka po tretíkrát od svojho príchodu do Crvena Zvezda poslaný na hosťovanie, tentoraz do španielskeho CD Mirandés na celú sezónu 2020/21 s opciou na odkúpenie na konci sezóny. Jirka podpísal 17. júla 2021 s Realom Oviedo dvojročnú zmluvu s ďalším rokom v závislosti od splnenia cieľov.
V auguste 2022 podpísal trojročný kontrakt s klubom FC Viktoria Plzeň.
Reprezentácia.
Jirka bol stálicou v reprezentáciách Slovenska do 19 rokov a do 21 rokov.
Prvýkrát ho povolali do seniorskej reprezentácie na priateľský zápas 18. novembra 2020 proti Česku, pri tej príležitosti sa mu však nepodarilo debutovať. Debutoval 1. júna 2021 v prípravnom zápase proti Bulharsku.
Svoj prvý reprezentačný gól Jirka strelil 29. marca 2022 v prípravnom zápase proti Fínsku na neutrálnom ihrisku na Estadio Nueva Condomina v Murcii.

</doc>
<doc id="695678" url="https://sk.wikipedia.org/wiki?curid=695678" title="Dom doktora Raška Petrova">
Dom doktora Raška Petrova

Dom doktora Raška Petrova (), známy aj ako Dom mladomanželov () je meštiansky obrodenecký dom z druhej polovice 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Danovov dom leží v centrálnej časti mesta Plovdiv na hraniciach architektonicko-historickej rezervácie Starý Plovdiv na na ulici „Săborna“ () č. 23 oproti schodisku vedúcemu ku Katedrále Zosnutia Bohorodičky vedľa domu Konstantina Stoilova.
Dejiny.
Dom bol postavený v 60. rokoch 19. storočia pre potreby doktora Raška Petrova, spolubojovníka Vasila Levského a člena Prvej bulharskej légie pod vedením Georgiho Rakovského, ktorý bol jedným z prvých plovdivských diplomovaných lekárov, ktorí vyštudovali medicínu v zahraničí. V budove následne fungovala jedna z prvých lekární v meste.
Po oslobodení Bulharska v roku 1878 v budove sídlili orgány Dočasnej ruskej správy, pod vedením kniežaťa Alexandra Dondukova-Korsakova.
Po reštaurácii začala budova od roku 1974 slúžiť ako obradný domtzv. "Dom mladomanželov"pre konanie civilných svadobných obradov. Tomuto účelu dom slúžil do roku 2015, kedy bol zatvorený.
Na prelome 10. a 20. rokov 21. storočia budovu kúpil súkromný majiteľ Dimităr Georgiev s cieľom otvoriť v nej galériu. Od roku 2021 je budova sídlom Múzejnej galérie Dimităra Georgieva.
Charakteristika.
Budova je typickým predstaviteľom bulharskej obrodeneckej nesymetrickej architektúry.
V dôsledku vysokej denivelácie spôsobenej strmým terénon na mieste kde dom stojí, je predná časť domu dvojposchodová, zatiaľ čo zadná je štvorposchodová, s vysokými maazami (skladmi), cez ktoré prechádzajú staré pevnostné hradby. Vchod do budovy má formu niky, ktorá sa nachádza pod arkierom. 
Salón je obložený mramorovými kachličkami, stropy miestností sú zdobené drevorezbou.
Múzejná galéria Dimităra Georgieva.
"Múzejná galéria Dimităra Georgieva" () bola oficiálne otvorená 3. marca 2021. Galéria je pomenovaná po vlastníkovi diel galérie a budovy Dimitărovi Georgievovi. Predstavuje zbierku viac ako 300 umeleckých diel, predovšetkým malieb, plastík a keramiky, ktoré Dimităr Georgiev zbieral po dobu viac ako 30 rokov. V rámci múzejnej zbierky sú predstavené diela významných autorov, medzi ktorými sú napríklad Jaroslav Věšín, Ivan Mrkvička, Ivan Milev, Dimităr Giudženov, Andrej Nikolov, Zlaťu Bojadžiev, Canko Lavrenov, Boris Georgiev, alebo Boris Michajlov.

</doc>
<doc id="695680" url="https://sk.wikipedia.org/wiki?curid=695680" title="Dana Němcová">
Dana Němcová

Dana Němcová (vlastným menom Danuška Němcová, rodená Valtrová; * 14. január 1934, Most – † 11. apríl 2023) bola česká psychologička, kritička a disidentka komunistického režimu, jedna z prvých signatárok Charty 77, v ktorej neskôr pôsobila aj ako hovorkyňa a spoluzakladateľka Výboru na obranu nespravodlivo stíhaných. Spolu s manželom Jiřím Němcom patrila k najvýznamnejším odporcom československého komunistického režimu v čase normalizácie.
Po Nežnej revolúcii bola v rokoch 19901992 poslankyňou Snemovne národov a Snemovne ľudu Federálneho zhromaždenia za Občianske fórum, neskôr za Občianske hnutie.
V demokratickom zriadení sa zasadzovala najmä o psychologickú a právnu pomoc utečencom, bola členkou správnej rady Výboru dobrej vôle – Nadácie Oľgy Havlovej (predtým pôsobila aj ako jej predsedníčka). V roku 1998 jej bolo udelené štátne vyznamenanie Medaila Za zásluhy I. stupňa. V roku 2013 dostala osvedčenie o účasti v treťom odboji. Cenu Arnošta Lustiga dostala za rok 2016. Deň pred štátnym sviatkom Dňa boja za slobodu a demokraciu, 16. novembra 2021, prevzala čestné občianstvo hlavného mesta Prahy. Najvyššie osobné vyznamenanie udeľované hlavným mestom jej v Brožíkovej sále Staromestskej radnice odovzdal námestník pražského primátora Petr Hlubuček. Bola ocenená za mimoriadne činy spojené s osobným hrdinstvom v protikomunistickom odboji.
Životopis.
Narodila sa v rodine učiteľa, detstvo prežila postupne v Kladne a Novom Meste nad Metují. V 50. rokoch vyštudovala psychológiu na Filozofickej fakulte Karlovej univerzity. V roku 1979 bola šesť mesiacov väznená v Ruzyni a následne podmienečne odsúdená na dva roky odňatia slobody za podvracanie republiky. Potom, čo nesmela vykonávať psychologickú prax, pracovala ako domovníčka a upratovačka. K ďalšiemu zatknutiu došlo počas tzv. Palachovho týždňa v januári 1989, kedy sa zúčastnila spomienky pri pomníku svätého Václava na Václavskom námestí.
Počas Nežnej revolúcie v novembri 1989 sa stala spoluzakladateľkou Občianskeho fóra. 30. januára 1990 zasadla v rámci procesu kooptácií do Federálneho zhromaždenia do českej časti Snemovne národov (volebný obvod č. 1 – Praha 1, 2, 7) ako poslankyňa bez straníckej príslušnosti, respektíve poslankyňa za Občianske fórum. Po voľbách roku 1990 zasadla do Snemovne ľudu za Občianske fórum. Po rozklade OF prešla v roku 1991 do poslaneckého klubu Občianskeho hnutia. Vo federálnom parlamente zasadala do konca funkčného obdobia, teda do volieb roku 1992.
V roku 1990, kedy už žila na dôchodku v Prahe, prijala cenu medzinárodného katolíckeho mierového hnutia Pax Christi. V roku 2000 jej bola udelená Stredoeurópska cena ("Middle Europe Price"). V rámci imigračnej problematiky zriadila Poradňu pre utečencov a Centrum pre otázky migrácie.
Rodina.
V roku 1955 sa vydala za psychológa a katolíckeho intelektuála Jiřího Němca (* 1932 – † 2001), s ktorým mala sedem detí. Jiří Nemec odišiel v roku 1983 pod nátlakom v rámci akcie Asanácie do exilu do Rakúska. Jej synom je fotograf Lidových novín Ondřej Nemec, zaťmi diplomat a pedagóg Martin Palouš a undergroundový hudobník Mejla Hlavsa. Jej dcéra Markéta Fialková a syn Jakub už zomreli.

</doc>
<doc id="695681" url="https://sk.wikipedia.org/wiki?curid=695681" title="Danuška Němcová">
Danuška Němcová



</doc>
<doc id="695682" url="https://sk.wikipedia.org/wiki?curid=695682" title="Divock Origi">
Divock Origi

Divock Okoth Origi (* 18. apríl 1995, Oostende, Belgicko) je belgický profesionálny futbalista kenského pôvodu, ktorý hrá na pozícii útočníka za taliansky klub AC Miláno a za belgický národný tím.
Divock Origi bol účastníkom MS 2014 v Brazílii a EURA 2016 vo Francúzsku.
Klubová kariéra.
V Belgicku pôsobil na mládežníckej úrovni v mužstve KRC Genk. Potom odišiel do Francúzska do celku Lille OSC, ktorý má bohaté skúsenosti s belgickými futbalistami. V jeho drese neskôr Divock debutoval v profesionálnom futbale. Išlo o ligový zápas 3. februára 2013 proti Troyes AC, v ktorom gólom pomohol k remíze 1:1.
V júli 2014 prestúpil za 10 miliónov britských libier do anglického tímu Liverpool FC, kde podpísal päťročnú zmluvu. Klub ho však nechal na sezónu 2014/15 v Lille na hosťovanie. Koncom augusta 2017 odišiel na hosťovanie do nemeckého bundesligového klubu VfL Wolfsburg, pretože v Liverpoole nebol príliš vyťažovaný, často plnil úlohu až štvrtého útočníka. Divock Origi je známy hlávne jeho „clutch gólmi“ v posledných minútach zápasu. Za zmienku stojí jeho gól v Merseyside derby proti Evertonu. Divock Origi je taktiež strelcom víťazného gólu vo finále Ligy Majstrov 2019.
Reprezentačná kariéra.
Divock Origi pôsobil v mládežníckych reprezentáciách Belgicka U15, U16, U17, U19, U21.
Tréner belgického národného tímu Marc Wilmots ho zaradil na 23-člennú súpisku pre Majstrovstvá sveta vo futbale 2014 v Brazílii (nahradil zraneného Christiana Benteka) a dal mu šancu v príprave pred MS.
V belgickom reprezentačnom A-mužstve debutoval 26. mája 2014 v prípravnom zápase pred MS 2014 proti Luxembursku, Belgicko rozdrvilo svojho suseda 5:1. Avšak FIFA tento zápas anulovala, pretože belgický tréner Marc Wilmots pri ňom chyboval, poslal pri striedaní na ihrisko 7 nových hráčov, pričom v priateľských zápasoch je povolené jednému tímu vystriedať iba šesťkrát. Oficiálny debut si tak Origi pripísal až v ďalšom prípravnom stretnutí 1. júna 2014 proti Švédsku (výhra 2:0), šiel na ihrisko v priebehu druhého polčasu.
10. októbra 2014 v druhom zápase kvalifikácie na EURO 2016 proti Andorre strelil jeden gól, Belgicko zvíťazilo na domácej pôde v Bruseli vysoko 6:0. 12. novembra 2014 v priateľskom zápase s Islandom vsietil pri výhre 3:1 víťazný gól Belgicka.
MS 2014.
Na MS 2014 odlietal s iba dvoma odohranými zápasmi v drese „červených diablov“. Nastúpil hneď v prvom stretnutí Belgicka v základnej skupine H proti Alžírsku (výhra 2:1). V druhom zápase proti Rusku išiel na ihrisko opäť ako striedajúci hráč v druhom polčase a v 88. minúte strelil po prihrávke Edena Hazarda víťazný gól na konečných 1:0. Bol to jeho prvý gól v belgickom národnom tíme, ktorý mužstvu navyše zaistil istotu osemfinále. Origi sa stal najmladším belgickým strelcom v histórii majstrovstiev sveta a od roku 2006 prvým hráčom pod 20 rokov, ktorý na šampionáte skóroval (vtedy sa to podarilo Lionelu Messimu v drese Argentíny). V treťom zápase proti Južnej Kórei bol pri jedinom belgickom góle, jeho vyrazenú strelu dorazil do siete v 78. minúte Jan Vertonghen. Belgicko vyhralo 1:0 a získalo prvýkrát na MS v základnej skupine plný počet bodov. So šampionátom sa Belgicko rozlúčilo štvrťfinálovou porážkou 0:1 s Argentínou.
EURO 2016.
Tréner Marc Wilmots ho nominoval na EURO 2016 vo Francúzsku, kde boli Belgičania vyradení vo štvrťfinále Walesom po porážke 1:3. Nastúpil v dvoch z piatich zápasov svojho mužstva na šampionáte.

</doc>
<doc id="695693" url="https://sk.wikipedia.org/wiki?curid=695693" title="SOWA Social Awards Slovakia">
SOWA Social Awards Slovakia

SOWA Social Awards Slovakia, je anketa obľúbenosti osobností sociálnych sietí na Slovensku. Cieľom je prostredníctvom hlasovania ľudí a odbornej poroty vyhodnotiť najlepších influencerov, či vlogerov na Slovensku. Organizátorom, vyhlasovateľom a držiteľom licencie ankety je FAKT MEDIA, s.r.o. Je organizovaná každoročne od roku 2020. Prvý ročník sa uskutočnil 29. septembra 2020. Galavečer odovzdávania cien bol do roku 2022 vysielaný na kanáloch TV Markíza, od r. 2023 na TV JOJ. 
Motto súťaže znie: „S vplyvom prichádza zodpovednosť“.
Ocenenie.
Cenou pre víťaza každej z kategórii je soška navrhnutá dizajnérkou Kvetoslavou Kubušovou. Ide o čistý kovový monolit s frézovaným nápisom dovnútra, vyrobený z hliníka. V prípade rovnosti hlasov vo finále ocenenie získajú všetci
influenceri či vlogeri s rovnakým počtom hlasov.
Kategórie.
V priebehu rokov sa rôzne menili hodnotené kategórie aj ich názvy. Z hľadiska počtu sa najmenej cien, presnejšie desať, udelilo v v roku 2020; najviac v roku 2022, so 14 kategóriami. Od zahájenia ankety sa obecne udržalo sedem kategórií, z toho päť súťažných (Krása, Cestovanie, Spoločenská zodpovednosť, Šport a zdravie, Jedlo, Zábava) - jedna špeciálna - cena diváka, taktiež známa ako absolútny víťaz a jedna nesúťažná - cena poroty.
Superlatívy.
S celkovým počtom štyroch výhier v hlavných kategóriach, je Fero Joke najúspešnejším účastníkom v doterajšej histórii SOWA Social Awards Slovakia, a to v kategórii Zábava. 
Zahŕňajúc i tie špeciálne ceny, Fero Joke naakulumoval sedem prvenstiev vrátane troch „absolútnych“.
Ceremónie.
Prvý ročník odvysiela Televízia Markíza na online platforme Markíza Plus v TV zázname.

</doc>
<doc id="695696" url="https://sk.wikipedia.org/wiki?curid=695696" title="Swiss League 2022/2023">
Swiss League 2022/2023

Swiss League 2022/2023 je 76. sezónou druhej najvyššej švajčiarskej klubovej súťaže v ľadovom hokeji. Víťaz Swiss League bude bojovať v baráži o National League. 
Základná časť sa začala 16. septembra 2022 a skončila 5. februára 2023. Play-off začalo 14. februára.
Víťazom Swiss League 2022/23 sa po siedmykrát stal tím HC La Chaux-de-Fonds. V baráži o NL však nestačili na HC Ajoie a tak zostávajú vo Swiss League.
Baráž o National League.
Víťaz Swiss League HC La Chaux-de-Fonds bojova o postup do National League s najhorším tímom National League 2022/2023 s HC Ajoie. V sérii hranej na štyri víťazne zápasy prehrali 2:4.
Externé odkazy.
https://www.sihf.ch/fr/swiss-league/

</doc>
<doc id="695700" url="https://sk.wikipedia.org/wiki?curid=695700" title="Nábrežie-Vrbica">
Nábrežie-Vrbica



</doc>
<doc id="695701" url="https://sk.wikipedia.org/wiki?curid=695701" title="Čierny princ">
Čierny princ

Čierny princ (hladko-oblý, zväčša komerčný výrobok) alebo indiánik (vrúbkovano-špicatý, zväčša cukrárenský výrobok; v množnom čísle indiánky alebo indiány) je dezert vyrobený zo smotanového krému, bielkoveho snehu alebo marshmallow, ktorý je položený na oblátku a zaliaty čokoládou. 
Žltá verzia indiánka sa nazýva kuriatko (v množnom čísle kuriatka).
História.
Cukrovinka bola vynájdená v Dánsku v 17. storočí (hoci iné zdroje tvrdia, že má pôvod v Škótsku alebo Severnej Amerike), kde bola pôvodne plnená krémom a neskôr sa stala populárna v rôznych krajinách sveta vrátane Nemecka, kde sa ich ročne spotrebuje okolo jednej miliardy.
Jej názov sa v krajinách mení: napríklad v Dánsku sa čierny princovia nazývajú "flødebolle", v Nemecku "Schokokuss", v nemecky hovoriacom Švajčiarsku "mohrenkopf", vo Švédsku "Schwedenbombe", vo Francúzsku "tête de nègre", v Izraeli a Rusku "krembo" a v USA "mallomars".

</doc>
<doc id="695702" url="https://sk.wikipedia.org/wiki?curid=695702" title="Indiánik">
Indiánik



</doc>
<doc id="695703" url="https://sk.wikipedia.org/wiki?curid=695703" title="Indiánky">
Indiánky



</doc>
<doc id="695704" url="https://sk.wikipedia.org/wiki?curid=695704" title="Indiány">
Indiány



</doc>
<doc id="695705" url="https://sk.wikipedia.org/wiki?curid=695705" title="Skobelevovej dom">
Skobelevovej dom

Skobelevovej dom (), známy aj ako Stála expozícia „Georgi Božilov-Slona“ () je meštiansky obrodenecký dom z druhej polovice 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Danovov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Kňaz Ceretelev I“ (, doslova "ulica kniežaťa Cereteleva") č. 1 v susedstve budovy historickej lekárne Hippokrates.
Dejiny.
Dom nechal postaviť v priebehu roku 1860 bohatý bulharský prominent zo Starej Zagory, Kostadin Kaftandžijata.
Po oslobodení Bulharska v roku 1878 v dome žila až do svojej smrti v roku 1880 Olga Skobelevová, matka ruského generála Michaila Skobeleva, známa svojou dobročinnou činnosťou, vďaka ktorej získala prezývku "Skobelevova matka" (), ako ju s vďačnosťou oslovovali ľudia, ktorým pomohla.
V roku 2003 bola v budove otvorená stála expozícia venovaná dielu významného plovdivského umelca Georgiho Božilova.
Charakteristika.
Dom je typickým predstaviteľom bulharskej obrodeneckej architektúry, pričom ide o dom plovdivského typu.
Na severnej fasáde budovy (fasáda viditeľná z ulice „Săborna“) sa nachádza mozaika zhotovená na pamiatku Georgiho Božilova podľa projektu Dimităra Kirova. 
Stála expozícia „Georgi Božilov-Slona“.
"Stála expozícia „Georgi Božilov-Slona“" () je jednou z expozícií pod správou plovdivskej Mestskej umeleckej galérie. K otvoreniu došlo z iniciatívy a za pomoci finančných prostriedkov "Fondu „Budúcnosť pre Bulharsko“" (), ktorý v budove sídlil. Expozícia je venovaná dielu významného plovdivskeho umelca Georgiho Božilova-Slona, ktorý žil v rokoch 19352001. Zbierka obsahuje celkovo 47 plátien z tvorby Georgiho Božilova a výstava bola oficiálne otvorená 13. júna 2003, teda v deň, kedy by Georgi Božilov oslávil šesťdesiate ôsme narodeniny.

</doc>
<doc id="695709" url="https://sk.wikipedia.org/wiki?curid=695709" title="Panzerhaubitze 2000">
Panzerhaubitze 2000

Panzerhaubitze 2000 je nemecká samohybná húfnica kalibru na pásovom podvozku. V čase svojho vzniku išlo o zrejme najvýkonnejší konvenčný delostrelecký systém v operačnej službe. Okrem nemeckej armády bola PzH 2000 vybraná aj do výzbroje talianskej, holandskej a gréckej armády.
Vznik a vývoj.
V polovici 60. rokov sa ukázalo, že existujúce delostrelecké systémy v NATO už nespĺňajú zvýšené požiadavky na bojisku z hľadiska mobility, dostrelu, rýchlosti paľby a ochrany. V dôsledku toho Nemecko, Taliansko a Veľká Británia spoločne vyvinuli poľnú húfnicu FH-155. V roku 1973 podpísali tieto tri štáty vládne vyhlásenie s cieľom vyvinúť nový zbraňový systém s balistickými vlastnosťami FH-155 a úrovňou mobility a ochrany hlavného bojového tanku Leopard 1. Technické problémy však v roku 1986 spomalili program PzH 155 do takej miery, že bol nakoniec úplne zrušený. V Nemecku sa v novembri 1987 začal nový vývoj. Do súťaže sa zapojili dve konzorciá - Krauss-Maffei/Porsche/KUKA a Wegmann/MaK, z ktorých každé postavilo jedno testovacie vozidlo. Zákazku nakoniec získalo konzorcium Wegmann/Ma, ktoré v rokoch 1991 až 1993 vytvorilo štyri prototypy. Od novembra 1994 do marca 1995 prebiehali vojskové skúšky prototypov. Prvá zo 185 objednaných húfnic bola Bundeswehru dodaná v roku 1998.
Konštrukcia.
PzH-2000 je samohybná húfnica na pásovom podvozku, ktorý je postavený na základe komponentov tanku Leopard 2. 155 mm kanón o dĺžke 52 kalibrov umožňuje paľbu na veľké vzdialenosti. Bežnou muníciou je možné strieľať až na vzdialenosť 30 km, granáty s dnovým výtokom (BB) až na vzdialenosť cez 40 km v závislosti od typu. Plne automatizované nabíjanie dáva veľmi vysokú rýchlosť streľby. So štandardným 24-voltovým nabíjacím systémom je možné vystreliť 3 náboje za 10 sekúnd, pričom trvalá rýchlosť streľby je 10 rán za minútu. Stroj nesie 60 delostreleckých granátov. Námer sa mení v rozsahu od -2,5° do +65°. Veža húfnice je plne otočná. PzH 2000 je vybavená technológiou MRSI (Multiple Round Simultaneous Impact) – húfnice vedia v rýchlom slede vyslať až päť granátov po rôznych trajektóriách tak, aby na cieľ vzdialený maximálne 24 kilometrov dopadli prakticky súčasne. Lokálnu obranu húfnice proti pozemnému a vzdušnému ohrozeniu zabezpečuje guľomet MG3 kalibru 7,62 mm. 
Húfnicu poháňa dieselový motor MTU MT 881 Ka-500 s maximálnym výkonom 1 000 koní (736 kW). Vďaka nemu dokáže PzH 2000 dosiahnuť na ceste rýchlosť až 67 km/h a v teréne 45 km/h. 
Predný pancier PzH 2000 poskytuje ochranu proti nábojom kalibru 14,5 mm. Bočné a zadné pancierovanie chráni proti paľbe ručných zbraní a črepinám z delostreleckých granátov. V prípade potreby je možné namontovať reaktívne pancierovanie.
Nasadenie.
Vojna v Afganistane (2001 – 2021).
Húfnice PzH 2000 boli po prvýkrát použité v boji holandskou armádou v auguste 2006 proti cieľom Talibanu v provincii Kandahár v Afganistane. Potom boli pravidelne používané na podporu koaličných jednotiek v provincii Uruzgan. PzH 2000 sa vo veľkej miere používali aj počas bitky o Čóru. Húfnice poskytovali pozemným jednotkám palebnú podporu na vzdialenosť viac ako 30 kilometrov. Ukázalo sa, že sú presné a efektívne. Húfnica však bola kritizovaná Holanďanmi pri nasadení v provincii Uruzgan, pretože systém ochrany pred zbraňami hromadného ničenia si nedokázal poradiť s vysokou úrovňou prachu v Afganistane.
Od júna 2010 používali tri tieto húfnice aj nemecké jednotky v provincii Kunduz. PzH 2000 zohrali kľúčovú úlohu aj počas operácie Halmazag v novembri 2010, keď boli dediny Isa Khel a Quatliam znovu dobyté od Talibanu nemeckými výsadkármi.
Ruská invázia na Ukrajinu.
Po invázii ruských vojsk nasadila Ukrajina do bojov aj húfnice PzH 2000, dodané z Nemecka, Holandska a Talianska. Podľa nemeckého spravodajského týždenníka Der Spiegel však majú Ukrajinci s prevádzkou týchto samohybných húfnic značné problémy. Intenzita ich použitia údajne výrazne prekračuje maximálne štandardy NATO, a to v priemere trikrát až štyrikrát. Na ukrajinskom bojisku nie je raritou, že je počas jedného dňa vystrieľaná plánovaná maximálna celotýždenná norma granátov a dochádza tak k podstatne rýchlejšiemu opotrebovaniu kanónov. Ukrajinci v súčasnosti údajne strieľajú okolo 300 granátov denne, pričom prevádzkové predpisy PzH 2000 dovoľujú iba 100 výstrelov denne. To spôsobuje vážne opotrebenie zbraňových systémov. Na druhú stranu zo sovietskych húfnic D-20 strieľajú Ukrajinci maximálne dvadsaťkrát denne.
Okrem opotrebenia sa podľa nemeckej tlače prejavil aj problém s nedostatkom náhradných dielov pre PzH 2000 a nedochádza tak k včasnému vykonávaniu údržby a potrebným opravám. Výsledkom vyššie uvedeného je potom fakt, že z celkového počtu dodaných húfnic je viac ako polovica mimo prevádzky.
Preto sú húfnice za účelom opráv z Ukrajiny odosielané do Litvy. Nedostatok náhradných dielov (náhradné diely nemá Bundeswehr ani nemecký priemysel) však spôsobuje, že niektoré z húfnic musia byť kanibalizované (t.j. rozobrané na náhradné diely).

</doc>
<doc id="695710" url="https://sk.wikipedia.org/wiki?curid=695710" title="Mikón z Atén">
Mikón z Atén

Mikón () bol grécky sochár a maliar v 5. storočí pred Kr.
Mikón, syn Fanomacha, aténsky sochár a maliar, pôsobil okolo polovice 5. stor. pred Kr. Plínius uvádza, že bol známy ako tvorca sôch atlétov. Pripisujú sa mu dve sochy, z ktorých jedna, ako to zaznamenal Pausanias, zobrazovala pankratistu Kallia z Atén, ktorý zvíťazil v Olympii roku 472 pred Kr. (podstavec z tejto sochy s nápisom a so stopami po kovových nohách v nadživotnej veľkosti sa našiel v olympijskej Altide.) a z druhej sa zachoval podstavec s časťou nápisu, datovaný približne do roku 450 pred Kr., nájdený na aténskej Akropole 
"Hranaté zátvorky v nápise dopĺňajú medzery a označujú písmená, ktoré sú nečitateľné alebo úplne stratené."
Podľa Pausania pôsobil ako maliar v aténskom "Theseióne " postavenom okolo roku 470 pred Kr., kde namaľoval obrazy "Kentauromachie" a "Amazonomachie" (Amazonky, bojovné „východné“ ženy, boli vnímané ako archetyp Peržanov útočiacich na Atény). Týmto motívom zrejme vyzdobil aj časť stoy poikilé, t. j. maľovanej kolonády v severnej časti Agory (aj táto maľba bola zhotovená v rámci Periklovho programu obnovy Atén). Mikón pri výzdobe stoy poikilé v spolupráci s maliarom Panainom namaľoval obraz zobrazujúci "bitku pri Maratóne" (pracoval tu aj Polygnótos, ktorý namaľoval obraz "Dobytie Tróje", údajne ho zhotovil zadarmo a tým získal aténske občianstvo). Tieto maľby boli namaľované na vybielené dosky, pričom postavy mali výšku asi jeden meter. V Anakeione, tzv. chráme Dioskúrov v Aténach, namaľoval obraz znázorňujúci výpravu Argonautov do Kolchidy. Ako uvádza Pausanias, pri maľovaní tejto fresky si Mikón dal najviac záležať na maľbe Akasta a jeho koní.
Maliari Polygnótos a Mikón si čiernu farbu vyrábali z hroznových šupiek (nazývala sa „tryginon“).
Predstavu o Mikónových freskách môže o čosi priblížiť maľba v zmenšenej a ochudobnenej podobe na jednej váze v Louvri. Zobrazuje epizódu z výpravy Argonautov, v ktorej bol unesený účastník výpravy Hylas. Herakles, ktorého sa strata mládenca najbolestnejšie dotkla, sa radí s druhmi, ako ho oslobodiť.

</doc>
<doc id="695712" url="https://sk.wikipedia.org/wiki?curid=695712" title="Oľga Nikolajevna Skobelevová">
Oľga Nikolajevna Skobelevová

Oľga Nikolajevna Skobelevová (, rodená "Poltavcevová"; ; * 1823, Ruská ríša† 6. júl 1880, Plovdiv, Východná Rumélia; dnešné Bulharsko) bola ruská sociálna aktivistka, bola matkou ruského generála Michaila Skobeleva.
Život.
Narodenie a život do rusko-tureckej osloboditeľskej vojny.
Olga Nikolajevna Skobelevová sa narodila v roku 1823. Vydala sa za ruského generálporučíka Dmitriho Ivanoviča Skobeleva. 17. septembra 1843 porodila v Petrohrade syna, neskoršieho pechotného generála Michaila Skobeleva, známeho v Bulharsku pod prezývkou "Biely generál" ().
Život v Bulharsku.
Prvýkrát sa dostala na územie dnešného Bulharska v priebehu rusko-tureckej osloboditeľskej vojny v rokoch 1877 – 1878, keď mala na starosti správu ruských vojenských lazaretov. Po vojne sa vrátila do Ruska, kde žila do smrti svojho manžela v roku 1879. 
Po manželovej smrti sa vrátila na územie dnešného Bulharska, kde sa usadila v Plovdive, kde žila až do svojej smrti. Pôsobila ako vedúca bulharskej pobočky ruského Červeného kríža. Prostredníctvom Červeného kríža sa jej tiež podarilo zriadiť v Plovdive sirotinec, kde našlo útočisko 250 sirôt, ktorých rodičia boli buď zabití v priebehu potláčania Aprílového povstania v roku 1876, alebo zomreli v nasledujúcich rokoch počas rusko-tureckej osloboditeľskej vojny. Následne založila sirotince, ale aj školy aj v ďalších bulharských mestách. Prispela taktiež k založeniu niekoľkých nemocníc a to ako na území Východnej Rumélie, tak aj v Bulharskom kniežatstve. 
Smrť.
Olga Nikolajevna Skobelevová bola zavraždená 6. júla 1880 večer počas lúpežného prepadnutia ku ktorému došlo keď prechádzala pešo cestou na samotnom okraji Plovdivu. Putovala do mesta Čirpan, pričom pri sebe mala hotovosť vo výške 20 000 levov, ktorá mala slúžiť na zakúpenie nemovitosti za účelom založenia ďalšieho sirotinca. Páchatelia jej vraždy neboli odhalení. Jedna z vyšetrovacích verzií smerovala ku kapitánovi východorumelskej polície, ten však krátko po Skobelevovej smrti a začiatku vyšetrovania spáchal samovraždu. 
Pozostatky Oľgy Skobelevovej boli prenesené do Ruska a pochované na rodinnom pozemku blízko Petrohradu.

</doc>
<doc id="695713" url="https://sk.wikipedia.org/wiki?curid=695713" title="Olga Nikolajevna Skobeleva">
Olga Nikolajevna Skobeleva



</doc>
<doc id="695714" url="https://sk.wikipedia.org/wiki?curid=695714" title="Olga Skobeleva">
Olga Skobeleva



</doc>
<doc id="695715" url="https://sk.wikipedia.org/wiki?curid=695715" title="Olga Skobelevová">
Olga Skobelevová



</doc>
<doc id="695718" url="https://sk.wikipedia.org/wiki?curid=695718" title="Olga Nikolajevna Skobelevová">
Olga Nikolajevna Skobelevová



</doc>
<doc id="695720" url="https://sk.wikipedia.org/wiki?curid=695720" title="Dom Georgiho chadžiho Nikolaidiho">
Dom Georgiho chadžiho Nikolaidiho

Dom Georgiho chadžiho Nikolaidiho (), alebo Dom Georgiho Nikolaidiho () je meštiansky obrodenecký dom z druhej polovice 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu. Kultúrna pamiatka národného významu.
Lokalita.
Danovov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv.
Dejiny.
Dom bol postavený v rokoch 18681870 pre potreby obchodníka s tabakom, Georgiho chadžiho Nikolaidiho, ktorý bol v tom čase jedným z najbohatších obyvateľov Plovdivu. V roku 1905 dom kúpil Georgi Šivačev, prvý advokát pôsobiaci v Plovdive po oslobodení Bulharska, ktorý vyštudoval právo v Zürichu. 
V roku 2012 bola budova reštaurovaná. V súčasnosti (2023) funguje ako rodinný hostel.
Charakteristika.
Budova je predstaviteľom bulharského obrodeneckého baroka plovdivského typu. Budova je nesymetrická, medzi stranou budovy z dvora a stranou z ulice je dvojposchodová denivelácia. Z dvora je budova jednoposchodová, pred vchodom vo dvore sa nachádza portikus s tympanónom a sedlovou strechou pod ktorou sa nachádza dvojramenné schodisko vedúce ku vchodu. Úzke dvojramenné schodisko, ktoré prepája jednotlivé poschodia sa nachádza aj vnútri budovy. Zo strany od ulice je centrálna časť fasády umiestnená medzi dvoma arkiermi, ktoré sú zakončené trojuholníkovými frontónmi.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v Štátnom vestníku č.4 z roku 1995, pričom ako dôvod ochrany bola stanovená architektonicko-umelecká hodnota budovy. Názov budovy ako je uvedený na zozname kultúrnych pamiatok národného významu je "Kăštata na Georgi Nikolaidi" (, doslova "Dom Georgiho Nikolaidiho").

</doc>
<doc id="695722" url="https://sk.wikipedia.org/wiki?curid=695722" title="Dana Valtrová">
Dana Valtrová



</doc>
<doc id="695723" url="https://sk.wikipedia.org/wiki?curid=695723" title="Danuška Valtrová">
Danuška Valtrová



</doc>
<doc id="695727" url="https://sk.wikipedia.org/wiki?curid=695727" title="Duča">
Duča

Duča () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severozápadne od Dobšinej. V masíve sa nachádza Dobšinská ľadová i Stratenská jaskyňa.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území mesta Dobšiná. Najbližšími sídlami sú na severozápadnom úpätí situovaná osada Dobšinská Ľadová Jaskyňa a na východnom obec Stratená, východným smerom ležia tiež Dedinky a Mlynky a južne mesto Dobšiná. Vrch je súčasťou Národného parku Slovenský raj a národnej prírodnej rezervácie Stratená.
Opis.
Duča vystupuje nad údolím Hnilca na južnom okraji Slovenského raja, pričom jej severovýchodné svahy vytvárajú Stratenský kaňon. Dominuje planine Hanesová, ktorej je súčasťou. Severným smerom sa nachádza Havrania skala (), Remiaška (), Cigánka (), Lipovec (), Štrbáková (), Kopanec () a Vahan (), západným Doštianky (), Kopa (), Ondrejisko () a Honzovské (), južným Čierna hora (), Veľký Radzim () a Gápeľ () a východným Skala (), Gačovská skala (), Marčeková () a Suchý vrch (). Oblasť patrí do povodia rieky Hnilec, do ktorej odteká voda z juhovýchodnej časti potokom Tiesňavy a zo zvyšku masívu krátkymi prítokmi. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu a susedných Volovských vrchov, no tiež Revúcku vrchovinu, Stolické vrchy, východnú časť Nízkych Tatier, Vysoké Tatry a údolie Hnilca.
Prístup.
Na vrchol nevedie značený turistický chodník, no okolím vedie:

</doc>
<doc id="695732" url="https://sk.wikipedia.org/wiki?curid=695732" title="Vplyv ťažby kryptomien na životné prostredie">
Vplyv ťažby kryptomien na životné prostredie

Ťažba kryptomien, konkrétne PoW (Proof-of-Work) ťažba, ktorú využíva najmä ťažba kryptomeny Bitcoin (BTC), je navrhnutá tak, aby spotrebovala obrovské množstvo energie. Tento proces efektívne zahŕňa milióny výpočtových strojov, ktoré sa snažia vyriešiť zložitý, no nezmyselný problém.
Odhady spotreby elektriny pri ťažbe kryptomien v Spojených štátoch zhora nadol naznačujú, že toto odvetvie bolo zodpovedné za prebytok 27,4 mil. ton oxidu uhličitého (CO2) v období od polovice roku 2021 do roku 2022 – alebo trikrát toľko, ako vyprodukovali najväčšie uhoľná elektráreň v USA v roku 2021.
Ťažiari kryptomien získavajú elektrinu 4 rôznymi spôsobmi:
Každý typ ťažby produkuje nadmerné emisie a ovplyvňuje elektrinu a spotrebiteľov energie.
Skúmanie spotreby elektrickej energie v rámci Proof-of-Work (PoW).
Spotreba elektrickej energie pri použití proof-of-work je v najlepšom čase spornou témou. Globálna energetická kríza však núti blockchainovú komunitu hľadať udržateľné alternatívy zdrojov elektriny na ťažbu kryptomien. Spotreba energie na ťažbu kryptomien má tendenciu rásť s rastom blockchainových sietí, najmä pri blockchainoch s overenými prevádzkami. V súlade s tým sa zdá, že blockchainová komunita sa zahrieva na alternatívne mechanizmy konsenzu, ako je proof-of-stake.
Bitcoin blockchain rastie exponenciálne. Spotreba elektrickej energie na základe dôkazu o práci (PoW) tak prevyšuje spotrebu v niektorých krajinách. Spotreba elektriny na ťažbu kryptomien len pre bitcoiny je zhruba ekvivalentná poľskej. Napriek niekoľkým iniciatívam na zníženie environmentálnej stopy spotreby energie pri ťažbe kryptomien je proces uvedenia nového bitcoinu do obehu stále drahý a energeticky náročný. Okrem toho, spotreba elektrickej energie proof-of-work sa s najväčšou pravdepodobnosťou zvýši s rastom bitcoinového blockchainu. Čo teda robí ťažbu bitcoinov tak drahou? Čo môžeme urobiť, aby sme znížili spotrebu energie pri ťažbe kryptomien?
Skúmanie spotreby elektrickej energie v rámci Proof-of-Stake (PoS).
Mnohí v tomto odvetví vnímajú mechanizmus konsenzu proof-of-stake (PoS) ako udržateľnú alternatívu ku konsenzu proof-of-work (PoW). Namiesto spoliehania sa na energetický výdaj PoW je proces výberu validátora PoS náhodný. Účastníci siete sa môžu stať validátormi a zabezpečiť sieť vkladaním kryptografických aktív a ich uzamknutím na určitý čas. To im dáva právo overiť transakcie a získať príslušné odmeny za ich prínos do siete.
Zatiaľ čo blockchainy PoW sa pri overovaní blokov spoliehajú na jeden validátor, blockchainy PoS využívajú viacero validátorov. Namiesto súťaženia o právo overovať bloky, sieť zdieľa zodpovednosť. Nielenže to eliminuje nadmerný výdaj energie, ale tiež znižuje dopad útokov. Okrem toho konsenzus PoS vyžaduje oveľa menej výpočtovej práce ako PoW, pokiaľ ide o overovanie transakcií.
Spotreba materiálu pri ťažbe kryptomien.
Na rozdiel od tradičných bánk vedie kryptomena Bitcoin záznamy o zostatkoch a transakciách na digitálne uložených „blokoch“ v reťazci, ktorý je vedený sieťou rovesníkov. Pomocou neuveriteľne výkonných počítačov sú ťažiari bitcoinov požiadaní, aby vyriešili sériu matematických hádaniek a problémov s cieľom overiť predchádzajúce transakcie.
Prvý počítač, ktorý vyrieši túto hádanku, získa právo pridať do reťazca ďalší blok údajov. Táto osoba je potom odmenená bitcoinom za overenie transakcií a udržanie blockchainu v bezpečí. Zakaždým keď dôjde k bitcoinovej transakcii, sú na dokončenie týchto hádaniek poháňané stovky, ak nie tisíce ťažobných zariadení.
Zariadenie na ťažbu bitcoinov je ultra výkonný počítač zložený z grafickej procesorovej jednotky (GPU), centrálnej procesorovej jednotky (CPU), pevného disku (HDD) a jednotky na generovanie energie. Na napájanie viacerých GPU potrebných pre jednu ťažobnú súpravu musí jednotka na výrobu energie vytvárať obrovské množstvo energie.
Zariadenia na ťažbu bitcoinov nevyžadujú iba 1 GPU, väčšinu času ľudia používajú kdekoľvek od piatich do desiatich GPU na zariadenie. Samotné drahé kovy na výrobu počítačových komponentov sa ťažia fyzicky a majú svoj vlastný rad odpadu, ktorý každý z nich vytvára. Medzi hlavné materiály potrebné pre CPU a GPU patrí kremík, meď, hliník a plasty. Zliatina hliníka a horčíka sa používa spolu s prvkami ako kremík, meď a zinok na dokončenie vytvárania mnohých počítačových častí, ako sú pevné disky (HDD) a disky SSD. Ak by sa magnety, hliník a iné suroviny správne recyklovali, mohli by sa zmeniť účel a efektívne využiť. Namiesto toho skončia na skládkach alebo sa predajú tomu, kto ponúkne najvyššiu ponuku.
Vplyv na životné prostredie.
Sieť Bitcoinu sa pri spúšťaní zložitých matematických rovníc spolieha na skupiny počítačov po celom svete. Tieto výpočtové centrá sa správajú viac-menej ako „baníci“ v doslovnom zmysle a skôr ako strážcovia siete, ktorí sa používajú na bezpečnosť a stabilitu. Tento proces, známy ako dôkaz o práci, je energeticky náročný už v štádiu návrhu, aby sa zabránilo hackom a útokom.
Zástancovia kryptomien tvrdia, že proces overovania práce sa stáva energeticky efektívnejším, že čoraz viac ťažiarov sa obracia na obnoviteľné zdroje energie, ako je veterná, solárna alebo vodná energia, na rozdiel od uhlia alebo zemného plynu. Jedna recenzovaná štúdia zo začiatku tohto roka však ukazuje opak: že využívanie obnoviteľnej energie v bitcoinovej sieti kleslo z priemerných 42 % v roku 2020 na 25 % v auguste 2021. Vedci sa domnievajú, že hlavným dôvodom tohto poklesu bol čínsky zásah proti kryptomenám, kde boli ťažobné operácie poháňané vodnou energiou.
Spotreba energie.
Neexistuje žiadny priamy spôsob, ako vypočítať, koľko energie sa spotrebuje na ťažbu Bitcoinov a kryptomien, pretože ťažiarom kryptomien sa môže stať v podstate hocikto a hocikde, kde má prístup k internetu a elektrickej sieti. Avšak, toto číslo možno odhadnúť zo siete a spotreby komerčne dostupných ťažobných zariadení. Napríklad cambridgeský index spotreby elektrickej energie Bitcoinov odhaduje, že Bitcoin, najrozšírenejšia sieť kryptomien, použila v mieste výroby odhadom 120 – 140 TWh za rok. To je približne 0,25 – 0,4 % z toho, čo sa stratí a nie z toho, čo sa celkovo vyrobí.
Vplyv na globálne otepľovanie.
Podľa Daniela Battena klimatického, technologického investora, autora, analytika a environmentálneho aktivistu, ťažba Bitcoinu môže pomôcť zmierniť vplyv na globálne otepľovanie vďaka zníženiu produkcie metánu.
Program OSN pre životné prostredie (UNEP) hovorí: „Znižovanie metánu je najsilnejšou pákou, ktorú máme na spomalenie zmeny klímy v nasledujúcich 25 rokoch.“ Minuloročný prieskum NASA ukázal, že úroveň metánu v atmosfére je dnes o viac ako 160 percent vyššia ako predindustriálna úroveň.
Metán v atmosfére z ľudskej činnosti pochádza najmä z troch zdrojov: ropného a plynárenského priemyslu, skládok a poľnohospodárstva zvierat. Ropné polia emitujú metán, keď sa počas ťažby uvoľňuje zemný plyn. Pretože ropné polia sú zvyčajne veľa kilometrov od plynovodu alebo elektrizačnej sústavy, neexistuje žiadny ekonomický spôsob, ako tento plyn využívať, takže sa zvyčajne plytvá jeho spaľovaním. Problém je v tom, že spaľovanie nie je 100% účinné. Iba 92% z neho sa premení na oxid uhličitý. Zvyšok ide do atmosféry nespálený a je zodpovedný za 1,7% emisií skleníkových plynov.
Skládky sú ešte väčším problémom. Opäť platí, že väčšina skládok je príliš ďaleko od siete alebo plynovodu na to, aby bolo možné tento plyn využívať, takže opäť sa len spáli. Okrem toho, že je to horšie, nedávna štúdia (EPA, 2022) ukázala, že 70% skládok v USA odvádza svoj metánový plyn priamo do atmosféry.
Jednou z možností zníženia emisií metánu je, že na mieste skládky je nainštalované zariadenie, ktoré bezpečne odstraňuje toxické emisie zo skládkových plynov. Ďalej sa výsledný metánový plyn spaľuje a generátor premieňa túto tepelnú energiu na elektrickú energiu, ktorú používa mobilná jednotka na ťažbu Bitcoinov na mieste. Ťažiace jednotky Bitcoinov môžu fungovať na mieste, nepotrebujú žiadny plynovod a môžu byť v prevádzke do niekoľkých týždňov od podpísania zmluvy prevádzkovateľom skládky.
Odpad premenený na Bitcoiny.
Satoshi Nakamoto, pseudoanonymný tvorca Bitcoinu, v roku 2010 komentoval: „Je to rovnaká situácia ako pri ťažbe zlata. Náklady na ťažbu zlata sa zvyčajne držia blízko ceny zlata. Ťažba zlata je plytvanie, ale toto plytvanie je oveľa menšie ako úžitok, ktorý vzniká, ak je zlato použité ako prostriedok výmeny. Myslím si, že to bude rovnaké v prípade Bitcoinu. Úžitok z výmen, ktoré budú možné vďaka Bitcoinu, ďaleko prevýšia náklady na použitú elektrickú energiu.“
Ťažiari si uvedomujú fakt, že ťažba Bitcoinov je v niektorých prípadoch neekologická a tak sa snažia hľadať alternatívnej riešenia. Jedným zo zaujímavých prípadov je aj ako Bill Spence, ktorý sa ako malý chlapec hrával na kopách odpadu z uhlia, netušiac, že pod ním sa nachádzajú zdraviu škodlivé ťažké kovy. Ako 63-ročný sa rozhodol tieto kopy odpadu odstrániť a tak prebral kontrolu nad elektrárňou Scrubgrass Generating v okrese Venango, severne od Pittsburghu, ktorá bola špeciálne navrhnutá na spaľovanie odpadu z bitúmenov. Elektrárni sa veľmi nedarilo a po čase ho napadlo zvýšiť produkciu elektrárne, ak by premenil bitumenový odpad na Bitcoiny. V roku 2021 asi 80% 85 000-kilowattového výkonu Scrubgrassu sa v využíva na prevádzku výkonných, energeticky náročných počítačov, ktoré ťažia kryptomeny a overujú Bitcoinové transakcie. Pri vtedajšej cene Bitcoinu 40-50-tisíc USD, elektráreň vytvorí odhadom 20 centov a viac za kilowatthodinu z ťažby Bitcoinu. K tomu od štátu Pensylnvánia dostáva daňové úľavy v prepočte približne dvoch centov na kWh.
Elektronický odpad.
Na ťažbu kryptomien sa používa tzv. ťažobný počítač. Dnes na najčastejšie používajú integrované čipy so špecifickým aplikačným určením (Application Specific Integrated Circuit - ASIC), ktoré sú navrhnuté len s jedným cieľom. Ten však môže byť rôznorodý, od audio processingu až k telefónnemu hovoru. V prípade ťažby kryptomien sú tieto čipy vložené do špecificky navrhnutých základných dosiek a spolu so zdrojom sú zostavené do jednej výpočtovej jednotky. Všetko je navrhnuté a vyvinuté na úrovni tranzistorov.
Ťažiari prvej generácie používali procesory v bežných osobných počítačoch, ktoré dosahovali výpočtový výkon menší ako 0,01 gigahashov za sekundu (GH/s). V súčasnosti sa tieto procesory nepoužívajú a prevládajú stroje s 0,1-25 GH/s.
Pri ťažbe sa okrem problému s energiou stretávame aj s problémom elektronického odpadu. Priemerná životnosť ťažiaceho stroja je 1,5 roka, čo znamená, že pri zvyšujúcej sa energetickej náročnosti na tieto stroje je potrebné obmeniť za výkonnejšie. Čo zároveň zo starších robí automatický elektronický odpad, pretože ASIC minery je možno použiť len na jeden účel - ťažba kryptomien. Vzhľadom na túto problematiku vznikol aj Bitcoinový elektronický monitor odpadu, ktorý poskytuje prehľad o množstve elektronického odpadu vyprodukovaného Bitcoinovou sieťou.
Je dôležité poznamenať, že metóda použitá na posúdenie vzniku elektronického odpadu v Bitcoinoch zohľadňuje len výstup elektronického odpadu pochádzajúceho z likvidovaných ťažobných zariadení. Ďalšie zariadenia prítomné v ťažobných zariadeniach, ako je chladenie, spolu s transakciami neboli zohľadnené.
V mesiaci november roku 2022 je elektronický odpad z ťažby Bitcoinu na úrovni približne 43,73 kíl ton odpadu za rok, čo môžeme prirovnať k elektronickému odpadu v Holandsku. Taktiež vieme, že celosvetová produkcia elektronického odpadu je za rok 2021 na úrovni 57,4 miliónov.
Ako už vieme Bitcoin sa neťaží len v Holandsku ale celosvetovo, preto môžeme porovnať produkciu elektroodpadu Bitcoinu s celosvetovou produkciou elektroodpadu, čo predstavuje 0,0767 %.
Ťažba kryptomien na Slovensku.
Zo samostatných ťažiarov kryptomien, ktorí boli kedysi „ohrozeným druhom“, je dnes obrovská skupina ľudí po celom svete, o ktorej fungovaní toho okrem problémov s nedostatkom grafických kariet až tak veľa nepočúvame. Zatieňuje ju totiž nekonečné množstvo firiem, pre ktoré je ťažba biznisom a disponujú obrovskými zostavami, s ktorými sa obyčajný človek môže porovnávať len ťažko. 
„Domáce ťaženie“ kryptomien však funguje už dlhé roky, pričom v spojení s veľkým vzostupom kryptomien v posledných rokoch zaujalo aj Slovákov.
Ak sa pozrieme na ekonomickú stránku domácej ťažby kryptomien, tak na jeden ťažiaci rig (6 grafických kariet) vychádzajú náklady približne 3 €/deň, v prepočte 90 €/mes. čo je niečo cez 1000 € ročne. Približný zisk z jednej grafickej karty je 1,5 €/deň (bez počiatočnej investície do techniky). Samozrejme ak je cena ťaženej kryptomeny nízka, tak aj zisky sú nízke až mínusové. Čo je aj hlavným dôvodom, prečo je domáce ťaženie rizikové, keďže nevieme ako sa trh s cenami kryptomien bude vyvíjať.

</doc>
<doc id="695737" url="https://sk.wikipedia.org/wiki?curid=695737" title="Marta z Betánie">
Marta z Betánie

Svätá Marta alebo aj Marta z Betánie je biblickou postavou Nového zákona. Marta bola sestrou Lazára a Márie. Žili v dedine Betánia neďaleko Jeruzalema a priatelili sa s Ježišom, ktorý ich navštevoval. Marta je niekoľkokrát spomínaná v evanjeliách. Podľa Rímskeho martyrológia pripadá pamiatka svätej Marty na 29. júl.
Marta v evanjeliách.
Počas Ježišovej návštevy v Betánii sa Mária posadila pri jeho nohách a počúvala jeho slová, zatiaľ čo Marta mala plné ruky práce s prípravou pohostenia pre hostí. Preto išla za Ježišom a žiadala ho, nech povie Márii, aby jej išla pomôcť. Ježiš jej ale nevyhovel, odpovedal: „Marta, Marta, robíš si starosti a trápiš sa pre mnoho vecí. Len jedného je treba. Mária volila dobre. Vybrala si to, o čo nepríde." (Lk 10, 41-42).
Druhýkrát sa o Marte píše v súvislosti so vzkriesením Lazára, keď vyznáva svoju vieru v Ježiša Krista. Keď ochorel jej brat Lazár, poslali o tom Ježišovi správu. Ten všal prišiel k nim do Betánie až štyri dni po pohrebe Lazára. Sestry sa o Ježišovom príchode dozvedeli, keď bol ešte pred dedinou, Mária, zdrvená žiaľom, zostala doma, avšak Marta mu bežala oproti:
O niekoľko veršov ďalej potom praktická Marta upozorňuje Ježiša, keď chce nechať otvoriť Lazárov hrob, že štyri dni pochovaný Lazár už zrejme dosť zapácha.
Šesť dní pred Veľkou nocou bol Ježiš v Betánii naposledy, pripravili mu večeru a Marta pri nej obsluhovala.Po Ježišovom nanebovstúpení Marta s Máriou, Lazárom i inými Kristovými učeníkmi boli od Židov chýtení a daní na loď bez vesiel, aby na mori zahynuli. Božím riadením však všetci priplávali do Provensálska, kde Marta neďaleko Marseilles založila kláštor, v ktorom žila 30 rokov až do svojej smrti. Podľa tradície bola pochovaná v Tarascone, nad jej hrobom bol postavený kostol, ktorý je jej zasvätený.
Legenda o drakovi.
Mesto Tarascone mala Marta oslobodiť od zlého draka. Drak nazývaný "tarasque" je popisovaný ako príšera so šiestimi nohami, ktoré sa podobajú medvedím, telom ako býk s korytnačím pancierom na chrbte a so šupinatým chvostom zakončeným jedovým bodcom ako u škorpióna. Hlavu mal leviu a uši konské. Kráľovi Tarasconu s celým jeho vojskom sa nepodarilo draka zabiť. Marta ho ale skrotila modlitbou a priviedla ho do mesta. Obyvatelia boli z draka tak vydesení, že ho v noci napadli a zviera, ktoré sa vôbec nebránilo, zabili. Marta potom predniesla kázanie, po ktorom sa mnoho ľudí obrátilo na kresťanstvo a ľutovalo, že draka zabili. Na jeho pamiatku premenovali mesto na Tarascon.
Každý rok v júni sa oslavuje pamiatka tejto udalosti sprievodom s maketou draka. Slávnosť je od roku 2008 zaradená na zoznam nehmotného dedičstva UNESCO. V Španielsku sa figurína draka nazývaná tarasca nosí spolu s inými figurínami v sprievodoch na Božie telo.
Uctievanie.
Rímskokatolícka cirkev si pripomína sv. Martu 29. júla. Pápež František upravil dekrétom z roku 2021 spomienku v tento deň. Slávi sa ako spomienka sv. Marty, Lazára a Márie. 
Svätá Marta je považovaná za patrónku usilovných gazdiniek. Veriaci sa môžu modliť utorkovú novénu k sv. Marte.
Po zvolení pápeža Františka sa stal známym Dom sv. Marty, hosťovský dom pre klerikov, v ktorom býva aktuálny pontifex.
Uctievanie na Slovensku.
Svätej Marte je zasvätený rímskokatolícky kostol v Hrašovíku.

</doc>
<doc id="695742" url="https://sk.wikipedia.org/wiki?curid=695742" title="MTV Europe Music Awards">
MTV Europe Music Awards

MTV Europe Music Awards (pôvodne MTV European Music Awards, bežne skrátené ako MTV EMA, v angličtine známe aj skratkou EMAs), je udeľovanie európskych hudobných cien televízie MTV na poctu umelcom a hudbe v popkultúre.
Ocenenia boli pôvodne koncipované ako alternatíva k MTV Video Music Awards, ktoré sa každoročne konajú v Spojených štátoch. Udeľovanie cien sa koná pravidelne každý rok (väčšinou začiatkom novembra) vo vybranej európskej metropole. Ocenenie už štyrikrát hosťovalo Nemecko a Veľká Británia, v poslednej dobe v Belfaste, potom v Londýne, Edinburghu a Liverpoole.
1. slávnostné odovzdávanie hudobných cien MTV Europe Music Awards sa konalo v roku 1994 pri Brandenburskej bráne v nemeckom Berlíne, päť rokov po páde Berlínskeho múru. Výročná ceremónia bola vysielaná naživo na MTV Europe, Channel 5 a väčšine medzinárodných kanálov MTV, ako aj online.
Od roku 2007 môžu diváci hlasovať za svojich obľúbených interpretov vo všetkých hlavných kategóriách na webstránke MTV.
Kategória Best Czech &amp; Slovak Act.
V rokoch 2010 – 2013 sa udeľovali ceny aj pre slovenských a českých umelcov v kategórii Best Czech &amp; Slovak Act. 
Prehľad ročníkov v kategórii Best Czech &amp; Slovak Act 
Superlatívy.
Najviac nominácií.
65 nominácií
52 nominácií
43 nominácií
42 nominácií
37 nominácií
34 nominácií
33 nominácií
32 nominácií
30 nominácií
24 nominácií
23 nominácií
22 nominácií
21 nominácií
20 nominácií

</doc>
<doc id="695743" url="https://sk.wikipedia.org/wiki?curid=695743" title="Bonnie Wrightová">
Bonnie Wrightová

Bonnie Wrightová (* 17. február 1991, Londýn, Anglicko, Spojené kráľovstvo) je anglická herečka, filmárka a ekologická aktivistka. Preslávila sa najmä rolou Ginny Weasleyovej vo filmovej sérii "Harry Potter". Wrightová získala uznanie za svoj ekologický aktivizmus; je tiež ambasádorkou charitatívnych organizácií Greenpeace a Lumos.
Detstvo a mladosť.
Bonnie Francesca Wrightová sa narodila 17. februára 1991 v londýnskej štvrti Tower Hamlets ako druhé dieťa Sheily Teague a Garyho Wrighta, majiteľov klenotníckej spoločnosti Wright &amp; Teague. V roku 2012 získala bakalársky titul z filmovej tvorby na University of the Arts v Londýne.
Kariéra.
V roku 1999 sa v Spojenom kráľovstve konali konkurzy na "Harry Potter a Kameň mudrcov", filmovú adaptáciu najpredávanejšieho románu britskej autorky J. K. Rowlingovej. Wrightová sa rozhodla zúčastniť konkurzu na rolu Ginny Weasleyovej kvôli svojmu bratovi, ktorý povedal, že mu túto postavu pripomína. Wrightová rolu získala a objavila sa vo všetkých častiach filmu. Spočiatku jej filmová rola nebola výrazná ale dejovými líniami sa stáva výraznejšou. 
Objavila sa v niekoľkých nízkorozpočtových filmoch a v roku 2015 Wrightová oficiálne oznámila, že končí svoju kariéru herečky, aby sa mohla sústrediť na prácu režisérky. Založila vlastnú produkčnú spoločnosť BonBonLumiere a začala produkovať krátke filmy. Jej prvým režijným projektom bola dráma o dospievaní "Separate We Come, Separate We Go" (2012) s Davidom Thewlisom v hlavnej úlohe, ktorá bola uvedená na filmovom festivale v Cannes s pozitívnym ohlasom kritikov. 
Súkromný život.
Začiatkom roka 2010 Wrightová šesť mesiacov tvorila pár s Jamiem Campbellom Bowerom. O rok neskôr, v polovici apríla 2011, Jamie Campbell Bower vydal vyhlásenie, že je zasnúbený s Wrightovou, no napriek tomu v júni 2012 pár oznámil rozchod. Od polovice roku 2013 bola vo vzťahu s majiteľom nočného klubu Simonom Hammersternom, ktorý je od nej starší o trinásť rokov. V roku 2015 sa rozišli. V marci 2022 sa vydala za Andrewa Lococa, s ktorým mala predtým dlhší vzťah.
Aktivizmus.
Wrightová je aktívnou hovorkyňou pre environmentalistiku. V novembri 2017 sa pripojila k organizácii Greenpeace na ich lodi Arctic Sunrise, ktorá monitorovala plastový odpad v oceánoch. V januári 2018 navštívila ústredie Coca-Coly v Atlante v štáte Georgia, aby doručila petíciu, v ktorej ich vyzvala, aby prestali vyrábať plasty na jedno použitie. V minulosti viedla verejné diskusie o tom, ako môžu ľudia znížiť používanie plastov na jedno použitie, a obhajuje príčiny na svojej stránke na Instagrame.
Vo februári 2020 Wrightová ako veľvyslankyňa Rainforest Alliance odcestovala do Guatemaly, aby sa stretla s komunitami, ktoré praktizujú trvalo udržateľné obhospodarovanie lesov v Mayskej biosférickej rezervácii. Počas cesty sa stretla so zamestnancami v Uaxactune, komunite, s ktorou Rainforest Alliance spolupracuje už viac ako 20 rokov na presadzovaní praktík trvalo udržateľného obhospodarovania lesov. Cestu zdokumentovala prostredníctvom stránok organizácie a jej osobných stránok sociálnych médií.
V júni 2020 vyjadrila podporu transrodovým ľuďom.
Wrightová je tiež veľvyslankyňou pre detskú organizáciu Lumos, ktorú založila J.K. Rowlingová v roku 2005. V roku 2016 Wrightová a jej kolegyňa veľvyslankyňa Evanna Lynch cestovali na Haiti, aby sa dozvedeli o 30 000 deťoch žijúcich v sirotincoch a stretli sa s deťmi ktorí boli zachránení z nestabilných podmienok a opäť sa stretli so svojimi rodinami.
V apríli 2022 Wrightová vydala a napísala knihu s názvom "Go Gently: Actionable Steps to Nurture Yourself and the Planet", kde hovorí o dôležitosti a tipoch, ako šetriť životné prostredie.

</doc>
<doc id="695744" url="https://sk.wikipedia.org/wiki?curid=695744" title="Bonnie Wright">
Bonnie Wright



</doc>
<doc id="695745" url="https://sk.wikipedia.org/wiki?curid=695745" title="Jozefína Lerouxová">
Jozefína Lerouxová

Jozefína Lerouxová (* 23. január 1747, Cambrai – † 23. október 1794, Valenciennes), rodená Anna-Jozefa Leroux, bola francúzska klariska, ktorú popravili počas Francúzskej revolúcie. Rímskokatolícka cirkev ju uznáva ako blahoslavenú.
Život.
Anna-Jozefa sa narodila v Cambrai vo Francúzskom kráľovstve (dnes Francúzsko). Ako dvadsaťdvaročná vstúpila do kláštora klarisiek vo Valenciennes a 10. mája 1769 prijala meno Jozefína. Jej mladšia sestra Mária sa stala uršulínkou a sídlila tiež vo Valenciennes.
Keď boli počas Francúzskej revolúcie potlačené kláštory a rády dekrétom z roku 1792, Jozefína utiekla k svojej rodine do Mons v Belgicku, rovnako ako jej sestra. Keď rakúske sily obsadili mesto, nastalo krátke obdobie mieru a Jozefína sa v roku 1793 vrátila do Valenciennes. Keďže jej vlastný kláštor klarisiek bol zničený, spolu so sestrou pokračovali v rehoľnom živote v kláštore uršulínok.
Zatknutie a poprava.
Revolučná armáda znovu dobyla mesto. Jozefína bola 3. septembra 1794 spolu s ďalšími mníškami zatknutá. Obvinili ich, že sú emigrantky, ktoré sa vrátili bez povolenia a viedli náboženskú školu. Boli odsúdené za velezradu.
Po viacdňovom pobyte vo väzení v neľudských podmienkach bola 23. októbra 1794 ona a jej sestra Školastika, dve ďalšie uršulínky a dve mníšky brigidky popravené sťatím gilotínou. Mníšky išli na smrť spievajúc loretánske litánie. Traduje sa, že Jozefína pred sťatím pobozkala ruku katovi na znak lásky a odpustenia.
Uctievanie.
Jozefína Lerouxová bola blahorečená pápežom Benediktom XV. 13. júna 1920 spolu s ďalšími desiatimi mučeníčkami. Rímske martyrológium uvádza ľubovoľnú spomienku na bl. Jozefínu a jej spolumučeníčky na 23. október.

</doc>
<doc id="695746" url="https://sk.wikipedia.org/wiki?curid=695746" title="Hugo Weaving">
Hugo Weaving

Hugo Wallace Weaving (* 4. apríl 1960, Ibadan, Britská Nigéria) je austrálsky herec. Narodil sa v Nigérii, ktorá bola v tom čase kolóniou Veľkej Británie, anglickým rodičom, no počas celej svojej kariéry žil v Austrálii. Je držiteľom šiestich cien Austrálskej akadémie filmových a televíznych umení (AACTA) a získal tiež ocenenie ako Honorary Officer rádu Order of Australia.
Weavingova prvá herecká rola bola postava anglického kapitána kriketového tímu Douglasa Jardina v austrálskom televíznom seriáli "Bodyline" (1984). Meno si získal v ďalších austrálskych produkciách, za film "Dôkaz" (1991) získal prvú cenu AACTA (v kategórii najlepší herec v hlavnej úlohe), pokračoval filmom "Dobrodružstvá Priscilly, kráľovnej púšte" (1994). Na prelome tisícročí sa Weaving presadil na medzinárodnej scéne účinkovaním v mainstreamových amerických produkciách. Tu medzi jeho najvýznamnejšie úlohy patrí Agent Smith v prvých troch filmoch "Matrix" (19992003), Elrond v trilógii "Pán prsteňov" (20012003) a "Hobit" (20122014), titulná postava vo filme "V ako Vendeta." (2005) a Johann Schmidt/Red Skull vo filme "" (2011) z franšízy Marvel Cinematic Universe.
Okrem tradičných hereckých rolí prepožičal Weaving svoj hlas do animovaných filmov "Babe" (1995), "Happy Feet" (2006) a "Happy Feet Two" (2011), a tiež do série filmov "Transformers" v úlohe Megatrona (20072011). Úlohy Agenta Smitha a Elronda si zopakoval aj vo videoherných adaptáciách filmov "Matrix" a "Pán prsteňov".
Iné aktivity.
V roku 2004 sa Weaving stal ambasádorom austrálskej ochranárskej organizácie Voiceless, ktorá sa zasadzuje za práva zvierat. V rámci tejto pozície sa zúčastňuje rôznych podujatí, propaguje prácu Voiceless, a tiež pomáha pri posudzovaní žiadostí o granty.
Osobný život.
Vo veku 13 rokov Weavingovi diagnostikovali epilepsiu. Hoci sa toto ochorenie uňho prejavilo len zriedkavo a žiadne príznaky sa neobjavii od doby keď mal len niečo cez 30 rokov, Weaving stále odmieta šoférovať z obavy pred možným záchvatom. Od roku 1984 je vo vzťahu s Katrinou Greenwoodovou. Žijú v Sydney a majú dve deti: Harryho Greenwooda, ktorý je tiež hercom, a Holly Greenwoodovú, ktorá sa venuje výtvarnému umeniiu. Priezvisko majú po matke z dôvodu, ktorý Harry Greenwood zhrnul ako „odpor rodiny proti patriarchátu“.
Hugo Weaving má aj brata a sestru. Je strýkom herečky Samary Weavingovej, ktorá rovnako ako on začala kariéru v Austrálii a následne sa preadila aj v americkej produkcii. Spolu si zahrali v austrálskom filme "Mystery Road" z roku 2013. Jeho mladšia neter Morgan Weaving sa objavila v austrálskej telenovele "Home and Away" po boku svojej sestry Samary.

</doc>
<doc id="695760" url="https://sk.wikipedia.org/wiki?curid=695760" title="Štrbáková (vrch v Spišsko-gemerskom krase)">
Štrbáková (vrch v Spišsko-gemerskom krase)

Štrbáková () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú južne situovaná Stratená a osada Dobšinská Ľadová Jaskyňa, juhovýchodne sa nachádzajú Dedinky a Mlynky, južným smerom tiež mesto Dobšiná a západným obec Vernár. Vrch je súčasťou Národného parku Slovenský raj.
Opis.
Štrbáková je nevýrazný vrch rozsiahlej planiny, situovanej severne od údolia Hnilca v centrálnej časti Slovenského raja. Severným smerom sa nachádza Lipovec (), Koč () a Vahan (), západne leží Kopanec (), Javorina () a Doštianky (), južne Honzovské (), Duča (), Čierna hora (), Remiaška (), Marčeková () a Skala () a východne Gačovská skala (), Havrania skala (), Suchý vrch () a Cigánka (). Severné svahy odvodňuje Malý Sokol do Veľká Bielej vody v povodí Hornádu, voda z južnej časti odteká prítokom potoka Kopanec do rieky Hnilec. Na vrchol nevedie značená turistická trasa. 
Výhľady.
Vrchol pahorku pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu, no tiež Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, no lokalitou prechádza lesná cesta, uľahčujúca dostupnosť.

</doc>
<doc id="695762" url="https://sk.wikipedia.org/wiki?curid=695762" title="Jupiter Icy Moons Explorer">
Jupiter Icy Moons Explorer

Jupiter Icy Moons Explorer (skratka JUICE) je planetárna sonda, vyvinutá Európskou vesmírnou agentúrou (ESA) a spoločnosťou Airbus Defense and Space ako hlavným dodávateľom. Cieľom misie je štúdium troch z galileovských mesiacov planéty Jupiter – Ganymede, Kalisto a Európa, o ktorých sa predpokladá, že majú pod povrchovou ľadovou kôrou značné množstvo tekutej vody, čo z nich robí potenciálne obývateľné prostredie. Štvrtý galileovský mesiac, vulkanicky aktívny Io, nie je ľadovým mesiacom a nebude predmetom výskumu.
Štart rakety Ariane 5 so sondou prebehol 14. apríla 2023 z kozmodrómu Kourou vo Francúzskej Guyane, následne bolo potvrdené navedenie na správnu dráhu, odpojenie od druhého stupňa, stabilizácia orientácie, príjem signálu zo sondy pozemnou stanicou a rozloženie oboch krídel solárnych panelov.
Na obežnú dráhu Jupitera má sonda vstúpiť v júli 2031, po štyroch gravitačných manévroch (prelet okolo sústavy Mesiac-Zem v auguste 2024, Venuše v auguste 2025, Zeme v septembri 2026 a znova v januári 2029) a ôsmich rokoch letu. V decembri 2034 má potom vstúpiť na obežnú dráhu okolo Ganymeda a stať sa tak prvým umelým telesom, ktoré bude obiehať iný než zemský mesiac. V roku 2035, po vyčerpaní väčšiny zásob manévrovacieho paliva, má byť misia ukončená nárazom na povrch Ganymeda.
Misia bude prebiehať súbežne s misiou NASA Europa Clipper, špecializovanou na výskum mesiaca Európa, ktorá má štartovať v roku 2024.
Náklady na celý životný cyklus misie sú v roku 2023 odhadované na približne 1,5 miliardy eur.
Prístrojové vybavenie.
JANUS ("Jovis, Amorum ac Natorum Undique Scrutator")
optický kamerový systém na sledovanie morfológie a procesov na povrchu mesiacov a mapovanie oblačnosti Jupitera. Disponuje 13 filtrami, zorné pole je 1,3 ° a pri snímkovaní z obežnej dráhy Ganymedu bude mať rozlíšenie až 2,4 m, pri Jupiteri približne 10 km.
MAJIS ("Moons and Jupiter Imaging Spectrometer")
zobrazovací spektrometer vo viditeľnom a infračervenom spektre (vlnové dĺžky 0,45,7 μm so spektrálnym rozlíšením 37 nm) na pozorovanie javov v atmosfére Jupitera a charakteristiku ľadu a minerálov na povrchu mesiacov. Priestorové rozlíšenie bude do 25 m na Ganymede a približne 100 km na Jupiteri.
UVS ("UV Imaging Spectrograph")
ultrafialový zobrazovací spektrograf na charakterizáciu zloženia a dynamiky exosfér ľadových mesiacov, štúdium polárnych žiar Jupitera a skúmanie zloženia a štruktúry vrchných vrstiev jeho atmosféry.
SWI ("Sub-millimeter Wave Instrument")
mikrovlnný spektrometer na skúmanie teplotnej štruktúry, zloženia a dynamiky atmosféry Jupitera, ako aj exosféry a povrchu ľadových mesiacov.
GALA ("Ganymede Laser Altimeter")
laserový výškomer na štúdium slapovej deformácie Ganymedu a topografie povrchov ľadových mesiacov.
RIME ("Radar for Icy Moons Exploration")
ľadom prenikajúci radar na štúdium podpovrchovej štruktúry ľadových mesiacov až do hĺbky približne 9 km.
J-MAG ("JUICE-Magnetometer")
magnetometer na štúdium magnetického poľa Jupitera a jeho interakcií s magnetickým poľom Ganymeda a na štúdium podpovrchových oceánov ľadových mesiacov.
PEP ("Particle Environment Package")
sada šiestich senzorov na charakterizáciu plazmového prostredia systému Jupitera.
RPWI ("Radio and Plasma Wave Investigation")
zariadenie pre výskum rádiových emisií a plazmového prostredia Jupitera a ľadových mesiacov pomocou sady senzorov.
3GM ("Gravity and Geophysics of Jupiter and Galilean Moons")
prístroj na štúdium gravitačného poľa Ganymedu, rozsah podpovrchových oceánov na ľadových mesiacoch a štruktúru atmosféry a ionosféry Jupitera a jeho mesiacov. Zahŕňa KaT – transpondér v pásme Ka (2740 GHz resp. 11,17,5 mm), USO – ultrastabilný oscilátor a HAA – akcelerometer s vysokou presnosťou.
PRIDE ("Planetary Radio Interferometer and Doppler Experiment")
experiment s využitím interferometrie s veľmi dlhou základňou (VLBI), prijímaním odrazu špecifických rádiových signálov pre výskum gravitačných polí Jupitera a ľadových mesiacov.
RADEM ("Radiation-hard Electron Monitor")
radiačný monitor na zaznamenávanie tokov elektrónov, protónov a ťažkých iónov v systéme Jupitera.
Slovenská participácia.
Vedeckí pracovníci Oddelenia kozmickej fyziky Ústavu experimentálnej fyziky SAV v Košiciach vyvinuli antikoincidenčný modul ("Anti-Coincidence Module", ACM), ktorého úlohou je detekcia zásahov vysokoenergetickými časticami. Je súčasťou švédskeho modulu "Particle Environment Package" (PEP) a má slúžiť na indikáciu zhoršenej presnosti iných meraní modulov sondy pri preletoch intenzívnymi radiačnými pásmi, prítomnými v dôsledku silného magnetického poľa Jupitera.

</doc>
<doc id="695763" url="https://sk.wikipedia.org/wiki?curid=695763" title="Jupiter Icy Moon Explorer">
Jupiter Icy Moon Explorer



</doc>
<doc id="695764" url="https://sk.wikipedia.org/wiki?curid=695764" title="JUpiter ICy moons Explorer">
JUpiter ICy moons Explorer



</doc>
<doc id="695765" url="https://sk.wikipedia.org/wiki?curid=695765" title="JUpiter ICy moon Explorer">
JUpiter ICy moon Explorer



</doc>
<doc id="695766" url="https://sk.wikipedia.org/wiki?curid=695766" title="JUICE">
JUICE



</doc>
<doc id="695774" url="https://sk.wikipedia.org/wiki?curid=695774" title="Mučeníčky z Valenciennes">
Mučeníčky z Valenciennes

Mučeníčky z Valenciennes († 17. a 23. október 1794, Valenciennes, Francúzsko) je skupina mníšok, ktoré boli popravené počas Veľkej francúzskej revolúcie. Katolícka cirkev ich uctieva ako blahoslavené.
Zoznam mučeníčok.
Mučeníčky sú radené podľa dňa popravy:
Historické okolnosti.
Prenasledovanie.
Po vypuknutí veľkej francúzskej revolúcie, aj keď ustal prvotný teror a masové zabíjanie, nastalo prenasledovanie katolíckej cirkvi. Uršulínsky kláštor musel pod vedením Klotildy Angely najprv predať časť pôdy, aby mohli zaplatiť dlhy, ktoré na ne uvalila nová vláda, a v roku 1790 museli deklarovať, či chcú jednotlivé sestry aj naďalej žiť v kláštore. Väčšina si zvolila túto možnosť, niektoré odišli ku svojim rodinám. V nasledujúcom roku začínajú silnieť útoky, aby sa prešli na „lepšiu“ vieru. Mníšky pevne vyhlásili, že chcú zostať v jednote s Rímskokatolíckou cirkvou.
V roku 1792 vydalo Národné zhromaždenie dekrét, ktorým sa zakazovali akékoľvek rehoľné spoločnosti. Revolucionári vtrhli aj do Valenciennes a okrem iného zničili budovu klariského kláštora. Uršulínky a ďalšie sestry sa rozhodli odísť do mesta Mons v Belgicku, kde sa uchýlili do uršulínskeho kláštora.
Habsburské vojská obsadili 11. novembra 1793 mesto Valenciennes. Počas tohto obdobia nastal v meste čas pokoja a stability. Preto sa mníšky rozhodli vrátiť, aby sa venovali apoštolátu a výchove dievčat. O rok neskôr sa však od júla približovali k regiónu povstalecké vojská, až kým v septembri nezískali znovu kontrolu nad mestom. Tí sa snažili obnoviť predchádzajúci režim v meste, preto začali znovu prenasledovať zasvätené osoby. V noci z 1. na 2. september 1793 vtrhli do uršulínskeho kláštora a zadržali sestry. Všetky boli obvinené z nepovolenej emigrácie a vykonávania nelegálnej činnosti, teda učenia katolíckeho náboženstva. Následne boli uväznené vo vlastnom kláštore, do ktorého boli privedené aj iné osoby podozrivé z porušenia dekrétu. V tomto konvente tiež sídlil aj tribunál.
Súdny proces a poprava.
Počas súdneho procesu sa predstavená rádu Klotilda Angela (ktorú do tejto funkcie zvolili v roku 1790) snažila prevziať na seba celú zodpovednosť, aby ušetrila životy svojich spolusestier. Revolucionári však odsúdili na smrť všetky mníšky. Po niekoľkotýždňovom neľudskom väznení tak boli popravené gilotínou, a to v dvoch skupinách. K vykonaniu rozsudku došlo najprv 17. októbra, keď prišli o život Natália Vanotová, Laurentína Prinová, Mária Uršuľa Bourlová, Mária-Lujza Ducretová a Augustína Desjardinsová. Sestry kráčali k popravisku neochvejne, ba dokonca až s akousi radosťou. Bl. Klotilda Angela po tejto poprave napísala neteri: „"Päť spolusestier už vystúpilo pod gilotínu s nevýslovnou odvahou a radosťou...“" O šesť dní neskôr, 23. októbra, boli popravené Klotilda Angela Paillotová, Jozefína Lerouxová, Školastika Lerouxová, Mária-Františka Lacroixová, Kordula Barréová a Anna-Mária Errauxová. Počas vystupovania na plošinu spievali viaceré hymny a loretánske litánie.
Podľa vtedajších zvykov boli pochované na miestnom cintoríne Saint-Roch. Ich hroby však neboli známe až do roku 1925, keď počas rozširovania cintorína natrafili na päť tiel, z ktorých jedno telo malo lebku otočenú smerom nadol. Následné analýzy preukázali, že išlo o päť žien. Predpokladá sa, že teda išlo o telá mučeníčok, pretože v tom čase bývali gilotínou sťatí len muži.
Uctievanie.
Skúmanie možnosti blahorečenia bolo zahájené 30. mája 1900. Za blahoslavené ich vyhlásil 13. júla 1920 pápež Benedikt XV.
Rímske martyrológium ich uvádza dvakrát: mníšky, ktoré zomreli v prvej skupine, majú pamätný deň 17. októbra, tie v druhej skupine 23. októbra. V praxi sa zvyknú sláviť spoločne 23. októbra, keď bola popravená ich opátka.

</doc>
<doc id="695777" url="https://sk.wikipedia.org/wiki?curid=695777" title="René Goupil">
René Goupil

René Goupil, SJ (* 15. máj 1608, Francúzske kráľovstvo – † 29. september 1642, Ossernenon, Nové Francúzsko) bol francúzsky jezuitský laický misionár, ktorý sa stal laickým bratom Spoločnosti Ježišovej krátko pred svojou smrťou. Bol prvým z ôsmich severoamerických mučeníkov rímskokatolíckej cirkvi a prvým kanonizovaným katolíckym mučeníkom v Severnej Amerike. Rímskokatolícka cirkev si ho spolu s ďalšími mučeníkmi pripomína 19. októbra.
Život.
René Goupil bol pokrstený 15. mája 1608 v Saint-Martin-du-Bois v regióne Anjou. Bol synom Hippolita Goupila a Luce Provost. Študoval v Chantilly, blízko Paríža. Najprv pôsobil ako chirurg v Orléans, potom sa však rozhodol poskytnúť svoje služby zasväteným osobám. Preto 16. marca 1639 vstúpil do noviciátu Spoločnosti Ježišovej (jezuitov) v Paríži. Keďže však ohluchol, musel opustiť noviciát.
René Goupil dobrovoľne slúžil ako laický misionár. Pomáhal preto hlavne jezuitom v nemocniciach. V roku 1640 prišiel do Nového Francúzska. V rokoch 1640 až 1642 slúžil v misii Saint-Joseph de Sillery neďaleko Quebecu, kde bol poverený starostlivosťou o chorých a ranených v nemocnici. Jeho práca zahŕňala predovšetkým preväzovanie rán a púšťanie žilou.
V roku 1642 odcestoval René Goupil na misie medzi Hurónov s asi štyridsiatimi ďalšími osobami, vrátane niekoľkých hurónskych náčelníkov a jezuitského otca Izáka Joguesa. Boli však zajatí Mohawkmi a odvlečení do ich najvýchodnejšej dediny Ossernenon (asi 9 míľ západne od dnešného Auriesville, New York). Následne boli niekoľko týždňov mučení. Potom, čo Goupil naučil mohawského chlapca prežehnať sa, bol zabitý úderom tomahawkom do hlavy na sviatok svätého Michala archanjela, 29. septembra 1642. Páter Jogues bol prítomný a dal Goupilovi rozhrešenie pred tým, ako naposledy vydýchol. Goupil pred umučením zložil rehoľné sľuby ako jezuitský laický brat pred otcom Joguesom.
Uctievanie.
René Goupil je uctievaný ako prvý kanadský jezuitský mučeník a jeden z troch mučeníkov na území súčasných Spojených štátov. Za blahoslaveného ho vyhlásil 21. júna 1925 pápež Pius XI. Následne bol o päť rokov neskôr, 29. júna 1930, svätorečený týmto istým pápežom spolu s ďalšími siedmimi kanadskými mučeníkmi. Je patrónom anestéziológov. Uctievajú si ho aj nepočujúci, pre ktorých je vzorom, že aj napriek hendikepu sa netreba vzdávať.
Jeho relikvie sa nachádzajú v Sanktuáriu kanadských mučeníkov v Midlande, ako aj v bazilike Notre-Dame v Quebecu.

</doc>
<doc id="695780" url="https://sk.wikipedia.org/wiki?curid=695780" title="Emil Boček">
Emil Boček

Armádny generál Emil Boček (* 23. február 1923, Brno-Tuřany – † 25. marec 2023, Brno) bol český letec, počas druhej svetovej vojny príslušník československých stíhacích perutí v britskom kráľovskom letectve.
Životopis.
Boček sa narodil v brnenskej mestskej časti Brno-Tuřany. V šestnástich odišiel z Protektorátu. Zúčastnil sa bojov vo Francúzsku. Neskôr vstúpil do Royal Air Force kde pôsobil ako mechanik v 312. stíhacej peruti. Letecký výcvik absolvoval v Kanade. Od roku 1944 pôsobil v 310. stíhacej peruti. V lietadlách Spitfire absolvoval 26 operačných letov, nalietal 73 hodín a 50 minút.
V auguste 1945 sa vrátil domov pristáním na Letisku Ruzyně. Bol pridelený k leteckému pluky a povýšený na rotmajstra v zálohe. Ako nekomunistický odbojár sa stal nepohodlným a v marci 1946 však na vlastnú žiadosť z letectva odišiel. Založil si opraváreň motoriek. Po komunistickom prevrate v roku 1948 pracoval v podniku Mototechna, neskôr ako sústružník. V roku 1988 odišiel do dôchodku.
Do hodnosti brigádneho generála ho vymenoval Miloš Zeman v roku 2014, v roku 2017 ho povýšil na generálmajor a v roku 2019 do hodnosti armádny generál.
Okrem vojny žil celý život v Brne. Zomrel 25. marca 2023. Jeho pohreb sa konal 4. apríla 2023 v Brne s vojenskými poctami.

</doc>
<doc id="695785" url="https://sk.wikipedia.org/wiki?curid=695785" title="Mikulčin vrch">
Mikulčin vrch

Mikulčin vrch () je vrch Bielych Karpát v Česku, situovaný v blízkosti česko-slovenskej hranice. Leží nad obcou Lopeník, približne juhovýchodne od Uherského Brodu.
Poloha.
Nachádza sa v strednej časti pohoria, v geomorfologickom podcelku Vyškovecká hornatina. Vrch leží na území Zlínskeho kraja, v okrese Uherské Hradiště a zasahuje na katastrálne územie obcí Lopeník a Vápenice. Najbližšími sídlami sú západne ležiaci Lopeník a Březová, severozápadne sa nachádza Bystřice pod Lopeníkem, severne Komňa, severovýchodne Vápenice, východne Starý Hrozenkov a Vyškovec a južne na slovenskom území Nová Bošáca. Oblasť je súčasťou CHKO Bílé Karpaty.
Opis.
Mikulčin vrch leží v hrebeni, ktorý vedie z Veľkého Lopeníka () severovýchodným smerom na Příslop (). Západne susedí Studený vrch () a Obecní háj (), severne Vysoký vrch () a Lokov (), východne Příslop (), Kykula () a Tomkův vrch () a južne Dúžnik (), Veľký Lopeník (), Malý Lopeník () a Lopenickým sedlom oddelený Kobylec (). Oblasť patrí do povodia Váhu, kde vodu zo západných svahov odvádza potok Březová (na Slovensku ako Bošáčka), z južných jej prítok Predpolomský potok a z východných a severných Krátkovský potok do Drietomice. Lokalita je prístupná cestou, no vedie ňou i Cesta hrdinov SNP. V okolí stoji viacero chát a lazov. 
Výhľady.
Nesúvislý lesný porast vrcholu umožňuje obmedzený rozhľad. Z vhodných častí je možné pozorovať najmä okolité vrchy centrálnej časti Bielych Karpát a Vizovickú vrchovinu, nezriedka však tiež Považský Inovec, Vtáčnik, Strážovské vrchy, Malú Fatru, Javorníky, Moravsko-sliezske Beskydy, Hostýnsko-vsetínsku hornatinu a vzácne aj Hrubý Jeseník.
Prístup.
Vrchol je dostupný asfaltovou cestou z Lopeníka a Vyškovca, no vedie sem tiež:

</doc>
<doc id="695786" url="https://sk.wikipedia.org/wiki?curid=695786" title="Tullus Hostilius">
Tullus Hostilius

Tullus Hostilius (* údajne 672640 pred Kr.) bol mýtickým tretím rímskym kráľom. Na rozdiel od svojho predchodcu Numu Pompilia bol Tullus známy ako bojovný kráľ, ktorý podľa rímskeho historika Livia veril, že Pompiliovo preferovanie mieru oslabilo Rím. Údajne vyhľadával konflikt a bol ešte bojovnejší ako prvý rímsky kráľ Romulus. Správy o Hostiliovej smrti sa líšia. V mytologickej verzii spomínanej Líviom rozhneval rímskeho boha Jupitera, ktorý ho potom zabil bleskom. Iné zdroje tvrdia, že potom, ako vládol 32 rokov, zomrel na mor, prípadne bol zavraždený.
Podľa Lívia bol Tullus Hostilius vnukom Hostusa Hostilia, ktorý bojoval s Romulom a zomrel počas invázie Sabíňanov do Ríma. Grécky filozof a historik Plutarchos uvádza, že keď Numa Pompilius zomrel po štyridsiatich troch rokoch vlády, o trón sa uchádzal aj jeho Pontifex maximus Numa Marcius, ktorý však bol v boji s Tullom Hostiliom porazený. Marciusov syn s rovnakým menom Numa Marcius počas Hostiliovej vlády slúžil ako správca mesta Ríma ("Praefectus urbi") a bol otcom Ancusa Marciusa, štvrtého mýtického rímskeho kráľa, Hostíliovho nástupcu.
Hlavným úspechom Hostiliovej vlády bola porážka rivalského mestského štátu Alba Longa, po ktorej sa Alba Longa dostala do područia Ríma ako vazalský štát. Ďalším významným počinom bolo vytvorenie kolégia Fetiales, ktoré uzatváralo všetky zmluvy v mene Ríma.
Historické udalosti.
K vláde Tulla Hostilia sa tradične viažu dve dôležité udalosti, ktoré historici síce datujú do obdobia raného rímskeho kráľovstva, avšak je diskutabilné, nakoľko sú skutočne spojené s týmto konkrétnym kráľom.
Prvou z týchto udalostí je zničenie mestského štátu Alba Longa. Podľa historických záznamov bola oblasť na úpätí Albanských vrchov skutočne miestom rozsiahleho osídlenia a dostala sa pod rímsku moc už počas kráľovského obdobia, pričom však s veľkou pravdepodobnosťou sa tak stalo až v období po tradične datovanej Hostiliovej vláde. Mesto tiež skôr zničili Latiníci a nie Rimania (ktorí by zničenie svojej vlastnej tradičnej materskej krajiny mohli považovať za bezbožné).
Zničenie Alba Longy.
Podľa Lívia sa spor medzi Rímom a Alba Longou vyriešil namiesto masívnej bitky súbojom vybraných zástupcov, šampiónov, oboch miest. Malo ísť z každej strany o troch bratov, trojičky, ktorí sa postavili proti sebe v súboji o česť svojho mesta na život a na smrť. Víťazom mal byť ten zo šestice, kto zostane posledný na žive, a jeho mesto malo ovládnuť to druhé bez toho, aby sa museli v boji stretnúť ich armády. Lívius uvádza, že trojičky sa volali Horáciovci a Kuriaciovci, a hoci nie je známe, kto patril ku ktorej strane, väčšina sa prikláňa k tomu, že Horáciovci bojovali za Rím a Kuriaciovci za Alba Longu. Po dlhom boji vyšiel ako víťaz posledný rímsky brat a Alba Longa sa stala vazalom Ríma.
Vládca Alba Longy Mettius Fufetius, ktorý bol pôvodcom idey o nahradení bitky armád súbojom trojíc, však s výsledkom nebol spokojný. Keď krátko nato vypukla vojna medzi Rímom a Etruskami a Rimania požiadali Alba Longu o pomoc, Eufetius uzavrel s Etruskami tajnú dohodu a krátko pred bitkou jeho armáda z poľa dezertovala. Napriek tomu Rimania bitku vyhrali a Eufetiusa zajali.
Tullus Hostilius následne nariadil zničenie Alba Longy a nútené presídlenie jej občanov do Ríma, kde sa mali začleniť a stať rímskymi občanmi. Za zradu Ríma bol Mettius Fufetius popravený tak, že bol priviazaný k dvom vozom ťahaným koňmi, ktoré sa rozbehli do dvoch strán a jeho telo roztrhli na dva kusy. Údajne išlo o jediný raz, kedy Rimania použili tento spôsob popravy.
Výstavba Hostiliovej kúrie.
Druhým údajným historickým úspechom vlády Tulla Hostilia bola výstavba Hostiliovej kúrie, novej budovy rímskeho Senátu (Curia Hostilia). Nutnosť výstavby novej budovy, ktorá by pojala početnejší senát, vyplynula zo začlenia zástupcov Alba Longy do senátu. Podľa tradície dal budovu postaviť sám Hostilius, no pozostatky tejto budovy na severozápadnom okraji Fóra sa datujú približne do roku 600 pred Kr., čo spadá až do obdobia po vláde Tullusa Hostilia, tak ako popisuje mýtická tradícia. Vedci však o tradičnom datovaní pochybujú, pretože by znamenalo pridlhé obdobia panovania rímskych kráľov – s priemernou vládou o dĺžke 34 rokov na kráľa, čo by nemalo historickú paralelu (králi v nezvyčajne stabilnej a zdravej anglickej monarchii majú priemernú dĺžku vlády 21 rokov). Najnovší archeologický výskum podporuje ideu historika Tima Cornella, že rímske kráľovské obdobie netrvalo tradičných 240 rokov, ale len približne 125 rokov medzi rokom 625 pred Kr., kedy archeologické nálezy ukazujú prvé známky urbanizácie a zjednotenia Ríma, a rokom 500 pred Kr. Pomocou tohto časového rámca je možná výstavba Hostiliovej kúrie za vlády Tulla Hostilia.
Smrť Tulla Hostilia.
Existujú dve verzie týkajúce sa smrti mýtického kráľa Tullusa Hostilia. Prvou je, že jeho dom zasiahol blesk a ten zhorel do tla, pričom nikto neprežil. Mal to byť trest za nesprávne vykonané rituály uctievania boha Jupitera. Podľa druhej verzie ho zabili Ancus Marcius s pomocníkmi, pričom vyvraždili aj všetkých členov jeho rodiny a spálili jeho dom, aby sa tým uistili, že z jeho rodu nezostane žiadny potenciálny následník trónu.

</doc>
<doc id="695799" url="https://sk.wikipedia.org/wiki?curid=695799" title="Bartolomej Rosenstein">
Bartolomej Rosenstein

Dr. Bartolomej Rosenstein (* 1880† 23. marec 1942) bol filozof, filológ, teológ a vrchný rabín židovskej náboženskej obce v Spišskej Novej Vsi. V roku 1929 po smrti prvého rabína Árona Krausza sa stal druhým rabínom v Spišskej Novej Vsi až do roku 1942, keď bola väčšina židovských obyvateľov deportovaná do nemeckých koncentračných táborov. Transport smeroval do Lublinskej oblasti na území okupovaného Poľska, odkiaľ sa nikto nevrátil.

</doc>
<doc id="695800" url="https://sk.wikipedia.org/wiki?curid=695800" title="Pazardžiško-Plovdivsko pole">
Pazardžiško-Plovdivsko pole

Pazardžiško-Plovdivsko pole (, doslova "Pazardžicko-plovdivské pole") je geomorfologická jednotka v Plovdivskej oblasti a v Pazardžickej oblasti v južnom Bulharsku.
Charakteristika.
Polohopis.
Predstavuje západnú časť Hornotráckej nížiny. Z juhu je ohraničená severnými svahmi pohoria Rodopy, zo severu južnými svahmi Săštinskej Srednej gory. Na východe siaha po vysočinu Čirpanski văzvišenija. 
Rozmery a rozloha.
Nížina má tvar elipsy, je dlhá približne 110 km a v najširších častiach dosahuje šíry približne 50 km. Je rozdelená riekou Marica na dve rozdielne veľké časti. Južná menšia časť je široká približne 10 km, väčšia severná časť dosahuje šírky 2530 km. Najširšie časti sa nachádzajú v priečnych rozšíreniach nížiny, ktoré sú tvorené dolinami riek Asenica a Striama. Hlavná os nížiny prechádza v smere západvýchod. 
Celková rozloha Pazardžicko-plovdivského poľa je približne .
Vznik.
Nížina vznikla v období raného neogénu a kvartéru nahromadením a následným usadením riečnych nánosov.
Reliéf.
Reliéf nížiny je rovinatý, výnimku tvoria Plovdivské pahorky, tvorené syenitom, ktoré vystupujú z nížiny do nadmorskej výšky .
Geológia.
Podložie nížiny je tvorené prevažne kryštalickými horninami. Pôdy sú prevažne aluviálne a úrodné.
Vodstvo.
Riečna sieť na území nížiny je pomerne hustá. Oblasť odvodňuje rieka Marica a jej prítoky, pričom medzi najdôležitejšie patria Topolnica, Luda Jana, Čepinska reka, Striama, Văča a ďalšie.
Vody z riek sú široko využívané na zavlažovanie nížiny.
Klíma.
Klíma je mierne prechodne-kontinentálne.
Osídlenie a hospodárstvo.
Osídlenie.
Nížina je husto osídlená, na jej území sa nachádza veľké množstvo miest, ako aj prevažne veľkých a stredne veľkých dedín. Najväčšími a najdôležitejšími sídlami sú mestá Plovdiv a Pazardžik. Medzi ďalšie dôležité mestá patria napríklad Septemvri, Stambolijski,Săedinenie, Rakovski, Părvomaj, alebo Sadovo.
Hospodárstvo.
Väčšina územia nížiny je široko využívaná pre poľnohospodárstvo. Pestuje sa zelenina, ovocie, vinič, obilniny (vrátane ryže), slnečnice, cukrová repa a tabak.
Doprava.
Cez nížinu prechádza hlavná medzinárodná železničná trať na SofiaPlovdivIstanbul, rovnako aj medzinárodná diaľnica, tzv. "avtomagistrala Trakija", spájajúca tie isté mestá. Okrem samotnej diaľnice sa na území nížiny nachádza rozsiahla sieť ciest ostatných tried.

</doc>
<doc id="695802" url="https://sk.wikipedia.org/wiki?curid=695802" title="Pazardžicko-plovdivské pole">
Pazardžicko-plovdivské pole



</doc>
<doc id="695806" url="https://sk.wikipedia.org/wiki?curid=695806" title="Joachim (svätec)">
Joachim (svätec)

Svätý Joachim ( "Yəhōyāqīm" (význam mena "„bude Bohom vyvýšený“" alebo "„Príprava na Pána“"")"; , ) bol podľa legendy manžel svätej Anny a otec Panny Márie. V kanonických evanjeliách, ktoré tvoria Nový zákon, o ňom nie sú zmienky. Joachim je uvedený v apokryfnom evanjeliu svätého Jakuba.
Život podľa protoevanjelia.
O Joachimovi sa dozvedáme z apokryfného evanjelia sv. Jakuba z 2. storočia. Podľa neho svätý Joachim pochádzal údajne z Galiley. Bol z Júdovho pokolenia a jeho pôvod bol odvodzovaný od kráľa Dávida. Bol to zámožný a milosrdný muž. S manželkou rozdeľovali výťažok z pastierskeho zamestnania vždy na tri diely: na obeť chrámu, druhý diel pre chudobných a až posledný diel užívali pre seba. Nikdy netrpeli nedostatkom. Podľa Charlesa Souvaya je však takýto obraz spochybniteľný.
Joachim veľmi trpel tým, že počas dvadsiatich rokov manželstva s Annou sa im nepodarilo splodiť dieťa. Neplodnosť sa vtedy považovala za boží trest. Preto vtedajší obyvatelia pohŕdali neplodnými pármi. Jedného dňa chcel Joachim vykonať obetu v chráme, ale kňaz ho z chrámu vyhnal a nedovolil mu priniesť obeť za narodenia dieťaťa. Ponížený muž sa nevrátil k svojej žene domov, odišiel za svojimi pastiermi do pustiny von z Jeruzalema a modlil sa štyridsať dní k Bohu. V pustatine sa mu zjavil anjel a podľa Zlatej legendy k nemu veľmi dlho hovoril. Vo videní Kataríny Emerichovej bol zvestovateľom sám archanjel Gabriel.
Anjel Joachimovi povedal, že keď sa vráti do Jeruzalema, stretne pri Zlatej bráne svoju ženu Annu. Tá bude veľmi znepokojená kvôli jeho neprítomnosti, ale bude mať veľkú radosť, keď ho zbadá. Tak sa aj stalo. Napriek vysokému veku sa im narodila dcéra, ktorej dali meno Mária. (V tej dobe sa verilo, že ak žena, ktorá prestala dúfať v potomstvo, porodí vo vysokom veku, jej dieťa bude predurčené robiť veľké veci. Podobné paralely sú v Starom zákone v prípade Sáry, ktorá Abrahámovi porodila Izáka, alebo v Novom zákone narodenie Jána Krstiteľa Alžbete, ktorá bola vo vysokom veku.) Keď mala ich dcéra Mária ("„"Bohom milovaná“) tri roky, Joachim a Anna ju zasvätili v Jeruzalemskom chráme, kde jej umožnili ďalšiu výchovu. Otec Joachim zomrel krátko po jej narodení. Počatie Panny Márie jej rodičmi bolo neskôr v dôsledku teologických reflexií nazvané "„"nepoškvrnené"“".
Úcta.
Uctievanie v cirkvách.
Kresťanstvo.
Úcta k sv. Joachimovi a Anne sa začala šíriť od 4. a 5. storočia, najmä vo východných cirkvách.
Spočiatku nebol sviatok sv. Joachima zahrnutý do tridentského kalendára. Do Všeobecného rímskeho kalendára bol pridaný v roku 1584 slávil sa 20. marca, deň po sviatku sv. Jozefa. V roku 1738 bola spomienka premiestnená na nedeľu v oktáve Nanebovzatia Panny Márie. V snahe zdôrazniť výnimočné postavenie nedele ho pápež Pius X. premiestnil na 16. august, deň po slávnosti Nanebovzatia Panny Márie. Od roku 1969, keď bola vykonaná revízia Rímskeho kalendára sa oslavuje ako spomienka 26. júla spolu s manželkou Annou. 
Pravoslávne a gréckokatolícke cirkvi si ho pripomínajú 9. septembra spolu so sv. Annou (slávi sa deň po sviatku Narodenia presvätej Bohorodičky). 
Anglikánska cirkev si ho spolu s jeho manželkou uctieva 26. júla.
Svätý Joachim je považovaný za patróna manželských párov, stolárov a obchodníkov s plátnom. Spolu so sv. Annou sú patrónmi starých rodičov a manželov, ktorí nemôžu počať deti.
Islam.
V islame je Joachim známy ako "Imran". Moslimovia veria, že sa jeho hrob môže nachádzať v Salále. Podľa Koránu bol "Imran" otcom "Maryam" (meno Márie v islame) a starým otcom "ʿIsa" (meno Ježiša v islame).
Zobrazenie v umení.
Najznámejším stredovekým zobrazením príbehu je cyklus fresiek od Giotta di Bondone v kaplnke Scrovegniovcov v Padove z roku 1306. Nachádza sa tam odmietnutie Joachimovej obete, anjelove zvestovanie, stretnutie manželov pri Zlatej bráne i narodenie Panny Márie.
Scény z príbehu podľa apokryfov alebo podľa Zlatej legendy boli obľúbenou témou maliarov až do Tridentského koncilu (1545 až 1563), na ktorom bolo zobrazovanie apokryfných scén zakázané. Tradične je svätý Joachim zobrazovaný s lopatou. Jeho atribúty sú aj baránok, dieťa, pár holubíc alebo kôš.
Uctievanie na Slovensku.
Na Slovensku je Joachimovi a jeho manželke Anne zasvätených 14 rímskokatolíckych kostolov:

</doc>
<doc id="695809" url="https://sk.wikipedia.org/wiki?curid=695809" title="Lipovec (vrch v Spišsko-gemerskom krase)">
Lipovec (vrch v Spišsko-gemerskom krase)

Lipovec () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severne od Dobšinej.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú južne situovaná Stratená, osada Dobšinská Ľadová Jaskyňa a Dedinky, západne sa nachádza obec Vernár. Vrch je súčasťou Národného parku Slovenský raj.
Opis.
Lipovec je rozsiahly, no plochý vrch rozsiahlej planiny, situovanej severne od údolia Hnilca v centrálnej časti Slovenského raja. Západným smerom sa nachádzajú Doštianky (), Kopanec () a Vahan (), severným Koč (), východným Bykárka (), Suchý vrch () a Cigánka () a južným Gačovská skala (), Marčeková (), Havrania skala (), Duča (), Remiaška () a Štrbáková (). Oblasť je súčasťou povodia Hornádu, kde vodu odvádza potok Malý Sokol, smerujúci západne situovanou roklinou do Veľkej Bielej vody. Na vrchol nevedie značená turistická trasa. 
Výhľady.
Horskú lúku na plochom vrchole obklopuje súvislý lesný porast, ktorý neumožňuje rozhľad. Z vhodných lokalít je ojedinele možné pozorovať okolité vrchy Spišsko-gemerského krasu, no tiež Volovské vrchy, Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, preto prístup je možný iba lesnými cestami.

</doc>
<doc id="695813" url="https://sk.wikipedia.org/wiki?curid=695813" title="Electric Sounds">
Electric Sounds

Electric Sounds je jedenásty štúdiový album kanadského rockového tria Danko Jones. Vyšiel 15. septembra 2023.

</doc>
<doc id="695815" url="https://sk.wikipedia.org/wiki?curid=695815" title="Joachim">
Joachim



</doc>
<doc id="695818" url="https://sk.wikipedia.org/wiki?curid=695818" title="4/4">
4/4

4/4 je názov piateho štúdiového albumu slovenského artrockového skladateľa a speváka Deža Ursinyho. V roku 1983 album prvýkrát vydalo hudobné vydavateľstvo Opus. Tento album otextovaný Ivanom Štrpkom s Dežom Ursínym nahrali a aranžovali hudobníci zo skupiny Prognóza. 

</doc>
<doc id="695820" url="https://sk.wikipedia.org/wiki?curid=695820" title="Nezábudka alpínska">
Nezábudka alpínska

 
Nezábudka alpínska alebo aj nezábudka alpská () je druh trvácej byliny rodu nezábudka ("Myosotis"), z čeľade borákovité ("Boraginaceae"). Jej prirodzený areál zahŕňa oblasti od Európy po juhozápadnú Sibír a severný Irak.
Opis.
Nezábudka alpínska je dvojročná až trváca bylina s krátkym podzemkom. Byľ je priama, hranatá, chlpatá, vysoká 10 až 35 cm. Prízemné listy sú v ružici, stopkaté, čepeľ je je lopatkovitá až elipsovitá, na báze zbiehavá, na vrchole tupo končistá. Byľové listy sú sediace, odstávajúce, v obryse kopijovité, na báze okrúhle, na vrchole končisté, na oboch stranách chlpaté. Kvety sú usporiadané v súkvetí v tvare závinku. Koruna je s priemerom do 10 mm, sýtomodrá, so žltým krúžkom pri ústi kvetnej rúrky. Kalich je trváci, lievikovitý, hlboko delený, husto lesklo chlpatý. Plodmi sú čierne a lesklé vajcovité tvrdky, veľké do 2,5 mm.
Na Slovensku v prirodzenom prostredí rastie iba nominátny poddruh nezábudka alpínska pravá ("Myosotis alpestris subsp. alpestris").
Zoznam poddruhov.
V rámci druhu eviduje databáza semenných rastlín POWO tieto súčasné poddruhy:

</doc>
<doc id="695821" url="https://sk.wikipedia.org/wiki?curid=695821" title="Bez počasia">
Bez počasia

Bez počasia je názov šiesteho štúdiového albumu slovenského artrockového skladateľa a speváka Deža Ursinyho. V roku 1984 album prvýkrát vydalo hudobné vydavateľstvo Opus. Album s Dežom nahrala skupina Provisorium. Neskôr vychádzali reedície albumu na CD a obnovených vinylových nosičoch. 

</doc>
<doc id="695824" url="https://sk.wikipedia.org/wiki?curid=695824" title="Luc Bourdon">
Luc Bourdon

Luc Bourdon (* 16. február 1987, Shippagan, New Brunswick, Kanada† 29. máj 2008, Lamèque, New Brunswick) bol kanadský hokejový obranca, ktorý hral za Vancouver Canucks v NHL. Zahynul vo veku 21 rokov pri dopravnej nehode, keď na motocykli narazil do vlečky traktora.
Detstvo.
Narodil sa a vyrastal vo francúzsky hovoriacej časti Kanady, v malej dedine Shippagan čítajúcej okolo 2500 obyvateľov. Vychovávala ho iba mama. Keď mal deväť rokov, diagnostikovali mu detskú artritídu a toto ochorenie ho na istý čas pripútalo na invalidný vozík. Chorobu neskôr prekonal, vďaka čomu sa mohol vrátiť k hokeju. Keďže vyrastal v oblasti, ktorej dominoval rybársky priemysel, tak si počas letných prázdnin privyrábal na lodi patriacej jeho strýkovi, ktorému pomáhal s lovom krabov.
Patril medzi vzorných žiakov, na vysvedčení mával samé jednotky.
Hráčska kariéra.
Juniorská kariéra (2003 2006).
V roku 2003 bol draftovaný do québeckej juniorskej hokejovej ligy z celkového tretieho miesta, zvolilo si ho mužstvo Val-d'Or Foreurs. Bourdon sa pripojil k tímu v sezóne 2003-04, v ktorej nastúpil k 64 zápasom základnej časti, v ktorých zaknihoval osem bodov. V play-off pridal ďalších sedem štartov a pripísal si jeden gól.
V sezóne 2004-05 nastrieľal trinásť gólov a na ďalších 19 prihrával. Dokopy 32 bodov zapísal v 70 stretnutiach, ku ktorým pribalil aj 117 trestných minút. Po osobnej stránke zažil vydarenejšiu sezónu ako rok predtým, avšak jeho mužstvo sa do play-off neprebojovalo.
Na drafte 2005 si ho zvolil z celkového desiateho miesta tím Vancouver Canucks. Novinári predpovedali Bourdonovi žiarivú budúcnosť. Vďaka mohutnej postave, výborným korčuliarskym schopnostiam, dôraznej hre vo vlastnom pásme, ako aj schopnosti podporiť útok, sa verilo, že by sa mohol stať najlepším obrancom svojho ročníka.
V ročníku 2005-06 sa opäť pripojil k mužstvu Val-d'Or Foreurs, hoci Vancouver Canucks dlho zvažoval, že by si osemnásťročného obrancu ponechali v prvom tíme. Do sezóny vstúpil tou správnou nohou, v prvých dvadsiatich zápasoch zapísal zhodný počet bodov, a preto sa ho trápiaci celok Val-d'Or rozhodol vymeniť do ambiciózneho klubu Moncton Wildcats, ktorý bol v roku 2006 hostiteľom Memorial Cupu. Krátko po prestupe však utrpel ťažké zranenie, keď si zlomil ihlicovú kosť a potrhal si väz v kolene. Podľa lekárskych prognóz mala úplná rekonvalescencia trvať až dva roky, no Bourdon sa vrátil na ľad ešte v tej istej sezóne, aby stihol vyraďovaciu časť. Kvôli zraneniu však bola po zvyšok kariéry jeho schopnosť korčuľovať dozadu limitovaná. Napriek zdravotným patáliám sa Bourdon zaradil medzi najvyťažovanejších hráčov Monctonu, ktorému dopomohol k zisku ligového titulu QMJHL. Mužstvo Moncton Wildcats sa prebojovalo do finále aj na samotnom Memorial Cupe, v ktorom ale pohoreli proti Québecu Remparts.
Profesionálna kariéra (2006 2008).
V máji 2006 podpísal trojročný vstupný kontrakt s Vancouverom Canucks s priemerným ročným zárobkom 850 tisíc dolárov. V predsezónnom kempe si vybojoval miesto na súpiske prvého tímu a v najlepšej hokejovej lige sveta debutoval 10. októbra 2006 proti Minnesote Wild. V sezóne 2006-07 ale nastúpil iba k deviatim zápasom v NHL, vedenie mužstva rozhodlo, že potrebuje ešte jeden rok v juniorskej lige.
Bourdon sa vrátil do tímu Moncton Wildcats, za ktorý stihol odohrať trinásť zápasov, v ktorých pozbieral 14 bodov, než ho klub vymenil do tímu Cape Breton Screaming Eagles. S novým mužstvom sa prebojoval až do semifinále, v ktorom podľahli Bourdonovmu bývalému tímu Val-d'Or Foreurs. Stopka v play-off neznamenala koniec sezóny pre Bourdona, vedenie Canucks sa rozhodlo zaradiť mladého obrancu na súpisku svojho rezervného celku Manitoby Moose, ktorý bojoval o titul v AHL. Za Manitobu, ktorá napokon vypadla v druhom kole, stihol odohrať päť zápasov, v ktorých nebodoval.
V predsezónnom kempe 2007-08 si nevybojoval miesto v prvom tíme, a preto ročník započal v AHL. Pozvánky do NHL sa dočkal v priebehu sezóny, kedy séria zranení zdecimovala obranné rady Canucks. Bourdon strelil svoj prvý gól v kariére 16. novembra 2007. Tvrdou strelou od modrej prekonal Niklasa Bäckströma pri víťazstve 6:2 nad Minnesotou Wild. Ovácií od fanúšikov sa mu dostalo v zápase proti Washingtonu Capitals. Na brankára Vancouveru sa rútil osamotený Alexander Ovečkin, ktorému sa v poslednej chvíli hodil Bourdon pod nohy a elegantne mu odpálil puk z čepele hokejky bez toho, aby sa nechal vylúčiť.
V sezóne 2007-08 stihol odohrať 27 zápasov v NHL, v ktorých dvakrát skóroval. Zvyšok ročníka strávil v Manitobe, za ktorú nastúpil k 41 zápasom základnej časti, v play-off pridal ďalších šesť štartov.
Počas pôsobenia vo Vancouveri Canucks sa často špekulovalo o jeho výmene. Vancouver potreboval vzpruhu v útoku a za mladého a perspektívneho Bourdona mohli pýtať vysokú protihodnotu. Najčastejšie sa šuškalo o obchode s Tampou Bay Lightning, ktorá by za obrancu poslala do Kanady Brada Richardsa. K výmene nikdy nedošlo.
Reprezentačná kariéra.
Luc Bourdon reprezentoval Kanadu na majstrovstvách sveta do 18 rokov aj do 20 rokov. V oboch vekových kategóriách sa mu nadmieru darilo. V roku 2005 si obliekol dres s javorovým listom prvýkrát. Na turnaji hráčov mladších ako 18 rokov bral striebro a bol vyhlásený najlepším obrancom turnaja.
Na majstrovstvách sveta do 20 rokov štartoval v rokoch 2006 a 2007, oba roky získal titul majstra sveta. V roku 2006 sa stal najproduktívnejším obrancom šampionátu, v šiestich zápasoch zapísal rovnaký počet bodov. V roku 2007 sa stal hrdinom tímu. Strelil rozhodujúci gól vo štvrťfinále proti Švédsku a v semifinále proti Spojeným štátom strelil v tretej tretine vyrovnávajúci gól na 1:1.
Na turnajoch tvoril obranný pár so svojím veľmi dobrým kamarátom Krisom Letangom, s ktorým nastupoval vo dvojici aj v tíme Val-d'Or Foreurs.
Smrť.
Luc Bourdon zahynul pri kolízii motocykla s traktorom v dedinke Lamèque, neďaleko rodného Shippaganu. Do vlečky narazil priamo hlavou a poranenie bolo natoľko vážne, že skonal na mieste. Nehodu zapríčinila kombinácia nedostatočných skúseností vodiča a nepriaznivých poveternostných podmienok. Bourdon si kúpil motorku iba dva dni pred osudnou jazdou a situácii nepomohli ani silné návalové vetry, ktoré na mieste zrážky dosahovali rýchlosť až 50 km/h.
V reakcii na Bourdonov skon sa vedenie NHL rozhodlo držať minútu ticha pred úvodným vhadzovaním štvrtého stretnutia finálovej série play-off medzi Pittsburghom Penguins a Detroitom Red Wings. Zápas sa odohral dva dni po nehode. Do duelu zasiahol aj Bourdonov najlepší kamarát Kris Letang.
Počas vstupného draftu 2008 všetci členovia realizačného tímu Canucks nosili na oblekoch pripináčik v tvare gitary. Bourdon bol veľkým nadšencom do tohto strunového hudobného nástroja.
Pred otváracím zápasom sezóny 2008-09 sa vedenie Vancouveru Canucks rozhodlo zorganizovať krátku rozlúčku so zosnulým obrancom. Priamo na ľadovej ploche vystúpil s piesňou "Big League" kanadský spevák Tom Cochrane. Text piesne pojednáva o talentovanom hokejistovi, ktorý zahynie pri dopravnej nehode. Cochrane sa pri písaní pesničky inšpiroval smutným osudom Georgea Pelawu a text podľa potreby upravil. Hráči Vancouveru Canucks odohrali celú sezóny s inicialmi jeho mena „LB“ na prilbe.
Osobný život.
Okrem hokeja sa venoval aj charitatívnej činnosti. Po podpise zmluvy s Vancouverom sa rozhodol pod rúškom anonymity venovať 10 000 kanadských dolárov pre malých hokejistov zo znevýhodnených pomerov, ktorí by si inak drahý výstroj nemohli dovoliť.
Jeho veľmi dobrý priateľ Kris Letang si po jeho smrti nechal na biceps vytetovať okrídlený puk s rokom Bourdonovho narodenia a rokom úmrtia. Pred každým zápasom zvykne zdvihnúť zrak k stropu haly a prihovoriť sa zosnulému kamarátovi.

</doc>
<doc id="695826" url="https://sk.wikipedia.org/wiki?curid=695826" title="Hierarchia odpadového hospodárstva">
Hierarchia odpadového hospodárstva

Hierarchia odpadového hospodárstva je poradie priorít, ktorým sa má človek riadiť pri nakladaní s odpadom. Tvorí základný kameň európskej politiky a legislatívy v oblasti odpadov. Jej hlavným účelom je minimalizovať nepriaznivé účinky odpadov na životné prostredie a zvýšiť a optimalizovať efektívnosť zdrojov v oblasti odpadového hospodárstva.
Hierarchiu odpadového hospodárstva do práva EÚ zaviedla smernica Európskeho parlamentu a Rady 2008/98/ES o odpadoch. V slovenskom právnom poriadku je definovaná v § 6 ods. 1 zákona č. 79/2015 Z. z. o odpadoch v znení neskorších predpisov ako záväzné poradie priorít nakladania s odpadom, ktoré stanovuje poradie, v akom by sa subjekty odpadového hospodárstva mali vyrovnať s jednotlivými odpadmi.
"Hierarchia odpadového hospodárstva je záväzné poradie týchto priorít:"
Predchádzanie vzniku odpadu.
Prevencia vzniku odpadu je prvoradou prioritou hierarchie odpadového hospodárstva členských krajín Európskej únie. Zahŕňa tzv. kvantitatívnu prevenciu a kvalitatívnu prevenciu.
Uvedené preventívne opatrenia sa vzťahujú aj na predchádzanie vzniku odpadu z obalov a je potrebné ich doplniť o znižovanie spotreby ľahkých plastových tašiek. Teda, výrobca už pri návrhu výrobku a jeho obalu musí myslieť na to, že výrobok aj jeho obal sa raz stane odpadom. Výrobok aj jeho obal musí navrhnúť tak, aby odpad, ktorý z nich raz vznikne, čo najmenej zaťažoval životné prostredie. Nesmie to byť realizované na úkor zdravia človeka.
Príprava na opätovné použitie odpadu.
Ak nie je možné alebo účelné predchádzať vzniku odpadu, predtým než sa stane výrobok odpadom, je potrebné zvážiť, či nie je možné výrobok pripraviť na opätovné použitie. Prípravu odpadu na opätovné použitie zákon o odpadoch vymedzuje ako činnosť zhodnocovania súvisiacu s kontrolou, čistením alebo opravou, pri ktorej sa výrobok alebo časť výrobku, ktoré sa stali odpadom, pripravia, aby sa opätovne použili bez akéhokoľvek iného predbežného spracovania. Ide o jednu z foriem zhodnocovania odpadov.
Opätovné použitie je legislatívne vymedzené ako činnosť, pri ktorej sa výrobok alebo časť výrobku, ktorý nie je odpadom, znova použije na ten istý účel, na ktorý bol určený. To znamená, že opätovné použitie je činnosť, ktorej predmetom je výrobok, ktorý ešte nie je (ešte sa nestal) odpadom. 
Za osobitný spôsob zhodnocovania je možné považovať činnosť, pri ktorej v rámci prípravy na opätovné použitie sa výrobky či zložky výrobkov, ktoré sa stali odpadom, pripravia, aby sa opätovne použili bez akéhokoľvek iného predbežného spracovania. Ak už nejaký odpad vznikne, mal by sa do maximálne možnej miery recyklovať.
Opätovné použitie má vyššiu prioritu ako recyklácia, pretože spotrebuje menej energie, zdrojov a tým sa menej znečistí životné prostredie. Lepšou variantov je oprava, prešívanie textilu, zapožičanie, výmena starých vecí, ich nákup v bazáre či antikvariáte, ako nákup nových výrobkov.
Recyklácia odpadu.
Recyklácia predstavuje osobitný spôsob zhodnocovania odpadu. Zákon o odpadoch vymedzuje recykláciu ako každú činnosť zhodnocovania odpadu, ktorou sa odpadové materiály opätovne spracujú na výrobky, materiály alebo látky určené na pôvodný účel alebo na iné účely. Recyklácia zahŕňa aj opätovné spracovanie organického materiálu. Nezahŕňa energetické zhodnocovanie a opätovné spracovanie na materiály, ktoré sa majú použiť ako palivo alebo na činnosti spätného zasypávania.
Zhodnocovanie odpadu.
Ak nie je možná recyklácia, tento odpad by mal byť inak zhodnotený. Zhodnocovanie odpadu predstavuje činnosť, ktorej hlavným výsledkom je prospešné využitie odpadu za účelom nahradiť iné materiály vo výrobnej činnosti alebo v širšom hospodárstve, alebo zabezpečenie pripravenosti odpadu na plnenie tejto funkcie. Iné zhodnotenie predstavuje činnosť vymedzenú zhodnotením, pričom nespĺňa špecifické požiadavky na prípravu na opätovné použitie alebo recykláciu. Príkladom iného zhodnotenia je napríklad energetické zhodnotenie. Energetickým zhodnotením sa môže získavať energia alebo materiály z odpadu prostredníctvom procesov, ako sú:
Na Slovensku sa odpady energeticky zhodnocujú v zariadeniach na energetické využitie odpadu (ZEVO) v Bratislave, Košiciach a vo vybraných zariadeniach špecializovaných napr. na výrobu paliva pre cementárne, ktoré sa vyrába s pomocou energetického zhodnotenia komunálnych odpadov.
Zneškodňovanie odpadu.
Po vyčerpaní všetkých predchádzajúcich spôsobov, poslednou možnosťou v hierarchii odpadového hospodárstva je zneškodňovanie odpadu, ktoré však najviac zaťažuje životné prostredie. Zneškodňovanie odpadu je definované ako činnosť, ktorá nie je zhodnocovaním, a to aj vtedy, ak je druhotným výsledkom činnosti spätné získanie látok alebo energie. Príkladom zneškodňovania odpadov je skládkovanie, spaľovanie, trvalé uloženie. Ide o neudržateľný spôsob nakladania s odpadom, pretože odpad, ktorý leží na skládkach, môže mať naďalej škodlivý vplyv na životné prostredie.
Skládkovanie predstavuje najnevhodnejší spôsob nakladania s odpadmi. Na Slovensku sa nachádza približne 120 skládok (a tisícky ďalších čiernych skládok), kde končí takmer 62% komunálnych odpadov.

</doc>
<doc id="695829" url="https://sk.wikipedia.org/wiki?curid=695829" title="Kraken">
Kraken

Kraken alebo krak (lat. staršie "Microcosmus marinus" alebo "Sepia microcosmus") je legendárna morská príšera obrovskej veľkosti zo škandinávskych povestí, najmä z oblasti pobrežia Nórska. 
Kraken je témou námorníckych povier a mýtov. Od novoveku sa vyskytoval aj v cestopisoch a odbornej literatúre: spomína ho napr. F. Negri, H. Egede, C. Linnaeus a ďalší - podrobnosti pozri nižšie.
Legenda o krakenovi asi vznikla z pozorovaní chytľanov, čo sú veľmi veľké kalmary.
Etymológia.
Slovo „krak(en)“ sa do slovenčiny dostalo prostredníctvom západoeurópskych jazykov (čes. kraken/staršie: krak, nem. Krake/staršie: Kraken, angl. kraken, fr. kraken) z nórskeho slova "krake" alebo "krakje" (s určitým členom "kraken" alebo "krakjen").
Podľa nórskeho slovníka slovo "krake" vo význame „deformovaný alebo krivý strom“ pochádza zo staroseverského slova "kraki", ktoré znamená „kôl, stožiar“, a slovo "krake" vo význame „morská príšera“ alebo „chobotnica“ má možno rovnaký pôvod. Aj vo švédčine slovo "krake" vo význame „morská príšera“ pôvodne znamenalo „kôl“.
Jazykovedec Finnur Jónsson však tvrdí, že slovo "krake" znamenalo aj hľadaciu či inú lodnú kotvu, čo ľahko vyvoláva predstavu hlavonožca. Okrem toho tvrdí, že slovo "horv", ktoré je synonymom slova "krake", je alternatívnou formou slova "harv" (pluh) a vyslovil dohad, že je slovo horv odvodené zo skutočnosti, že tento hlavonožec akoby brázdil more.
Nižšie spomínaný autor Erik Pontoppidan uvádza nasledujúce dánske názvy krakena (staršia dánčina a nórčina boli prakticky ten istý jazyk): "krake, søe-krake, kraxe, horv, krabbe, søe-horv, anker-trold". Z uvedených tvarov slovo "krabbe" naznačuje, že je pôvod spoločný s pôvodom nemeckého slovesa "krabbeln" (plaziť sa).
V shetlandčine slovo "krekin" znamená veľryba a ide o tabuizované slovo; etymologicky je príbuzné so slovom krake.
Prvé opisy.
Prvým opisom krakena by mohol byť opis severských morských príšer v knihe Olausa Magnusa z asi polovice 16. storočia . 
Podobný je opis v encyklopédii Švajčiara C. Gessnera z roku 1560. Zobrazuje a zároveň opisuje "bradatú [resp. fúzatú] veľrybu" (nem. Bartwall, lat. cetus barbatus) ako jeden z typov obrovských veľrýb. Táto má vraj fúzy a bradu a okolo hlavy "rohy" (chápadlá). Základ informácie je tu prebratý z mapy severoeurópskych morí, ktorá sa volá Carta marina (1539) a ktorej autorom je Olaus Magnus.
Ďalší opis krakena (prípadne jemu veľmi podobného tvora) podal taliansky spisovateľ Francesco Negri v roku 1700 v Padove v cestopise z cesty po Škandinávii nazvanom "Viaggio settentrionale". Autor spomína tvora pod názvom "sciu-crak", čo je podľa neho "ryba veľkých rozmerov, s plnou, okrúhlou postavou, s veľa rohmi alebo ramenami...". Odlišuje ju od morského hada ("sciu-orm").
Dánsky misionár Hans Egede pri príležitosti svojho pôsobenia v Grónsku v rokoch 1721-1736 opísal v roku 1729 (resp. 1757) krakena pod názvom "Kracken" ako mnohohlavého tvora dlhého niekoľko míľ. Uviedol, že je určite ekvivalentom mýtickej islandskej príšery "hafgufa", čo bola bájna veľmi obrovská morská príšera Islanďanov neznámej konkrétnej podoby.
Krakena nepriamo spomína aj Carla Linné, ktorý ho v rokoch 1733/1735 - 1758 vo svojich textoch uvádza ako rod "Microcosmus" zahŕňajúci len jeden druh "Microcosmus marinus". Tento je zaradený nie spolu s tým, čo by sme dnes nazvali hlavonožce, ale medzi červami typu Testacea. Ako zdroje rodu "Microcosmus" Linné cituje tieto texty:
Často sa nesprávne uvádza, že Linné krakena uvádzal pod názvom "Sepia microcosmus"; tento latinský názov krakenovi v skutočnosti dal až Nemec Lorenz Oken na začiatku 19. storočia.
Nórsky biskup Erik Ludvigsen Pontoppidan opísal krakena v roku 1753 v diele "Det første Forsøg paa Norges naturlige Historie". Uvádza, že ho ľud označuje (okrem iného) názvami "Kraken", "Kraxen", "Krabben" či "Horven". Podľa jeho opisu niektorí autori krakena uvádzajú ako plávajúci ostrov, inak je známy tým, že potápa lode a má viacero rúk či rohov. Mohlo ísť o morského kraba, chobotnicu, kalmára či hviezdovku (autor sa prikláňa k prvej možnosti), v každom prípade ma gigantické rozmery.
Krakena spomína v roku 1802 v diele "Histoire Naturelle Générale et Particulière des Mollusques" aj francúzsky malakológ Pierre Dénys de Montfort ako jeden z dvoch typov obrovských chobotníc. Uvádza ho pod názvom "kraken" alebo "poulpe kraken" (chobotnica kraken) a stotožňuje ho napríklad s Plíniovou príšerou nazývanou "arbor marinus" i s Paulliniho vyššie spomínaným "monstrum marinum". Ide vraj o najväčšieho živočícha na Zemi.
Ikonografia.
Predpokladá sa, že „bradatá veľryba“ zobrazená na mape Olausa Magnusa je kraken.
V neskoršom období sa často zobrazuje Denys-Montfortov náčrt „kolosálnej chobotnice“, hoci podľa tohto autora kraken v skutočnosti vyzerá inak. Podľa Denys-Monfortovej ilustrácie boli vytvorené podobné ilustrácie zobrazujúce krakena útočiaceho na loď.
Hoci Egede opísal krakena ako mnohohlavé stvorenie s množstvo pazúrov, niektorí autori krakena zobrazujú s hrotmi alebo rohami.
Existuje aj prípad dvojhlavej a rohatej príšery, ktorú údajne vyplavilo na breh v mestečku Dingle v Írsku; asi išlo o hlavonožca. Jej objaviteľ ju namaľoval, s obrazom cestoval a napísal o príšere aj knihu.
Kraken a chytľan.
Kúsok kalmára nájdený francúzskou loďou "Alecton" počas incidentu tejto lode s obrovským hlavonožcom v roku 1861 (tento incident spomína okrem mnohých iných autorov aj napr. Jules Verne v románe Dvadsaťtisíc míľ pod morom - pozri nižšie) bol neskôr koncom 19. storočia identifikovaný ako rod chytľan ("Architeuthis"). Odvtedy sa zvykne tvrdiť, že chytľany sú možno to, čo sa v minulosti opisovalo ako krakeny.
Kraken a ichtyosaury.
Podľa niektorých názorov je veľký hlavonožec, pripomínajúci legendárneho krakena, aspoň čiastočne zodpovedný za likvidáciu ichtyosaurov v období triasu.
Kraken v beletrii a populárnej kultúre.
Kraken sa spomína v rôznych románoch, filmoch, televízii, videohrách a podobne.
Beletria.
V Anglicku spomína krakena napríklad Alfred Tennyson v roku 1830 v sonete "The Kraken". Zmienky o krakenovi sú aj v románe Hermana Melvilla z roku 1851 "Biela veľryba" (kapitola 59). Ďalším príkladom je román Johna Wyndhama "The Kraken Wakes" (1953).
Vo francúzskej beletrii spisovateľ Victor Hugo v roku 1866 v diele "Robotníci mora" (fr. Les Travailleurs de la mer) predstavil obrovskú ľudožravú chobotnicu z povestí ostrova Guernsey, ktorú stotožnil s legendárnym krakenom. Hugu túto chobotnicu v tomto texte nazval (ako vôbec prvý Francúz) názvom "pieuvre" [pjöövr], ktorý vo francúzštine potom dlho označoval obrovskú chobotnicu, ale dnes sa už používa aj ako všeobecné označenie chobotnice. 
Následne krakena spomína v roku 1870 aj Jules Verne v diele "Dvadsaťtisíc míľ pod morom". O kúsok ďalej v texte Verne spomína ako podobné tvory aj veľké kalmary (konkrétne pravdepodobne chytľany) a to, čo sa v staroveku označovalo ako polypy. Ako príklad veľkých kalmarov uvádza známy prípad z roku 1861, keď loď Alecton strieľala do veľkého kalmara.
Komiksy.
Kraken sa často vyskytuje v komiksoch, napríklad v rôznych podobách v komiksoch od Marvel Comics a DC Comics.
Filmy.
Z filmov sa kraken objavuje vo filme "Súboj titanov" z roku 1981, kde ale nejde o chobotnicu, ale skôr o obrovského humanoida s rybím chvostom. Z tohto filmu je veľmi známa hláška: "Vypusťte krakena!" (angl. "Release the Kraken!"). V remaku Súboja titanov z roku 2010 je kraken niečo medzi človekom, chobotnicov a krabom. 
Kraken sa objavil aj v dvoch filmoch Pirátov z Karibiku, predovšetkým vo filme z roku 2006 ' ako domáce zvieratko hrôzostrašného Davyho Jonesa, hlavného antagonistu filmu. Kraken sa objavuje aj v pokračovaní filmu '.
Videohry.
Krakeny sa objavujú aj vo videohrách ako "Sea of Thieves", "God of War II" a "Return of the Obra Dinn". 

</doc>
<doc id="695830" url="https://sk.wikipedia.org/wiki?curid=695830" title="TV Považie">
TV Považie

TV Považie je regionálna televízna stanica pre región Považie. Sídli v Považskej Bystrici. Cieľom televízie je poskytovať kvalitné televízne vysielanie divákom z kultúrneho, športového, spoločenského a politického života, ktoré pre svoju obsahovosť nedokážu zmapovať celoplošné televízie. Televízia vysiela 24 hodín denne.
Program.
Programová štruktúra je navrhnutá s prihliadnutím na sledovanosť iných televíznych programov a so zameraním na aktuálnu informovanosť z diania v regióne. Hlavné spravodajské dni sú utorok a piatok, ostatné sú reprízy. Hlavné spravodajské relácie cyklia s dvojhodinovou periodicitou, ktorá začína párnou hodinou. Ostatné relácie sa vysielajú 2, 4 alebo 6-krát denne, podľa atraktívnosti a cieľovej vekovej skupiny. Každý dvojhodinový blok je zakončený krátkym infotextovým vysielaním.

</doc>
<doc id="695833" url="https://sk.wikipedia.org/wiki?curid=695833" title="Cigánka (vrch v Spišsko-gemerskom krase; 1137 m)">
Cigánka (vrch v Spišsko-gemerskom krase; 1137 m)

Cigánka () je vrch v Spišsko-gemerskom krase, krajinnom celku Slovenského rudohoria. Leží nad Stratenou, približne severne od Dobšinej.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú južne situovaná Stratená, osada Dobšinská Ľadová Jaskyňa a Dedinky, západne sa nachádza obec Vernár. Vrch je súčasťou Národného parku Slovenský raj.
Opis.
Cigánka je súčasťou rozsiahlej planiny, situovanej severne od údolia Hnilca v centrálnej časti Slovenského raja. Západným smerom sa nachádzajú Doštianky (), Štrbáková (), Kopanec (), Lipovec () a Vahan (), severným Koč (), východným Bykárka (), Červená skala (), Suchý vrch () a Vrábľová () a južným Gačovská skala (), Marčeková (), Havrania skala (), Duča () a Remiaška (). Voda zo severnej časti odteká prítokmi Veľkej Bielej vody do Hornádu, vodu z juhovýchodnej odvádza Krčmársky potok do Hnilca. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s riedkou vegetáciou je ojedinele možné pozorovať okolité vrchy Spišsko-gemerského krasu, no tiež Branisko, Volovské vrchy, Revúcku vrchovinu, Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, preto prístup je možný iba lesnými cestami.

</doc>
<doc id="695835" url="https://sk.wikipedia.org/wiki?curid=695835" title="Štefan Čáni">
Štefan Čáni

Štefan Čáni (* 12. február 1900, Báčsky Petrovec, Srbsko † 20. máj 1968, Bratislava, Česko-Slovensko) bol vojak, česko-slovenský a slovenský dôstojník, plukovník útočnej vozby (plukovník tankového vojska). Po vypuknutí Slovenského národného povstania mal ako referent útočnej vozby na Veliteľstve 1. Česko-slovenskej armády na Slovensku na starosti formovanie tankových a protitankových jednotiek a stavbu pancierových vlakov.
Mladosť a štúdiá.
Štefan Čáni sa narodil do rodiny bankového podúradníka. V rokoch 1906- 1911 navštevoval ľudovú školu s vyučovacím jazykom slovenským v Ružomberku a v rokoch 1912 – 1918 absolvoval štúdiá na Klasickom piaristickom gymnáziách v Ružomberku a posledný ročník na Štátnom gymnáziu v Novom Sade.
1. svetová vojna.
Začiatkom marca 1918 nastúpil ako jednoročný dobrovoľník u 16. pešieho pluku v Apatine, neďaleko Somboru, kde od 15. marca do 25. augusta 1918 absolvoval Školu dôstojníkov pechoty v zálohe. Dňa 26. augusta ho vo funkcii veliteľa družstva odvelili do Pécsu. Dňa 12. augusta 1918 bol menovaný na šikovateľa. Od 13. augusta do prvej polovice novembra 1918 vo funkcii veliteľa čaty 16. pešieho pluku na južnom fronte v Albánsku.
V česko-slovenských ozbrojených silách.
Po vzniku Československa sa od 1. januára 1919 sa v Ružomberku prihlásil do dobrovoľníckej jednotky česko-slovenského domáceho vojska Pluku Slovenskej slobody. V jednotke zotrval vo funkcii veliteľa čaty až do jej rozpustenia na konci marca 1919. Od apríla do júla 1919 sa zúčastnil bojov o Slovensko proti maďarskej Červenej armáde.
Dňa 1. augusta 1919, ako veliteľ čaty hraničiarskeho práporu 8 v Šahách bol menovaný na ppor.
Slovenský vlastenec.
Štefan Čáni patril k pronárodne-proslovensky orientovaným dôstojníkom medzivojnovej česko-slovenskej armády, ktorí boli nespokojní s čechoslovakistickým charakterom masarykovského Česko-Slovenska. Svoje postoje si nenechával pre seba a zúčastnil sa aj schôdzky pronárodne uvedomelých dôstojníkov, ktorá sa konala 27. decembra 1922 v Turčianskom sv. Martine (dnešný Martin), Boli na nej prítomní aj kpt. Augustín Malár, kpt. Jozef Turanec, kpt. Ladislav Bodický, Ferdinand Čatloš, npor. Emil Krivoš, npor. Jozef Martin Kristín, Na schôdzke bolo prejednávaných mnoho pálčivých otázok česko-slovenského pomeru v armáde. Hovorilo sa o tom, prečo nemajú slovenskí dôstojníci slúžiaci v Česku tzv. českí príplatok, zatiaľ Česi slúžiaci na Slovensku majú český, resp. karpatoruský. Ministerstvo národnej obrany v Prahe však takéto aktivity pokladalo za prejavy separatizmu, čo prítomným na schôdzke v kariére veľmi nepomohlo.
V armáde Slovenského štátu.
Po vzniku Slovenského štátu prevzal, 16. marca 1939 velenie "Pluku útočnej vozby 3" v Turčianskom Sv. Martine. Útvar bol po odchode vojakov, dôstojníkov a obslužného personálu českej národnosti redukovaný do podoby práporu. Čáni sa jeho veliteľom stal od 15. mája 1939 a jeho hlavnou úlohou bolo formovanie jednotky po technickej a hlavne po personálnej stránke. To sa mu podarilo a po opätovnom zriadení "Pluku útočnej vozby" pôsobil ako jeho veliteľ od 1. februára 1940 do 26. júna 1941.
Po napadnutí Sovietskeho zväzu nacistickým Nemeckom, v júni 1941, sa ako pridelený styčný dôstojník Veliteľstva armády "„Lipa“" zúčastnil od 27. júna do 14. augusta 1941 ťaženia slovenskej armády na východnom fronte.
Po svojom návrate na Slovensko opätovne prevzal velenie útvaru PÚV v Turčianskom Sv. Martine. 10. decembra 1942 znovu odišiel na východný front k Zaisťovacej divízii, kde prevzal velenie pešieho pluku 101, ktorý v tom čase operoval v priestore Jeľsk – Bujnoviči – Kozinky.
V druhej polovici júna 1943 sa vrátil do zázemia a po absolvovaní zdravotnej dovolenky bol 1. augusta 1943 pridelený k VS v Bratislave a určený za dočasného vel. CPO. 1. 10. 1944 bol ustanovený za šéfa CPO. V marci 1944 odišiel na zdravotnú dovolenku, v ktorej zotrval až do konca augusta 1944.
V povstaní.
Bezprostredne pred vypuknutím Slovenského národného povstania sa Čáni 28. augusta 1944 hlásil v Turčianskom Sv. Martine v skupine pplk.del. Emila Perka, veliteľa posádky v meste. Následne odišiel do Banskej Bystrice, kde bol ako referent útočnej vozby pridelený na Veliteľstvo Česko-slovenskej armády Z titulu svojej funkcie v priebehu povstania organizoval tankové a jednotky KPÚV (kanónov proti útočnej vozbe - protitankových) z dôstojníkov a mužstva, ktorým sa podarilo z východného Slovenska dostať na povstalecké územie. Čáni takisto iedol práce na stavbe troch improvizovaných pancierových vlakov "„Štefánik“", "„Hurban“" a "„Masaryk"“ v železničných dielňach vo Zvolene, zabezpečoval doplňovanie bojujúcich tankových a KPÚV jednotiek personálom, materiálom a muníciou a zároveň si plnil úlohy vyplývajúce z titulu materiálneho a tankového poradcu v 3. operačnom oddelení štábu Veliteľstva 1. česko-slovenskej armády.
Po potlačení povstania sa Čáni spolu s ďalšími predstaviteľmi veliteľstva povstaleckej armády, presunul na Donovaly. Odtiaľ prešiel s malou skupinou dôstojníkov a vojakov cez Hiadeľské sedlo pod Prašivou, ďalej po hrebeni Prašivej do priestoru Magurky, kde sa 11. novembra 1944 dostal do nemeckého zajatia.
V zajatí.
Najskôr bol internovaný v Ružomberku, odkiaľ ho 15. novembra premiestnili do Vojenskej väznice v Bratislave, kde zotrval v samoväzbe do 16. decembra. V druhej polovici decembra 1944 bol spolu s veľkou skupinou dôstojníkov odvlečený do zajateckého tábora Kaisersteinbruch (Stalag-XVII-A) v Rakúsku. Následne bol 25. januára 1945 odtiaľ odtransportovaný do zajateckého tábora Altenburg-Thüringia (Stalag IV-F) v Nemecku, v ktorom zotrval až do oslobodenia tábora americkými vojakmi v polovici apríla 1945.
Po vojne.
Od júna 1949 do októbra 1951 pracoval ako úradník reprezentácie ARMA – výrobné družstvo v Bratislave. Od 1. novembra 1951 na invalidnom dôchodku.

</doc>
<doc id="695838" url="https://sk.wikipedia.org/wiki?curid=695838" title="Zelená (album)">
Zelená (album)

Zelená je názov siedmeho štúdiového albumu slovenského artrockového skladateľa a speváka Deža Ursinyho. V roku 1986 album prvýkrát vydalo hudobné vydavateľstvo Opus. Album s Dežom nahrala skupina Provisorium, ktorú Ursíny zostavil z hudobníkov: Jaro Filip, Vlado Kaššay, Luboš Stankovský, Richard Kroczek, či Dušan Húščava. 
Autorsky sa na vzniku albumu "Zelená" spolu s Ursínym opäť podieľal básnik Ivan Štrpka. Na predchádzajúce albumy, "4/4" a "Bez počasia", nahrali krátke jednoduchšie piesne, ktoré chcela dvojica autorov dostať do rádií, no aj tak sa z nich mainstreamové hity nestali. Pri albume "Zelená" sa vrátili k dlhším piesňam, ktoré civilným spôsobom deklamujú Štrpkove texty plné smútku, všednosti a osamelosti.
Neskôr vychádzali reedície albumu na CD a obnovených vinylových nosičoch. V roku 1999 vyšla remastrovaná verzia s bonusom a koncertnými nahrávkami. 

</doc>
<doc id="695839" url="https://sk.wikipedia.org/wiki?curid=695839" title="Na ceste domov">
Na ceste domov

Na ceste domov je názov ôsmeho štúdiového albumu slovenského artrockového skladateľa a speváka Deža Ursinyho. V roku 1987 album prvýkrát vydalo hudobné vydavateľstvo Opus. Album s Dežom nahrala skupina Provisorium, ktorú Ursiny zostavil z hudobníkov: Jaro Filip, Vlado Kaššay, Luboš Stankovský, Richard Kroczek, saxofón nahral Jiří Stivín. Autorsky sa na vzniku albumu spolu s Ursinym opäť podieľal básnik Ivan Štrpka.
V neskorších rokoch albumu vychádzali reedície na CD a obnovených vinylových nosičoch. 
Album "Na ceste domov" je posledným prednovembrovým albumom Deža Ursinyho. Nasledujúci labum, "Momentky" bol síce nahratý v roku 1989, ale vyšiel až o rok neskôr. V tomto čase bol Ursiny vo svojom vrcholovom období tvorby. Album "Na ceste domov" obsahuje dve rozsiahle verzie titulnej progresívnej kompozície „Na ceste domov“, ktoré dopĺňajú dve kratšie skladby: „Suchý dážď“ a „Neviditeľný spevák“. 

</doc>
<doc id="695843" url="https://sk.wikipedia.org/wiki?curid=695843" title="Balabanovov dom (Plovdiv)">
Balabanovov dom (Plovdiv)

Balabanovov dom (), Dom chadžiho Panajota Lampšu () je meštiansky dom zo začiatku 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Danovov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „D-r Konstantin Stoilov“ (, doslova "ulica Doktora Konstantina Stoilova") č. 57.
Dejiny a súčasnosť.
Dom bol postavený začiatkom 19. storočia pre potreby obchodníka bulharského plovdivského obchodníka a jedného z najbohatších občanov Plovdivu, chadžiho Panajota Lampšu. Začiatkom 20. storočia dom odkúpil obchodník Luka Balabanov. V 30. rokoch 20. storočia nechal Luka Balabanov dom do základov zbúrať. 
V roku 1971 architekt Christo Peev pripravil projekt na obnovenie domu. Dom bol postavený na základoch pôvodného domu z autentických materiálov v autentickom pôvodnom vzhľade. Samotná reštaurácia budovy následne prebehla v rokoch 19791980.
Súčasné využitie.
V súčasnosti sa Balabanovov dom využíva na viacero účelov:
Charakteristika.
Dom je pomerne netypickým predstaviteľom plovdivskej obrodeneckej architektúry. Predstavuje prechodný typ medzi nesymetrickým a symetrickým obrodeneckým domom. Celková vnútorná zastavaná plocha dosahuje 546 m².
Interiér.
Na prízemí tvorí hlavnú časť priestranná vnútorná veranda do ktorej sa vchádza ako vchodom z dvora, tak aj vchodom z ulice. Okolo verandy sa nachádzali hospodárske miestnosti. Veranda je pomerne nízka miestnosť, miestnosti, ktoré sa nachádzajú po jej stranách sú o meter vyššie. Na druhé poschodie vedie vnútorné schodisko. Centrálnu časť druhého poschodia predstavuje trojdielny salón. Okolo salónu sa rozprestierajú obytné miestnosti, ktoré sú celkovo štyri. Steny salónu smerom k ulici, ako aj smerom do dvora sú presklené. Stropy ako salónu, tak aj obytných miestností sú zdobené bohatou drevorezbou. Každá miestnosť je zdobená iným spôsobom a má tak svoj unikátny osobitý charakter. Všetky miestnosti sú vybavené pôvodným reštaurovaným nábytkom.
Dvor.
Dvor je priestranný a rozdelený na dve časti (v dvoch výškových úrovniach). V severozápadnom rohu dvora sa nachádza portikus s odkrytým schodiskom, ktoré vedie na dvor susedného Chindlijanovho domu.
Múzejná expozícia „Staromestský život“.
Múzejná expozícia „Staromestský život“ () predstavuje životný štýl obyvateľov Plovdivu v minulosti. Expozícia sa nachádza aj vo vedľajšom Chindlijanovom dome s ktorým tak Balabanovov dom tvorí jeden expozičný celok.
Kultúrne centrum.
Balabanovov dom slúži v súčasnosti aj ako kultúrne centrum. Uskutočňujú sa koncerty, divadelné predstavenia, výstavy, krsty vydaných kníh, ako aj stretnutia s významnými umelcami.

</doc>
<doc id="695849" url="https://sk.wikipedia.org/wiki?curid=695849" title="Eric Adams">
Eric Adams

Eric Leroy Adams (* 1. september 1960) je americký politik a bývalý policajt, ktorý od 1. januára 2022 pôsobí ako 110. starosta New Yorku. Adams bol viac ako 20 rokov dôstojníkom newyorskej dopravnej polície a potom newyorského policajného oddelenia, odkiaľ odišiel do výslužby v hodnosti kapitána. V rokoch 2006 až 2013 pôsobil v senáte štátu New York, kde zastupoval 20. senátny obvod v Brooklyne. V novembri 2013 bol Adams zvolený starostom Brooklynu ako prvý Afroameričan, ktorý zastával túto pozíciu, a opätovne zvolený v novembri 2017.
Dňa 17. novembra 2020 oznámil Adams svoju kandidatúru na starostu mesta New York. Dňa 6. júla 2021 vyhlásila agentúra Associated Press (AP) Adamsa za víťaza demokratických primárok starostu v roku 2021. Adams porazil vo voľbách republikána Curtisa Sliwu drvivým víťazstvom. Eric Adams zložil prísahu ako starosta krátko po polnoci 1. januára 2022. Ako starosta zvolil tvrdý prístup k zločinu a znovu zaviedol policajnú jednotku v civile, ktorú minulá administratíva rozpustila. V snahe zlepšiť životnú úroveň mesta taktiež zaviedol politiku nulovej tolerancie voči bezdomovcom spiacim vo vagónoch metra spolu so zvýšenou prítomnosťou polície.
V septembri 2024 vyšlo najavo niekoľko vyšetrovaní do Adamsovej administratívy. Adams bol obžalovaný z úplatkárstva, podvodov a dvoch prípadov vyžiadania si nelegálnych zahraničných darov na kampaň. Adams odmietol všetky obvinenia a uviedol ich ako pomstu Bidenovej administratívy za jeho odpor voči jej riešeniu utečeneckej krízy. Vo februári 2025 nariadilo Ministerstvo spravodlivosti pod Trumpovou administratívou federálnym žalobcom, aby Adamsa zbavili obvinení, čo napokon urobili 2. apríla 2025.
V apríli 2025 taktiež oznámil, že sa bude uchádzať o znovuzvolenie za starostu ako nezávislý. V septembri sa z dôvodu nízkych čísel v prieskumoch vzdal kandidatúry.
Raný život a vzdelanie.
Eric Leroy Adams sa narodil v Brooklyne, 1. septembra 1960. Jeho matka, Dorothy Mae Adams-Streeter (19382021), pracovala dvojité smeny ako upratovačka a disponovala len vzdelaním tretieho ročníka. Jeho otec bol mäsiar, ktorý bojoval s alkoholizmom. Obaja jeho rodičia sa presťahovali do New Yorku z Alabamy v 50. rokoch 20. storočia. Adams vyrastal v byte zamorenom potkanmi v Bushwicku v Brooklyne a jeho rodina bola taká chudobná, že si do školy často nosil tašku s oblečením pre prípad náhleho vysťahovania z domu. V roku 1968 sa jeho matke podarilo našetriť dosť peňazí na kúpu domu a presťahovanie rodiny do Queensu.
Adams vyštudoval Bayside High School v Queense v roku 1978, no nedarilo sa mu udržať si dobré známky. Začal navštevovať vysokú školu, keď pracoval ako mechanik a poštový úradník v kancelárii okresného prokurátora v Brooklyne. Získal titul diplomového špecialistu na New York City College of Technology, bakalársky titul na John Jay College of Criminal Justice a MPA z Marist College. Adams zažil akademický obrat, ktorý pripisuje diagnóze dyslexie na vysokej škole.
Policajná kariéra.
Adams slúžil ako dôstojník na newyorskej dopravnej polícii a na newyorskom policajnom oddelení (NYPD) 22 rokov. Opísal svoju túžbu slúžiť ako policajt ako reakciu na zneužívanie zo strany NYPD v mladosti a samostatne uviedol, že ho povzbudili, aby sa pripojil a viedol reformu zvnútra. Navštevoval policajnú akadémiu v New Yorku a v roku 1984 promoval na druhom mieste vo svojej triede.
Adams začal v dopravnej polícii a pokračoval s NYPD, keď sa dopravná polícia a NYPD zlúčili. Pracoval v 6. okrsku v Greenwich Village, 94. okrsku v Greenpointe a 88. okrsku pokrývajúcom Fort Greene a Clinton Hill. V roku 1986 zdvihli bieli policajti svoje zbrane na Adamsa, keď pracoval ako dôstojník v civile; pomýlili si ho s podozrivým.
Adams bol prvým respondentom na mieste Svetového obchodného centra počas následkov útokov z 11. septembra. Na Ground Zero dorazil počas večera 11. septembra a mal na starosti vedenie skupiny policajtov, aby zabezpečili miesto v prípade druhého útoku.
V roku 2006 bol Adams sledovaný a vyšetrovaný NYPD za to, že sa objavil v televízii vo svojej oficiálnej funkcii policajta a kritizoval vtedajšieho starostu Michaela Bloomberga. V roku 2006 odišiel z policajného zboru s hodnosťou kapitána.
Senát štátu New York (2007 – 2013).
V roku 2006 Adams kandidoval do Senátu štátu New York. Bol zvolený a pôsobil štyri funkčné obdobia až do roku 2013, kedy bol zvolený za starostu mestskej časti Brooklyn. Zastupoval 20. senátny obvod, ktorý zahŕňa časti brooklynských štvrtí Brownsville, Crown Heights, East Flatbush, Park Slope, Prospect Heights a Sunset Park.
V roku 2012 Adams pôsobil ako spolupredseda štátnych zákonodarcov proti nelegálnym strelným zbraniam v New Yorku. Adams a ďalší piati štátni zákonodarcovia mali 12. marca 2012 v legislatívnej komore oblečené mikiny s kapucňou na protest proti zastreleniu Trayvona Martina, tínedžera z Floridy, ktorého zabil iný civilista George Zimmerman.
Starosta Brooklynu (2013 – 2021).
5. novembra 2013 bol Adams zvolený za starostu mestskej časti Brooklyn s 90,8 percentami hlasov, čo je viac ako ktorýkoľvek iný kandidát na starostu mestskej časti New Yorku v tom roku. V roku 2017 bol znovuzvolený so ziskom 83,0 percenta hlasov. V oboch svojich kampaniach nemal v demokratických primárkach protivníkov.
Podľa charty mesta New York musia starostovia mestských častí predložiť odporúčania ULURP-u (jednotného postupu skúmania využívania pôdy) pre určité spôsoby využitia pôdy v rámci ich mestskej časti. Adams využil svoje odporúčania ULURP-u na navrhnutie ďalších trvalo cenovo dostupných bytových jednotiek v oblasti prerozdelenia východného New Yorku; premiestnenie miestnych vládnych agentúr do východného New Yorku s cieľom znížiť hustotu v centre Brooklynu a vytvoriť pracovné pozície pre obyvateľov komunity.
Adams povzbudil mesto New York, aby postavilo dostupné bývanie na mestských pozemkoch, ako je napríklad Brownsville Community Justice Center, nad koľajnicami a železnicami a na priestore, ktorý je využívaný na parkovanie.
Adams bol počas svojho pôsobenia vo funkcii starostu Brooklynskej štvrti kritizovaný za to, že dovolil svojim zamestnancom zneužívať oficiálne „parkovacie štítky“, ktoré umožňujú dočasné alebo núdzové zrušenie parkovacích obmedzení pre oficiálne vládne záležitosti. Kritici uviedli, že blokovali prístup na priechody a chodníky osobám so zdravotným postihnutím.
Vzhľadom na úspech pivovarníckeho priemyslu v Brooklyne žiadal Adams od októbra 2017 miernejší modrý zákon, ktorý by umožňoval podnikom v New Yorku začať predávať alkohol o dve hodiny skôr, od 8.hodiny ráno.
Starosta New Yorku (2022 – súčasnosť).
Prvých 100 dní.
Prvý deň v úrade išiel Adams metrom na radnicu. Počas jazdy metrom bol Adams svedkom pouličnej bitky a zavolal políciu.
Osem dní po Adamsovom nástupe do úradu zabil požiar bytu v Bronxe 19 ľudí vrátane deviatich detí. V reakcii na požiar Adams oznámil, že bude presadený zákon vyžadujúci samozatváracie dvere, aby sa zabránilo šíreniu dymu a požiarov po bytových domoch. Jeho administratíva však čelila kritike za pomalú reakciu pri rozdeľovaní prostriedkov na katastrofy tým, ktorí boli zasiahnutí požiarom.
Mesto New York čelilo výraznému nárastu zločinu počas prvých mesiacov Adamsovho pôsobenia vo funkcii starostu. Nárast zločinnosti bol zvýraznený zastrelením dvoch dôstojníkov newyorskej polície, Jasona Riveru a Wilberta Moru, pri reakcii na domáci nepokoj v Harleme. V reakcii na to Adams oznámil, že privedie späť policajnú jednotku zloženú z dôstojníkov v civile, ktorú jeho predchodca de Blasio rozpustil v roku 2020 po vražde Georga Floyda. Jednotka bola oficiálne obnovená 16. marca 2022. Uprostred zločinného ošiaľu navštívil prezident Joe Biden New York a prisľúbil, že bude spolupracovať s Adamsom na potlačení podomácky vyrobených strelných zbraní, ktorým chýbajú vysledovateľné sériové čísla a ich získanie je možné bez previerok. Počas Adamovho prvého roka v úrade kriminalita neustále stúpala, čo malo za následok, že "The New York Times" aj "New York Post" označili jeho plány za „neefektívne“.
Neskôr vo februári Adams zaviedol politiku nulovej tolerancie pre ľudí bez domova spiacich vo vagónoch metra alebo na staniciach metra. Policajti za pomoci odborníkov na duševné zdravie mali za úlohu vyviesť ľudí bez domova zo systému metra a nasmerovať ich do úkrytov pre bezdomovcov alebo liečební pre duševné zdravie. Plán sa stretol s kritikou niektorých aktivistov. Adamsova administratíva sa tiež postavila proti táborom pre bezdomovcov. Za prvé tri mesiace Adamsovho úradovania bolo vyčistených viac ako 300 táborov pre bezdomovcov. V snahe sledovať tábory vytvorila Adamsova administratíva zdieľaný google dokument, ktorý majú policajti NYPD používať na hlásenie táborov bezdomovcov. Oddelenie služieb pre bezdomovcov má potom za úlohu odpovedať na takéto hlásenia do týždňa.
Zvyšok roku 2022.
Koncom novembra Adams v rámci svojej kampane na boj proti zločinu a vyčistenie táborov pre bezdomovcov v New Yorku oznámil snahu umožniť polícii nedobrovoľne dávať duševne chorých ľudí do psychiatrických ústavov. Politika uvádza, že hospitalizovaní by mali byť prepustení len vtedy, keď sú stabilizovaní a pripojení k prebiehajúcej starostlivosti. Politiku bude presadzovať polícia, opatrovateľskí pracovníci a zdravotníci, ktorí budú mať za úlohu identifikovať tých, ktorí sú duševne chorí a nie sú schopní sa o seba postarať. Politika sa vzťahuje na tých, ktorí nepredstavujú žiadne priame nebezpečenstvo pre seba alebo iných.
V júni 2022 predstavil Adams „komplexný plán“ svojej administratívy pre dostupné bývanie. Plán bol však kritizovaný za jeho prílišnú vágnosť, keďže v ňom nebola narhnutá zmena územného plánu na výstavbu nových jednotiek a nebol v ňom uvedený odhad, koľko jednotiek by bolo postavených.
2023.
V marci 2023, v dôsledku vysokej miery neobsadenosti kancelárií, vypracovalo newyorské oddelenie pre plánovanie mesta plány na premenu prázdnych kancelárskych budov na „cenovo dostupné“ byty. Adams však vyvolal odpor u voličov, keď navrhol "ubytovanie v štýle internátov" a vyhlásil, že byty okná vôbec nepotrebujú.
V decembri 2023 podal na Adamsa odbor United Federation of Teacher žalobu, aby zabránili škrtu rozpočtu pre školstvo v hodnote 550 miliónov $.
2024.
Adams podporil niekoľko zmien mestského územného plánu, nazývanými „City of Yes“. Prvý návrh, ktorého cieľom bolo uľahčiť ekologické renovácie budov a inštalácie strešných solárnych panelov, bol schválený mestkou radou 6. decembra 2023. Druhý návrh, ktorý mal dať podnikom väčšiu flexibiltu v tom, kde môžu pôsobiť, bol schválený 6. júna 2024. O tretiom návrhu, ktorý má povoliť „o trošku viac bývania v každom susedstve”, sa bude hlasovať v decembri 2024. Jeho podporovatelia hovoria o dôležitosti tohoto návrhu pri riešení bytovej krízy v New Yorku, kým odporcovia sa obávajú vplyvu, ktorý nové byty budú mať na nízko obývané susedstvá.
12. novembra 2024 vstúpila do platnosti povinná kontajnerizácia pre budovy do 10 bytových jednotiek. Politika pro-kontajnerizácie začala rok predtým, kedy bola uplatnená na reštaurácie. Jej cieľom je dosiahnuť plnú kontajnerizáciu 89% mestkých ulíc. Denník "The New York Times" ju nazval „jedným z väčších úspechov prvého funkčného obdobia starostu Erica Adamsa.“
2025.
V apríli 2025 pozval Adams amerického ministra dopravy Seana Duffyho na jazdu v newyorskom metro potom, čo Duffy označil metro za „dieru“ a epicentrum násilného zločinu. Adams a Duffy sa napokon odviezli metrom z Brooklynu do Manhattanu, kde podľa všetkého diskutovali o kriminalite, mentálne chorých ľudoch vo verejnej doprave a poplatku za dopravné zápchy.
Vyšetrovanie a federálna obžaloba.
2. novembra 2023 zhabali agenti FBI tri mobily a dva laptopy od hlavného riaditeľa zbierok na Adamsovu kampaň na starostu. 6. novembra zhabala FBI aj Adamsov iPad. Agenti s povolením na prehliadku zastavili Adamsa na ulici a požiadali jeho ochrankára, aby ustúpil, a potom vstúpili do jeho vozidla a zaistili zariadenia. Adamsov právnik tvrdil, že Adams „okamžite vyhovel“ žiadosti FBI. Neskôr Adams vydal vyhlásenie, v ktorom uviedol, že plne spolupracuje s orgánmi činnými v trestnom konaní a nemá čo skrývať.
12. novembra The New York Times zverejnil, že Adamsovo vyšetrovanie bolo sčasti spojené s údajnym vplyvom tureckej vlády, ktorá chcela mať mestkými autoritami schválený svoj konzulát v budove v Manhattane napriek bezpečnostným problémom. Podľa správy Adams po zaistení demokratickej nominácie kontaktoval vtejšieho hasičského veliteľa Daniela Nigra, aby ho požiadal o povolenie tureckému konzulátu využívať budovu. Firma vedená tureckými imigrantmi, ktorá pomohla vyzbierať peniaze pre Adamsovu kampaň bola taktiež vyšetrovaná FBI.
25. septembra 2024 bol Adams obžalovaný z federálnych trestných činov, čo zahŕňalo úplatkárstvo, sprisahanie, podvod a dva prípady vyžiadania si nelegálnych zahraničných darov na kampaň. 
Adams tvrdil že všetky obžalovania boli „úplne nepravidvé“ a „založené na klamstvách“. Taktiež tvrdil, že obžaloba bola odvetou Bidenovej administratívy za to, že bol proti jej riešeniu utečeneckej krízy. 10. februára 2025 prikázalo ministerstvo spravodlivosti pod prezidentom Donaldom Trumpom žalobcom, aby Adamsa zbavili obžalovaní, odvolávajúc sa na obavy, že prípad bol ovplyvnený publicitou a prekážal Adamsovej schopnosti vládnuť.
Kandidatúra na znovuzvolenie v roku 2025.
Napriek federálnemu obžalovaniu Adams vyhlásil, že sa bude uchádzať o znovuzvolenie. Na začiatku kandidoval v demokratických primárkach, kde čelil viacerým vyzývateľom a nízkym čislam v prieskumoch verejnej mienky. Na začiatku roku 2025 prieskumy ukazovali, že medzi demokratickými voličmi viedol bývalý guvernér štátu New York Andrew Cuomo nad Adamsom a všetkými ostatnými kandidátmi. 3. apríla 2025 Adams oznámil svoj odchod z demokratických primáriek; o znovuzvolenie sa uchádzal ako nezávislý.
28. septembra 2025 sa Adams vzdal kandidatúry na starostu vo všeobecných voľbách, jeho meno však ostane na hlasovacích lístkoch.
Osobný život.
Adams nebol nikdy ženatý, ale má syna Jordana Colemana s bývalou priateľkou Chrisenou Colemanovou. Jeho syn je absolventom Americkej univerzity a je filmár a televízny herec. Adams je v súčasnosti vo vzťahu s Tracey Collinsovou, vedúcou riaditeľkou pre rozvoj mládeže v newyorskom vzdelávacom oddelení. Adams si vyslúžil prezývku „starostu nočného života“ vďaka svojej záľube v navštevovaní klubov v meste v piatok a sobotu večer.
Rastlinná strava.
V roku 2016 Adams po diagnóze cukrovky prešiel na rastlinnú stravu. Adams skúmal alternatívy k celoživotným inzulínovým injekciám a hľadal názory lekárov. Eric Adams radšej zmenil životný štýl, než aby pokračoval v tradičnej liečbe cukrovky.

</doc>
<doc id="695851" url="https://sk.wikipedia.org/wiki?curid=695851" title="Dom Ovanesa Stepaňana">
Dom Ovanesa Stepaňana

Dom Ovanesa Stepaňana (), Dom televízie () je obrodenecký meštiansky dom nachádzajúci sa v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Lokalita.
Dom Ovanesa Stepaňana leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „D-r Konstantin Stoilov“ (, doslova "ulica Doktora Konstantina Stoilova") č. 56. Miesto bolo súčasťou starej plovdivskej arménskej štvrti.
Dejiny.
Dom bol postavený na prelome 18. a 19. storočia. V roku 1995 získala budova štatút kultúrnej pamiatky národného významu.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 4 z roku 1995, pričom ako dôvod ochrany bola stanovená architektonicko-staviteľská hodnota budovy. Názov budovy ako je uvedený na zozname kultúrnych pamiatok národného významu je "Кăštata na Ovanes Stepaňan" (, doslova "Dom Ovanesa Stepaňana").

</doc>
<doc id="695853" url="https://sk.wikipedia.org/wiki?curid=695853" title="Leopold Bogdan Mandić">
Leopold Bogdan Mandić

Leopold Bogdan Mandić, OFMCap (rehoľným menom Leopold Mária Mandić, tiež známy ako Leopold z Castelnuova; * 12. máj 1866, Herceg Novi, Rakúske cisárstvo (dnes Čierna hora) – † 30. júl 1942, Padova, Taliansko) bol chorvátsky kapucínsky mních a katolícky kňaz, ktorý trpel postihnutím, ktoré sužovalo jeho reč a postavu. Napriek svojmu zdravotnému stavu sa stal mimoriadne obľúbeným vo svojej službe spovedníka. Bol zástancom myšlienky zjednotenia katolíckej a pravoslávnej cirkvi. Stal sa známym ako apoštol vyznania a apoštol jednoty.
Život.
Skorý život.
Jeho rodina pochádzala z Bosny, odkiaľ sa usadila v Dalmácii a neskôr v Kotorskej boke.Narodil sa ako Bogdan Ivan Mandić v pobrežnom meste Herceg Novi vo vtedajšej Rakúskej ríši (dnes Čierna Hora) 12. mája 1866. Bol dvanástym dieťaťom Dragice Zarevićovej a Petara Antuna Mandića, majiteľa jadranskej rybárskej flotily, rodákov zo Zakučca (v zázemí mesta Omiš, 28 km od Splitu). Národnostne sa považoval za Chorváta.
Ivan Mandić vyrastal pod vplyvom komunity bratov kapucínov so sídlom v provincii Benátky, ktorí v jeho meste slúžili dve storočia (od čias, keď oblasť bola ovládaná Benátskou republikou). Mandić bol fyzicky deformovaný a krehký, narástol do výšky iba 135 cm. Zároveň mal nemotornú chôdzu a koktal. V neskoršom období sa k tomu pridružila artritída, žalúdočné ťažkosti a slabý zrak. Napriek tomu bol v detstve veľmi usilovným a nadaným žiakom.
Keď pocítil rehoľné povolanie, v novembri 1882, keď mal 16 rokov, odišiel do Udine, aby vstúpil do nižšieho seminára kapucínskej benátskej provincie. O dva roky neskôr, 2. mája 1884, bol prijatý do noviciátu kapucínskych bratov v Bassano del Grappa, kde dostal rehoľné meno Leopold Mária. Počas štúdia filozofie, ako často podotýkal, počul Boží hlas, ktorý mu hovoril, že je potrebné obnoviť jednotu s východnými kresťanmi. Dňa 3. mája 1885 zložil svoje prvé rehoľné sľuby, po ktorých bol poslaný študovať do kláštorov kapucínov v Padove a Benátkach. Večné sľuby zložil 28. októbra 1888 v Padove.
Kňazstvo.
Dňa 20. septembra 1890 bol Mandić vysvätený za kňaza v Bazilike Santa Maria della Salute v Benátkach vo veku 24 rokov. Sviatosť prijal z rúk kardinála Domenica Agostiniho, benátskeho patriarchu.
Po vysviacke požiadal Leopold o misie na východ, ale jeho predstavení to zamietli, pretože koktal a nebol vo vhodnom zdravotnom stave. Mandić strávil sedem rokov v Benátkach, následne tri roky v hospici v Zare. Odtiaľ bol poslaný do kláštora v Bassane, kde strávil päť rokov. V roku 1905 bol pridelený do kláštora v Capodistrii, kde bol vymenovaný za vikára. Medzi jeho rôzne úlohy na týchto stanovištiach patrilo vyučovanie seminaristov, ako aj domáce povinnosti, ako napríklad vrátnik. Pri všetkých postoch mal aj povinnosť spovedať v kostole, ktorému bratia slúžili. V spovednej službe často trávil 12 – 15 hodín.
Jeho životné pôsobisko sa zmenilo v roku 1909, keď bol pridelený do kláštora Santa Croce v Padove. Tam strávil zvyšok svojho života. Aj keď poslušne pokračoval vo svojej spovednej službe a vzornom plnení si mníšskych povinností, stále sa túžil vrátiť do rodného regiónu. Jeho spolubratia ho kritizovali kvôli veľkému súcitu pri spovedaní a odvolávaní sa na Božie milosrdenstvo. Na druhej strane bol však Leopold Manić zásadový a verný náuke Katolíckej cirkvi. Súcit sa prejavoval aj tým, že inicioval vznik viacerých sirotincov. Taktiež pravidelne a veľmi často navštevoval chorých a starých v Padove. Celý čas bol veľkým ctiteľom Panny Márie – často slúžil omšu pri jej oltári a pravidelne sa modlieval ruženec. Od roku 1914 bol navyše zbavený vedenia študentov, takže prakticky všetok čas trávil spovedaním. Postupne sa zmieril s tým, že nikdy nepôjde na misie na Východ, čo poznamenal aj vo svojom denníku: „Ktokoľvek bude potrebovať moju službu, bude pre mňa Východom.“ (13. jún 1941)
Keď mu na krátku dobu odňali fakultu spovedať, písal články o treťom františkánskom ráde, tzv. terciároch.
Leopold Mandić musel opustiť Padovu medzi rokmi 1917 až 1918, pretože sa odmietal vzdať svojej chorvátskej národnosti. Keďže tí patrili pod vtedajšie Rakúsko-Uhorsko, a táto krajina bola vo vojne s Talianskom, bol nútený stiahnuť sa do južného Talianska. Srdcom chcel byť stále na východe. Keď ho v roku 1923 poslali do Zary, bol veľmi potešený. Po pár mesiacoch bol však premiestnený naspäť do Padovy, ktorej obyvatelia požadovali návrat svojho obľúbeného spovedníka.
Ekuména.
V polovici osemdesiatych rokov 19. storočia chorvátsky biskup Josip Juraj Strossmayer požehnaním katedrály v Đakove a Srijeme inicioval ekumenické hnutie, ktoré sa zameriavalo hlavne na jednotu kresťanov. Leopold Manić sa o tieto myšlienky veľmi zaujímal. I keď nebol počas svojho života poslaný na misie, snažil sa, aby sa mladé ženy, ktoré učil po chorvátsky v roku 1924, stali misionárkami zjednotenia.
Smrť.
Mandić ku koncu života trpel rakovinou pažeráka. Od roku 1940 sa jeho stav zhoršoval. O dva roky neskôr bol na krátky čas hospitalizovaný v mestskej nemocnici. Dňa 29. júla 1942 sa celý deň venoval spovedaniu a celú noc modleniu sa. Keď sa na druhý deň 30. júla 1942 pripravoval na svätú omšu, stratil vedomie. Potom ho preniesli do jeho cely, kde mu dali posledné pomazanie. Bratia, ktorí sa zhromaždili pri jeho posteli, začali spievať modlitbu Salve Regina. Videli, že Leopold zomrel, keď spievali „Ó, milostivá a nad všetky pobožná, ó, presladká Panna, Matka Božia Mária“. Umrel vo veku 76 rokov.
Uctievanie.
Pápež Pavol VI. blahorečil Leopolda 2. mája 1976. Na Valnom zhromaždení Biskupskej synody 16. októbra 1983 ho vyhlásil za svätého pápež Ján Pavol II. Leopold je oslavovaný ako „apoštol jednoty“ a je považovaný za patróna ekumény či spovedníkov.
V dôsledku leteckého útoku 14. mája 1944 počas druhej svetovej vojny bol kostol a časť kláštora v Padove, kde Mandić býval, zbúraný, ale jeho cela a spovednica zostali nepoškodené. Predpovedal to pred svojou smrťou a povedal: „Kostol a kláštor budú zasiahnuté bombami, ale nie táto malá cela. Tu Boh prejavil ľuďom toľko milosrdenstva, že to musí zostať ako pomník Božej dobroty.“ Taliani vybudovali na tomto mieste svätyňu Leopolda Mandića, v ktorej sa nachádza aj spovednica.
Jubilejný rok.
Na osobnú žiadosť pápeža Františka boli Mandićove pozostatky privezené do Ríma na uctenie počas mimoriadneho jubilea milosrdenstva v rokoch 20152016. On a jeho kapucínsky spolubrat sv. Pio z Pietrelciny boli určení za svätých spovedníkov, aby povzbudili ľudí k zmiereniu s Cirkvou a Bohom vyznaním svojich hriechov. Ich telá boli k dispozícii na uctenie najprv v Bazilike svätého Vavrinca za hradbami, ktorú spravovali bratia kapucíni a neskôr v Bazilike sv. Petra.

</doc>
<doc id="695855" url="https://sk.wikipedia.org/wiki?curid=695855" title="Dom Dragana Mančova">
Dom Dragana Mančova

Dom Dragana Mančova (), je meštiansky dom z druhej polovice 19. storočia nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dom Dragana Mančova leží v centrálnej časti mesta Plovdiv na ulici „Christo G. Danov“ (, doslova "ulica Christa G. Danova") č. 39.
Dejiny.
Dom si nechal postaviť plovdivský vydavateľ kníh Dragan Mančov. Výstavba prebiehala v rokoch 18811882. Projekt pripravil architekt Josef Schnitter, ktorý bol osobný priateľ Dragana Mančova.
Niekedy po roku 1890 bol Dragan Mančov prinútený svoj dom predať z dôvodu vydania prvého dielu prvej bulharskej encyklopédie, ktorú napísal Luka Kasărov, keďže po tomto počine mu neostal dostatok finančných prostriedkov. 
V budove neskôr sídlili Okružná správa (), Oblastná správa () a neskôr niektoré oddelenie plovdivského magistrátu. Po roku 1990 boli v budove krátky čas premiestnení bývalí stranícki funkcionári, neskôr v nej pôsobil úrad práce, ako aj niektoré súkromné firmy.
V súčasnosti sa v budove nachádza sídlo administratívy radnice plovdivského rajónu Centralen.
Charakteristika.
Autorom projektu budovy je významný architekt Josef Schnitter. Budova má dve priestranné obytné poschodia. Je považovaná za jednu z najkrajších plovdivských domov z konca 19. storočia.
Druhý Mančovov dom.
Dragan Mančov vlastnil ešte jeden menší dom, ktorý sa nachádzal na rohu ulíc „Christo G. Danov“ a „Betoven“. túto budovu si kúpil a presťahoval sa do nej po predaji svojho domu na ulici „Christo G. Danov“ č. 39. V súčasnosti táto budova už neexistuje.

</doc>
<doc id="695861" url="https://sk.wikipedia.org/wiki?curid=695861" title="Dom s nymfami">
Dom s nymfami

Dom s nymfami (), alebo Dom s karyatídami () je meštiansky dom z prvej polovice 20. storočia nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
"Kăštata s nimfite" leží v centrálnej časti mesta Plovdiv na ulici „Christo G. Danov“ (, doslova "ulica Christa G. Danova") č. 17.
Dejiny.
Budova bola sčasti postavená na základoch rozľahlej budovy osmanského konaku (typ administratívnej budovy v Osmanskej ríši) Marka beja. Budovu konaku za týmto účelom odkúpil manžel autorky projektu budovy, Emilie Săbevovej, Atanas Săbev.
Prvá etapa výstavby budovy prebiehala v rokoch 19111912. Následne však bola výstavba zastavená v dôsledku prvej balkánskej vojny, druhej balkánskej vojny a prvej svetovej vojny. Budova tak bola dokončená až v priebehu druhej etapy výstavby v rokoch 19191920. 
Po dokončení výstavby v budove Atanas Săbev založil prvé súkromné obchodné gymnázium. V roku 1923 budova začala pôsobiť aj ako sídlo tzv. "Domu umenia a tlače" (). V roku 1930 Atanas Săbev z dôvodu ťažkej choroby odstúpil budovu archimandritovi Stefanovi Abadžievovi. V rokoch 19401941 budova začala fungovať ako knižnica prvého bulharsko-sovietskeho spolku v Plovdive.
V roku 2017 bola budova poškodená v dôsledku požiaru.
Charakteristika.
Budova bola postavená podľa projektu talianskej architektky Emilie Săbevovej, podľa skíc nachádzajúcich sa v plovdivských archívoch s pomocou architekta Kamena Petkova, ktorý mal následne na starosti výstavbu.
Slohovo je budova zástupcom v tom čase modernej tzv. benátskej neogotiky.
Prvé poschodie prednej fasády budovy je rozdelené pilastrami. Na každom z pilastrov sa nachádza basreliéfová socha, predstavujúca ženskú postavu, ktorá v ruke drží buket kvetov.

</doc>
<doc id="695863" url="https://sk.wikipedia.org/wiki?curid=695863" title="Doštianky (vrch v Spišsko-gemerskom krase)">
Doštianky (vrch v Spišsko-gemerskom krase)

Doštianky () sú vrch v Spišsko-gemerskom krase, krajinnom celku Slovenského rudohoria. Leží nad Dobšinskou Ľadovou Jaskyňou, približne severozápadne od Dobšinej.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území obce Stratená. Najbližšími sídlami sú na južnom úpätí situovaná osada Dobšinská Ľadová Jaskyňa, východne sa nachádza Stratená a Dedinky, juhovýchodne Dobšiná, juhozápadne Telgárt a severozápadne Vernár. Vrch je súčasťou Národného parku Slovenský raj.
Opis.
Doštianky strmo vystupujú nad údolie Hnilca v centrálnej časti Slovenského raja. Západným smerom sa nachádza Borovniak (), Kopa (), Kráľova hoľa () a Javorina (), severným Barbolica (), Kopanec () a Vahan (), východným Štrbáková (), Havrania skala (), Remiaška () a Marčeková () a južným Duča (), Čierna hora (), Honzovské () a Ondrejisko (). Masív patrí do povodia rieky Hnilec, ktorá preteká južným úpätím a vodu zo severných častí do nej odvádza potok Kopanec. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s riedkou vegetáciou je možné pozorovať okolité vrchy Spišsko-gemerského krasu a údolie Hnilca, no tiež Volovské vrchy, Vysoké Tatry a východnú časť Nízkych Tatier.
Prístup.
Na vrchol nevedie značený turistický chodník, preto prístup je možný iba lesnými cestami a chodníkmi z blízkej osady Dobšinská Ľadová Jaskyňa.

</doc>
<doc id="695864" url="https://sk.wikipedia.org/wiki?curid=695864" title="Momentky">
Momentky

Momentky je názov deviateho štúdiového albumu slovenského artrockového skladateľa a speváka Deža Ursinyho. V roku 1990 album prvýkrát vydalo hudobné vydavateľstvo Opus. Album s Dežom nahrala skupina Provisorium, ktorú Ursíny zostavil z hudobníkov: Jaro Filip, Vlado Kaššay, Luboš Stankovský, Richard Kroczek, saxofón nahral Rudolf Březina. Autorsky sa na vzniku albumu spolu s Ursínym opäť podieľal básnik Ivan Štrpka. V roku 2003 vyšla albumu u vydavateľstva Bonton reedícia na kompaktnom disku.

</doc>
<doc id="695866" url="https://sk.wikipedia.org/wiki?curid=695866" title="Lančarič">
Lančarič

Lančarič môže byť:

</doc>
<doc id="695867" url="https://sk.wikipedia.org/wiki?curid=695867" title="Bailey">
Bailey

Bailey môže byť:

</doc>
<doc id="695876" url="https://sk.wikipedia.org/wiki?curid=695876" title="Debi Mazarová">
Debi Mazarová

Debi Mazarová (* 13. august 1964, New York, New York, USA) je americká herečka a televízna osobnosť. Známa je z televíznych seriálov ako "Vincentov svet" (2004 - 2011) či "Znovu 20" (2015 - 2021). 
Detstvo a mladosť.
Mazarová sa narodila v New Yorku, v časti Queens. Jej rodičia anulovali svoje manželstvo krátko po tom, čo sa Mazarová narodila, a svoje detstvo strávila so svojou matkou. Jej otec sa narodil v Nemcami okupovanom Lotyšsku v židovskej rodine. Mazarová sa ako tínedžerka sa presťahovala na Long Island, kde žila so svojimi krstnými rodičmi.
Kariéra.
Keď Mazarová pracovala v Danceteria, sa zoznámila s Madonnou, ktorá najala Mazarovú na to, aby jej urobila make-up pre hudobné video ku skladbe „Everybody“. Neskôr, Mazarová jej robila aj vlasy a make-up do divadelného predstavenia, Speed-the-Plow. Mazarová sa objavila sa v piatich Madonniných hudobných videoklipoch – „Papa Don't Preach“, „True Blue“ (obe 1986), „Justify My Love“ (1990), „Deeper and Deeper“ (1992) a „Music“ (2000).
Mazarová stvárnila množstvo vedľajších úloh v rôznych filmoch. V roku 1991 si zahrala vedľajšiu úlohu vo filme "Človiečik Tate". V roku 1995 si zahrala spoločne s Drew Barrymore, vo filme "Batman navždy". Hosťovala v jednej epizóde z ôsmej série v televíznom seriály "Priatelia". Mazarová sa venuje aj dabingu. 
V roku [2002] si zahrala vo filme "Tuxedo". V rokoch 2004 až 2011 účinkovala v televíznom seriály "Vincentov svet". 
Mazarová bola účastníčkou deviatej sezóny Dancing With the Stars. V roku 2014 sa pripojila k hereckému obsadeniu ako Imogen Poots, Owen Wilson, Kathryn Hahn a Tatum O'Neal vo filme "To dievča musíš milovať". 
V rokoch 2015 až 2021 hrala v televíznom seriály "Znovu 20", spoločne so Sutton Foster a Hilary Duff.
V roku 2018 stvárnila herečku Avu Gardner v španielskom dobovom komediálno-dramatickom televíznom seriáli "Arde Madrid". V roku 2022 účinkovala spoločne s Mikeom Myersom, v televíznom seriály "Pentavirát". 
Súkromný život.
Mazarová mala niekoľko ročný vzťah hercom Paulom Reubensom. 
Za Gabriela Corcosa sa vydala v roku 2002. Svadobnú ceremóniu moderovala Ellen Burstyn. S Corcosom má dve dcéry, Giuliu a Evelinu.
Mazarová s jej manželom v minulosti hostili internetovú show zameranú na toskánsku kuchyňu "Under The Tuscan Gun". Neskôr, spoločne s jej manželom uvádzali šou "Extra Virgin" na Cooking Channel a vydali spoločne kuchársku knihu Recipes &amp; Love From Our Tuscan Kitchen, v roku 2014.
Mazarová a jej manžel sa v roku 2014 objavili v epizóde talkshow "The Chew", aby propagovali svoju show "Extra Virgin". V rokoch 2020 až 2021 prevádzkovali kaviareň/reštauráciu s názvom "Tuscan Gun" v štvrti Windsor Terrace v Brooklyne. Pred pandémiou Covid-19 sa Mazarová s rodinou presťahovali do svojej vily vo Florencii.

</doc>
<doc id="695877" url="https://sk.wikipedia.org/wiki?curid=695877" title="Debi Mazar">
Debi Mazar



</doc>
<doc id="695879" url="https://sk.wikipedia.org/wiki?curid=695879" title="Do tla">
Do tla

Do tla je názov desiateho štúdiového albumu slovenského artrockového skladateľa a speváka Deža Ursinyho. V roku 1991 album vydalo hudobné vydavateľstvo Arta Records. Album s Dežom nahrala skupina Provisorium, ktorú Ursíny zostavil z hudobníkov: Jaro Filip, Vlado Kaššay, Luboš Stankovský, Richard Kroczek, saxofón nahral Rudolf Březina. Ako hostia na nahrávní spoluúčinkovali Juraj Burian (gitara) a Juraj Bartoš (trúbka). Autorsky sa na vzniku albumu spolu s Ursínym opäť podieľal básnik Ivan Štrpka. V roku 2022 vyšla albumu u vydavateľstva Pavian Records reedícia na dvoch vinylových LP platniach.

</doc>
<doc id="695882" url="https://sk.wikipedia.org/wiki?curid=695882" title="Martin Hollý ml.">
Martin Hollý ml.



</doc>
<doc id="695884" url="https://sk.wikipedia.org/wiki?curid=695884" title="Martin Hollý st.">
Martin Hollý st.



</doc>
<doc id="695885" url="https://sk.wikipedia.org/wiki?curid=695885" title="Aminokyseliny s rozvetveným reťazcom">
Aminokyseliny s rozvetveným reťazcom

Aminokyseliny s rozvetveným reťazcom, často označované skratkou BCAA (z anglického "branched-chain amino acids"), sú aminokyseliny, ktoré obsahujú rozvetvený alifatický bočný reťazec. Obsahujú teda atóm uhlíka, ktorý je viazaný na tri alebo viac atómov uhlíka. Bežne sa touto skratkou ozančujú tri proteínogénne aminokyseliny: leucín, izoleucín a valín. Medzi neproteínogénne aminokysliny s rozvetveným reťazcom patrí napríklad 2-aminoizobutyrát.
Proteínogénne aminokyseliny s rozvetveným reťazcom (leucín, izoleucín a valín) sú pre ľudí esenciálnymi aminokyselinami. Sú zodpovedné za 35 % esenciálnych aminokyselín v svalových bielkovinách a 40 % hotových aminokyselín vyžadovaných cicavcami. Syntéza BCAA prebieha vo všetkých častiach rastlín, a to v plastidoch buniek, čo je dané prítomnosťou mRNA, ktoré kódujú enzýmy ich metabolických dráh.
Aminokyseliny s rozvetveným reťazcom majú niekoľko metabolických a fyziologických úloh. Metabolicky podporujú syntézu bielkovín a takisto podporujú signálne dráhy, metabolizmus a premeny glukózy. Oxidácia BCAA môže viesť k oxidácii mastných kyselín a mať úlohu vo vzniku obezity. Fyziologicky majú BCAA úlohu v imunitnom systéme a fungovaní mozgu. BCAA sa rozkladajú pôsobením dehydrogenáz a dekarboxyláz, ktoré sú exprimované v bunkách imunitného systému, a sú vyžadované na rast a množenie lymfocytov a takisto na aktivitu cytotoxických T lymfocytov. Okrem toho využívajú BCAA ten istý transportný proteín, ako aromatické aminokyseliny (fenylalanín, tyrozín a tryptofán). Keď sa dostanú do mozgu, BCAA sa môžu účastniť syntézy bielkovín, neurotransmiterov a tvorby energie.

</doc>
<doc id="695886" url="https://sk.wikipedia.org/wiki?curid=695886" title="Aminokyselina s rozvetveným reťazcom">
Aminokyselina s rozvetveným reťazcom



</doc>
<doc id="695888" url="https://sk.wikipedia.org/wiki?curid=695888" title="Rozvetvená aminokyselina">
Rozvetvená aminokyselina



</doc>
<doc id="695889" url="https://sk.wikipedia.org/wiki?curid=695889" title="Vetvená aminokyselina">
Vetvená aminokyselina



</doc>
<doc id="695897" url="https://sk.wikipedia.org/wiki?curid=695897" title="Kăštata s nimfite">
Kăštata s nimfite



</doc>
<doc id="695899" url="https://sk.wikipedia.org/wiki?curid=695899" title="Kăštata s glavite">
Kăštata s glavite



</doc>
<doc id="695904" url="https://sk.wikipedia.org/wiki?curid=695904" title="Dom Andreja Georgiadiho">
Dom Andreja Georgiadiho

Dom Andreja Georgiadiho (), známy aj ako Chadžikalčevov dom (), Dom Konstantina Chadžikalčeva (), prípadne Dom vedcov () je obrodenecký meštiansky dom nachádzajúci sa v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Lokalita.
Dom Andreja Georgiadiho leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Mitropolit Pajsij“ (, doslova "ulica metropolitu Pajsija") č. 6, v úpätí pahorku Taksim tepe medzi budovami Katedrály Zosnutia Bohorodičky a Chrámu svätého Mikuláša.
Dejiny.
Dom nechal v roku 1850 postaviť Andrej Georgiadi. V rokoch 18781880 v dome sídlil, exarcha Josif, ktorý z domu riadil plovdivskú eparchiu. Neskôr budovu kúpil obchodník, bankár a politik Konstantin Chadžikalčev (udáva sa aj ako Chadžikalčov), ktorý ju však v roku 1917 venoval, aby slúžila ako budova školy.
V roku 1995 získala budova štatút kultúrnej pamiatky národného významu.
V súčasnosti je využívaná ako tvorivá základňa bulharského "Zväzu vedcov" ().
Charakteristika.
Budova je dvojposchodová a plne symetrická. Je typickým predstaviteľom bulharského obrodeneckého baroka, pričom predstavuje klasický symetrický Plovdivský domdom plovdivského typu. Autorom budovy je významný staviteľský majster chadži Georgi Georgiev Chadžijski z rodopskej dediny Kosovo.
Prvé poschodie domu slúžilo na prijímanie návštev a nachádzali sa tam aj hosťovské a hospodárske izby. Druhé poschodie slúžilo ako obytný priestor pre majiteľa domu s rodinou.
Z jednej strany budova priamo prilieha ku skalám pahorku Taksim tepe. Vo dvore sa okrem samotného domu nachádza budova maazy (skladu).
Exteriér.
Pred vchodom do budovy sa nachádza malý portikus s dvojramenným schodiskom. Nad portikom sa v centrálnej časti prednej fasády nachádza prehnutý pologuľový arkier, ktorý je na konci zakončený štítovým frontónom. Po stranách centrálneho arkiera sa nachádzajú dva arkiere obdĺžnikového pôdorysu. 
Interiér.
Vchod vedie do salónu na prvom poschodí, okolo salónu sa nachádza päť izieb. Rozloženie miestností na druhom poschodí je identické. Stropy v salónoch sú zdobené bohatou drevorezbou. Ďalším ozdobným prvkom v salónoch sú alafrangy. Interiér bol vyzdobený freskami.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 4 z roku 1995, pričom ako dôvod ochrany bola stanovená architektonicko-staviteľská ako aj umelecká hodnota budovy. Názvy budovy ako sú uvedené na zozname kultúrnych pamiatok národného významu sú "Кăštata na Andrej Georgiadi" (, doslova "Dom Andreja Georgiadiho") a "Chadžikalčeva kăšta" (, doslova "Chadžikalčevov dom").

</doc>
<doc id="695906" url="https://sk.wikipedia.org/wiki?curid=695906" title="Dom Filibosa Nišaňana">
Dom Filibosa Nišaňana

Dom Filibosa Nišaňana () je obrodenecký meštiansky dom nachádzajúci sa v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Lokalita.
Dom Filibosa Nišaňana leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Omurtag“ () č. 1. 
Dejiny.
Dom bol postavený v druhej polovici 19. storočia.
V roku 1998 bol budove pridelený štatút kultúrnej pamiatky národného významu.
V súčasnosti je sídlom "Združenia plovdivských umelcov" (), pričom sa využíva ako tvorivá základňa.
Charakteristika.
Dom je predstaviteľom bulharského obrodeneckého baroka, pričom predstavuje dom plovdivského typu. Budova je dvojposchodová. Pred hlavným vchodom sa nachádza portikus podopieraný dvomi dvojitými stĺpmi. Schodisko pod portikom vedúce do vestibulu na prvom poschodí je jednoramenné. V stene vestibulu sa nachádza ozdobná alafranga. Na protiľahlej oproti vchodu do vestibulu sa nachádza prehradná stena za ktorou je jednoramenné vnútorné schodisko, ktoré spája jednotlivé poschodia budovy. Hlavnou miestnosťou na druhom poschodí je centrálne položený salón. Rozmerovo je o niečo predĺžený v porovnaní s vestibulom na prvom poschodí, keďže sa rozprestiera aj nad portikom pred budovou, kde má z vonkajšej strany na tejto fasáde formu rizalitu. 
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 25 z roku 1998, pričom ako dôvod ochrany bola stanovená umelecká ako aj architektonická hodnota budovy. Názov budovy ako je uvedený na zozname kultúrnych pamiatok národného významu je "Кăštata na Filibos Nišaňan" (, doslova "Dom Filibosa Nišaňana").

</doc>
<doc id="695909" url="https://sk.wikipedia.org/wiki?curid=695909" title="Juraj Šlauka">
Juraj Šlauka

Juraj Šlauka môže byť:

</doc>
<doc id="695910" url="https://sk.wikipedia.org/wiki?curid=695910" title="Slavejkovova škola (Plovdiv)">
Slavejkovova škola (Plovdiv)

Slavejkovova škola (), Škola P. R. Slavejkova (), je obrodenecký meštiansky dom a škola v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Lokalita.
Slavejkovova škola leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „P. R. Slavejkov“ (, doslova "ulica P. R. Slavejkova") č. 5.
Dejiny.
Dom bol postavený v druhej polovici 19. storočia. Budovu nechal postaviť grécky obchodník Pančidis. V rokoch 18811883 v budove učil a býval (rovnako zároveň býval a učil aj v neďalekom tzv. Slavejkovovom dome) aj s rodinou bulharský učiteľ, spisovateľ, básnik, folklorista a politik Petko Račov Slavejkov.
V 20. storočí bola budova nejaký čas sídlom pobočky Bulharského turistického zväzu, pričom pôsobila aj ako turistická ubytovňa. V roku 1995 bol budove pridelený štatút kultúrnej pamiatky národného významu.
V súčasnosti (2023) je dom jednou z budov využívaných plovdivskou "Akadémiou hudby, tanca a výtvarných umení" (), tzv. ANTIMu.
Charakteristika.
Dom je predstaviteľom bulharského obrodeneckého baroka, pričom predstavuje dom plovdivského typu. Budova je dvojposchodová. Zaujímavé je točité kamenné schodisko, ktoré vedie z dvora k portiku pred vchodom do domu a dosahuje do výšky celkovo dvoch metrov. 
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 4 z roku 1995, pričom ako dôvod ochrany boli stanovené architektonicko-staviteľská, umelecká, ako aj historická hodnota budovy. Názov budovy ako je uvedený na zozname kultúrnych pamiatok národného významu je "Učilište na P. R. Slavejkov" (, doslova "Škola P. R. Slavejkova").

</doc>
<doc id="695912" url="https://sk.wikipedia.org/wiki?curid=695912" title="Birdasov dom">
Birdasov dom

Birdasov dom (), známy aj ako Dom doktora Dimităra Birdasa (), alebo Dom Birdas (), je obrodenecký meštiansky dom z prvej polovice 19. storočia v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Lokalita.
Birdasov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Săborna“ () č. 45.
Dejiny.
Budovu nechal pre svoje potreby postaviť lekár Dimităr Birdas, ktorý bol prvým plovdivským lekárom, ktorý študoval chirurgiu v cudzine. Potom, čo sa vrátil zo štúdií založil v Plovdive lekársku prax a zároveň sa rozhodol, že pre seba a rodinu postaví dom. Pozemok pre výstavbu kúpil od Plovdivčana Atanasa Uzunova. Výstavba budovy prebiehala v rokoch 18201830. Dimităr Birdas dom podaroval svojmu zaťovi Zisimu Nemcogluovi, manželovi Birdasovej dcéry Teofany Birdasovej. Okolo roku 1840 bola budova poškodená v dôsledku požiaru. Zisi Nemcoglu dom následne zreštauroval , pričom stavbu spevnil mohutnými kamennými a tehlovými stenami, ktorými nahradil pôvodné drevené steny. 
V dome žili až do svojej smrti potomkovia doktora Birdasa. Po ich smrti bola v roku 1969 budova zoštátnená, pričom sa mala stať miestom na prijímanie oficiálnych návštev plovdivského magistrátu. V 70. rokoch 20. storočia prebehla reštaurácia budovy.
V roku 1995 získala budova štatút kultúrnej pamiatky národného významu.
Posledná menšia reštaurácia prebehla v roku 2012.
Budova aj v súčasnosti (2023) slúži plovdivskému magistrátu ako miesto na prijímanie delegácií a oficiálnych návštev.
Charakteristika.
Dom je predstaviteľom bulharského obrodeneckého baroka, pričom predstavuje dom plovdivského typu. Ide o masívnu budovu postavenú v strmom teréne pahorku v dôsledku čoho je zo strany ulice "Săborna" jednoposchodová a zo strany ulice "Vitoša" trojposchodová.
Pred vchodom sa nachádza portikus zakončený vo vrchnej časti frontónom s iniciálami Z. N. Parapet na schodisku pod portikom je kovový. Samotné schodisko je kamenné a dvojramenné.
Vchodom z dvora z ulice "Săborna" sa vchádza na druhé poschodie domu, kde sa hneď za vchodom nachádza veľký salón a okolo neho sú symetricky rozložené izby pre hostí a spálne. Medzi druhým a prvým poschodím sa nachádza medziposchodie, ktoré slúžilo pre potreby a ubytovanie služobníctva. Steny miestností v budove sú zdobené alafrangami. Sú bohato zdobené drevorezbou a maľbou. 
V dvore je zachovaná pôvodná autentická studňa.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 4 z roku 1995, pričom ako dôvod ochrany boli stanovené architektonicko-staviteľská a umelecká hodnota budovy. Názov budovy ako je uvedený na zozname kultúrnych pamiatok národného významu je "Кăštata na Birdas" (, doslova "Birdasov dom").

</doc>
<doc id="695914" url="https://sk.wikipedia.org/wiki?curid=695914" title="Bakalovovej dom">
Bakalovovej dom

Bakalovovej dom (), alebo Dom Evdokije Bakalovovej (), je ranoobrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu.
Lokalita.
Bakalovovej dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na severnom konci ulice „D-r Čomakov“ (, doslova ulica doktora Čomakova) vo vrcholovej časti pahorku Nebet tepe. Tvorí jedinečný architektonický ansábel s oproti stojacím domom Kasandry Bajatovovej.
Dejiny.
Dom bol postavený v polovici 18. storočia. Na prelome 18. a 19. storočia budova prešla čiastočnou prestavbou.
V roku 1954 prebehla reštaurácia budovy. V rokoch 19862005 bol dom sídlom pobočky Archeologického múzea. V roku 2005 sa architektonický ansábel Bakalovovej domu a domu Kasandry Bajatovovej stali súčasťou projektu "Konzervácie pamiatok v rezervácii „Starinen Plovdiv“" (), pričom v rámci projektu venoval japonský fond UNESCO finančný obnos vo výške takmer 360 000 dolárov na reštauráciu týchto dvoch domov.
Od roku 2012 v budove sídlil Remeselné centrum patriace pod "Regionálnu remeselnú komoru" (). V roku 2022 bola budova Remeselnému centru odobraná, keďže po reštaurácii a konzervácii archeologickej rezervácie Nebet tepe bude dom slúžiť ako informačné centrum. 
Charakteristika.
Patrí medzi predstaviteľov ranej bulharskej obrodeneckej architektúry. V pôvodnej podobe z polovice 18. storočie išlo o dvojposchodovú budovu s veľkou otvorenou terasou. V priebehu prestavby na prelome 18. a 19. storočia bola terasa zatvorená a stala sa súčasťou interiéru.
Štatút a dôvod pamiatkovej ochrany.
Kategória: kultúrna pamiatka národného významu

</doc>
<doc id="695916" url="https://sk.wikipedia.org/wiki?curid=695916" title="Panainos">
Panainos

Panainos () bol grécky maliar v 5. storočí pred Kr.
Panainos bol podľa Plínia činný v období 83. olympiády (448 – 445 pred Kr.), t. j. približne v polovici 5. stor. pred Kr. Strabón uvádza, že bol synovec sochára Feidia, ale väčšina písomných zdrojov ho označuje ako jeho brata.
Plínius zaznamenal, že Feidiov brat Panainos s použitím najrozličnejších farieb namaľoval v stoe poikilé (maľovanej kolonáde v severnej časti aténskej agory) obraz bitky pri Maratóne prebiehajúci medzi Aténčanmi a Peržanmi s takou dokonalosťou, že údajne na nej predstavil skutočné portréty vojvodcov (stratégov), ktorí velili v tejto bitke, Miltiada, Kallimacha a Kynaigeira na aténskej strane a Datida a Artaferna na strane barbarov. Na tom istom mieste Mikón namaľoval "Amazonomachiu", v ktorej zobrazil Amazonky na koňoch (tieto bojovné „východné“ ženy, tu boli vnímané ako archetyp Peržanov útočiacich na Atény). Štýlom sa títo maliari zrejme podobali Polygnotovi. Obaja však boli inšpirovaní vlasteneckým nadšením, ktoré vyvolali perzské vojny. Plínius tiež uvádza, že vyzdobil povrch štítu sochy bohyne Atény v Élide, ktorú zhotovil sochár Kólótes, a že ako Feidiov žiak a pomocník spolupracoval pri skrášlení Diovej sochy v Olympii.
Plínius tiež zaznamenal, že v čase, keď Panainos pôsobil, boli v Korinte a Delfách zavedené súťaže v maľovaní a pri prvej príležitosti keď súťažil s Timagorom z Chalkidy na Pýtických hrách, prehral, čo dokazovala báseň (óda) samotného Timagora. Plínius tu uviedol, že sa kroniky nepochybne mýlia.
Najväčšou sochou Dia, podľa Strabóna, bola socha, ktorú zhotovil Feidias, vyrobená zo slonoviny (z chryselefantíny, bola pokrytá zlatom a slonovinou) a bola vraj taká veľká, že sa aj sediaca hlavou takmer dotýkala stropu. Pri zdobení sochy, najmä jej odevu, mu pomohol maliar Panainos, ktorého nádherné maľby bolo tiež možné vidieť aj okolo chrámu. Hovorilo sa, že keď sa Panainas Feidia opýtal, aký si zvolí model pre vytvorenie podobizne Dia, odpovedal, že to urobí podľa podoby, ktorú uviedol Homér týmito slovami: "„Prehovoril Kronion (Kronos) a prikývol na súhlas s jeho tmavým obočím a potom z nesmrteľnej hlavy pána vytekali ambrózne pramene a spôsobili, že sa veľký Olymp zatriasol.“"
Pausanias mu tiež pripisuje maľbu znázorňujúcu bitku pri Maratóne a maľby na stenách okolo Diovho trónu v Olympii, ktoré aj opisuje: "„Dostať sa pod trón, tak ako som vošiel pod samotný trón v Amyklách, nie je možné, v Olympii tomu bráni ochranná obruba v podobe steny. Tá stena, ktorá je práve oproti dverám, je jediná natretá na modro, ostatné z nich poskytujú Panainove maľby: na nich je Atlas držiaci nebesia a zem, vedľa neho potom stojí Herakles, a chce prevziať Atlantovo bremeno, ďalej tiež Théseus a Peirithoos, Hellas a Salamis, majúci v ruke ozdoby z kormy lodí, z Heraklových zápasov ten s levom v Nemey a nerozvážny Aiantov čin spáchaný na Kassandre, ďalej Hippodameia, dcéra Oinomaa s matkou, Prométheus, doposiaľ spútaný, a Herakles, ktorý sa k nemu obracia – hovorí sa totiž i to o Heraklovi, že usmrtil orla, ktorý na Kaukaze sužoval Prométhea, a Prométhea somotného že oslobodil z pút. Posledná na maľbe je umierajúca Penthesileia a Achilles pridržiavajúci ju; ďalej prinášajú dve Hesperidky jablká, ktoré im vraj boli zverené k opatrovaniu. Tento Panainos bol Feidiov brat a pochádza od neho maľba marathónskej bitky v Aténach v Pestrom stĺporadí (Poikilé stoa).“"

</doc>
<doc id="695918" url="https://sk.wikipedia.org/wiki?curid=695918" title="Honzovské">
Honzovské

Honzovské () je vrch v Spišsko-gemerskom krase, krajinnom celku Slovenského rudohoria. Leží nad osadou Dobšinská Ľadová Jaskyňa, približne severozápadne od Dobšinej. Lokalitou prechádza Cesta hrdinov SNP.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území mesta Dobšiná. Najbližšími sídlami sú severne situovaná osada Dobšinská Ľadová Jaskyňa, východne ležiaca Stratená a juhovýchodne mesto Dobšiná. Vrcholom prechádza južná hranica Národného parku Slovenský raj.
Opis.
Honzovské je súčasťou hrebeňa, ktorý vystupuje nad údolím Hnilca na južnom okraji Slovenského raja, a vedie od Duče () na Ondrejisko (). Severným smerom sa nachádza Javorina (), Kopa (), Doštianky (), Štrbáková () a Remiaška (), východným Duča (), Gačovská skala (), Skala (), Gápeľ () a Čierna hora (), južným Veľký Radzim (), Skálie (), Buchvald () a Stolica () a západným Trsteník (), Ondrejisko (), Borovniak () a Kráľova hoľa (). Severne sa zvažujúce svahy a východná časť masívu sú súčasťou povodia rieky Hnilec, voda z juhozápadných svahov odteká Dobšinským potokom do Slanej. Vrcholom prechádza značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou a blízkych horských lúk je možné pozorovať okolité vrchy Spišsko-gemerského krasu, no tiež Volovské vrchy, Revúcku vrchovinu, Stolické vrchy, východnú časť Nízkych Tatier, Vysoké Tatry a údolie Hnilca.

</doc>
<doc id="695923" url="https://sk.wikipedia.org/wiki?curid=695923" title="Michael Learnedová">
Michael Learnedová

Michael Learned (* 9. apríl 1939, Washington D.C.) je americká herečka. Je známa z televízneho seriálu "Waltonovci", kde stvárnila hlavnú rolu. Za svoj herecký výkon v televíznom seriály získala tri ocenenia Emmy Award. 
Detstvo a mladosť.
Learnedová sa narodila vo Washingtone, D.C., jej otec pracoval ako diplomat. Jej starý otec z matkinej strany bol atašé na veľvyslanectve Spojených štátov amerických v Ríme. Má päť mladších sestier: Gretl, Susan, Sabra, Dorit a Philippa.
Prvých 10 rokov svojho života žila na farme v Connecticute. Learnedová povedala, že jej rodičia nikdy nevysvetlili, prečo dostala mužské krstné meno. 
Keď mala 11 rokov, presťahovala sa Learnedová do Rakúska, kde jej otec pracoval pre ministerstvo zahraničných vecí USA. 
Kariéra.
Televízia.
Jej prvou veľkou úlohou v televízii bola postava Olivie Waltonovej v televízii seriáli "Waltonovci", ktorý trval deväť sérii od roku 1972 do roku 1981. Počas prvých piatich sérií, bola označovaná ako "Miss Michael Learned", pretože bola relatívne neznáma a producenti sa chceli vyhnúť nejasnostiam medzi divákmi o jej pohlaví. Za svoj herecký výkon bola šesťkrát nominovaná na Emmy Award, pričom ocenenie vyhrala trikrát. Získala aj štyri nominácie Zlatý glóbus. Neskôr príležitostne hosťovala až do zrušenia televízneho seriálu a objavila sa aj v štyroch zo šiestich filmov o stretnutí Waltonovcov, ktoré vznikli v 80. a 90. rokoch. 
Learnedová hrala ako zdravotnú sestru Mary Benjamin v televíznom seriály "Nurse", ktorá bola vysielaná v rokoch 1981 až 1982. Za svoj herecký výkon bola Learnedová nominovaná na dve ceny Emmy Award, pričom jednu získala. 
Hosťovala v piatich epizódach v televíznom seriály "Scrubs". V roku 2022 stvárnila babičku Jeffreyho Dahmera, v televáznom seriály "Monštrum: Príbeh Jeffreyho Dahmera".
Divadlo.
Koncom 60. rokov sa Learnedová a jej vtedajší manžel Peter Donat objavili v rôznych úlohách s American Conservatory Theatre v San Franciscu. Objavila sa v mnohých inscenáciách na Broadwayi, mimo Broadway a aj v iných divadlách, vrátane celoštáteho turné On Golden Pond v rokoch 2006 až 2007. Príležitostne sa venuje divadelnému herectvu. 
Súkromný život.
Learnedová bola štyrikrát vydatá. Jej prvým manželom bol kanadsko-americký herec Peter Donat, za ktorého sa vydala v roku 1956 a manželstvo skončilo rozvodom v roku 1972. Z manželstva má troch synov – Caleba, Christophera a Lucasa Donata.
Od roku 1988 je vydatá za právnika Johna Dohertyho.
V roku 2002 pre Daily Word, uviedla, že v čase natáčania televízneho seriálu "Waltonovci", sa z nej stala alkoholička, čo bol jeden z dôvodov prečo dobrovoľne opustila natáčanie skôr ako skončila seriál. Rozhodla sa abstinovať a zameriavala sa na "duchovnú cestu". Od roku 1977 abstinuje. 

</doc>
<doc id="695924" url="https://sk.wikipedia.org/wiki?curid=695924" title="Michael Learned">
Michael Learned



</doc>
<doc id="695929" url="https://sk.wikipedia.org/wiki?curid=695929" title="Radziejowa">
Radziejowa

Radziejowa () je najvyšší vrch Beskidu Sądeckiého, pohoria v južnom Poľsku. Pohorie predstavuje geomorfologický celok Východných Beskýd a nadväzuje na slovenskú Ľubovniansku vrchovinu. Vrch leží približne západne od mesta Piwniczna-Zdrój. 
Poloha.
Nachádza sa v centrálnej časti pohoria, nazývanej Pasmo Radziejowej. Leží na juhu Malopoľského vojvodstva a hrebeňom vedie hranica powiatu Nový Targ a Nový Sonč, ako aj gminy Szczawnica a Rytro. Masív zasahuje na katastrálne územie obce Jaworki a Roztoka Ryterska. Oblasť je súčasťou chráneného územia Popradzki Park Krajobrazowy.
Opis.
Radziejowa je súčasťou výrazného horského hrebeňa v centrálnej časti Beskidu Sądeckého. Severne susedí Magorzyca () a Jaworzyna (), západne Zlomnisty Wierch (), Przehyba (), Bukowinki () a Kiczora (), južne Vysoké skalky (), Vysoká (), Wielki Rogacz () a Eliášovka () a východne Miedzyradziejówki (), Trześniowy Groń () a Jaworzyny (). Voda zo severovýchodných svahov odteká do rieky Poprad, z juhozápadných odteká potokom Grajcarek do Dunajca. Na vrchole stojí rozhľadňa.
Výhľady.
Vďaka nadmorskej výške a rozhľadni na vrchole ponúka Radziejowa ďaleký kruhový rozhľad. Pri vhodných podmienkach je okrem okolitých poľských vrcholov vidieť Oravské Beskydy, Pieniny, Spišskú Maguru, Vysoké i Nízke Tatry, Stolické, Volovské i Levočské vrchy, Čergov a Ľubovniansku vrchovinu.

</doc>
<doc id="695934" url="https://sk.wikipedia.org/wiki?curid=695934" title="Ten istý tanec">
Ten istý tanec

Ten istý tanec je jedenásty štúdiový album slovenského artrockového skladateľa a speváka Deža Ursinyho. V roku 1992 ho na dvoch CD nosičoch vydalo hudobné vydavateľstvo Arta Records. Album s Dežom nahrala skupina Provisorium, ktorú Ursíny zostavil z hudobníkov: Jaro Filip (klávesy), Andrej Šeban (gitary), Aleš Charvát (basgitara), Emil Frátrik (bicie), Richard Kroczek (husle), saxofón nahral Rudolf Březina a Juraj Bartoš nahral trúbku. Autorsky na albume už aj ako textár dominoval Dežo Ursíny, básnik Ivan Štrpka prispel textami troch piesní.

</doc>
<doc id="695937" url="https://sk.wikipedia.org/wiki?curid=695937" title="Borovniak">
Borovniak

Borovniak () je vrch v Spišsko-gemerskom krase, krajinnom celku Slovenského rudohoria. Leží nad osadou Dobšinská Ľadová Jaskyňa, približne severozápadne od Dobšinej. Lokalitou prechádza Cesta hrdinov SNP. Je najvyšším vrcholom Slovenského raja.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Rožňava a na katastrálnom území mesta Dobšiná. Najbližšími sídlami sú severovýchodne situovaná osada Dobšinská Ľadová Jaskyňa a obec Stratená, severne sa nachádza Vernár, západne Telgárt, južne Rejdová a juhovýchodne mesto Dobšiná. Vrch je súčasťou Národného parku Slovenský raj.
Opis.
Borovniak je súčasťou hrebeňa, ktorý vystupuje nad údolím Hnilca na južnom okraji Slovenského raja a vedie od Duče () cez Ondrejisko (). Práve za súčasť masívu Ondrejiska bol v minulosti Borovniak považovaný. Severným smerom sa nachádza Predná hoľa (), Popová (), Javorina (), Kopa () a Kopanec (), východným ležia Doštianky (), Štrbáková (), Duča (), Honzovské (), Ondrejisko () a Čierna hora (), južným Veľký Radzim (), Skálie (), Buchvald () a Stolica () a západným Trsteník (), Gregová (), Rakytovec () a Kráľova hoľa (). Masív patrí do povodia rieky Hnilec, kde vodu zo západných a severných svahov odvádza Spišský potok. Na vrchol vedie značená turistická trasa. 
Výhľady.
Vrchol pokrýva nesúvislý riedky lesný porast, ktorý umožňuje obmedzený rozhľad. Z vhodných lokalít je možné pozorovať okolité vrchy Spišsko-gemerského krasu, no tiež Levočské vrchy, Branisko, Volovské vrchy, Revúcku vrchovinu, Stolické vrchy, východnú časť Nízkych Tatier, Vysoké Tatry a údolie Hnilca.

</doc>
<doc id="695938" url="https://sk.wikipedia.org/wiki?curid=695938" title="Arya Starková">
Arya Starková

Arya Starková prezývaná aj Arya Podnožka a Arya konská tvár je jedna z ústredných postáv fantasy románovej série Pieseň ľadu a ohňa od amerického autora G. R. R. Martina. Vystupuje aj v seriáli Game of Thrones natočenom na motívy tejto série. Je prostredným z piatich detí Eddarda Starka a jeho manželky Catelyn, mladšou z ich dcér.
Arya má bratov Robba, Brana, Rickona, sestru Sansu a nevlastného brata Jona. Na začiatku knižnej série je deväťročná. Podobá sa svojmu otcovi viac ako Sansa, je však nepekná a nemá spôsoby dámy. Často si ju podľa výzoru a správania mýlia s chlapcom. Radšej sa kamaráti s nižšie postavenými členmi domácnosti, nepáčia sa jej tradičné ženské úlohy. Je odvážna, zvedavá, neposedná, neskrotná, neupravená a vzdorovitá. So sestrou Sansou, ktorá je jej protikladom, má časté roztržky. Zo súrodencov má najradšej nevlastného brata Jona, ktorý je pre svoj nemanželský pôvod na hrade podobným outsiderom ako ona.
Arya sa vyskytuje v knihách Hra o tróny, Súboj kráľov, Búrka mečov, Hostina pre vrany a Tanec s drakmi. Niektoré kapitoly týchto kníh sú písané z jej uhla pohľadu.
Charakteristika.
Arya má pozdĺžnu tvár typickú pre rod Starkovcov, čo jej vyslúžilo hanlivú prezývku Arya Konská tvár. Jej hnedé vlasy sú neustále strapaté. Má sivé oči a vyzerá skôr ako chlapec než ako dievča. Nevadí jej špina, často chodí v neupravenom, roztrhanom, zablatenom odeve. 
Kamaráti sa s bežnými neurodzenými ľuďmi. Má skôr mužské záujmy, nepáčia sa a nejdú jej tradičné ženské úlohy. Zle vyšíva, namiesto spevu huláka, má rada pivo. Dobre však jazdí na koni a v priebehu deja sa naučí bojovať s mečom. Je to ľaváčka.
Je zvedavá, neposedná, neskrotná, výbušná a vzdorovitá. V rozrušení povie bez servítky, čo si myslí, správa sa nezdvorilo. Zoči-voči krutému osudu prejavuje mimoriadnu odvahu a statočnosť. Občas sa ale prejaví aj to, že je iba malým dievčaťom, a ona so strachom cúvne, hoci je potom zo seba znechutená. Jej tvrdý osud ju však postupne zoceľuje. Stáva sa podozrievavou, rozumnou, odolnou a vytrvalou, a hoci je iba dieťa, neštíti sa zabiť nepriateľov.
So sestrou Sansou, ktorá je jej protikladom, sa často háda. Spôsobuje starosti svojej matke Catelyn aj vychovávateľke Mordane, ktorá sa z nej márne snaží spraviť dámu.
Podobne ako jej bratia Bran a Jon, aj Arya je tzv. menič – človek, ktorý sa dokáže prevteľovať do iných zvierat, konkrétne do svojho pravlka. Arya však túto schopnosť nerozvinie a neovládne a očami svojho pravlka sa díva na svet len v snoch.
Život.
Hra o tróny.
Arya sa narodila do milujúcej rodiny na hrade Zimovres. Tak ako všetky deti Eddarda Starka vychováva mláďa pravlka, ktoré pomenovala Nymeria po postave z histórie Západozemia. 
Keď jej otec odchádza do hlavného mesta ríše, aby sa stal novým pobočníkom kráľa, Aryu zoberie so sebou, pretože ju chce naučiť spôsobom dámy. Jej najobľúbenejší brat Jon sa však má vybrať, naopak, na sever, aby sa pridal k Nočnej hliadke. Jon jej dá na rozlúčku malý meč. Arya ho pomenuje Ihla, čo je ironická narážka na nástroj na vyšívanie, s ktorou jej práca veľmi nejde. Meč skrýva a nikomu o ňom nepovie.
Počas pomalej cesty s veľkým kráľovským sprievodom sa Arya živo zaujíma o príbehy ľudí a o prieskum okolia. Chce sa tiež naučiť šermovať. Preto poprosí svojho kamaráta, prostého chlapca Mycaha, aby s ňou trénoval boj drevenými papekmi. Pri tom ich však pristihne jej staršia sestra so svojím snúbencom, korunným princom Joffreym. Joffrey napadne Mycaha mečom. Preto na neho zaútočí Aryin pravlk Nymeria, ktorý ho pohryzie na ruke. Rozzúrená Arya potom hodí Joffreyho meč do rieky. Keď sa o príhode dozvedia rodičia zúčastnených, Joffreyho matka, kráľovná Cersei požaduje smrť Nymerie. Arya preto s veľmi ťažkým srdcom do svojho obľúbeného zvieratka hádže kamene, aby ho od seba odohnala a zachránila mu život. Cersei však dá namiesto Nymerie zabiť Sansinho vlka. Joffreyho osobný strážca Sandor Clegane zase zabije Mycaha, ktorý po incidente utiekol.
Tento zážitok Aryu veľmi traumatizuje. Znenávidí kráľovnú, Clegana, Joffereyho aj Sansu. Neznáša aj kráľovský dvor, na ktorý dorazia, a zatvára sa vo svojej izbe. Keď sa v nej raz zúrivo zaháňa svojím mečom Ihlou, pristihne ju pri tom jej otec. Pokúša sa jej dohovoriť, nabáda ju k zmiereniu sa so sestrou a nájde jej učiteľa šermu, muža menom Syrio Forel. Aryu to pozdvihne na duchu. Hodiny šermu sú jej malým tajomstvom, pred ostatnými vrátane sestry o nich hovorí ako o hodinách tanca. Syrio jej zadáva aj ďalšie zvláštne úlohy, ktoré majú zvýšiť jej obratnosť a zlepšiť vnímanie sveta.
Pri jednej z takýchto úloh, naháňaní mačiek, sa náhodou stretne s mladším princom a princeznou. Je taká zafúľaná, že ju nespoznajú. Arya pred nimi ujde a na úteku sa náhodou dostane do tajného podzemia hradu. Pritom počuje znepokojivý rozhovor dvoch neznámych mužov, podľa ktorého zvažujú vraždu jej otca. Arya všetko vyrozpráva otcovi, ten jej ale neverí. Na druhej strane ho však veľmi znepokojujú intrigy na hrade aj odhalenie príčiny smrti jeho predchodcu. Preto sa rozhodne poslať loďou svoje dcéry na Zimovres, aby boli v bezpečí. Keď sa Arya dopočuje, že s nimi môže ísť aj Syrio, veľmi sa teší domov. Sansa je ale, naopak, zhrozená, a ich cestu domov prekazí. 
Kráľ Robert umrie a na trón zasadne Joffrey, ktorého Eddard Stark ako svojho panovníka odmietne. To značí Starkovo jeho zatknutie. Toto sa odohrá práve ku koncu jednej z Aryiných hodín šermu. Členovia kráľovskej gardy chcú, aby Arya išla s nimi. Jej ani Syriovi sa to nepozdáva. Vycítia nebezpečenstvo a Arya ujde. Syrio, síce skvelý šermiar, no ozbrojený len dreveným výcvikovým mečom, obetuje život, aby ich zadržal. Arya sa najprv pokúša ujsť z hradu na koni, pacholok v stajni ju však spozná, a tak ho prebodne Ihlou. Šokovaná zo svojho prvého zabitia sa napokon dostane z hradu jednou z tajných chodieb, v ktorých počula reči o sprisahaní.
Po opustení hradu Arya žije medzi spodinou mesta Kráľov prístav. Naučí sa zabíjať holuby a predávať ich na trhu za misku pochybného jedla, ktoré ju udrží nažive. Okolití zlodeji ju postupne oberú o všetok majetok okrem Ihly, na ktorej spáva. Kráľovské stráže ju hľadajú, no nenájdu. 
Jedného dňa Arya vidí, ako sa dav presúva pred veľký sept (chrám). Arya ide s ním a uvidí tam svojho otca, zatknutého a v zlom zdravotnom stave. Priznáva sa, že zradil kráľa Joffreyho. Joffrey potom vydá príkaz na jeho sťatie. Šokovaná Arya sa začne za pomoci meča prebíjať davom, aby otca zachránila, je tam však priveľa ľudí. Napokon ju schmatne muž Nočnej hliadky menom Yoren, a obráti ju tak, aby popravu nevidela.
Yoren jej sľúbi, že ju dopraví domov na Zimovres. Arya však musí predstierať, že je chlapec, aby sa ukryla medzi ďalšími chlapcami, ktorých Yoren odvádza, aby sa stali novými členmi Nočnej hliadky.
Súboj kráľov.
Arya je spočiatku nepriateľská zo zúfalstva zo smrti svojho otca, postupne sa ale trochu skamaráti s chlapcami s menami Horúci koláč, Zelenoruký Lommy a starším chlapcom Gendrym. Aryi sa začnú snívať sny, v ktorých je pravlkom. Raz za nimi prídu kráľovské stráže a Arya sa bojí, že si prišli po ňu. Oni však prišli pre Gendryho, ktorý je v skutočnosti nemanželským synom kráľa Roberta, o čom on ani Arya nevedia. Yoren sa im však vyhráža a tak odídu.
Sprievod sa dostáva do krajov zasiahnutých vojnou medzi Starkovcami a Lannisterovcami. Nachádzajú množstvo mŕtvol, často zohavených. Raz, zabarikádovaných v opustenej pevnosti, nájdu ich sprievod Lannisterovci. Yoren im odmietne otvoriť bránu. Lannisterovci na nich preto zaútočia a Yorena zabijú. Aryi a jeho ďalším zverencom sa však podarí utiecť tajnou cestou. Pri úteku Arya prepustí na slobodu trojicu mužov, ktorých Yoren viezol na sever v klietke a ktorí by inak uhoreli v požiari založenom Lannisterovcami.
Skupinka utečencov sa postupne zmenšuje. Ostane len Arya, Gendry, Horúci koláč, zranený Lommy a malé dievčatko, ktoré ešte spoločne s Yorenom našli v jednej z vyplienených dedín. Gendry prezradí Aryi, že vie, že je dievča. Arya zase prizná Gendrymu svoju totožnosť. Zanedlho na to ich však vinou Gendryho a Horúceho koláča všetkých troch zajmú lannisterskí vojaci. Nespoznajú v Aryi hľadané urodzené dievča. Lommyho zabijú, malé dievča ujde. Arya, Gendry a Horúci koláč sa musia prizerať zverstvá, ktoré páchajú na miestnych obyvateľoch. Ich kat kruto mučí nevinných ľudí, najmä aby im prezradili, kde je lord Berik Dondarrion, (bývalý) spojenec Starkovcov. V tesnej ohrade, kde ich držia, Arya viac nemôže zakrývať, že je dievča.
Aryu a jej dvoch malých priateľov napokon dovedú na desivý hrad Harrenova tvrdza, kde sídli lord Tywin Lannister, najobávanejší nepriateľ rodu Starkovcov. Z Arye spravia slúžku a zaobchádzajú s ňou zle. Horúceho koláča pošlú slúžiť do kuchyne a Gendryho do kováčskej dielne. Arya si večer šepká mená všetkých ľudí, ktorým praje smrť, počnúc kráľovnou a mladým kráľom, ktorí popravili jej otca, končiac krutými vojakmi. Kedykoľvek sa dá, trénuje sama naďalej boj s palicou (Ihlu jej zobral jeden z vojakov). Aryi sa však prihovorí jeden z mužov, ktorým zachránila život pred uhorením – Jaqen. Povie jej, že za tri životy, ktoré zachránila, môže žiadať smrť akýchkoľvek troch osôb a on ich zabije. Arya, nie príliš uvážene, dá najprv zabiť dvoch zlých, no bezvýznamných mužov lorda Tywina. Tretie, posledné meno, si však chce starostlivo rozmyslieť. Potom lord Tywin odtiahne z Harrenovej tvrdze a do hradu privedú ako zajatcov Roosa Boltona a jeho mužov. Boltonovci sú vazali Starkovcov, Arya ich chce oslobodiť. Jaqen je však ochotný zabiť len jedného z ich mnohých strážcov. Arya preto vymyslí lesť. Nariadi Jaqenovi, aby zabil sám seba. Vydesený Jaqen sa nechá prehovoriť na to, aby radšej spolu so svojimi dvoma kumpánmi zabil všetkých strážcov. Potom dá Aryi veľmi čudnú mincu, záhadné inštrukcie, zmení si tvár a zmizne.
Oslobodení Boltonovci ihneď dobyjú hrad. Aryina situácia sa však veľmi nezlepší. Stále nevyzradí svoju totožnosť. Lord Bolton si z nej za odmenu, že pomohla s jeho oslobodením, spraví osobného šenka, ale je k nej povýšenecký a tvrdý. Arya započuje, že jej dvaja mladší bratia sú mŕtvi, no nevie, či tomu má veriť. Keď navyše hrozí, že do hradu prídu sadistickí zabijaci Varga Hoata s obľubou v odsekávaní častí tiel, Arya prehovorí Horúceho koláča a Gendryho, aby s ňou ušli. Vezmú si kone a Arya zabije strážnika pri bráne.
Búrka mečov.
Arya sa stane vedúcou svojej malej skupinky. Horúci koláč sa jej bojí pre jej tvrdosť. Arya sa pokúša dostať do hradu Riavokrut, kde sídli jej dedko. Pri hľadaní potravy v jednej zo spustošených dedín však narazia na skupinku troch mužov, ktorá ich opäť zajme. Nie sú však na strane Lannisterovcov ani Starkovcov a Arya je jediná, ktorej ich zajatie robí starosti. Keď sa zastavia v hostinci, pripojí sa k nim ďalšia skupinka. V jednom z jej mužov spozná Harwina, sluhu zo Zimovresu. Odhalí mu svoju totožnosť. Harwin ju však nevedie do Riavokrutu, ale za svojím vodcom Berikom Dondarrionom. Keď to Arya zistí, že taká sklamaná, že sa pokúsi na vlastnú päsť utiecť. To sa jej ale nepodarí. Bratstvo, ku ktorému Aryini väznitelia patria, ju utešuje, že lord Berik ju pravdepodobne aj tak pošle do Riavokrutu, no za výkupné. S Aryou vedú aj Gendryho, kým Horúci koláč zostal ako pekár v hostinci.
Aryu dovedú na neznáme miesto, kde sa stretáva s lordom Berikom Dondarionom a jeho kňazom Thorosom z Myru. Ako ďalšieho zajatca privedie bratstvo pred lorda Berika Sandora Clegana. V Aryi ožije nenávisť, ktorú k nemu cíti kvôli Mycahovi. Verejne ho obviňuje z vraždy, a tak bratstvo Clegana postaví pred boží súd – rozsúdenie na základe výsledku súboja. Proti Cleganovi sa postaví lord Berik s horiacim mečom. Clegane Berika zabije, čím si na Aryino sklamanie vyslúži slobodu. Arya sa stane svedkom toho, ako je lord Berik svojím kňazom opätovne vzkriesený.
Sandor Clegane neskôr Aryu unesie a chce za ňu výkupné sám. Podarí sa im dostať takmer k hradu Dvojčatá, kde sa zdržiava jej matka a najstarší brat ako svadobní hostia. Svadba Aryinho uja sa však zmení na krvavé jatky, počas ktorých Aryinu matku aj brata zavraždia. Sandor s Aryou utečú. Potĺkajú sa krajinou bez cieľa. Clegane uvažuje, komu by mohol Aryu ponúknuť za výkupné, a Arya je zo smrti svojich príbuzných psychicky na dne. Na chvíľu v nej ožije nádej, že jej matku predsa len Freyovia nezabili, ale ju väznia, no potom, prevtelená na svojho pravlka Nymerie, nájde telo svojej matky v rieke a vytiahne ju na breh. Nedovolí iným vlkom zožrať lady Catelyn a prenechá ju ľuďom, ktorí sa blížia.
Aryina nenávisť voči Cleganovi postupne klesá. Raz sa dostanú do hostinca, kde narazia na časť brutálnych bývalých lannisterských vojakov, ktorí v minulom dieli Aryu zajali ako prví a vzali jej meč. Clegane s Aryou ich pozabíjajú a Arya si vezme svoju Ihlu naspäť. Clegane je však pritom ťažko zranený. Arya ho ošetrí podľa jeho pokynov, no on slabne. Arya má lepšiu príležitosť zabiť ho a utiecť než kedykoľvek predtým, no napokon ho nezabije a na koni utečie sama. Dostane sa do prístavu a koňa predá. Za trošku utŕžených peňazí chce od kapitána lode, aby ju vzal k Nočnej hliadke, k Jonovi. Kapitán odmieta, chce sa plaviť do mesta Braavos. Arya si však spomenie na mincu od Jaquena a dá mu ju so slovami "Valar Morgulis", čo vyvolá u kapitána neobyčajnú ústretovosť, s ktorou ju vezme do Braavosu, mesta za úzkym morom.
Hostina pre vrany.
V Braavose posádka lode vyloží Aryu pred chrámom čiernej a bielej. Arya vstúpi dovnútra. Zistí, že ide o chrám tzv. Mnohotvárneho boha, do ktorého si ľudia chodia po eutanáziu. Jediný, kto tam hovorí rovnakou rečou ako Arya, je tajomný kňaz, o ktorom premýšľa ako o „láskavom mužovi“. Arya sa chce stať tzv. mužom bez tváre, elitným vrahom, aby pozabíjala svojich nepriateľov, ktorých mená si večer ešte vždy šepká. Chce tiež vedieť meniť svoju tvár. Láskavý muž to odmieta, Arya však nechce odísť, a tak ju po čase povýši zo slúžky v chráme na novicku. Prikáže jej zbaviť sa všetkých osobných vecí, čo Arya urobí s výnimkou Ihly, ktorú len ukryje. Potom jej dáva zvláštne a náročné úlohy a Arya ich plní.
Význam Arye pre ostatné postavy.
Arya netuší o tom, že sa stala postavou politických a mocenských hier. Keď jej brat Robb tiahne na juh, aby oslobodil ich otca z väzenia, musí pristúpiť na podmienky rodu Freyovcov, ktorí by ho v opačnom prípade nepustili cez jediný most cez rieku. Jednou z podmienok je zasnúbenie Arye s jedným zo synov Waldera Freya, Elmarom. Arya sa so svojím „snúbencom“ stretne na Harrenovej tvrdzi, bez toho aby vedeli, že sú zasnúbení. Sú si navzájom nesympatickí. Zasnúbenie sa neskôr pod vymyslenou zámienkou zruší.
Aryina matka Catelyn sa čoraz viac obáva, že Arya nie je väzňom kráľovského dvora, podobne ako Sansa, ale je mŕtva. Napriek tomu sa stále drží nádeje a prepustí cenného rukojemníka, Jaimeho Lannistera, ktorého chce vymeniť za obe svoje dcéry.
Roose Bolton ohlási, že Arya sa našla. Nie je to však ona, ale nastrčené dievča, Sansina kamarátka Jeyne Poolová. Bolton zradí Robba Starka, legitimizuje svojho nemanželského syna, a na posilnenie práva nad vládu nad severom sa má Ramsay Bolton oženiť s Jeyne predstierajúcou, že je Arya. Ramsay Bolton svoju mladú nevestu znásilňuje a týra. Keď sa to dostane do uší Jonovi, v tom čase už veliteľovi Nočnej hliadky, snaží sa „Aryu“ oslobodiť.

</doc>
<doc id="695939" url="https://sk.wikipedia.org/wiki?curid=695939" title="Arya Stark">
Arya Stark



</doc>
<doc id="695940" url="https://sk.wikipedia.org/wiki?curid=695940" title="Sophie Jonasová">
Sophie Jonasová



</doc>
<doc id="695944" url="https://sk.wikipedia.org/wiki?curid=695944" title="Európska spoločnosť">
Európska spoločnosť

Európska spoločnosť (skratka "SE", z latinského "Societas Europea") je druh akciovej obchodnej spoločnosti, vytvorený za účelom zjednodušenia podnikania v rámci celého priestoru Európskej únie. Tento druh spoločnosti je možné založiť v ktoromkoľvek členskom štáte Európskej únie a jeho hlavná výhoda spočíva v jednoduchosti zmeny sídla spoločnosti. Sídlo je možné preložiť do iného členského štátu bez toho, aby spoločnosť musela zaniknúť a znovu vzniknúť. Keďže sa spoločnosť riadi zákonmi krajiny, kde má sídlo, presun sídla je atraktívny primárne z dôvodu daňovej optimalizácie, prípadne za účelom využitia lepšieho právneho systému inej krajiny. Uľahčuje taktiež cezhraničné zlučovanie firiem a umožňuje monistické riadenie (ktoré na Slovensku pre akciové spoločnosti inak nie je možné). Považuje sa za najprestížnejšiu formu podnikania v rámci Európskej únie.
Založenie.
Založenie "SE" sa zväčša riadi právom vzťahujúcim sa na akciové spoločnosti v členskom štáte, kde si zriaďuje sídlo. Spoločnosť je taktiež povinná umiestniť svoje ústredie (miesto z ktorého sa riadi činnosť celej spoločnosti) do rovnakého členského štátu, kde má registrované sídlo. Základné imanie je 120 000€. Existuje viacero spôsobov, ako spoločnosť môže vzniknúť:
Riadenie.
Sú možné dve formy riadenia:
Špecifickým prvkom "SE", na rozdiel od slovenskej
akciovej spoločnosti, je participácia zamestnancov na riadení. Pri založení "SE" je vedenie povinné dohodnúť sa so zástupcami zamestnancov, ako sa budú zamestnanci zúčastňovať v orgánoch spoločnosti a o spôsoboch, ako sa bude so zamestnancami konzultovať o riadení firmy.

</doc>
<doc id="695952" url="https://sk.wikipedia.org/wiki?curid=695952" title="Kde je tu láska?">
Kde je tu láska?

Kde je tu láska? je desiaty štúdiový album slovenskej hudobnej skupiny Hex. V roku 2023 ho vydalo hudobné vydavateľstvo September Agency. 
O albume.
Tento album, ktorý skupina nahrala počas dvoch rokov celý bez Petra "Ďuďa" Dudáka, obsahuje desať skladieb vrátane už do rádií úspešne uvedených singlov „Mesto stratilo dych“, „Možno si pamätáš“ a najnovší singel „Pomaranče z Kuby“. 
Primárnym autorom hudby a textov je Martin "Fefe" Žúži, jedným textom prispel Waldemar Švábenský. spoluautorom troch skladieb je aj basgitarista Tomáš "Yxo" Dohňanský a pri dvoch autorsky prispel aj nový gitarista kapely Hex, Laco Tvrdý. 
Na albume sa podieľajú hostia Ivan Tásler, Emma Drobná, Tamara Kramar, Laura Weng, Vec, Serenaders’s Sisters, Milan Cimfe a Katarína Žúžiová. Aranžmány pre orchester pomohol kapele upraviť Slávo Solovic, kontrabas nahral Martin Gašpar, klávesy Jakub Tvrdík a Tom Lobb. Juraj Bartoš nahrával trúbku.
Booklet albumu obsahuje fotografie, ktoré vytvoril Robert Viglasky. Obal albumu navrhol výtvarný umelec Erik Šille. 

</doc>
<doc id="695962" url="https://sk.wikipedia.org/wiki?curid=695962" title="Druhé delenie Poľska">
Druhé delenie Poľska

Druhé delenie Poľska z roku 1793 bolo druhým z troch delení (alebo čiastočných anexií), ktoré ukončili existenciu Republiky oboch národov (Rzeczpospolita) do roku 1795. Druhé delenie sa uskutočnilo v dôsledku poľsko-ruskej vojny z roku 1792 a Targovskej konfederácie z roku 1792 a bolo schválené jeho územnými príjemcami, Ruským impériom a Pruským kráľovstvom. Rozdelenie ratifikoval donútený poľský parlament (Sejm) v roku 1793 (pozri Grodenský Sejm) v rámci krátkodobého pokusu zabrániť nevyhnutnej úplnej anexii Poľska, tretiemu deleniu.
História.
V roku 1790 sa Rzeczypospolita na politickom fronte dostala do takého bezmocného stavu, že bola nútená uzavrieť spojenectvo so svojím nepriateľom, Pruskom. V roku 1790 bola podpísaná poľsko-pruská zmluva, ktorá dávala falošnú nádej, že Republika konečne našla spojenca, ktorý ho ochráni, kým sa bude reformovať. Májová ústava z roku 1791 uzákonila práva buržoázie, zaviedla oddelenie troch zložiek moci a odstránila zneužívanie Repninského snemu. Tieto reformy podnietili agresívne kroky zo strany susedov, ktorí sa obávali potenciálnej renesancie v krajine. Cisárovná Katarína II. bola nahnevaná; argumentujúc, že Poľsko sa stalo obeťou radikálneho jakobínstva, ktoré bolo v tom čase vo Francúzsku na vrchole, ruské vojská v roku 1792 vtrhli do krajiny.
Počas poľsko-ruskej vojny v roku 1792 na obranu ústavy bojovali poľské sily podporujúce ústavu proti armáde Ruského impéria, ktorú pozvala proruská aliancia poľských magnátov, známa ako Targowická konfederácia. Konzervatívna šľachta verila, že Rusi im pomôžu obnoviť ich slobody. Opustené pruskými spojencami, ťažko pokorené poľské prokonštitučné sily viedli pod vedením kniežaťa Józefa Poniatowského obrannú vojnu s určitým úspechom, ale ich najvyšší veliteľ, kráľ Stanislav II., im nariadil, aby svoje úsilie zanechali. Kráľ sa rozhodol pripojiť k Targovskej konfederácii, ako to požadovali Rusi.
Ruská invázia do Poľska mala cieľ zabezpečiť koniec poľských reforiem, bez otvoreného cieľa ďalšieho delenia (Poľsko považovalo za svoj protektorát a nevidelo veľkú potrebu odovzdávať kusy Poľska iným krajinám). Pruský kráľ Fridrich Viliam II. však tieto udalosti vnímal ako príležitosť na posilnenie svojej krajiny. Fridrich od Kataríny žiadal, aby za to, že sa jeho krajina vzdala Poľska ako blízkeho spojenca, za pruskú účasť vo vojne prvej koalície proti revolučnému Francúzsku, pretože Rusko podporovalo pruskú účasť a pretože Prusko nedávno utrpelo veľkú porážku v bitke pri Valmy, bolo Prusko odškodnené - najlepšie časťami poľského územia. Rusko sa čoskoro rozhodlo prijať pruskú ponuku. 
Zmluva o rozdelení.
Prusko podpísalo 23. januára 1793 zmluvu s Ruskom, v ktorej sa dohodlo, že poľské reformy budú zrušené a obe krajiny dostanú rozsiahle pásma územia Republiky oboch národov. Toho istého dňa ruské a pruské vojsko prevzalo kontrolu nad územiami, na ktoré si robili nárok, pričom ruské vojská už boli prítomné a pruské vojská sa stretli len s obmedzeným odporom. V roku 1793 poslanci Grodenského snemu, posledného snemu Republiky, za prítomnosti ruských vojsk súhlasili s ruskými a pruskými územnými požiadavkami. Grodniansky snem sa stal neslávne známym nielen ako posledný snem Republiky, ale aj preto, že jeho poslanci boli podplatení a donútení Rusmi (Rusko a Prusko chceli pre svoje požiadavky právnu sankciu zo strany Poľska).
Cárske Rusko anektovalo 250 000 km², zatiaľ čo Prusko získalo 58 000 km², pričom Rzeczpospolita stratila približne 307 000 km² a zmenšila sa na 215 000 km².
Dôsledky.
Targowickí konfederáti, ktorí neočakávali ďalšie delenie, a kráľ Stanislav August Poniatowski, ktorý sa k nim ku koncu pripojil, stratili prestíž a podporu. Na druhej strane reformátori získavali čoraz väčšiu podporu. V marci 1794 sa začalo Kościuszkovo povstanie. Porážka povstania v novembri toho istého roku vyústila do definitívneho tretieho delenia Poľska, ktoré ukončilo existenciu Rzeczpospolitej. 

</doc>
<doc id="695965" url="https://sk.wikipedia.org/wiki?curid=695965" title="Elżbieta Zawacka">
Elżbieta Zawacka



</doc>
<doc id="695966" url="https://sk.wikipedia.org/wiki?curid=695966" title="Rakytovec (vrch v Spišsko-gemerskom krase)">
Rakytovec (vrch v Spišsko-gemerskom krase)

Rakytovec () je vrch v Spišsko-gemerskom krase, krajinnom celku Slovenského rudohoria. Leží nad osadou Pusté Pole, približne severozápadne od Dobšinej. 
Poloha.
Nachádza sa v strednej časti Spišsko-gemerského krasu, v geomorfologickom podcelku Slovenský raj. Leží v Banskobystrickom kraji, v okrese Brezno a na katastrálnom území obce Telgárt. Najbližšími sídlami je západne situovaný Telgárt, severne sa nachádza Vernár, východne Dobšinská Ľadová Jaskyňa, Stratená a Dobšiná a južne Rejdová. Vrch je súčasťou Národného parku Slovenský raj.
Opis.
Rakytovec je vrch nad sedlom Besník na juhozápadnom okraji Slovenského raja. Severne sa nachádza Predná hoľa (), Prostredný vŕšok (), Popová () a Javorina (), východne Kopa (), Doštianky (), Honzovské (), Ondrejisko () a Borovniak (), južne Buchvald (), Stolica () a Trsteník () a západne Gregová (), Kráľova skala () a Kráľova hoľa (). Oblasť je súčasťou povodia rieky Hnilec, kde vodu odvádza Spišský potok. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít na úbočí je možné pozorovať okolité vrchy Spišsko-gemerského krasu, no tiež blízke Stolické vrchy a východnú časť Nízkych Tatier.
Prístup.
Na vrchol nevedie značená turistická trasa, no západným a severným úpätím prechádza zeleno značený chodník z lokality Dobšinská Ľadová Jaskyňa do sedla Besník. Tam smeruje aj červeno značená magistrála (Cesta hrdinov SNP), vedúca zo sedla Dobšinský kopec cez rázc. Pod Ondrejiskom.

</doc>
<doc id="695967" url="https://sk.wikipedia.org/wiki?curid=695967" title=".NET">
.NET

.NET ("dot net", predtým známy ako .NET Core), je voľná a open source platforma na vývoj softvéru pre Windows, Linux a macOS. Dá sa využiť aj na tvorbu aplikácií pre Android a iOS. Jej vývoj zastrešuje nezisková organizácia .NET Foundation a na jeho vývoji sa podieľajú dobrovoľní programátori (veľký počet je ale z Microsoftu). Jej zdrojový kód je voľne dostupný pod licenciou MIT.
.NET nahrádza starší .NET Framework od Microsoftu, ktorý bol dostupný iba pre platformy Windows. Má byť jeho moderným a výkonnejším nástupcom. Celá platforma pozostáva z viacerých dielov: Common Language Runtime (behové prostredie pre všetky .NET aplikácie), Roslyn kompilátor, dotnet rozhranie v príkazovom riadku, štandardné knižnice a podpora pre tri programovacie jazyky: C#, F# a Visual Basic. Existujú aj iné jazyky ktoré môžu používať platformu .NET, ale tie dnes nie sú priamo podporované autormi platformy.
História.
V Júni 2016 bol vydaný .NET Core, spolu s knižnicou na tvorbu webových aplikácii "ASP.NET Core" a knižnicou na prácu s objektami v databáze "Entity Framework Core". Všetky tri vo verzii 1.0. Tieto tri softvérové riešenia slúžili ako otvorená a viac výkonná alternatíva ku .NET Framework, ktorý bol v tom čase len pre platformy Windows a nemal otvorený zdrojový kód. Nasledovali ďalšie verzie a od verzie 5, sa ".NET Core" premenoval len na ".NET". Microsoft ohlásil, že .NET Framework už nebude dostávať nové aktualizácie s výnimkou opráv kritických bezpečnostných chýb. Microsoft odporúča nové projekty začínať na tejto novej platforme, .NET Framework je podporovaný len pre staré projekty, ktoré už na ňom fungujú.
Nová stabilná verzia platformy je vydaná približne raz ročne. Každá druhá verzia má predĺženú podporu ("long-term support"), ktorá zaručuje bezpečnostné opravy a podporu na 3 roky, namiesto štandardných 18 mesiacov.
Architektúra.
.NET pri kompilácii programu nevytvára strojový kód pre konkrétnu platformu. Namiesto toho, každý program napísaný v hociktorom z podporovaných jazykov, je pri spustení skompilovaný do medzijazyku ("intermediary language" alebo "IL"). Tento medzikód je potom spustený cez behové prostredie ktoré ho prekladá za chodu do strojového kódu pre konkrétnu platformu na ktorom program beží (takzvaná "just-in-time" kompilácia). Preto je na spustenie akéhokoľvek .NET programu, potrebné mať na počítači nainštalované toto behové prostredie (".NET Runtime").
.NET používa na správu pamäte garbage collection, takže behové prostredie samo uvoľňuje pamäť, ktorá sa uź nebude používať. Preto sa aj .NET kód nazýva "manažovaný" kód. Manažovaný kód sa ale môže pristupovať aj ku knižniciam, ktoré sú "nemanažované", teda rovno predkompilované pre konkrétnu platformu (napríklad napísané v jazyku C alebo C++). Tam ale .NET nevie zaručiť, že nedojde k chybám ktoré sa vyskytujú pri manuálnej práci s pamäťou.
Ekosystém.
Okrem samotnej .NET platformy, .NET Foundation vyvíja aj rôzne knižnice a vývojové rámce, ktoré pomáhajú s vývojom aplikácií:
.NET obsahuje aj správcu balíčkov "NuGet" ktorý umožňuje sťahovať otvorené knižnice pre .NET publikované hocikým.

</doc>
<doc id="695972" url="https://sk.wikipedia.org/wiki?curid=695972" title="TJ Slávia Ekonóm">
TJ Slávia Ekonóm



</doc>
<doc id="695975" url="https://sk.wikipedia.org/wiki?curid=695975" title="Rádio Topoľčany">
Rádio Topoľčany

Rádio Topoľčany je lokálne rádio v Okrese Topoľčany. Jeho prevádzkovateľom je od augusta 2020"Mediálna a kultúrna spoločnosť Topoľčany, s.r.o.." Rádio Topoľčany pokračuje v pôvodnej koncepcií po zaniknutom rádiu Yes. Generálnym riaditeľom rádia Topoľčany bol od obnovenia v roku 2020 Miroslav Bakura Dis. art., ktorého 1. marca 2024 nahradila na pozícií Mgr. Mária Priecinská.
Vysielanie.
Prvé vysielanie zaznamenalo rádio 15. augusta 2020 o 14:00, kedy sa v živom vstupe prihlásila primátorka mesta Topoľčany Alexandra Gieciová. Vysielanie v bežnom režime začalo od pondelku 17. augusta 2020.
Formát rádia je Hot AC s miernym prechodom do Gold AC. Rádio má pestrú cieľovú skupinu od 30 - 60 rokov, so stredným vzdelaním. Rádio disponuje množstvom relácií, v kombinácií s hudbou od 50. - 90. rokov po hudbu súčasnú. 
Rádio vysiela cez svoj vlastný vysielač, umiestnený na budove spoločnosti Decodom, spol s r.o. v Topoľčanoch.
Vysielač.
Vysielač pre rádio Topoľčany, sa nachádza umiestnený na budove spoločnosti Decodom, spol. s r.o. na ulici Pílska 7 v Topoľčanoch. S výkonom 250W pokrýva časť hornej Nitry v rozsahu Topoľčany - Partizánske - Bánovce nad Bebravou a časť mesta Nitra. 
Predchodca Rádio Yes.
Rádio Topoľčany nahradilo zaniknuté rádio Yes, ktoré ukončilo svoju činnosť na veľkú noc v roku 2020. Vedenie mesta Topoľčany, sa rozhodlo o odkúpení spoločnosti "BP Media, s.r.o. " rebrandingu rádia na nové mestské rádio. V pôvodom zázemí v pôvodným technologickým vybavením odštartovalo rádio Topoľčany svoju novú etapu. 
Nové štúdio.
9. februára 2023 boli otvorené nové priestory rádia Topoľčany. Rádio zmenilo svoju adresu, z pôvodných priestorov na Obchodnej ulici č.1 sa presťahovali na Námestie Ľudovíta Štúra č.2 do priestorov spoločenského domu. Krstným otcom rádia a aj nového štúdia sa stal Lukáš Adamec.

</doc>
<doc id="695977" url="https://sk.wikipedia.org/wiki?curid=695977" title="Bostonský maratón">
Bostonský maratón

Bostonský maratón je každoročný maratónsky pretek, ktorý organizuje niekoľko miest a obcí v širšom Bostone vo východnom Massachusetts v Spojených štátoch. Tradične sa koná na Patriots' Day, v tretí aprílový pondelok. Podujatie sa začalo v roku 1897 a bolo inšpirované úspechom prvej maratónskej súťaže na letných olympijských hrách v roku 1896. Bostonský maratón je najstarším každoročným maratónom na svete a patrí medzi najznámejšie cestné preteky na svete. Je to jeden zo šiestich World Marathon Majors. Jeho trasa vedie od Hopkintonu v južnom Middlesex County po Copley Square v Bostone.
Bostonská atletická asociácia (BAA) organizuje toto podujatie každoročne od roku 1897 vrátane „virtuálnej alternatívy“ po zrušení cestných pretekov v roku 2020 v dôsledku pandémie COVID-19. Preteky riadi DMSE Sports od roku 1988. Amatérski a profesionálni bežci z celého sveta súťažia na Bostonskom maratóne každý rok, aby sa zúčastnili na pretekoch v kopcovitom teréne Massachusetts a v rôznom počasí.
Podujatie každoročne priláka 500 000 divákov, čo z neho robí najsledovanejšie športové podujatie v Novom Anglicku. Počnúc len 15 účastníkmi v roku 1897, podujatie v súčasnosti priťahuje v priemere asi 30 000 registrovaných účastníkov každý rok, pričom v roku 2015 sa zúčastnilo 30 251 ľudí. Centennial Boston Marathon v roku 1996 vytvoril rekord ako najväčší svetový maratón s 38 708 účastníkmi, 36 748 štartujúcimi a 35 868, ktorý pretek dokončili.
Maratónu sa každoročne zúčastní mnoho celebrít, ktorých poslaním je hlavne vyzbierať peniaze pre rôzne charity a neziskové organizácie.
2013: Teroristický útok.
15. apríla 2013 prebiehal Bostonský maratón keď o 14:49 popoludní EDT (takmer tri hodiny po tom, ako víťaz preťal cieľovú čiaru), dve podomácky vyrobené bomby vybuchli na ulici Boylston, približne na posledných 200 metroch na konci trate. Preteky boli zastavené, mnohí z nich ich nemohli dokončiť. Zahynuli traja diváci a 264 bolo zranených. 27 ľudí museli previezť do nemocnice. Účastníci, ktorí dokončili aspoň polovicu trate a beh nedokončili kvôli výbuchu, dostali v roku 2014 automatický vstup. V roku 2015 bol Džochar Carnajev, jeden z páchateľov bombového útoku, uznaný vinným z 30 federálnych trestných činov v súvislosti s útokom a bol odsúdený na trest smrti. Jeho brat Tamerlan zomrel po prestrelke s políciou.
Podľa vyšetrovateľov FBI bol Džochar a jeho brat motivovaní extrémistickým presvedčením, ale „neboli spojení so žiadnou známou teroristickou skupinou“, namiesto toho sa naučili vyrábať výbušné zbrane z online magazínu vydávaného členmi al-Káidy v Jemene.
2014: Diskvalifikácia z pretekov žien.
Bizunesh Deba z Etiópie bola vyhlásená za víťazku Bostonského maratónu v roku 2014 po diskvalifikácii Keňanky Rity Jeptoovej z podujatia kvôli potvrdenému dopingu. Deba dobehla v čase 2:19:59 a stala sa rekordérkou trate. Jej výkon prekonal výkon Margaret Okayovej, ktorá v roku 2002 zabehla čas 2:20:43.
2020: Zrušenie kvôli COVID-19.
Kvôli pandémii COVID-19 bol Bostonský maratón v roku 2020 pôvodne preložený z 20. apríla na 14. septembra. Išlo o prvé odloženie vo viac ako 100-ročnej nepretržitej histórii podujatia.
28. mája 2020 bolo oznámené, že preložený maratónsky beh na 14. septembra bude zrušený. Starosta Bostonu Marty Walsh o rozhodnutí zrušiť preteky povedal: „Neexistuje spôsob, ako usporiadať tento zvyčajný formát pretekov bez toho, aby sa do tesnej blízkosti dostal veľký počet ľudí. Zatiaľ čo naším cieľom a nádejou bolo pokročiť v potlačovaní vírusu a ozdravení našej ekonomiky, takáto udalosť by nebola zodpovedná a ani realistická dňa 14. septembra alebo kedykoľvek v tomto roku.“
Bežcom bola vrátená plná suma štartovného. Organizátori neskôr predstavili „virtuálnu alternatívu“ v septembri 2020 ako 124. beh maratónu. Bolo to druhýkrát, čo bol formát maratónu upravený, prvýkrát to bolo v roku 1918, keď sa preteky zmenili z maratónu na vojenskú štafetu kvôli prvej svetovej vojne.
2021: Presunuté na október.
Dňa 28. októbra 2020 BAA oznámila, že ročník 2021 maratónu sa nebude konať v apríli; organizátori uviedli, že dúfajú, že podujatie zorganizujú neskôr v tomto roku, možno na jeseň. Koncom januára 2021 organizátori oznámili 11. október ako dátum pre maratón, pod podmienkou, že úrady povolia v tomto období Massachusetts cestné preteky. V marci organizátori oznámili, že počet bežcov bude obmedzený na 20 000. Preteky budú štvrtým z piatich World Marathon Majors, ktoré sa budú konať v roku 2021; všetky udalosti v sérii prebiehajú v priebehu šiestich týždňov od konca septembra do začiatku novembra. V roku 2021 BAA ponúkla aj virtuálnu alternatívu k osobným pretekom, ktoré sa dajú absolvovať kedykoľvek medzi 8. a 10. októbrom.
Kvalifikácia.
Bostonský maratón je otvorený pre bežcov vo veku 18 a viac rokov z akejkoľvek krajiny, ale musia spĺňať určité kvalifikačné štandardy. Aby sa bežec kvalifikoval, musí najskôr absolvovať štandardnú maratónsku trať certifikovanú národným riadiacim orgánom pridruženým k World Athletics v určitom časovom období pred dátumom požadovaného Bostonského maratónu (zvyčajne približne 18 mesiacov pred).
V 80-tych a 90-tych rokoch sa členstvo v USA Track &amp; Field vyžadovalo od všetkých bežcov, ale táto požiadavka bola zrušená.
Kvalifikačné štandardy pre preteky v roku 2013 boli sprísnené 15. februára 2011 o päť minút v každej vekovej skupine pre maratóny zabehnuté po 23. septembri 2011. Potenciálni bežci vo veku 18 – 34 rokov musia zabehnúť čas maximálne 3:00:00 (3 hodiny) v prípade mužov alebo 3:30:00 (3 hodiny 30 minút) v prípade žien; kvalifikačný čas sa s pribúdajúcim vekom upravuje smerom nahor. Okrem toho bola úplne odstránená 59-sekundová ochranná lehota na kvalifikačné časy; napríklad 40- až 44-ročný muž sa už nekvalifikuje s časom 3:10:01. Pre mnohých maratóncov je kvalifikácia do Bostonu (na „BQ“) cieľom a úspechom sama osebe.
Výnimku z kvalifikačných časov majú bežci, ktorí dostávajú vstupenky ako partneri. Približne jedna pätina miest na maratóne je každoročne vyhradená pre charitatívne organizácie, sponzorov, predajcov, držiteľov licencií, konzultantov, miestnych úradníkov, miestne bežecké kluby a obchodníkov. V roku 2010 dostalo vstupenku ako partner približne 5 470 ďalších bežcov, vrátane 2 515 charitatívnych bežcov. Maratón v súčasnosti prideľuje miesta dvom desiatkam charitatívnych organizácií, od ktorých sa očakáva, že vyzbierajú viac ako 10 miliónov dolárov ročne. V roku 2017 charitatívni bežci vyzbierali 34,2 milióna dolárov pre viac ako 200 neziskových organizácií. Oficiálny charitatívny program Bostonskej atletickej asociácie vyzbieral 17,96 milióna dolárov, neziskový program Johna Hancocka vyzbieral 12,3 milióna dolárov a posledných 3,97 milióna dolárov vyzbierali ďalší kvalifikovaní a pozvaní bežci.
18. októbra 2010 bolo 20 000 miest vyhradených pre kvalifikantov zaplnených za rekordných osem hodín a tri minúty. Rýchlosť registrácie prinútila BAA zmeniť svoje kvalifikačné štandardy pre maratón 2013 a nasledujúce ročníky. Okrem zníženia kvalifikačných časov zmena zahŕňa postupný proces podávania žiadostí, ktorý dáva prednosť rýchlejším bežcom.
27. septembra 2018 BAA oznámila, že znižuje kvalifikačné časy na maratón 2020 o ďalších päť minút, pričom muži vo vekovej skupine 18-34 musia zabehnúť čas 3:00:00 (3 hodiny), alebo menej a bežkyne vo vekovej skupine 18-34 musia zabehnúť čas 3:30:00 (3 hodiny, 30 minút) alebo menej, aby sa kvalifikovali.
Deň pretekov.
Preteky sa tradične konajú na Patriots' Day, štátny sviatok v Massachusetts, a až do roku 1969 to bolo každý 19. apríl, podľa toho, ktorý deň v týždni pripadol. Od roku 1969 do roku 2019 sa sviatok oslavoval tretí pondelok v apríli, a preto bol dátum maratónu zodpovedajúcim spôsobom stanovený na tento pondelok, ktorý miestni obyvatelia často označujú ako „maratónsky pondelok“.
Čas začiatku maratónu.
Do roku 2005 sa preteky začínali na poludnie (preteky invalidných vozíkov o 11:25 ráno a elitné ženy o 11:31, na oficiálnej štartovacej čiare v Hopkintone v Massachusetts. V roku 2006 sa v pretekoch používal striedavý „vlnový štart“, kde vrcholovo nasadení bežci (elitná skupina mužov) a prvá várka až 10 000 bežcov štartovali na poludnie, pričom druhá skupina odštartovala o 12:30. V nasledujúcom roku boli štartovacie časy pretekov posunuté nahor, čo umožnilo bežcom využiť nižšie teploty a umožnilo skoršie opätovné otvorenie ciest. Maratón neskôr pridal tretiu a štvrtú vlnu, aby pomohol ešte viac popohnať bežcov a znížiť preťaženie.
"Začiatočné časy pre rok 2019 boli":
Diváci.
S približne 500 000 divákmi je Bostonský maratón najsledovanejším športovým podujatím v Novom Anglicku. V roku 2011 získalo novinársku akreditáciu asi 1 000 členov z viac ako 100 médií.
Po celú vzdialenosť pretekov tisíce ľudí lemujú strany trate, aby povzbudili bežcov a poskytli bežcom bezplatnú vodu a občerstvenie.

</doc>
<doc id="695979" url="https://sk.wikipedia.org/wiki?curid=695979" title="Vladimír Pirošík">
Vladimír Pirošík

Vladimír Pirošík (* 25. august 1926 – † 1998) bol slovenský a československý politik Komunistickej strany Slovenska (KSS), vedúci tajomník strany v Stredoslovenskom kraji a poslanec Snemovne ľudu Federálneho zhromaždenia za normalizácie.
Biografia.
Členom komunistickej strany bol od roku 1945. V roku 1963 absolvoval stranícku školu ÚV KSSZ v Moskve. Funkcionársku dráhu začal na pozícii úradníka a potom riaditeľa Okresnej lesnej správy v Žiline v rokoch 19471955. V rokoch 19551958 bol predsedom okresného národného výboru (ONV) v Žiline, v rokoch 19581960 vedúcim tajomníkom Okresného výboru KSS v Žiline, v rokoch 19681969 tajomníkom a od januára roku 1969 vedúcim tajomníkom Krajského výboru KSS pre roku 1971 a 1976). V rokoch 19691971 bol zároveň členom sekretariátu Ústredného výboru Komunistickej strany Slovenska (ÚV KSS) a od roku 1969 aj predsedom Krajského výboru Národného frontu pre Stredoslovenský kraj. V roku 1973 získal Rad Víťazného februára, v roku 1976 Rad práce.
V rokoch 19681989 sa uvádza ako účastník zasadnutia ÚV KSS. Zastával aj stranícke posty na celoštátnej úrovni. 28. januáru 1970 bol kooptovaný za člena Ústredného výboru Komunistickej strany Československa. Vo funkcii ho potvrdil XIV. zjazd KSČ, XV. zjazd KSČ, XVI. zjazd KSČ a XVII. zjazd KSČ.
Vo voľbách roku 1971 zasadol do Snemovne ľudu (volebný obvod č. 164 – Banská Bystrica, Stredoslovenský kraj) Federálneho zhromaždenia. Mandát obhájil vo voľbách roku 1976 (obvod Banská Bystrica), voľbách roku 1981 (Banská Bystrica) a voľbách roku 1986 (obvod Banská Bystrica). Vo Federálnom zhromaždení zotrval do januára 1990, kedy rezignoval v rámci procesu kooptácie nových poslancov ako dôsledku nežnej revolúcii.

</doc>
<doc id="695981" url="https://sk.wikipedia.org/wiki?curid=695981" title="Príbeh (Dežo Ursiny)">
Príbeh (Dežo Ursiny)

Príbeh je dvanásty štúdiový album slovenského artrockového skladateľa a speváka Deža Ursinyho. V roku 1994 ho vydalo hudobné vydavateľstvo BMG Ariola. Album s Dežom nahrala skupina Provisorium, ktorú Ursíny zostavil z hudobníkov: Jaro Filip (klávesy), Andrej Šeban (gitary), Oskar Rózsa (basgitara), Emil Frátrik (bicie), Dana Freiová (klavír), drevené dychové hudobné nástroje nahrali František Kop a Juraj Bartoš nahral trúbku. Hudbu na album zložil Dežo Ursíny, autorom textov je básnik Ivan Štrpka.

</doc>
<doc id="695987" url="https://sk.wikipedia.org/wiki?curid=695987" title="Tretie delenie Poľska">
Tretie delenie Poľska

Tretie delenie Poľska (1795) - posledné z troch delení Poľska, ktoré sa uskutočnilo na konci 18. storočia a dovŕšilo agresiu susedných krajín voči Republike oboch národov (Rzeczpospolita).
Už počas Kościuszkovho povstania 11. júla 1794 pruský poslanec v Petrohrade Leopold Heinrich von der Goltz vo svojej správe napísal, že celé Rusko požaduje rozdelenie Poľska a vymazanie názvu Poľsko.
Delenie teda bolo priamym dôsledkom povstania a 24. októbra 1795, sa monarchovia Ruska, Pruska a Rakúska vzájomne dohodli na zmluve, podľa ktorej uskutočnili konečné, úplné, tretie delenie Poľska. 
Priebeh.
Po prvom delení Poľska v roku 1772 kráľ Stanislav II. v snahe posilniť značne oslabenú Republiku oboch národov zaviedol sériu reforiem na posilnenie poľskej armády, politického systému, hospodárstva a spoločnosti. Tieto reformy vyvrcholili prijatím májovej ústavy v roku 1791. Okrem toho kráľ Stanislav v snahe posilniť medzinárodné postavenie Poľska podpísal v roku 1790 poľsko-pruský pakt, ktorým prenechal ďalšie územia Prusku výmenou za vojenské spojenectvo. Rusko, rozhnevané tým, čo sa považovalo za nebezpečné reformy v jakobínskom štýle, v roku 1792 napadlo Poľsko a začalo vojnu na obranu ústavy. Poľsko, opustené pruskými spojencami a zradené poľskými šľachticmi, ktorí si želali obnoviť výsady, o ktoré prišli v rámci májovej ústavy, bolo v roku 1793 nútené podpísať druhé delenie, ktoré prenechalo susedným mocnostiam ďalšie územia.
Rozhorčené ďalším ponížením Poľska zo strany jeho susedov a zradou poľskej šľachty, a taktiež povzbudené Francúzskou revolúciou prebiehajúcou vo Francúzsku sa poľské masy rýchlo obrátili proti okupačným silám Pruska a Ruska. Po sérii celonárodných nepokojov sa 24. marca 1794 poľský vlastenec Tadeusz Kościuszko ujal velenia poľských ozbrojených síl a vyhlásil celonárodné povstanie proti zahraničným okupantom Poľska, čím sa začalo Kościuszkovo povstanie. Katarína II. a Fridrich Viliam II. rýchlo zareagovali a napriek počiatočným úspechom Kościuszkových síl bolo povstanie do novembra 1794 potlačené.
Delenie.
Zástupcovia Rakúska, Pruska a Ruska sa stretli 24. októbra 1795, aby zrušili Republiku oboch národov, a 26. januára 1797 podpísali tri víťazné mocnosti zmluvu o rozdelení regiónu. Habsburská monarchia tak získala západný Halič a južné Mazovska s približne 1,2 milióna obyvateľov, Prusko dostalo Podlahovsko, zvyšok Mazovska a Varšavu s 1 miliónom obyvateľov a Rusko získalo zvyšné územie vrátane Vilniusu a 1,2 milióna obyvateľov. Na rozdiel od predchádzajúcich delení sa na zmluve nepodieľal žiadny poľský zástupca. Habsburgovci, Rusko a Prusko prinútili kráľa Stanislava abdikovať a odísť do Petrohradu, kde v roku 1798 zomrel ako trofejný väzeň Kataríny II. Víťazi tiež súhlasili s vymazaním názvu krajiny.
Dôsledky.
Tretie delenie Poľska (Republiky oboch národov) ukončilo existenciu nezávislého poľského a litovského štátu na ďalších 123 rokov. Bezprostredne po treťom delení prinútili okupačné mocnosti mnohých poľských politikov, intelektuálov a revolucionárov emigrovať do Európy, čo sa neskôr označilo ako veľká emigrácia. Títo poľskí nacionalisti sa zúčastnili na povstaniach proti Rakúsku, Prusku a Rusku v bývalých poľských krajinách a mnohí z nich neskôr slúžili Francúzsku ako súčasť Napoleonových armád. Okrem toho poľskí básnici a umelci urobili z túžby po národnej slobode charakteristický znak poľského romantického hnutia. Poľsko nakrátko získalo čiastočnú autonómiu v roku 1807, keď Napoleon vytvoril Varšavské vojvodstvo, ale tá sa fakticky skončila Viedenským kongresom v roku 1815. Kongres vytvoril Poľské kráľovstvo, niekedy nazývané Kongresové Poľsko, ako ruský bábkový štát. Aj ten však zanikol po poľskom povstaní v roku 1831, keď Rusko rozpustilo Kongresové kráľovstvo a uplatnilo viaceré trestné opatrenia voči poľskému obyvateľstvu. V roku 1867 sa Poľsko stalo oficiálnou súčasťou Ruského impéria a nie bábkovým štátom. Poľsko získalo úplnú nezávislosť až po skončení prvej svetovej vojny.

</doc>
<doc id="695988" url="https://sk.wikipedia.org/wiki?curid=695988" title="Petra Polnišová">
Petra Polnišová



</doc>
<doc id="695991" url="https://sk.wikipedia.org/wiki?curid=695991" title="Timagoras z Chalkidy">
Timagoras z Chalkidy

Timagoras () bol grécky maliar a básnik v 5. storočí pred Kr.
Timagoras, grécky maliar a básnik, pochádzal z eubójskej Chalkidy. Správu o ňom zanechal jedine Plínius, ktorý zaznamenal, že v čase, keď Timagoras pôsobil, boli v Korinte a Delfách zavedené súťaže v maľovaní a že pri prvej príležitosti na Pýtických hrách zvíťazil nad Panainom, o čom zložil vlastnú oslavnú báseň (Plínius tu však uviedol aj to, že sa kroniky o tom nepochybne mýlia). Muselo sa to odohrať krátko po polovici 5. stor. pred Kr., a to za pôsobenia Panaina (po období 83. olympiády (448 – 445 pred Kr.), ako to uvádza v inej pasáži Plínius.

</doc>
<doc id="695993" url="https://sk.wikipedia.org/wiki?curid=695993" title="Samuel Kňažko">
Samuel Kňažko

Samuel Kňažko (* 7. august 2002, Trenčín) je slovenský hokejový obranca, ktorý hrá za HC Vítkovice v českej extralige. V roku 2022 reprezentoval Slovensko na zimných olympijských hrách v Pekingu, kde získal s hokejovou reprezentáciou bronzovú medailu. Krátkodobo pôsobil v NHL v tíme Columbus Blue Jackets.
Klubová kariéra.
S hokejom začínal v Dubnici, v školských rokoch prestúpil do Dukly Trenčín, za ktorú nastupoval v mládežníckych kategóriach. Od sezóny 2018-19 pôsobil vo Fínsku, pripojil sa k mládežníckemu tímu TPS Turku. V najvyššej fínskej hokejovej súťaži určenej hráčom do 20 rokov nastupoval až do sezóny 2021-22.
V roku 2021 debutoval v Liige. Medzi dospelými napokon odohral jediný zápas, pretože sa v priebehu ročníka rozhodol prestúpiť do juniorského klubu Seattle Thunderbirds pôsobiacom vo WHL.
V sezóne 2022-23 sa pripojil k tímu Columbus Blue Jackets, ktorý ho draftoval. Väčšinu ročníka strávil v AHL, v rezervnom tíme Cleveland Monsters naskočil do 50 stretnutí, v ktorých vsietil jeden gól a na ďalších 20 prihrával. V NHL debutoval v závere základnej časti v zápase proti Pittsburghu Penguins. Druhý štart pridal v úplne poslednom zápase sezóny proti Buffalu Sabres. Na ľade strávil takmer 22 minút a bol druhým najvyťaženejším obrancom Blue Jackets.
Medzi rokmi 2023-25 pôsobil výlučne v AHL. Od sezóny 2025-26 pôsobí v českej extralige.
Reprezentačná kariéra.
Kňažko obliekol národný dres na podujatiach všetkých vekových kategórií. Na turnaji hráčov do 18 rokov štartoval v rokoch 2018 a 2019. Na šampionáte hokejistov do 20 rokov si zahral v rokoch 2020 a 2021, pričom pri druhej účasti viedol národné mužstvo ako kapitán.
Na majstrovstvách sveta mužov štartoval prvýkrát už ako 18-ročný v roku 2021. Na MS v hokeji štartoval aj v rokoch 2023 a 2025.V roku 2022 bol členom olympijského mužstva, ktorému pomohol k zisku bronzových medailí.

</doc>
<doc id="695995" url="https://sk.wikipedia.org/wiki?curid=695995" title="Miloš Kelemen">
Miloš Kelemen

Miloš Kelemen (* 6. júl 1999, Lučenec) je slovenský hokejový útočník, aktuálne hráč tímu HC Dynamo Pardubice v českej extralige. Ako člen slovenskej hokejovej reprezentácie vybojoval bronzovú medailu na zimných olympijských hrách v Pekingu v roku 2022. V minulosti pôsobil aj v NHL, hral za klub Arizona Coyotes.
Klubová kariéra.
Kelemen je odchovanec lučeneckého hokeja, následne prestúpil do Zvolena, kde za miestny klub debutoval v extralige v sezóne 2016-17. V júli 2018 sa dohodol na zmluve so Slovanom Bratislava, ktorý v tej dobe pôsobil v KHL. V nadnárodnej lige ale napokon odohral iba dve stretnutia a ročník dohrával na hosťovaní vo Zvolene.
Vo Zvolene pôsobil až do sezóny 2020-21, ktorá bola prelomovou. V základnej časti nastúpil k 45 zápasom, v ktorých zapísal 38 bodov za 19 gólov a rovnaký počet asistencií. V play-off pridal ďalších 11 štartov, v ktorých sa šesťkrát gólovo presadil a výrazne sa podieľal na zisku ligového titulu.
Po vydarenej sezóne nasledoval presun do Mladej Boleslavi. V českej extralige odohral 44 zápasov s bilanciou päť gólov a trinásť asistencií. V play-off výkony vystupňoval, v štrnástich dueloch skóroval hneď deväťkrát a celkovo pozbieral 12 bodov. Po sezóne bol vyhlásený za najlepšieho nováčika súťaže.
Vďaka dominantným výkonom v Česku upútal pozornosť skautov zo zahraničia. V máji 2022 sa dohodol na vstupnom dvojročnom kontrakte s Arizonou Coyotes.
Pred sezónou 2022-23 sa prvýkrát v kariére presunul do zámoria. Ročník odohral prevažne v AHL, kde nastupoval za Tucson Roadrunners. V 59 zápasoch zapísal 30 bodov. V najlepšej hokejovej lige sveta debutoval v januári 2023 proti Anaheimu Ducks. Svoj prvý gól v NHL strelil do siete San Jose Sharks. Celkovo odohral v NHL 14 zápasov, v ktorých jedenkrát bodoval.
Ročník 2023-24 taktiež rozdelil medzi AHL a NHL, pričom väčšej zápasovej porcie sa dočkal v nižšej súťaži. V NHL naskočil k desiatim stretnutiam, v ktorých zapísal jednu asistenciu.
Reprezentačná kariéra.
Štartoval na majstrovstvách sveta hráčov do 20 rokov dvakrát, v rokoch 2018 a 2019.
Medzi seniormi sa prvý raz predstavil na šampionáte v lotyšskej Rige v roku 2021. V roku 2022 bol súčasťou olympijského tímu, ktorý vybojoval bronzové medaily. Na MS štartoval druhý raz v roku 2023 a svoju účasť prisľúbil aj v roku 2024.

</doc>
<doc id="696019" url="https://sk.wikipedia.org/wiki?curid=696019" title="Kopa (vrch v Spišsko-gemerskom krase)">
Kopa (vrch v Spišsko-gemerskom krase)

Kopa () je vrch v Spišsko-gemerskom krase, krajinnom celku Slovenského rudohoria. Leží nad Dobšinskou Ľadovou Jaskyňou, približne severozápadne od Dobšinej.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Vernár. Najbližšími sídlami sú východne situovaná osada Dobšinská Ľadová Jaskyňa, Stratená a Dedinky, severne ležiaci Vernár, západne Telgárt, južne Rejdová a juhovýchodne Dobšiná. Vrch je súčasťou Národného parku Slovenský raj.
Opis.
Kopa vystupuje nad údolie Hnilca v centrálnej časti Slovenského raja. Severným smerom sa nachádza Popová (), Barbolica (), Javorina () a Kopanec (), východným Vahan (), Štrbáková (), Doštianky () a Duča (), južným Čierna hora (), Honzovské (), Ondrejisko (), Borovniak () a Trsteník () a západným Rakytovec (), Gregová (), Kráľova skala () a Kráľova hoľa (). Masív patrí do povodia rieky Hnilec, ktorá preteká južným úpätím. Údolím vedie tiež cesta I/67 a železničná trať Červená Skala – Margecany. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s riedkou vegetáciou je možné pozorovať okolité vrchy Spišsko-gemerského krasu a údolie Hnilca, no tiež Volovské vrchy, Stolické vrchy a východnú časť Nízkych Tatier.
Prístup.
Na vrchol nevedie značený turistický chodník, preto prístup je možný iba lesnými cestami a chodníkmi z blízkej osady Dobšinská Ľadová Jaskyňa.

</doc>
<doc id="696023" url="https://sk.wikipedia.org/wiki?curid=696023" title="Bernardín zo Sieny">
Bernardín zo Sieny

Svätý Bernardín zo Sieny, OFM (iné mená: Bernardín Sienský, Bernard zo Sienny alebo Bernard Sienský, * 8. september 1380, Massa Marittima† 20. máj 1444, Aquila, dnešné Taliansko) bol taliansky kňaz a františkánsky misionársky kazateľ v Taliansku. Bol systematizátorom scholastickej ekonómie.
Jeho kázanie, pálenie kníh a jeho „ohne márnosti“ z neho spravili (ne)slávnu osobu už počas jeho života, pretože boli často namierené proti čarodejníctvu, hazardu, zabíjaniu detí, čarodejníctvu, homosexuálom, Židom, rómskym „Cigánom“, úžere a pod. Rozvinul ekonómiu zo scholastického prístupu. Za snahy o oživenie katolicizmu v krajine v 15. storočí bol Bernardín neskôr kanonizovaný Katolíckou cirkvou ako svätý s titulom „apoštol Talianska“.
Hagiografie.
Dve hagiografie o Bernardínovi zo Sieny napísali dvaja jeho priatelia. Prvým bol Barnaba Sienský, ktorý ju spísal v roku, keď Bernardín umrel. Druhé dielo je od humanistu Maffea Vegia. Ďalší dôležitý biografický prameň pochádza od sienského diplomata Leonarda Benvoglientiho, ktorý bol tiež Bernardínovým osobným známym. Historik Franco Mormando poznamenáva, že „prvé diela, ktoré boli vydané o Bernardínovi hneď po jeho smrti v roku 1444, boli biografické: do roku 1480 už existovalo viac ako tucet písomných správ o živote kazateľa“.
Život.
Skorý život a vstup do kláštora.
Bernardín sa narodil 8. septembra 1380 šľachtickej rodine Albizzeschi v Massa Marittima v Toskánsku v Svätej ríši rímskej. Išlo o mesto v regióne Siena, ktorého guvernérom bol jeho otec Albertollo degli Albizzeschi. V šiestich rokoch Bernardín osirel a vychovávala ho zbožná teta. V roku 1397, po štúdiu občianskeho a kánonického práva, z ktorého dosiahol cirkevný licenciát, vstúpil do Bratstva Panny Márie pri nemocnici Santa Maria della Scala. Keď v tom istom roku Sienu zasiahol mor, Bernardín slúžil nakazeným a za pomoci desiatich spoločníkov prevzal na štyri mesiace celú starostlivosť o túto nemocnicu. Bernardín unikol moru, ale bol taký vyčerpaný, že ho horúčka obmedzila na niekoľko mesiacov.
Po dlhšom rozhodovaní vstúpil v roku 1402 do Observantskej vetvy Rádu menších bratov (františkánov), pričom prísne dodržiaval Františkovu regulu. Uvažoval aj o vstupe ku augustiánom. O rok neskôr zložil Bernardín rehoľné sľuby a bol vysvätený za kňaza v roku 1404. Nasledujúci rok bol poverený ako kazateľ. Bernardín sa po vstupe do kláštora venoval hlavne štúdiám teologických spisov, zvlášť od mystikov a askétov.
Kazateľská činnosť.
Štýl kázania.
Pred Bernardínom väčšina kazateľov buď prečítala pripravený prejav, alebo predniesla rétorickú reč. Bernardín namiesto toho, aby zostal v klauzúre a kázal len počas liturgie, sa rozhodol kázať priamo verejnosti. Viac ako 30 rokov putoval po celom Taliansku a kázal. Zohral tak veľkú úlohu v náboženskom prebudení na začiatku pätnásteho storočia, pretože krajina bola nábožensky ľahostajná a nemravná. Hoci mal slabý a chrapľavý hlas, považuje sa za jedného z najväčších kazateľov svojej doby. Jeho štýl bol jednoduchý, ľahko uchopiteľný a plný symbolov a obrazov. Cynthia Polecritti vo svojej biografii Bernardina poznamenáva, že texty jeho kázní „sú uznávanými majstrovskými dielami hovorovej taliančiny“. Bol elegantným a podmanivým kazateľom a jeho používanie populárnych prirovnaní a kreatívneho jazyka prilákalo veľké davy ľudí, aby si vypočuli jeho úvahy. Pozvánky často posielali skôr civilné úrady ako cirkevné, pretože mestá niekedy zarábali na davoch, ktoré si ho prišli vypočuť.
Na rozdiel od mnohých svojich súčasníkov si Bernardín nevyberal námety z každodennej liturgie, ale z bežného života obyvateľov Sieny. Volil skôr biblické témy, aby sa zameral na bezprostredné záujmy svojho publika. Takto si veľmi rýchlo získal ich pozornosť. Väčšinu poslucháčov tvorili ženy. Veľkosť davu sa menila podľa dňa, času a témy kázne. Polecritti poznamenáva, že predmet jeho kázní prezrádza veľa o súčasnom kontexte Talianska 15. storočia. Svoju najslávnejšiu kázeň predniesol v roku 1425 v Perugii, kde sa dodnes nachádza kazateľna, z ktorej kázal. 
Bernardín cestoval z miesta na miesto a nezostal nikde dlhšie ako niekoľko týždňov. Všetky cesty uskutočnil pešo. V mestách boli davy zhromaždené, aby ho počuli, niekedy také veľké, že bolo potrebné postaviť na trhovisku dočasnú kazateľnicu.
Podobne ako Vincent Ferrer kázal zvyčajne na úsvite. Kázne často trvali tri alebo štyri hodiny. V roku 1424 bol Bernardín pozvaný do Ferrary, kde kázal proti prebytku luxusu a neskromného oblečenia. V Bologni sa vyslovil proti hazardu, čo vyvolalo veľkú nespokojnosť výrobcov a predajcov kariet. Po návrate do Sieny v apríli 1425 tam kázal 50 po sebe nasledujúcich dní. Jeho úspech bol vraj pozoruhodný. Na miestach jeho kázania sa konali tzv. „vatry márnosti“, do ktorých ľudia hádzali zrkadlá, topánky na vysokom podpätku, voňavky, pramene umelých vlasov, karty, kocky, šachy a iné zbytočnosti podľa Bernardína. Tento kazateľ vyzýval svojich poslucháčov, aby sa zdržiavali rúhania, neslušných rozhovorov, hazardných hier a aby svätili sviatky.
V roku 1427 bol Bernardín povolaný do Sieny, aby zmiernil spory medzi miestnymi politickými frakciami guelfov (ľudová strana naklonená pápežom) a gibelínov (prívrženci nemeckých cisárov). Po príchode sa však rozhodol radšej kázať ako byť sudcom. Keď hovoril proti frakciám a vendetám, bol netypicky taktný. Pre Policrettiho to naznačuje, že situácia sa mohla stať násilnou pri najmenšej provokácii.
O ženách.
Historik Franco Mormando poznamenáva, že v dvadsiatich veľkých zväzkoch zachovaných Bernardínových tlačených diel sa svätec veľa venuje ženám v rôznych životných situáciách. Avšak na konci svojej štúdie Mormando uzatvára: „...napriek svojim úprimným chvíľam väčšej empatie so ženami Bernardín ukazuje, že prevzal podobný postoj k ženám, ako sa nachádza v spisoch o ženách od Trecenta a Quattrocenta. [...] Aj keď s ňou Bernardín súcitil a prial si, aby domáca a spoločenská “klietka„ pre ženy bola čo najpohodlnejšia a najhumánnejšia, chcel stále, aby žena zostala pod ochranou otca, brata, manžela alebo farára.“
Vzorom pre ženy má byť podľa Bernardína Panna Mária. Dievčatám odporučil, aby sa nikdy nerozprávali s mužom, pokiaľ nie je prítomný jeden z ich rodičov. V jednej kázni Bernardín varuje ženy, aby si nevzali mužov, ktorí sa viac starajú o jej veno ako o ne. Pri jednej príležitosti požiadal matky, aby prišli do kostola so svojimi dcérami osamote, aby im úprimne porozprával o sexuálnom zneužívaní v manželstve. Vyjadril sa tiež proti zatváraniu neposlušných dievčat do kláštorov. Svätého Jozefa predstavil ako príklad pre mužov, pričom zdôrazňoval Máriinu poslušnosť voči manželovi.
O sodomii a homosexualite.
Bernardín často hovoril o sodomii (predovšetkým zameranej na homosexuálnych mužov), pričom poukazoval na povesť Talianov za ich vlastnými hranicami. Kazateľ odsúdil zvlášť florentskú zhovievavosť voči mužom, ktorí majú pohlavný styk s mužmi.Vo Verone Bernardín súhlasne pripomenul poslucháčom, že istý muž bol rozštvrtený a jeho končatiny viseli z mestských brán kvôli homosexuálnemu styku. V Janove boli muži pravidelne upaľovaní, ak boli uznaní vinnými zo sodomie. V Benátkach bol istý sodomista priviazaný k stĺpu spolu so sudom smoly a drevín a zapálený. Bernardín radil obyvateľom Sieny, aby robili to isté. V roku 1424 venoval tejto téme tri po sebe idúce kázne vo Florencii. V priebehu pôstnej kázne v Santa Croce svojich poslucháčov napomenul:
Bernardín v Siene v roku 1425 a potom o dva roky neskôr mal celú kázeň proti sodomii, vrátane homosexuality. Spájal to priamo s obavami z vyľudňovania: „Nechápete, že [sodomia] je dôvodom, prečo ste za posledných dvadsaťpäť rokov stratili polovicu svojej populácie.“ Bernardín pripisoval všetko nepredvídateľné alebo katastrofálne v ľudskej skúsenosti (povodne či mor) práve sodomii. Tú považoval aj za hlavný zdroj úbytku miestnej populácie. Po jednej z jeho kázní v Siene sa ho štyria „nahnevaní sodomisti“ pokúsili zbiť palicami.
Súd v Ríme.
Bernardín, ktorý bol známy najmä svojou oddanosťou k "Svätému menu Ježiš", ktoré sa predtým spájalo s Jánom z Vercelli a dominikánskym rádom, skomponoval symbol. Išlo o prvé tri písmená mena Ježiš v gréčtine (IHS). Písmená v gotickom štýle boli umiestnené na slnku so šľahajúcimi plameňmi. Toto malo ujednotiť bojujúcich guelfov a gibelínov. Pobožnosť sa rozšírila a symbol sa začal objavovať v kostoloch, domoch a verejných budovách. Oponenti to považovali za nebezpečnú inováciu.
V roku 1426 bol Bernardín povolaný do Ríma, aby sa postavil pred súd pre obvinenia z herézy. Tá spočívala v propagácii svojej oddanosti atribútu Svätého mena Ježiš, ktorú žalobcovia označovali ako podozrivé novoty. Svoj názor vyjadrili teológovia vrátane Pavla z Benátok. Bernardín bol uznaný nevinným. Práve naopak, zapôsobil na pápeža Martina V. natoľko, že ho Martin V. požiadal, aby kázal v Ríme. Bernardín tak prednášal svoje kázne každý deň počas 80 dní. Jeho horlivosť bola taká veľká, že predtým, než začal hovoriť, si pripravil až štyri návrhy kázne. V tom istom roku mu bolo ponúknuté biskupstvo v Siene, ale odmietol ho, aby si zachoval svoje kláštorné a evanjelizačné aktivity. V roku 1431 cestoval po Toskánsku, Lombardii, Romagni a Ancone. Následne sa vrátil do Sieny, aby zabránil vojne proti Florencii. V roku 1431 tiež odmietol biskupstvo vo Ferrare a v roku 1435 biskupstvo v Urbine.
Ján Kapistránsky bol Bernardínovým žiakom a priateľom a Jakub z Marches bol v týchto rokoch jeho učeníkom. Kardináli naliehali na pápeža Martina V. aj na jeho nástupcu Eugena IV., aby Bernardína odsúdili, no obaja ho takmer okamžite oslobodili. Oslobodením sa skončil aj proces na Florentskom koncile.
Cisár Svätej ríše rímskej Žigmund požiadal Bernardína o radu a príhovor. Bernardín ho v roku 1433 sprevádzal do Ríma na jeho korunováciu.
Generálny vikár františkánov.
Čoskoro nato sa Bernardín opäť stiahol do Serracaprioly, aby napísal ďalšiu sériu kázní. V roku 1436 pokračoval vo svojich misijných prácach, ale bol nútený ich opustiť, keď sa v roku 1438 stal generálnym vikárom observantskej vetvy františkánov v Taliansku.
Bernardín pracoval na posilnení pozície observantov od začiatku svojho náboženského života, hoci v skutočnosti nebol jeho zakladateľom (pôvod observantov možno vystopovať do polovice 14. storočia). Napriek tomu sa Bernardín stal pre observantov tým, čím bol svätý Bernard pre cistercitov – bol ich hlavnou oporou a neúnavným propagátorom. Kým pri Bernardínovom prijatí do rehole bolo v Taliansku zhruba 130 bratov observantov, krátko pred jeho smrťou ich bolo vyše 4 000. Bernardín tiež založil alebo zreformoval najmenej tristo františkánskych kláštorov. Posielal misionárov do rôznych častí Ázie a najmä vďaka jeho úsiliu sa mnoho veľvyslancov z rôznych schizmatických národov zúčastnilo na Florentskom koncile. (Na tomto koncile Bernardín oslovuje zhromaždených otcov v gréčtine.)
Po tom, ako sa stal generálnym vikárom, musel nevyhnutne obmedziť svoje príležitosti kázať. Naďalej však hovoril s verejnosťou, vždy keď mohol. Bernardín v roku 1442 presvedčil pápeža, aby konečne prijal jeho rezignáciu na funkciu generálneho vikára. Tým sa mohol viac venovať kázaniu a pokračovať vo svojej misionárskej práci. Napriek pápežskej bule vydanej pápežom Eugenom IV. v roku 1443 "Illius qui se pro divini", ktorá poverila Bernardína, aby udeľoval odpustky pre križiacku výpravu proti Turkom, neexistuje žiadny záznam, že by tak urobil. Aj keď s pribúdajúcim vekom slabol, v roku 1444 vyrazil do Neapolského kráľovstva. Jeho cieľom totiž bolo, aby neexistovala žiadna časť Talianska, ktorá by nepočula jeho hlas.
Bernardín zomrel 20. mája toho istého roku v L'Aquila (región Abruzzo). Je pochovaný v bazilike San Bernardino. Podľa tradície z jeho hrobu naďalej tiekla krv, až kým sa obidve pohnevané frakcie guelfov a gibelínov nezmierili.
Dielo "O zmluvách a úžere".
Ekonomická teória.
Bernardín bol prvým teológom po Petrovi Johnovi Olivim, ktorý napísal celé dielo systematicky venované scholastickej ekonómii. Jeho najväčším prínosom pre ekonomiku bola rozprava a obhajoba podnikateľov. Jeho kniha "O zmluvách a úžere", napísaná v rokoch 14311433, sa zaoberala zdôvodňovaním súkromného vlastníctva, etikou obchodu, určovaním hodnoty a ceny, ako aj otázkou úžery.
Jedným z jeho prínosov bola rozprava o funkciách obchodného podnikania, ktoré Bernardín vnímal ako užitočnú spoločenskú funkciu prepravy, distribúcie alebo výroby tovaru. Podľa Murraya Rothbarda Bernardínov pohľad na určovanie spravodlivej hodnoty predznamenal „...Jevonsovu/Rakúsku analýzu ponuky a nákladov o päť storočí neskôr.“ Bernardín rozšíril svoje myšlienky do teórie „spravodlivej mzdy“, ktorá by bola určená dopytom po práci a dostupnou ponukou. Mzdová nerovnosť je funkciou rozdielov v zručnostiach, schopnostiach a výcviku. Kvalifikovaní pracovníci sú vzácnejší ako nekvalifikovaní, takže budú mať vyššiu mzdu.
Úžera.
Úžera bola jedným z hlavných cieľov Bernardínových útokov a urobil veľa pre to, aby pripravil pôdu pre založenie prospešných úverových spoločností, známych ako Monte di Pietà.
Bernardín nasledoval skorších scholastických filozofov Anselma z Canterbury a Tomáša Akvinského (ktorý vychádzal Aristotela) pri odsúdení praxe úžery, ktorú definovali ako účtovanie úrokov z pôžičky. Scholastická analýza úžery, čiastočne založená na rímskom práve, bola zložitá a v niektorých prípadoch zdanlivo protichodná. Úrok z omeškania sa považoval za platný, keďže sa považoval za náhradu škody, ktorú utrpel veriteľ zbavený svojho majetku.
Bernardín považoval úžeru ako sústredenie všetkých peňazí mesta do niekoľkých rúk. Prijal však teóriu "lucrum cessans", úrok účtovaný ako kompenzácia za ušlý zisk namiesto kapitálových investícií. Rozlišovalo sa aj spoločné podnikanie, v ktorom veriteľ prevzal určitú časť rizika.
Antisemitizmus.
Bernardin je dnes z dnešného pohľadu obzvlášť považovaný za „hlavného protagonistu kresťanského antisemitizmu“. V januári 1427 bol v Orviete, kde kázal na tému úžery a naliehal na výkonné orgány, aby podnikli prísne kroky proti všetkým, ktorí boli závislí na tomto obchode, z ktorých mnohí boli Židia. Zároveň vyzval, aby boli Židia vyhnaní a izolovaní od svojich širších komunít, pretože ich údajná úžera mala byť príčinou chudoby miestnych kresťanov. Jeho poslucháči často používali jeho slová na posilnenie akcií proti Židom.
Kanonizácia a uctievanie.
Uctievanie.
Správy o zázrakoch pripisovaných Bernardínovi sa po jeho smrti rýchlo množili. Už v roku 1449, iba päť rokov po jeho smrti, ho pápež Mikuláš V. blahorečil a ďalší rok ho 24. mája 1450 vyhlásil za svätého. Jeho sviatok v Rímskokatolíckej cirkvi je 20. mája, v deň jeho smrti. V roku 1474 preniesli jeho ostatky do novovybudovaného kostola postaveného na jeho počesť. Pápež Pius II. ho nazval "druhým Pavlom".
Svätý Bernardín je rímskokatolíckym patrónom reklamy, komunikácie, ľudí závislých na hazardných hrách, respiračných problémov, ako aj akýchkoľvek problémov týkajúcich sa oblasti hrudníka. Je patrónom mesta Carpi v Taliansku či filipínskych barangayov z Kay-Anlog v Calamba. Za patróna si ho vybrala diecéza San Bernardino v Kaliforni (USA). Na počesť svätca je pomenovaný aj horský priesmyk v Alpách, "Il Passo di San Bernardino".
Jeho kult preniesol do Poľska v roku 1453 Ján Kapistránsky. V tom istom roku bol v Krakove založený prvý kláštor observantov v Poľsku, ktorého menovcom sa stal Bernardín Sienský. Z názvu kláštora pochádza aj názov bernardíni, pod ktorým boli františkánski observanti známi v krajinách Poľsko-litovského spoločenstva. Jeho kult sa v ranom období rozšíril aj do Anglicka a bol propagovaný najmä observantskými bratmi, ktorí sa prvýkrát usadili v krajine v Greenwichi v roku 1482. Neskôr však boli potlačení.
Ikonografia.
Mormando poznamenáva, že „Bernardínov život sa zhodoval s rozkvetom nielen umenia vo všeobecnosti, ale aj plnohodnotného, realistického portrétovania ako samostatného žánru. To môže vysvetľovať, prečo je Bernardín, zdá sa, prvým svätcom v dejinách Cirkvi, pre ktorého máme nesporne autentický umelecký portrét. Mnohé z prvých portrétov boli pravdepodobne založené na jeho posmrtnej maske.“ Bernardín vstúpil aj doby rozvíjajúcej sa tlače. Už počas svojho života boli vyrobené mnohé portréty a spolu s posmrtnou maskou boli skopírované na tlač. Preto ide o jedného z prvých svätcov, ktorí mali celkom konzistentný vzhľad v umení. Na druhej strane, mnohé barokové obrazy, ako napríklad od El Greca, sú idealizované v porovnaní s realistickými obrazmi vyrobenými v desaťročiach po jeho smrti.
Po jeho smrti františkáni presadzovali ikonografický program šírenia obrazov Bernardína, ktorý bol po zakladateľovi rádu ich druhou najvýznamnejšou osobnosťou. Ako taký je jedným z prvých svätcov, ktorých vzhľad dostal zreteľnú a ľahko rozpoznateľnú ikonografiu. Umelci z obdobia neskorého stredoveku a renesancie ho často zobrazovali ako malého a vychudnutého s tromi mitrami pri nohách (predstavujúce tri biskupstvá, ktoré odmietol). Hlavným atribútom bol symbol "IHS" s lúčmi, ktorý držal v rukách. Pripomínalo to jeho oddanosť "Svätému menu Ježiš". Bol obľúbený v dielach Luca della Robbia a jedným z najlepších príkladov renesančného umenia sú reliéfne kamenné práce svätca, ktoré možno vidieť v oratóriu katedrály v Perugii.
Je známe, že v Siene koloval portrét tesne po Bernardínovej smrti, o ktorom sa na základe fyziognomických podobností s jeho posmrtnou maskou v L’Aquile verí, že ide o vierohodnú podobizeň. Je pravdepodobné, že mnohé následné zobrazenia svätca vychádzajú z tohto portrétu.
Najznámejšie zobrazenia Bernardína sa nachádzajú v cykle jeho životných fresiek, ktoré okolo roku 1485 vytvoril Pinturicchio v kaplnke Bufalini v bazilike Santa Maria v Aracoeli v Ríme.

</doc>
<doc id="696028" url="https://sk.wikipedia.org/wiki?curid=696028" title="Uprostred chaosu">
Uprostred chaosu

Uprostred chaosu je dvanásty štúdiový album slovenskej rockovej skupiny Tublatanka. Album kapely bol vydaný pod značkou Tublatanka s.r.o. vo februári 2023.

</doc>
<doc id="696029" url="https://sk.wikipedia.org/wiki?curid=696029" title="Markéta Irglová">
Markéta Irglová

Markéta Irglová (* 28. február 1988, Valašské Meziříčí) je česká skladateľka, speváčka a herečka, držiteľka Oscara za pôvodnú pieseň k filmu "Once" (2007). Žila v írskom Dubline, od roku 2010 v New Yorku a od roku 2012 žije na Islande.
Životopis.
Markéta Irglová sa venuje hudbe od svojich siedmich rokov, keď jej rodičia kúpili prvý klavír a zapísali ju do hudobnej školy. V deviatich rokoch dostala od otca gitaru a hneď na ňu začala hrať a učiť sa piesne podľa sluchu. V trinástich rokoch sa zoznámila s írskym hudobníkom Glenom Hansardom, s ktorým o dva roky neskôr začala vystupovať po celom svete. Dlho sa priatelili. Ich vzťah prerástol do lásky až po filme "Once". V januári 2009 sa však rozišli.
V roku 2006 Irglová a Hansard vydali spoločný album s názvom "The Swell Season" v hudobnom vydavateľstve Overcoat Recordings. Spolu hrali v oceňovanom hudobnom filme "Once" (2007).
Dňa 3. marca 2008 získala cenu Anděl v kategórii „objav roka“ od Akadémie populárnej hudby.
V júli 2011 sa vydala za amerického basgitaristu Tima Iselera. Toto manželstvo nevydržalo a v januári 2013 Markéta Irglová oznámila rozvod.
Jej partnerom a od jesene 2019 aj manželom je islandský hudobník a producent Sturla Mio Thorisson, s ktorým žije na Islande. Majú tri deti. V roku 2020 požiadala o islandské občianstvo, hovorí plynule islandsky.
Once, Falling Slowly, Oscar.
Markéta Irglová je držiteľkou Oscara za pôvodnú pieseň k filmu "Once" za romantickú pieseň "Falling Slowly". V tomto nízkorozpočtovom írskom hudobnom filme z roku 2007 hrala s Glenom Hansardom a spolu k nemu zložili a nahrali s hudbu.
Oscara preberali na 80. ročníku udeľovania cien z rúk Johna Travoltu. Zaujímavosťou je, že Irglová sa na pódiu objavila dvakrát; prvýkrát totiž nedostala priestor na ďakovnú reč.
Film sa stal slávnym po tom, čo získal Cenu divákov na filmovom festivale Sundance 2007. Samotná pieseň "Falling slowly" sa v krátkom čase dočkala mnohých cover verzií a pravidelne sa objavovala na talentových súťažiach, napríklad:

</doc>
<doc id="696031" url="https://sk.wikipedia.org/wiki?curid=696031" title="TWA">
TWA



</doc>
<doc id="696032" url="https://sk.wikipedia.org/wiki?curid=696032" title="Transcontinental &amp; Western Air">
Transcontinental &amp; Western Air



</doc>
<doc id="696033" url="https://sk.wikipedia.org/wiki?curid=696033" title="Transcontinental and Western Air">
Transcontinental and Western Air



</doc>
<doc id="696034" url="https://sk.wikipedia.org/wiki?curid=696034" title="Slavejkovov dom (Plovdiv)">
Slavejkovov dom (Plovdiv)

Slavejkovov dom (), známy aj ako Dom učiteľa (), alebo Dom Bedrosa Basmadžijana () je obrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku.
Lokalita.
Slavejkovov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv ulici „P. R. Slavejkov“ (, doslova "ulica P. R. Slavejkova") č. 4 na úpätí pahorku Džambaz tepe v blízkosti trhoviska "Ponedelnik pazar" oproti schodisku v strmej uličke, ktorá vedie ku Lamartinovmu domu. Oproti domu sa taktiež nachádza Základná škola Gea Mileva.
Dejiny.
Dom nechal v 18. storočí postaviť plovdivský obchodník Bedros Basmadžijan. Dom bol jedným z troch domov, ktoré Bedros Basmadžijan v meste vlastnil, pričom tento dom prenajímal. V rokoch 18811883 v budove učil a býval (rovnako zároveň býval a učil aj v neďalekej tzv. Slavejkovovej škole) aj s rodinou bulharský učiteľ, spisovateľ, básnik, folklorista a politik Petko Račov Slavejkov. Niekedy po druhej svetovej vojne kúpila tento dom rodina Čalăkovových. Keď sa začala obnova Starého Plovdivu, bol podaný návrh dom rekonštruovať a premeniť na Učiteľský dom. Majiteľom boli následne poskytnuté náhradné priestory a Slavejkovov dom bol zmenený na centrum vzdelávania. Slúžil ako tvorivá dielňa pre učiteľov, v dome sídlil aj chór plovdivských učiteliek. Neskôr sa dom využíval na stretávanie sa živnostníkov a združení učiteľov na dôchodku.
V roku 2002 bol Dom učiteľa zatvorený. Otvorený bol znovu po reštaurácii financovanej z mestského rozpočtu v roku 2011 a bol daný do užívania dvom učiteľským organizáciám. V roku 2021 mestské zastupiteľstvo v dome otvorilo tzv. "Centrum sociálnych inovácií" (), ktoré poskytuje sociálne poradenstvo a služby a snaží sa pomáhať neaktívnym mladým ľuďom vo veku 1529 rokov.
Charakteristika.
Dom je predstaviteľom bulharského obrodeneckého baroka, pričom predstavuje dom plovdivského typu. Dom je asymetrický, aj keď zvonku fasáda pripomína symetrické domy. Budova je dvojposchodová.
Exteriér.
Z vonkajšej strany hlavnej fasády sa po stranách centrálnej časti fasády nachádzajú dva dvojité arkiere. Arkiere sú na obidvoch poschodiach, pričom v priestore druhého poschodia sa nachádza väčší arkier a pod ním v priestore prvého poschodia oblúkovito ozdobne zakončený menší arkier. V zadnej fasáde sa nachádza ozdobný výklenok a jej steny sú zdobené freskami s kvetinovými motívmi.
Interiér.
Za hlavným vchodom do domu sa nachádza malá chodba, ktorá vedie do dvoch úzkych miestnostíjednej so špeciálne vyrobeným kioskom, z ktorej von vyčnieva arkier. K oknu arkiera vedie strmé drevené schodisko, pričom je odtiaľ dobrý výhľad na ulicu, pred domom, ktorá vedie do centra starého mesta. Veľké vyrezávané dvere vedú ďalej do veľkej komory. Z prvého na druhé poschodie domu vedie strmé drevené schodisko. V oblasti schodiska sa nachádzajú vysoké okná s výhľadom do dvora, ktoré dodávajú priestoru dostatok svetla. Na schodisku sa nachádza malé odpočívadlo. Na druhom poschodí sa nachádza salón a tri miestnosti, pričom do všetkých troch zo salónu vedú drevené vyrezávané dvere (pričom po stranách centrálne položených dverí sa v stene nachádzajú dve malé alafrangy). Za týmito dverami sa nachádza malá miestnosť v súčasnosti slúžiaca ako kancelária (miestnosť sa nachádza v priestore arkiera nad kioskom, na prvom poschodí). Ďalšie dvere vedú do dvoch väčších miestností, ktoré bývali kedysi spálňami. Jedna z miestností má strop zdobený drevorezbou.
Dvor.
Dvor pripomína dvor domu Kasandry Bajatovovej. Nachádza sa za budovou pozdĺž zadnej fasády budovy. Dvor je obklopený malou záhradou, ktorú založil jeden z bývalých majiteľov.

</doc>
<doc id="696037" url="https://sk.wikipedia.org/wiki?curid=696037" title="Javorina (vrch v Spišsko-gemerskom krase)">
Javorina (vrch v Spišsko-gemerskom krase)

Javorina () je vrch v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Vernár. Najbližšími sídlami sú severne situovaný Vernár, juhozápadne sa nachádza Telgárt a východne Dobšinská Ľadová Jaskyňa, Stratená a Dedinky. Vrch je súčasťou Národného parku Slovenský raj.
Opis.
Javorina leží severne od údolia Hnilca, v centrálnej časti Slovenského raja. Severným smerom sa nachádza Barbolica () a Kopanec (), východným Vahan (), Štrbáková (), Doštianky () a Duča (), južne sa nachádza Honzovské (), Kopa (), Ondrejisko (), Borovniak () a Rakytovec () a západne Gregová (), Prostredný vŕšok (), Kráľova skala (), Kráľova hoľa (), Popová () a Predná hoľa (). Južné a východné svahy patria do povodia rieky Hnilec, voda zo severozápadnej časti odteká Vernárskym potokom do Hornádu. Južne vedúcim údolím vedie železničná trať Červená Skala – Margecany a cesta I/67 a západne Vernárskym sedlom cesta I/66. Na vrchol nevedie značená turistická trasa. 
Výhľady.
Vrchol pokrýva sčasti lesný porast a sčasti horská lúka, ktorá umožňuje obmedzený rozhľad. Z vhodných lokalít je možné pozorovať okolité vrchy Spišsko-gemerského krasu, no tiež Volovské vrchy, Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, preto prístup je možný iba lesnými cestami a chodníkmi z Vernára.

</doc>
<doc id="696039" url="https://sk.wikipedia.org/wiki?curid=696039" title="Maroš Surový">
Maroš Surový

Maroš Surový (* 21. jún 1996, Brezno) je slovenský hokejový útočník. Momentálne pôsobí v klube HC Topoľčany. V sezóne 2016/2017 sa stal najlepším strelcom juniorskej extraligy. Bol na viacerých reprezentačných podujatiach naposledy na Majstrovstvá sveta v ľadovom hokeji U20 2016. Posledný zápas v reprezentačnom drese odohral 2. januára 2016 proti Švédsku (0:6).
Klubový hokej.
Maroš Surový začínal s hokejom vo svojom rodnom meste v Brezne, ale po niekoľkých rokoch začal hrať v doraste v Banskej Bystrici, kde hral aj v juniorskom veku. V sezóne 2017/2018 debutoval v exraligovom mužstve HC 07 Detva, kde pôsobil do roku 2020 s prestupom na hosťovanie do Liptovského Mikuláša. Potom odohral jednu sezónu v Liptovskom Mikuláši a prestúpil do prvoligového HK Brezno, kde sa stal 2 sezóny po sebe najlepším strelcom a pôsobí v ňom dodnes.

</doc>
<doc id="696044" url="https://sk.wikipedia.org/wiki?curid=696044" title="Vojtech Lukáči">
Vojtech Lukáči

Vojtech Lukáči (; * 10. jún 1838, Bytča – † 2. november 1881, Moravský Svätý Ján) bol uhorský rímskokatolícky kňaz a poslanec.
Životopis.
Pochádzal zo zemianskej rodiny Ľudovíta Lukácsy a jeho manželky Márie Belloni de Renkatto. Gymnázium absolvoval v Trnave, teológiu na Viedenskej univerzite. Vysvätený za kňaza bol 28. júla 1861. Následne bol kaplánom v maďarskej obci Márianostra a v Moravskom Svätom Jáne. V roku 1875 sa stal dekanom farnosti v Borskom Svätom Jure. Vo voľbách do uhorského snemu v rokoch 1872 a 1875 bol zvolený za poslanca.
Knižne mu vyšli jeho snemovné reči a publikácia o vzťahu cirkvi a štátu ("Az állam és egyház közti viszony". Budapest, 1875)

</doc>
<doc id="696045" url="https://sk.wikipedia.org/wiki?curid=696045" title="An Ťiao Anna">
An Ťiao Anna

Svätá An Ťiao Anna (zahraničné varianty mena: Anna An Jiaoshi; Anna An Jiaozhi, ) (* 1874, An-pching, Che-pej, Čína† 11. júl 1900, Liou-kung-jing, Che-pej) bola čínska laička a mučeníčka. Katolícka cirkev ju uctieva ako svätú.
Poprava.
Kresťania boli prenasledovaní počas boxerského povstania v Číne. An Ťiao bola zatknutá povstalcami 11. júla 1900 spolu s jej rodinou (Anna An Sin, Maria An Kuo a Maria An Ling-chua). Povstalci sa snažili ich prinútiť, aby sa vzdali svojej viery. Keďže odmietli, vyviedli ich z dediny a zavraždili ich sťatím.
Uctievanie.
Blahorečená bola 17. apríla 1955 pápežom Piom XII. v skupine Leona Mangina a 55 spoločníkov"." Dňa 1. októbra 2000 ju na námestí sv. Petra v Ríme svätorečil Ján Pavol II. spolu s ďalšími čínskymi mučeníkmi.
Rímske martyrológium uvádza jej pamätný deň 9. júla (v skupine 120 čínskych mučeníkov).

</doc>
<doc id="696046" url="https://sk.wikipedia.org/wiki?curid=696046" title="Zoznam obcí vypálených na Slovensku počas druhej svetovej vojny">
Zoznam obcí vypálených na Slovensku počas druhej svetovej vojny

Toto je zoznam obcí vypálených počas druhej svetovej vojny na Slovensku. 
Základný zoznam 102 vypálených miest, obcí a osád vypracovalo Múzeum SNP na základe výskumu v roku 2008. Podľa ich kritérií sú v zozname len tie mestá, obce a osady, ktoré boli vypálené nie v dôsledku vojnových bojov, ale po fašistických represáliách, pričom vypálená bola minimálne štvrtina domov. 
V zozname vypálených obcí fašistických a nacistických represálií je ich od roku 2019 už 111. Tento proces výskumu je otvorený a zoznam sa priebežne dopĺňa.
108 vypálených obcí ocenil minister obrany SR Peter Gajdoš v roku 2020 „Pamätnou medailou k 75. výročiu Slovenského národného povstania a skončenia druhej svetovej vojny“
Kniha „Nikdy viac! - Príbeh vypálených obcí“: autor Marcel Maniak, spomína až 222 vypálených obcí na Slovensku.

</doc>
<doc id="696047" url="https://sk.wikipedia.org/wiki?curid=696047" title="Sadio Mané">
Sadio Mané

Sadio Mané (* 10. apríl 1992, Bambali, Senegal) je senegalský profesionálny futbalista, ktorý hrá ako útočník za saudskoarabský tím Al Nassr a za národný tím Senegalu. Je považovaný za jedného z najlepších hráčov na svete a ako jeden z najlepších afrických futbalistov. Sadio je predovšetkým známy svojim pressingom, driblingom a rýchlosťou.
Mané začal svoju profesionálnu kariéru vo veku 19 rokov v klube Metz vo francúzskej Ligue 2, ale po chabej sezóne prestúpil v roku 2012 do rakúskeho klubu Red Bull Salzburg za poplatok 4 miliónov eur. V Red Bull Salzburg vyhral v sezóne 2013/14 ligu a domáci pohár. Neskôr v lete Mané prestúpil do anglického klubu Southampton za klubový rekordný poplatok vo výške 11,8 £ miliónov. Tam vytvoril nový rekord Premier League za najrýchlejší hetrik, keď v roku 2015 skóroval za 176 sekúnd pri výhre 6:1 nad Aston Villou.
Mané v roku 2016 podpísal zmluvu s klubom Liverpool za poplatok 34 miliónov libier, čím sa v tom čase stal najdrahším africkým hráčom v histórii. V rokoch 2018 a 2019 pomohol tímu dostať sa po sebe do finále Ligy majstrov UEFA. V sezóne 2018/2019 skončil spoločne so Salahom a Aubameyangom ako najlepší strelec ligy a vyhral Zlatú kopačku Premier League. Mané pomohol Liverpoolu ukončiť 30-ročné sucho o ligový titul. S klubom vyhral v sezóne 2019/2020 Premier League. V októbri 2021 strelil svoj 100. gól v Premier League a stal sa tak tretím Afričanom, ktorý dosiahol tento míľnik. Mané skončil štvrtý a druhý v ročníkoch Ballon d'Or 2019 a 2022; a v kategórii Najlepší hráč FIFA obsadil piate miesto v roku 2019 a štvrté miesto v roku 2020.
Na medzinárodnej úrovni zaznamenal Mané od svojho debutu v roku 2012 – 35 gólov v 95 zápasoch za Senegal a v súčasnosti je najlepším strelcom svojej krajiny a tretím v počte reprezentačných zápasov. Reprezentoval Senegal na olympijských hrách v roku 2012, ako aj na ročníkoch Afrického pohára národov v rokoch 2015, 2017, 2019 a 2021. Na turnaji v roku 2019 prehral Senegal finále proti Alžírsku. O rok neskôr bol Mané vyhlásený za afrického futbalistu roka. Vo finále v roku 2021 Mané strelil víťazný gól v penaltovom rozstrele, a Senegal získal prvý titul Afrického pohára národov. Sadio bol vyhlásený za hráča turnaja. V roku 2022 bol druhýkrát korunovaný za najlepšieho hráča Afriky. Mané tiež reprezentoval svoju krajinu na Majstrovstvách sveta vo futbale v roku 2018. Majstrovstvá sveta vo futbale v roku 2022 pre zranenie neabsolvoval.
Životopis.
Detstvo.
Mané sa narodil v Bambali, Sédhiou, v Senegale. Túžil po futbalovej kariére, ale jeho otec (ktorý bol imámom ) mu v detstve zakázal tento šport hrať. Otec zomrel, keď mal Sadio len sedem rokov. Vo veku 15 rokov utiekol z rodnej dediny s pomocou priateľa z detstva, Luca Djibouna, a odišiel do Dakaru, aby naplnil svoju ambíciu stať sa futbalistom; odvtedy ho rodina podporovala, aby naplnil svoj potenciál.
Začiatky kariéry.
V roku 2009 si ho všimli skauti keď hral v M'Bour a neskôr ho posunuli do klubu Génération Foot. Tomuto klubu v sezóne 2010-11 pomohol k postupu do druhej ligy.
Metz.
V roku 2011 Mané prestupil do klubu vo francúzskej Ligue 2 Metz, ktorý mal uzavretú dohodu o partnerstve s Génération Foot. Svoj profesionálny debut absolvoval 14. januára 2012, keď nastúpil ako náhradník za Kévina Diaza v 75. minúte. Zápas prehrali 0:1 proti Bastii. Vo svojej prvej ligovej sezóne odohral 19 zápasov, z toho 12 v základnej zostave. 4. mája strelil jediný gól pri prehre 2:5 nad Guingampom na Stade Saint-Symphorien. Metz bol na konci sezóny zostúpil do Championnat National.
Red Bull Salzburg.
Metz stanovil vyvolávaciu cenu v hodnote 2 € miliónov za Maného a pritiahol pozornosť mnohých klubov, vrátane portového riaditeľa Red Bull Salzburg Ralfa Rangnicka. Metz, ktorý počas leta dostal niekoľko ponúk, zvýšili požadovanú cenu za senegalského útočníka na 4 € miliónov. 31. augusta 2012 Mané prestúpil do Salzburgu. Pre Metz to bola tretia najvyššia prestupová suma v histórií klubu.
Svoj prvý hetrik za klub zaznamenal 31. októbra, keď Salzburg vyhral vonku na ihrisku SC Kalsdorf v treťom kole Rakúskeho pohára. Salzburg zvíťazil 3:1
27. októbra 2013 strelil svoj prvý hetrik v rakúskej Bundeslige. Salzburg vyhral vonku proti Grödigu 3:0. Ďalší hattrick zaznamenal 7. mája 2014, keď Salzburg vyhral 7:0 na ihrisku Hornu v semifinále rakúskeho pohára. Sezónu Salzburg ukončil výhrou double. Koncom augusta 2014 si Mané vynútil prestup z klubu tým, že neprišiel na tréning pred najdôležitejším zápasom Salzburgu v sezóne, kedy sa mohli kvalifikovať do Ligy majstrov.
Southampton.
Sezóna 2014-15.
1. septembra 2014 Mané prestúpil za 11,8 £miliónov do Southamptonu v Premier League.S klubom podpísal štvorročnú. Debutoval o 22 dní neskôr, keď vyhral Southampton vyhral v zápase Ligového pohára 2:1 nad Arsenalom. Mané v tomto zápase vybojoval penaltu, ktorá priniesla prvý gól Southamptonu v zápase. Svoj prvý ligový zápas za klub odohral pri víťazstve 2:1 nad Queens Park Rangers. Svoj prvý gól za klub strelil pri víťazstve 8:0 nad Sunderlandom 18. októbra , hoci bol následne vyhodnotený ako vlastnź gól Patrickom van Aanholtom. Vo svojom ďalšom zápase už ale strelil svoj prvý gól, o týždeň neskôr vyhral Southampton 1:0 nad Stoke City.
16. mája počas posledného domáceho zápasu sezóny Mané skóroval trikrát za 2 minúty a 56 sekúnd pri výhre 6:1 nad Aston Villou, čím vytvoril nový rekord Premier League v najrýchlejšie strelenom hetriku. Rekord držal od roku 1994 Robbie Fowler, ktorý strelil tri góly proti Arsenalu za 4 minúty a 33 sekúnd. Mané ukončil sezónu s 10 gólmi v 32 zápasoch vo všetkých súťažiach.
Liverpool.
Sezóna 2016-17.
28. júna 2016 sa Mané pripojil k Liverpoolu za prestupovú čiastku vo výške 34 miliónov libier. S klubom podpísal zmluvu na 5 rokov. Prestupová čiastka z neho spravila svojho času najdrahšieho afrického hráča histórie. 14. augusta debutoval v Premier League za The Reds, keď strelil štvrtý gól pri výhre 4:3 vonku proti Arsenalu.
19. decembra strelil Mané jediný gól 227. ročníka Merseyside derby v nadstavenom čase proti Evertonu v Goodison Parku. 11. februára 2017 strelil Mané dva góly v priebehu dvoch minút proti Tottenhamu Hotspur na Anfielde, čím dopomohol Liverpoolu k prvému ligovému víťazstvu v roku 2017. 20. apríla 2017 bol Mané vyhlasený v tíme roka PFA po tom, ako vo svojej prvej sezóne v Liverpoole strelil 13 ligových gólov. Napriek tomu, že pre zranenie vynechal druhú časť sezóny, Mané získal 9. mája 2017 ocenenie Liverpool Player of the Season. 
Sezóna 2017-18.
V prvom zápase novej sezóny, 12. augusta 2017, vonku proti Watfordu, strelil Mané prvý gól Liverpoolu v sezóne pri remíze 3:3. Bol vyhlásený za hráča mesiaca Premier League po tom, čo strelil gól v každom z troch zápasov The Reds v auguste. 9. septembra 2017 dostal červenú kartu v prvom polčase po prehre 5:0 nad Manchestrom City po údere brankára Manchestru City Edersona kopačkou do hlavy , čo malo za následok dištanc na tri zápasy. Mané, Mohamed Salah, Roberto Firmino a Philippe Coutinho tvorili plodné útočné kvarteto prezývané „Fab Four“.
14. februára 2018 strelil Mané svoj prvý hetrik za Liverpool pri výhre 5:0 vonku proti Portu v osemfinále prvého zápasu Ligy majstrov UEFA 2017-18. Stal sa tak iba druhým hráčom, ktorý strelil za Liverpool v európskej súťaži hetrik. Neskôr, gólom pri víťazstve 3:0 nad AFC Bournemouth dňa14. apríla, prekonal rekord Demba Ba a stal sa afričanom s najväčším počtom gólov v Premier League.
26. mája počas finále Ligy majstrov UEFA 2018 proti Realu Madrid strelil Mané vyrovnávajúci gól Liverpoolu pri porážke 3:1. Stal sa tak prvým senegalským hráčom, ktorý skóroval vo finále Ligy Majstrov.
Sezóna 2018-19.
22. novembra 2018 Mané podpísal novú dlhodobú zmluvu s Liverpoolom. 10. marca 2019 Mané strelil dva góly pri výhre 4:2 nad Burnley, pričom druhý gól bol jeho 50. súťažným gólom za Liverpool. Vďaka jeho gólom sa stal iba piatym hráčom Liverpoolu, ktorý skóroval v šiestich po sebe idúcich zápasoch na domácej pôde v Premier League po Michaelovi Owenovi, Fernandovi Torresovi, Luisovi Suárezovi a Salahovi. O tri dni neskôr skóroval ešte dvakrát pri výhre 3:1 nad Bayernom Mníchov, aby pomohol Liverpoolu postúpiť do štvrťfinále Ligy majstrov.
Počas ďalšieho zápasu Liverpoolu prekonal ďalší Baov rekord a stal sa senegalským hráčom s najvyšším počtom strelených gólov v jednej sezóne Premier League, keď strelil svoj 17. gól v sezóne pri výhre 2:1 nad Fulhamom. 20. apríla bol spolu so spoluhráčom Virgilom van Dijkom jedným zo šiestich hráčov nominovaných na cenu PFA Players’ Player of the Year. Bol tiež menovaný v tíme roka PFA spolu so spoluhráčmi z Liverpoolu Trentom Alexandrom-Arnoldom, Andrewom Robertsonom a Van Dijkom.
V posledný deň sezóny skóroval Mané dvakrát pri výhre 2:0 nad Wolverhampton Wanderers. Jeho skvelá sezóna mu priniesla 22 gólov vďaka ktorej sa vyhral spoločne so Salahom a Pierre-Emerickom Aubameyangom ocenenie Zlatá kopačka Premier League 1. júna vybojoval Mané vo finále Ligy majstrov UEFA v roku 2019 penaltu proti Tottenhamu, iba 24 sekúnd po výkope, po tom, čo center od Moussu Sissoka zasiahol v pokutovom území jeho ruku. Salah následne penaltu premenil a otvoril skóre Liverpoolu. Liverpool napokon vyhral zápas 2:0 a získal titul.
Sezóna 2019-20.
14. augusta 2019 Mané strelil dva góly vo finále Superpohára UEFA 2019 proti Chelsea v zápase, ktorý Liverpool vyhral 5:4 na penalty po tom, čo sa po 120 minútach zápas skončil 2:2. Mané bol vyhlásený za muža zápasu. Presne o mesiac neskôr skóroval dvakrát pri výhre 3:1 nad Newcastlom United a predĺžil rekordný počet zápasov bez prehry Liverpoolu na Anfielde na 50 zápasov, čo je rekord ligy. Pri svojom 100. vystúpení v Premier League za Liverpool 5. októbra strelil Mané svoj 50. ligový gól za klub pri výhre 2:1 nad Leicesterom City.
21. októbra bol Mané menovaný v 30-člennom užšom výbere na Zlatú loptu 2019. 2. decembra skončil na štvrtom mieste za Lionelom Messim, spoluhráčom z Liverpoolu Virgilom van Dijkom a Cristianom Ronaldom. O dva dni neskôr dal jeden gól a asistoval pri ďalších dvoch góloch, keď Liverpool porazil Everton 5:2 v Merseyside derby, čím predĺžil svoju sériu bez prehry v ligovom futbale na 32 zápasov, čo bol nový klubový rekord. Neskôr v tom istom mesiaci Liverpool vyhral Majstrovstvá sveta klubov FIFA 2019. Mané asistoval Robertovi Firminovi na víťazný gól vo finále proti Flamengu.
7. januára 2020 bol Mané vyhlásený za najlepšieho futbalistu Afriky v kategórii CAF. Je len druhým Senegalčanom (po El Hadji Dioufovi), ktorý získal toto ocenenie.
Sezóna 2020-21.
20. septembra 2020 si Mané otvoril svoj strelecký účet dvomi gólmi v Premier League 2021 keď Liverpool vyhral 2:0 proti Chelsea. 2. októbra 2020 mal Mané pozitívny test na COVID-19. Vzhľadom na kolisavú formu klubu aj Maného bola sezóna 2020/21 najhoršou sezónou v jeho kariére. 23. mája 2021 v posledný deň sezóny, Mané strelil gól pri výhre 2:0 nad Crystal Palace, čím zabezpečil Liverpoolu tretie miesto a klub sa kvalifikoval do ďalšej sezóny Ligy majstrov.
Sezóna 2021-22.
18. septembra 2021 strelil Mané svoj 100. gól v Liverpoole pri domácom víťazstve 3:0 proti Crystal Palace v Premier League. Gólom proti Crystal Palace tiež Mané vytvoril nový rekord Premier League, keď sa stal prvým hráčom, ktorý skóroval v deviatich po sebe idúcich ligových zápasoch proti rovnakému súperovi. 16. októbra strelil Mané svoj 100. gól v Premier League – po Didierovi Drogbovi a Salahovi sa stal tretím Afričanom, ktorý dosiahol tento miľník. 3. mája strelil víťazný gól pri výhre 3:2 vonku nad Villarrealom v semifinále Ligy majstrov, a zabezpečil svojmu tímu postup do finále, ktoré Liverpool nakoniec prehral proti Realu Madrid 1:0.
Filantropia.
V roku 2019 Mané daroval 250 000 libier na výstavbu školy vo svojom rodnom meste Bambali v Senegale. V marci 2020 Mané daroval 41 000 libier národnému výboru boja proti COVID-19 v Senegale. V roku 2021 venoval 500 000 libier na výstavbu nemocnice v Bambali. Okrem toho financoval aj výstavbu školy, čerpacej stanice a pošty pre svoju miestnu komunitu, pričom škole poskytol bezplatné notebooky a internet so službou 4G. Celkovo na tieto vylepšenia minul viac ako 700 000 libier Okrem toho vyčlenil na štipendium 70 eur mesačne každej rodine vo svojom 2000-člennom rodnom meste. To je približne ekvivalent mesačnej mzde občana Senegalu s minimálnou mzdou.
Mané je tiež ambasádorom Right To Play, medzinárodnej neziskovej organizácie, ktorej poslaním je posilniť postavenie zraniteľných detí. Spolupracoval s neziskovou organizáciou s cieľom zabezpečiť rovnosť a posilnenie postavenia mladých dievčat a žien v Senegale, čím zvýšil „povedomie o dôležitosti toho, aby mali dievčatá aj chlapci prístup k športovým a vzdelávacím príležitostiam“.
Osobný život.
Počas hrania v Liverpoole Mané býval v Allertone a bol dvakrát vykradnutý, raz v novembri 2017 a znova vo februári 2019. Je praktizujúcim moslimom.
Kontroverzia.
Po prehre 3:0 Bayernu Mníchov v semifinále Ligy Majstrov v sezóne 2022/2023 sa Mané dostal do hádky so spoluhráčom Leroyom Saném. Mané udrel Saného do pery a hráčov museli od seba oddeliť spoluhráči. Mané bol klubom suspendovaný na jeden zápas a obdržal pokutu 300 000 €.
Úspechy.
Red Bull Salzburg
Liverpool
Bayern Mníchov
Senegal
druhé miesto: 2019
Individuálne

</doc>
<doc id="696050" url="https://sk.wikipedia.org/wiki?curid=696050" title="Zoznam obcí, vypálených počas druhej svetovej vojny na Slovensku">
Zoznam obcí, vypálených počas druhej svetovej vojny na Slovensku



</doc>
<doc id="696052" url="https://sk.wikipedia.org/wiki?curid=696052" title="Lesia Ukrajinka">
Lesia Ukrajinka

Lesia Ukrajinka (vlastným menom Larysa Petrivna Kosačová; * 25. február 1871, Zviaheľ, Ruská ríša, dnes Ukrajina† 1. august 1913, Surami, Ruská ríša, dnes Gruzínsko) bola ukrajinská spisovateľka (poetka, prozaička, dramatička), prekladateľka a literárna kritička, ktorá pozdvihla ukrajinskú literatúru na európsku úroveň"."
Z hľadiska štýlu býva Ukrajinka označovaná za významnú predstaviteľku ukrajinskej moderny alebo za priamu predchodkyňu modernej ukrajinskej poézie. Jej dielo zároveň vychádzalo z novoromantizmu, symbolizmu a impresionizmu.
Jej najvýznamnejším dielom je dramatická rozprávková hra (feéria) "Lisova pisňa"slov. "Lesná pieseň", ktorá vyšla aj v slovenskom preklade (1960).
Pamätníky dedikované Ukrajinke dnes stoja na viacerých miestach vo svete, vrátane Kyjeva, Lucku, Surami, Toronta, Clevelandu či Moskvy. Jej podobizeň sa nachádza na dvestohryvnovej bankovke.
Život.
Narodila sa v dnešnom Zviaheli (v rokoch 17952022 Novohrad Volynskyj), do šľachtickej rodiny Kosačovcov (), ktorej pôvod sa tradične vedie až k stredovekým Kosačovcom z Bosny. Jej matkou bola ukrajinská spisovateľka a aktivistka Olena Pčilka (Kosačová, rod. Drahomanová), otcom bol právnik a verejný činiteľ Petro Antonovyč Kosač. Ukrajinkiným bratom bol spisovateľ a prekladateľ Mychajlo Kosač, okrem toho mala viacero mladších súrodencov. Detstvo prežila sčasti v Lucku a neskôr v Kolodiažne. Od mladosti trpela tuberkulózou, v dôsledku čoho vzdelanie získavala najprv od matky, neskôr od súkromných učiteľov. Za účelom liečby navštívila viaceré krajiny (Rakúsko-Uhorsko, Nemecko, Egypt, Taliansko a Kaukaz).
Učila sa dejiny, literatúru a cudzie jazyky. Ovládala početné európske jazyky. Povedľa najfrekventovaneších slovanských jazykov (ruština, poľština, bulharčina), hovorila tiež po latinsky, grécky a ovládala tiež väčšinu jazykov Západnej Európy. Ako devätnásťročná napísala pre svoje sestry učebnicu dejín. Básne písala už ako deväťročná. Básnické prvotiny vydala už pod svojím pseudonymom v dvanástich rokoch (1884), v časopise "Zoria".
Neskôr sa spolu s rodinou presťahovala do Kyjeva. Jej svetonázor ovplyvnil najmä brat jej matky, politický mysliteľ, publicista a ukrajinský národovec a profesor Mychajlo Drahomanov. Bola aktívna v ukrajinskom boji proti cárizmu a pripojila sa k ukrajinským marxistickým organizáciám. V roku 1902 dokonca do ukrajinčiny preložila Manifest komunistickej strany. Jej orientácia k ľavicovým hnutiam sa ešte viac prehĺbila po revolúcii v roku 1905. V roku 1907 bola nakrátko zatknutá a aj po prepustení bola pod dohľadom cárskej polície. Ukrajinkinu kritiku náboženstva neskôr komunistická propaganda používala, podobne ako pri iných ukrajinských spisovateľoch, neobjektívnym spôsobom na obhajobu ateizmu.
V roku 1907 sa vydala za právnika a etnológa Klymenta Kvitku. Spolu s Filaretom Kolessom a svojím manželom organizovala národopisné výpravy na zaznamenávanie ukrajinských epických piesní (1908). Sama viaceré naspievala. Hoci bola väčšinu svojho života chorá a často bola mesiace pripútaná na lôžko, napísala značné množstvo diel. Posledných pár rokov svojho života strávila rekonvalescenciami v Egypte a na Kaukaze. Zomrela v roku 1913 gruzínskom Surami. Je pochovaná na cintoríne Bajkove v Kyjeve.
Dielo.
Ukrajinka písala lyricko-reflektívne básnické zbierky ("Na krylach piseň"slov. "Na krídlach piesní", 1893; "Dumy i mriji"slov. "Dumy a túžba", 1899; "Vidhuky"slov. "Ozveny", 1902.), "„v ktorých smerovala od intímne romantických nálad k občianskemu pátosu so zdôraznením vlastnej individuality“", inými slovami: spájala v nich ľúbostné motívy s občianskymi a vlastenecké s univerzálnymi.
Jej najvýznamnejším dielom je dramatická féeria "Lesná pieseň" (1911). Ide o Ukrajinkinu jedinú drámu z domáceho ukrajinského prostredia, v ktorej oslávila volynskú prírodu, úprimnú lásku i slobodu ľudských vzťahov. Dielo zobrazuje svet prírody a jej mytologických postáv v protiklade s reálnym svetom ľudí. Rozpráva príbeh nešťastnej lásky dedinského mládenca Lukáša a Mavky, ktorá predstavuje životodarné sily prírody.Okrem toho napísala napríklad poém "Davňa kazka", "Dosvitni ohni"Svetlá pred úsvitom, "Contra spem spero!" (1890), v ktorej povzbudzuje sklamaných, aby pokračovali v boji. Dobyvačné vojny odsúdila v epickej básni "Robert Bruce, kráľ škótsky" (1893).
Napísala viac ako 20 drám, medzi nimi: "Kaminnyj hospodar""Kamenný pán" (ukrajinská verzia Dona Juana) či veršované drámy "Osinnja kazka"slov. Jesenná rozprávky, "V katakombach"slov. "V katakombách" (či "Katakomby", 1905), "Kassandra", či "U pušči"slov. V púšti. V dráme "Rufin a Priscilla" (1908) poukázala na pozadí Rímskej ríše na pomery v cárskom Rusku a politické otázky v Rusku riešila aj v diele "Orhija"slov. "Orgia" (1913). V cudzokrajných historických námetoch sa snažila o vyjadrenie aktuálnych spoločenských a mravných problémov.
Podľa autorov "Historical Dictionary of Ukraine": "„zmodernizovala poetiku ukrajinskej drámy prenikavejším dialógom, väčšou komplexnosťou a symbolickou scénou, ako aj presunutím dôrazu z vonkajšej akcie na vnútorný konflikt.“" Jej metódy majú bližšie k romantizmu ako k realizmu. Predovšetkým ideovou a tematickou orientáciou, ako aj umeleckými prostriedkami sa však zásadne odlišovala od ukrajinských novoromantikov, najmä symbolistov. Hoci svoje obrazy tvorila na historickom materiáli, minulosť neidealizovala. Nenávidiac utláčateľskú realitu cárskeho Ruska, neoddávala sa pesimizmu, ale naopak vyzývala k boju za úplné oslobodenie od všetkého útlaku a za zrušenie vykorisťovania človeka druhým človekom. Jej romantizmus bol preniknutý revolučnou náladou.
Do ukrajinčiny tiež prekladala svetovú literatúru z nemčiny, taliančiny, poľštiny a francúzštiny, ruštiny: Danteho, Shakespeara, Byrona, Huga, Turgeneva, výber z egyptského, indického a talianskeho folklóru, no najmä Heinricha Heineho. V roku 1902 preložila do ukrajinčiny Manifest komunistickej strany. Inšpirovala sa svetovými i ukrajinskými autormi (napríklad Taras Ševčenko).
V slovenčine vyšiel výber z jej diela nazvaný "Sedem strún" (1965) či diela "Lesná pieseň" (1960) a "Kamenný pán" (1971). Viaceré jej diela vyšli v češtine.

</doc>
<doc id="696053" url="https://sk.wikipedia.org/wiki?curid=696053" title="Larysa Petrivna Kosačová">
Larysa Petrivna Kosačová



</doc>
<doc id="696054" url="https://sk.wikipedia.org/wiki?curid=696054" title="Lesja Ukrajinka">
Lesja Ukrajinka



</doc>
<doc id="696055" url="https://sk.wikipedia.org/wiki?curid=696055" title="Larysa Petrivna Kosač-Kvitka">
Larysa Petrivna Kosač-Kvitka



</doc>
<doc id="696056" url="https://sk.wikipedia.org/wiki?curid=696056" title="Larysa Kosačová">
Larysa Kosačová



</doc>
<doc id="696057" url="https://sk.wikipedia.org/wiki?curid=696057" title="Larysa Kosač">
Larysa Kosač



</doc>
<doc id="696058" url="https://sk.wikipedia.org/wiki?curid=696058" title="Larysa Kvitková">
Larysa Kvitková



</doc>
<doc id="696059" url="https://sk.wikipedia.org/wiki?curid=696059" title="Larysa Kvitka">
Larysa Kvitka



</doc>
<doc id="696060" url="https://sk.wikipedia.org/wiki?curid=696060" title="Larysa Kosačivna">
Larysa Kosačivna



</doc>
<doc id="696062" url="https://sk.wikipedia.org/wiki?curid=696062" title="Dom Klianti">
Dom Klianti

Dom Klianti, alebo Kliantiho dom (), známy aj ako Dom Georgiho Kliantiho () je obrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Lokalita.
Dom Klianti leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Todor Samodumov“ (, doslova "ulica Todora Samodumova") č. 3 vo vrcholovej časti pahorku Džambaz tepe v susedstve budov Ritorovho domu, Lamartinovho domu, Antovovho domu a Žltej školy, ktoré sú všetky kultúrnymi pamiatkami národného významu a s ktorými tvorí unikátny architektonický ansábel. 
Dejiny.
S výstavbou budovy sa začalo v strede 18. storočia, čo z domu robí jeden z najstarších domov z obdobia bulharského národného obrodenia nielen v rámci architektonicko-historickej rezervácie Starý Plovdiv, ale aj v rámci celého Bulharska. V priebehu výstavby bol zároveň niekoľkokrát prestavovaný a tak k jeho dokončeniu v súčasnej podobe došlo v roku 1816. V tomto čase bol dom majetkom pogréčteného Bulhara Georgiho Kliantiho (alebo Kleantisa)pôvodne Georgiho Christova. V roku 1817 bola vyzdobený interiér budovy. 
V roku 1846 bol dom reštaurovaný po tom, čo bol vážne poškodený v dôsledku požiaru. Tuto reštauráciu vykonali neznámi bracigovskí staviteľskí majstri, rovnakí ktorí postavili aj Katedrálu svätej Bohorodičky. V rámci reštaurácie prebehli aj stavebné úpravy. Prízemie bolo rozšírené smerom na sever, pričom tak vznikol krytý dvor. Od roku 1855 sa v dome (rovnako ako v Kujumdžievovom dome a Georgiadiho dome) začali konať koncerty pianistu Vasilaki Kliantisa (syna Georgiho Kliantiho), ktorý sa v tom čase do Plovdivu vrátil po ukončení štúdií na konzervatóriu vo Viedni. 
12. januára 1878, teda týždeň po oslobodení od osmanskej nadvlády, sa v Kliantiho dome konalo stretnutie medzi predstaviteľmi mesta a ruským vojenským velením, pri ktorom bol oficiálne určený prvý starosta PlovdivuAtanas Samokovec. V rokoch 1882 a 1920 prebehli dve prestavby okolitých ulíc, pri ktorých bola časť domu zlikvidovaná a dom tak stratil svoj pôvodný autentický vzhľad, pričom roku 1882 bola zbúraná západná časť budovy a v roku 1920 bola „odrezaná“ časť juhovýchodného uhla budovy. 
V roku 1949 budova získala štatút národnej starožitnosti. V roku 1963 bol budove udelený štatút kultúrnej pamiatky.
V roku 1971 sa začal výskum spojený s reštauráciou budovy. Tento prvotný výskum a zhotovenie architektonických nákresov budovy mal na starosti architekt Petăr Dikidžiev.
O trinásť rokov neskôr, v roku 1984, bola začatá druhá etapa, ktorá pozostávala z vyhotovenia nákresov a fotografií výzdoby a cenných umeleckých artefaktov v budove. Tieto práce mal na starosti umelecký reštaurátor Zdzislav Karčevski a jeho tím. Následne v roku 1992 prebehol v budove architektonický výskum, ktorý vykonala architektka Žana Džugalanova z pobočky "Trakija" Národného inštitútu pre kultúrne pamiatky.
V roku 1995 bol budove udelený štatút kultúrnej pamiatky národného významu.
Medzi rokmi 20052007 prebehli najväčšie reštauračné práce na budove. Vedenie tímu, ktorý sa reštauraciou zaoberal sa skladalo z architektky Very Kolarovovej, inžiniera Peja Manova, umeleckých reštaurátorov Zdzislava Karčevského a Eleny Krivošievovej a ďalších. Posledná fáza reštaurácie bola vykonaná v rokoch 20132016 pod vedením architektky Rumiany Projkovovej, umeleckej reštaurátorky Eleny Krivošievovej a reštaurátora so špecializáciou na drevené elementy, Marina Stojanova. Výskum a reštaurácia, ktoré sa začali v roku 1971 a prebiehali v niekoľkých etapách boli nakoniec úplne dokončené v roku 2017, keď sa konali ešte finálne dokončovacie práce. V rovnakom roku dom získal prestížne ocenenie "Budova roku" () a bol premenený na múzeum.
Charakteristika.
Ide o predstaviteľa raného obrodeneckého nesymetrického domu plovdivského typu. Budova je dvojposchodová.
V súčasnosti sú zachované približne 2/3 z pôvodného domu.
Interiér.
Na prvom poschodí je najzaujímavejším prvkom kryté nádvorie. V severovýchodnej časti tejto miestnosti sa nachádza zreštaurované pôvodné ohnisko nad ktorým sa nachádza baldachýn. 
Druhé poschodie pozostáva z celkovo štyroch miestnostíide o tri spálne, ktoré sa rozprestierajú okolo rozmernej obývacej izby (salónu). Zaujímavou súčasťou sú dve nízke (výška dosahuje 1,6 metra) skladové miestnosti, ktoré sa nachádzajú pod dvoma hlavnými spálňami v priestore tzv. medziposchodia. V priestore salónu sa nachádza schodisko, ktoré vedie do dvoch hlavných miestností na prízemí.
Výzdoba interiéru.
Budova je veľmi bohatá na výzdobu, ktorá zahŕňa fresky, drevené stropy zdobené drevorezbou, alafrangy, drevorezbou zdobené dvere, vstavané poličky. Mnohé z detailov sú unikátne a nie je možné ich vidieť v žiadnom inom plovdivskom obrodeneckom dome. Väčšina výzdoby pochádza z roku 1817.
Fresková výzdoba zahŕňa predovšetkým rôzne krajinky a monumentálne kompozície rastlinných ornamentov, maľbou sú bohato vyzdobené aj alafrangy.
Stropy sú považované za najviac a najrozmanitejšie vyzdobené stropy zo všetkých obrodeneckých domov v rámci architektonicko-historickej rezervácie Starý Plovdiv. Výzdoba stropov zahŕňa okrasnú drevorezby spojenú s detailmi zo skla, maľbu a pozlatenie 22 karátovým zlatom. V drevorezbe sa objavujú predovšetkým geometrické motívy a motívy kvetov. 
Múzeum.
V súčasnosti (2023) dom funguje ako múzeum predstavujúce architektúru a pôvodnú výzdobu obrodeneckých domov. Múzeum bolo otvorené pre návštevníkov 22. júna 2017, teda štyridsaťšesť rokov po začiatku reštaurácie budovy.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 4 z roku 1995, pričom ako dôvod ochrany boli stanovené architektonicko-staviteľská a umelecká hodnota budovy. Názov budovy ako je uvedený na zozname kultúrnych pamiatok národného významu je "Kăštata na Georgi Klianti" (, doslova "Dom Georgiho Kliantiho").

</doc>
<doc id="696066" url="https://sk.wikipedia.org/wiki?curid=696066" title="Viktor Andrejevič Kravčenko">
Viktor Andrejevič Kravčenko

Viktor Andrejevič Kravčenko (* 11. októbra 1905, Jekaterinoslav, Dnepropetrovsk (dnes Dnipro), Ruské impérium (dnes Ukrajina) - 25. februára 1966 New York, USA) bol sovietsky inžinier a diplomat, ktorý v roku 1944 požiadal o politický azyl v Spojených štátoch a v roku 1946 opísal svoje skúsenosti so sovietskym systémom a svoje poznatky o hladomore na Ukrajine v knihe "Vybral som si slobodu (I Chose Freedom)".
Životopis.
Narodil sa v ukrajinskej rodine revolucionára, vyštudoval inžinierstvo a pracoval v Donbase. V roku 1928 vstúpil do armády a o rok neskôr do komunistickej strany. Počas druhej svetovej vojny slúžil v armáde ako politický komisár a bol vyslaný do sovietskej obchodnej komory vo Washingtone, kde vyjednával o vojnových dodávkach. V roku 1944 požiadal o azyl, ktorý napriek sovietskej intervencii dostal, ale musel žiť v USA pod falošným menom, pretože sovietske tajné služby zavraždili niekoľko sovietskych exulantov. Ani jeho dvaja synovia nesmeli vedieť, kto je ich otec.
Jeho kniha "Vybral som si slobodu" (1946), v slovenčine vyšla pod názvom "Žil som pod červenou hviezdou", mala mimoriadny ohlas a bola preložená do mnohých jazykov, pretože opisuje hladomor na Ukrajine spôsobený násilnou kolektivizáciou, podmienky v gulagu a ďalšie praktiky sovietskeho vedenia. Francúzsky komunistický časopis "Les lettres françaises" ho obvinil z klamstva, ale Kravčenko na súdnom procese dokázal, že išlo o ohováranie. Proti Kravčenkovi svedčili aj významní francúzski ľavicoví intelektuáli ako Vercors, Roger Garaudy a Frédéric Joliot-Curie. Rozhodujúce bolo svedectvo Margarete Buberovej-Neumannovej, bývalej komunistickej novinárky, ktorá prežila gulag a nacistický koncentračný tábor, a ktorá potvrdila Kravčenkove tvrdenia.
Neskôr vydal knihu "Vybral som si spravodlivosť" (1950), v ktorej kritizoval americký kapitalizmus a snažil sa prevádzkovať bane v Bolívii, kde by baníci dostávali riadne platy. Po počiatočnom úspechu jeho podnik stroskotal a Kravčenko sa vrátil do USA, kde žil v ústraní. V roku 1966 ho našli v jeho byte s prestrelenou hlavou, čo polícia klasifikovala ako samovraždu, ale Kravčenkov syn bol presvedčený, že ho zavraždila KGB.

</doc>
<doc id="696070" url="https://sk.wikipedia.org/wiki?curid=696070" title="Jozef Achilles Puchała">
Jozef Achilles Puchała

Jozef Achilles Puchała (* 18. marec 1911 Kosina, Poľsko – † 19. júl 1943, Borowikowszczyzna, dnes Bielorusko) bol poľský františkánsky mních z kláštora Ivianiec. Bol umučený a zabitý nacistami počas druhej svetovej vojny a blahorečený pápežom Jánom Pavlom II v roku 1999.
Život.
Raný život a štúdiá.
Jozef Puchała sa narodil 18. marca 1911 v obci Kosina v Poľsku. V ten istý deň bol aj pokrstený. Jeho rodičia boli František a Žofia, rodená Olbrychtová. Išlo o roľnícku rodinu, v ktorej dominovala katolícka a tradicionalistická výchova. Jozef mal sedem súrodencov.
Keďže miestny kňaz videl, že sa Jozef dobre učí, presvedčil jeho rodičov, aby ho poslali na štúdiá. Preto v roku 1924 vstúpil do nižšieho seminára vo Ľvove, ktorý spravovali františkáni. Ako 16-ročný bol v roku 1927 prijatý do rehole františkánov konventuálov. Noviciát začal v Lagiewniku v Krakove. V kláštore prijal 21. septembra 1927 rehoľné meno Achilles. V rokoch 1932 až 1937 študoval filozofiu a teológiu v Krakove. Dňa 22. mája 1932 zložil Achilles rehoľné sľuby. Vysvätený za kňaza bol 5. júla 1936. Po ukončení štúdia vstúpil Achilles do františkánskeho kláštora v Grodne. V roku 1939 sa stal druhým vikárom v Ivianieci v dnešnom Bielorusku.
Služba počas vojny.
Na začiatku 2. svetovej vojny bol Achilles v septembri 1939 z Ivianieca presunutý do farnosti sv. Márie Magdalény v neďalekej obci Pershai (), keďže tam nemali diecézneho kňaza. Po piatich mesiacoch mu pridelili pomoc – do farnosti prišiel Karol Herman Stepień, pretože farnosť zahŕňala asi päť tisíc veriacich. V ťažkých vojnových časoch sa Achilles staral o ľudí, rozdával jedlo alebo inú materiálnu pomoc a nevyžadoval peniaze za vysluhovanie sviatostí.
V Pershai vytvorili nacisti vojenskú stanicu. Hromadne zatýkali, lebo hľadali partizánov a ľudskú silu na práce v Nemecku. Achilles Puchała sa snažil o prepustenie zadržaných ľudí. Mnohí ľudia, vrátane detí a dievčat, boli jeho zásluhou ušetrení od pracovných táborov.
Operácia „Hermann“.
V Ivanieci v júni 1943 koordinovane prepadli miestni partizáni nemecký konvoj, ktorý smeroval na východný front. Z tohto dôvodu uskutočnili nacisti odvetnú operáciu „Hermann“, ktorej cieľom bolo rozbitie partizánskej skupiny v oblasti Kresov a ich zadržanie. Takto boli zadržaní viacerí vybraní obyvatelia malých obcí v regióne. Boli nahnaní do stodôl, ktoré následne podpálili. (Asi tucet dedín bolo v tomto regióne úplne vypálených.)
Do Pierszaja vstúpili príslušníci SS 19. júla 1943. Zatiaľ čo miestne obyvateľstvo (zhruba dvesto-tristo ľudí spolu s utečencami) bolo zhromaždené na námestí, obaja františkáni vraj dostali možnosť sa ukryť. Hoci mal Puchała príležitosť, rozhodol sa neutiecť a namiesto toho zostal so svojimi farníkmi, aby im mohol poskytovať duchovnú pomoc v nebezpečenstve smrti.
Najprv chceli nacisti zabiť všetkých zadržaných. Oddelili mužov od žien a nahnali ich do dvoch budov. K mužom sa pridal aj Achilles a Herman Stepień. Podľa niektorých svedectiev sa vraj kňazi pokúšali s Nemcami vyjednávať, avšak neúspešne. Po pár hodinách prišli policajti, ktorí nariadili vyviesť zadržaných. Nemci následne nahnali zajatcov do dediny Borowikowszczyzna. Achilles i Herman boli oddelení od ostatných a v ten večer zavraždení v stodole, ktorú následne podpálili. (V niektorých verziách boli kňazi zabití strelou do hlavy, v inej tomu predchádzalo kruté mučenie).
Vojaci sa potom obliekli do františkánskych habitov, vrátili sa do dediny a parodovali svätú omšu. Preživší pozbierali na druhý deň zuhoľnatené pozostatky a uložili ich do spoločnej truhly. Ich hrob je pri kostole v Pershai.
Uctievanie.
V roku 1999 ho vyhlásil za blahoslaveného pápež Ján Pavol II. v rámci 108 mučeníkov druhej svetovej vojny vo Varšave počas svojej apoštolskej cesty.
Podľa rímskeho martyrológia si na neho Rímskokatolícka cirkev spomína spolu s Hermanom Stępieńom 19. júla, v deň ich popravy. Spolu s ďalšími poľskými mučeníkmi je pripomínaný 12. júna.

</doc>
<doc id="696071" url="https://sk.wikipedia.org/wiki?curid=696071" title="Airbus A320 family">
Airbus A320 family



</doc>
<doc id="696072" url="https://sk.wikipedia.org/wiki?curid=696072" title="Airbus A320neo family">
Airbus A320neo family



</doc>
<doc id="696073" url="https://sk.wikipedia.org/wiki?curid=696073" title="Centrálna procesná jednotka">
Centrálna procesná jednotka



</doc>
<doc id="696076" url="https://sk.wikipedia.org/wiki?curid=696076" title="Regionálne etnografické múzeum (Plovdiv)">
Regionálne etnografické múzeum (Plovdiv)

Kujumdžievov dom (), dnes známy predovšetkým ako plovdivské Regionálne etnografické múzeum (), alebo len Etnografické múzeum () je obrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Predstavuje jednu z emblematických stavieb Plovdivu. Patrí medzi kultúrne pamiatky v Plovdive, ktoré boli vybrané pre digitalizáciu v rámci projektu, ktorý bol spolufinancovaný Európskou úniou.
Iné názvy.
Dom je známy aj ako Dom Kujumdžiogla (), Dom Argira Kujumdžiogla (), Cársky dom (), Palác Argira Kujumdžiogla (), alebo Palácový dom Argira Kujumdžiogla ().
Lokalita.
Kujumdžievov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „D-r Stojan Čomakov“ (, doslova "ulica doktora Stojana Čomakova") č. 2 v susedstve starej mestskej brány Chisar kapija.
Dejiny.
Pozemok na výstavbu domu kúpil na začiatku 19. storočia Argir Kujumdžioglu od Janakiho Grueva. Na pozemku v tom čase už stál starší dom. Výstavba súčasného domu prebiehala v rokoch 18461847. Budova bola postavená pod vedením majstra Georgiho Stančovského priamo pre pre potreby vlastníka pozemku, plovdivského obchodníka Argira Kujumdžioglaprominentného člena plovdivského cechu obchodníkov s látkami a oblečením a spolumajiteľa obchodnej firmy vo Viedni. 
V rokoch 18991902 v budove sídlil dievčenský penzión. Po roku 1902 budova nejaký čas fungovala ako manufaktúra na výrobu čiapok a ešte neskôr ako malá továreň na výrobu octu. V roku 1927 budova získala štatút národnej starožitnosti.
V roku 1930 budovu odkúpil obchodník Antonio Kolaro, ktorý ju chcel prerobiť na sklad tabaku a dokonca aj začal so stavebnými prípravami. K prestavbe na sklad však nakoniec nedošlo, pretože v roku 1938 bola budova zoštátnená (na základe iniciatívy starostu Božidara Zdravkova, ktorý vydal príkaz na odkúpenie budovy mestským zastupiteľstvom) a stala sa sídlom plovdivského regionálneho etnografického múzea. V roku 1939 prebehla reštaurácia budovy.
V roku 1995 bol budove udelený štatút kultúrnej pamiatky národného významu.
Charakteristika.
Autorom stavby je staviteľský majster chadži Georgi Stančovski z rodopskej dediny Kosovo. Ide o predstaviteľa symetrického obrodeneckého domu plovdivského typu.
Budova je dvojposchodová zo západnej prednej strany, z východnej strany kde dom tvorí pokračovanie antických hradieb je v dôsledku denivelácie terénu štvorposchodová. Dom sa nachádza v priestrannom dvore.
Exteriér.
Najzaujímavejšiu časť predstavuje symetricky riešená predná fasáda s tromi zaoblenými frontónmi vo vrchnej časti a centrálne umiestneným portikom, ktorý je podopieraný celkovo piatimi stĺpmi. Celá predná fasáda je zároveň umelecky vymaľovaná. Východná fasáda budovy bola postavená ako pokračovanie zvyškov pôvodných antických hradieb. 
Interiér.
Z vchodu pod portikom sa vchádza priamo do salónu na prvom poschodí. Salón je uložený centrálne, má pôdorys elipsy a okolo neho sa nachádzajú (v rohoch salónu) štyri veľké obytné izby. Ďalšia veľká izba sa nachádza na konci južného krídla budovy. Okrem toho sa na každom poschodí nachádza niekoľko menších miestností ktoré sa nachádzajú v priestoroch medzi veľkými miestnosťami. Miestnosti sú rozdelené symetricky a rovnako na obidvoch obytných poschodiach. Salón na druhom poschodí je v dôsledku rozšírenie budovy vo vrchnej časti o niečo väčší než salón na prvom poschodí. Salón na prvom poschodí dosahuje rozmerov 17,25 x 7,7 metra a salón na druhom poschodí až 21 x 8 metrov. Celkovo sa tak v obytnej časti budovy nachádza až dvanásť veľkých miestností, približne 130 okien a celková zastavaná vnútorná plocha dosahuje až 570 m². Schodisko medzi poschodiami, ktoré vedie zo salónu na prvom poschodí do salónu na druhom poschodí je dvojramenné oddelené od miestnosti dverami. Nad schodiskom sa v salóne nachádza zábradlím ohradená platforma (estráda), ktorá slúžila ako priestor na vystupovanie muzikantov. 
Ďalšie miestnosti sa nachádzajú na dvoch podzemných poschodiach, teda poschodiach na východnej strane budovy, kde je dom štvorposchodový. Tieto miestnosti sa využívali ako sklady pre tovar. 
Výzdoba interiéru.
Steny miestností sú zdobené umeleckými freskami. Strop v salóne na prvom poschodí je v centrálnej časti zdobený vyrezávaným motívom v tvare slnka. Strop v salóne na prvom obytnom poschodí je doskový, pričom jeho centrálna časť je vyzdvihnutá nad úroveň častí, ktoré priliehajú k obvodovým stenám miestnosti. 
Dvor.
Dvor je priestranný s množstvom rastúcej zelene. V juhozápadnom rohu dvora sa v kamennom múre oplotenia dvora nachádza malá pozorovacia arkierová miestnosť.
Regionálne etnografické múzeum.
Je druhým najväčším etnografickým múzeom na území Bulharska.
Dejiny.
Myšlienka na vytvorenie etnografického múzea v Plovdive pochádza z konca roku 1891. K prvotnej realizácii došlo 22. januára 1917, kedy bolo na základe návrhu učiteľa, spisovateľa, folkloristu, etnografa, historika a vydavateľa Stoja Šiškova, miestnym zastupiteľstvom zvolané v budove plovdivskej radnice (v tej dobe Okružný palác) stretnutie na ktorom sa rozhodlo o založení tzv. "Okružného etnografického múzea" (). Ako hlavná úloha bolo určené zhromažďovanie materiálov súvisiacich s minulosťou a súčasnosťou regiónu Plovdiv. 20. júla 1918 boli oficiálne schválené pravidlá múzea a bol vybraný jeho riaditeľ, ktorým sa stal Jordan P. Georgiev. Za tajomníka bol vybraný Stoju Šiškov. V roku 1930 už múzeum disponovalo približne 500 exponátmi. V rokoch 19311932 bol múzejný fond z ekonomických dôvodov prevedený napriek odporu Stoja Šiškova pod správu plovdivskej Ľudovej knižnice a múzea (). 
V roku 1938 sa na základe iniciatívy vtedajšieho plovdivského starostu Božidara Zdravkova etnografická expozícia premiestnila do svojho dnešného sídlaKujumdžievovho domu. V roku 1939 prebehla za účelom prípravy expozície reštaurácia budovy. Múzeum bolo otvorené pre návštevníkov 14 . októbra 1943, v tom čase pod názvom Okresný dom-múzeum (). V roku 1949 bolo múzeum premenované na Ľudové etnografické múzeum (). Stála expozícia bola pre návštevníkov nakoniec oficiálne otvorená v priebehu roku 1952. V roku 1962 bola expozícia kompletne prerobená a obnovená.
V roku 2021 získalo múzeum do užívanie druhú budovu v Plovdivetzv. dom Neveny Atanasovovej.
Expozícia.
Expozícia predstavuje tradičnú kultúru bulharskej Trácie, Rodop a regiónu Srednogoria v období bulharského národného obrodenia. Predstavené sú poľnohospodárstvo a chov hospodárskych zvierat v regióne, tradičné remeslá. Predstavený je taktiež životný štýl obyvateľov regiónov, ktorým sa etnografická zbierka venuje.
Z exponátov sú vystavené napríklad národné kostýmy a iné oblečenie, remeselné nástroje, bežná výbava vtedajších domácností, koberce a iné tkaniny, hudobné nástroje, obradné predmety, medené sudy, keramika, zbrane, alebo ovčiarska drevorezba. 
Múzejná zbierka v súčasnosti (2018) disponuje približne 50 000 exponátmi.
Exponáty sú vystavené celkovo v šiestich expozičných celkoch. Sú nimi:
Súčasťou múzea sú aj fototéka, knižnica a vedecký archív.
Kujumdžievov dom.
Kujumdžievov dom je hlavnou budovou plovdivského regionálneho etnografického múzea. Múzeum v ňom sídli od roku 1938.
Dom Neveny Atanasovovej.
Predstavuje druhú budovu múzea, ktorú múzeum získalo v roku 2021.
Medzinárodný festival komornej hudby.
V dvore Kujumdžievovho domu sa pravidelne každoročne koná "Medzinárodný festival komornej hudby" (). Prvý ročník festivalu prebehol v roku 1964.
Turizmus.
Plovdivské etnografické múzeum je zapísané v zozname 100 národných turistických objektov Bulharska. Objekt je v zozname uvedený pod číslom 41.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v Štátnom vestníku č. 4 z roku 1995, pričom ako dôvod ochrany boli stanovené architektonicko-staviteľská a umelecká hodnota budovy. Názvy budovy ako sú uvedené na zozname kultúrnych pamiatok národného významu sú "Kăštata na Kujumdžioglu" (, doslova "Dom Kujumdžiogla") a "Kăšta na Argir Kujumdžioglu" (, doslova "Dom Argira Kujumdžiogla").

</doc>
<doc id="696078" url="https://sk.wikipedia.org/wiki?curid=696078" title="Etnografické múzeum (Plovdiv)">
Etnografické múzeum (Plovdiv)



</doc>
<doc id="696079" url="https://sk.wikipedia.org/wiki?curid=696079" title="Etnografické múzeum v Plovdive">
Etnografické múzeum v Plovdive



</doc>
<doc id="696080" url="https://sk.wikipedia.org/wiki?curid=696080" title="Regionálne etnografické múzeum v Plovdive">
Regionálne etnografické múzeum v Plovdive



</doc>
<doc id="696081" url="https://sk.wikipedia.org/wiki?curid=696081" title="Kujumdžievov dom">
Kujumdžievov dom



</doc>
<doc id="696082" url="https://sk.wikipedia.org/wiki?curid=696082" title="Kopanec (vrch v Spišsko-gemerskom krase)">
Kopanec (vrch v Spišsko-gemerskom krase)

Kopanec () je vrch v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Vernár. Najbližším sídlom je severozápadne situovaný Vernár a južne ležiaca osada Dobšinská Ľadová Jaskyňa, juhozápadne sa nachádza Telgárt, východne Stratená a Dedinky a severovýchodne Hrabušice. Vrch je súčasťou Národného parku Slovenský raj.
Opis.
Kopanec leží severne od údolia Hnilca, nad sedlom Kopanec v centrálnej časti Slovenského raja. Severným smerom sa nachádza Zbojnícka (), Vysoká () a Tri kopce (), východne leží Koč (), Vahan (), Štrbáková () a Remiaška (), južne Duča (), Doštianky (), Ondrejisko (), Borovniak () a Kopa () a západne Javorina (), Popová (), Kráľova skala (), Kráľova hoľa (), Predná hoľa () a Barbolica (). Južné svahy patria do povodia rieky Hnilec, kde vodu odvádza potok Kopanec, voda zo severnej časti odteká do Hornádu Veľkou Bielou vodou a jej prítokom Štvrtockým potokom. Východným úpätím vedie rovnomenným sedlom cesta, spájajúca Stratenú a Hrabušice. Na vrchol nevedie značená turistická trasa. 
Výhľady.
Vrchol pokrýva nesúvislý riedky lesný porast, ktorý umožňuje obmedzený rozhľad. Z vhodných lokalít je možné pozorovať okolité vrchy Spišsko-gemerského krasu, no tiež Volovské vrchy, Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, preto prístup je možný neznačeným chodníkom zo sedla Kopanec, dostupného cestou zo Stratenej a zeleno značeným chodníkom z rázcestí Bľajzoch alebo Krivian.

</doc>
<doc id="696084" url="https://sk.wikipedia.org/wiki?curid=696084" title="Armáda (album)">
Armáda (album)

Armáda je tretí štúdiový album speváčky Dominiky Mirgovej, ktorý vydalo 29. februára 2016 hudobné vydavateľstvo Galgan Music. Nahrávka obsahuje 12 skladieb. Album vyšiel po dvoch rokoch od prechádzajúceho štúdiového albumu – "#Nová".
Album Armáda je zároveň jej prvým, v rámci ktorého vystupuje ako autorka väčšiny materiálu a spoluproducentka samotnej nahrávky. Okrem stálej producentskej zostavy Randyho Gnepu a Mira Jaroša, na albume má zastúpenie aj Billy Hollywood („Žijem ako viem“), DJ Robert Burian, JL Beats („Pódium“), BigFoot &amp; len Echo („Armáda“) a Marek Danko. V dvoch skladbách sa predstavili aj hostia - raper Elpe v skladbe „Dole“ a český spevák Pavel Callta v duete „Štít“.
Dizajn albumu.
CD obal a disk.
Grafický návrh obalu a disku bol zvolený v čiernobielych farbách a charakteristickej staroružovej farbe ako hlavná, nosná farba, odskakujúca od podkladu. Keďže názov albumu je "Armáda", pôvodne sa uvažovalo nad rôznymi podkladmi kamufláže a maskovacích vzorov, ale nakoniec sa od návrhov upustilo. Ako podklad bola nakoniec zvolená na čierno zafarbená stará stena. Dominika je na obale s dvomi bielymi čiarami na tvári, čo je charakteristickým znakom pre éru albumu "Armáda". Vojenská téma sa odráža na grafickom návrhu CD disku, ktorý tvorí terč. Zoznam piesní je vyobrazený na sústredných kružniciach. Dva kvadranty tvorí zoznam piesní, jeden je s názvom „Armáda“ a jeden s fotkou Dominiky.
Booklet.
CD obsahuje 8-stranový booklet obsahujúc farebné a čiernobiele fotografie speváčky, úryvky piesní, poďakovanie a autorské kredity. Zaujímavosťou je dvojfotka s titulkou „ja som vlkodlak“ vyjadrujúca pohyb, tajomno a nadprirodzenosť. Je umiestnená presne do stredu bookletu, takže pri otvorení sa obe tváre akoby od seba vzďaľovali a takto podporili motion efekt. Zadná strana obsahuje reálne fotografie fanúšikov s dvoma čiarami na tvári.
Vo vizuáloch ku koncertnému turné sa staroružová farba zmenila na oranžovú farbu reklamného partnera Manner.

</doc>
<doc id="696092" url="https://sk.wikipedia.org/wiki?curid=696092" title="Martin Hanus (novinár)">
Martin Hanus (novinár)

Martin Hanus (* 26. júl 1977, Bratislava) je slovenský konzervatívny novinár a politický publicista, šéfredaktor denníka Postoj.
Životopis.
V roku 1999 absolvoval učiteľské štúdium germanistiky na Pedagogickej fakulte Univerzity Komenského v Bratislave. Vyučoval nemčinu na bratislavských gymnáziách na Haanovej a Vazovovej ulici.
V rokoch 19992000 študoval externe politológiu a históriu na Filozofickej fakulte Univerzity Konštantína Filozofa v Nitre.
Od roku 1998 bol členom mládežníckej politickej organizácie Občiansko-demokratická mládež (ODM), v novembri 2001 bol zvolený za podpredsedu ODM Bratislava.
Od roku 2002 do roku 2004 pracoval ako redaktor v týždenníku Domino fórum. V decembri 2004 sa spolupodieľal na vzniku časopisu .týždeň, kde v rokoch 20082014 pracoval ako zástupca šéfredaktora. Na prelome rokov 2014 a 2015 odišiel aj s rodinou na desať mesiacov do mestečka Loppiano, hlavného mestečka kresťanského hnutia Fokoláre vzdialeného 30 km od Florencie, kde prehodnotil niektoré zo svojich názorov. Po návrate na Slovensko v roku 2015 stál pri vzniku denníka Postoj, kde od mája 2020 zastáva post šéfredaktora. V roku 2015 mu bolo udelené ocenenie za najlepšie písané politické komentáre.
Je autorom knihy "Hra sa skončila" publikovanej v roku 2018 vydavateľstvom Postoj Media a spoluautorom kníh "Cyril Vasiľ: Kresťan by mal byť hrdinom" (2016, Postoj Media) a "Vladimír Krčméry: Ženie ma zlé svedomie" (2014, W Press)
Vyjadroval sa aj ku kauze vraždy Ľudmily Cervanovej, voči ktorej počas svojho pôsobenia v časopise .týždeň najprv zastával názor, že siedmi Nitrania sú nevinní, no po návrate z Talianska a prečítaní knihy "Kauza Cervanová I." bývalého novinára (neskôr príslušníka SIS a spolupracovníka Mariana Kočnera) Petra Tótha svoj názor zmenil.

</doc>
<doc id="696094" url="https://sk.wikipedia.org/wiki?curid=696094" title="Dom Neveny Atanasovovej">
Dom Neveny Atanasovovej

Dom Neveny Atanasovovej (), známy aj ako Dom anjelov (), alebo Dom s anjelmi () je meštiansky dom zo začiatku 20. storočia v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho a súborového významu.
Názov budovy.
Budova je všeobecne známa pod názvami "Dom anjelov", alebo "Dom s anjelmi". Tieto názvy budova získala, pretože v minulosti sa v miestnosti na druhom poschodí nachádzala veľkorozmerná kompozícia s anjelmi.
Lokalita.
Dom Neveny Atanasovovej leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Săborna“ () č. 20.
Dejiny.
Budova bola postavená v roku 1906 ako honosný obytný dom.
V rokoch 1991 a 2006 prešla budova rekonštrukciami interiéru, pri ktorých bola spevnená aj samotná konštrukcia budovy. V roku 2007 bola reštaurovaná strecha budovy, rovnako tak vonkajšie fasády. Dom následne fungoval nejaký čas ako hostel, nájomná zmluva však bola neskôr mestským zastupiteľstvom vypovedaná.
V roku 2021 bola budova rozhodnutím starostu Plovdivu daná pod správu plovdivského regionálneho etnografického múzea. V roku 2023 sa začala reštaurácia spojená s otváraním novej expozície múzea.
Charakteristika.
Budova je symetrická stavba, pričom sa jedná o pomerne masívnu budovu. Plán budovy a vnútorné priestory sú podriadené symetrii pozdĺž hlavnej osi v smere východ-západ, ktorú tvorí hlavný vstup, lobby a vnútorné schodisko. Princíp symetrie je dôsledne realizovaný a vyjadrený v reprezentatívnej a dekoratívnej fasáde orientovanej do ulice. Omietky a ozdobné prvky hlavnej fasády zostali takmer úplne zachované v pôvodnom vzhľade. Budova je štvorposchodová. Skladá sa z polopodzemného poschodia. prvého a druhého nadzemného poschodia a podkrovia. Obytné poschodia majú rozlohu približne 129 m² (každé) a podkrovie má rozlohu 65,9 m².
V priestore dvoru pri zadnej fasáde sú exponované zvyšky častí antických hradieb.
Regionálne etnografické múzeum.
Ide o pobočku regionálneho etnografického múzea v Plovdive. Múzeum budovou disponuje od roku 2021.
Štatút a dôvod pamiatkovej ochrany.
Kategória: kultúrna pamiatka miestneho významu a kultúrna pamiatka súborového významu
Dôvod zaradenia medzi kultúrne pamiatky miestneho význam: architektonicko-staviteľská hodnota nemovitosti
Dôvod zaradenie medzi kultúrne pamiatky súborového významu: jedinečná lokalita nehnuteľnosti, pričom budova tak tvorí unikátny ansábel s ostatnými budovami v tejto časti architektonickej rezervácie Starý Plovdiv, architektonicko-historickej rezervácie "Antické mesto Filipopolis a Starý Plovdiv" (), ako aj územia kultúrno-historického dedičstva so štatútom nehnuteľnej kultúrnej cennosti pod názvom "Filipopol-Trimoncium-Plovdiv" ().

</doc>
<doc id="696107" url="https://sk.wikipedia.org/wiki?curid=696107" title="Anna An Jiaoshi">
Anna An Jiaoshi



</doc>
<doc id="696108" url="https://sk.wikipedia.org/wiki?curid=696108" title="Koč (vrch v Spišsko-gemerskom krase)">
Koč (vrch v Spišsko-gemerskom krase)

Koč () je vrch v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Vernár. Najbližším sídlom je západne situovaný Vernár a južne ležiaca Stratená a jej miestna časť Dobšinská Ľadová Jaskyňa, juhovýchodne ležia Dedinky, severovýchodne Hrabušice a severovýchodne Hranovnica. Vrch je súčasťou Národného parku Slovenský raj.
Opis.
Koč leží nad roklinou Malý Sokol, v centrálnej časti Slovenského raja. Severným smerom sa nachádza Vysoká (), Krompľa () a Rumanová (), východným Bykárka (), Červená skala () a Suchý vrch (), južným Cigánka (), Havrania skala (), Lipovec (), Štrbáková (), Remiaška (), Vahan () a Doštianky () a západným Javorina (), Kopanec (), Kráľova hoľa (), Predná hoľa () a Barbolica (). Oblasť patrí do povodia Hornádu, kde vodu odvádzajú prítoky Veľkej Bielej vody. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu, no tiež Volovské vrchy, Levočské vrchy, Vysoké a východnú časť Nízkych Tatier.
Prístup.
Na vrchol nevedie značený turistický chodník, no blízkymi dolinami vedie:

</doc>
<doc id="696114" url="https://sk.wikipedia.org/wiki?curid=696114" title="M777">
M777

M777 je britská ťažná húfnica kalibru . Je to ultraľahká poľná húfnica, ktorá v americkej armáde a námornej pechote nahradila zastarané ťažné húfnice M198. Okrem USA ju používa aj Austrália, Kanada, Kolumbia alebo India. K prvému bojovému nasadeniu húfnice došlo počas vojny v Afganistane.
Vznik a vývoj.
Vývoj M777 začal v roku 1997 v rámci spoločnej iniciatívy americkej armády a americkej námornej pechoty. Cieľom bolo nahradiť zastaraný inventár ťažných húfnic M198 kalibru 155 mm. Prvý z piatich systémov bol dodaný v júni 2000. Počas testovania, ktoré vykonala americká námorná pechota, bolo zo štyroch systémov vypálených takmer 12 000 delostreleckých nábojov. Skúšky boli ukončené v decembri 2004. Prvý kontrakt na výrobu 495 systémov bol so spoločnosťou BAE Systems podpísaný v apríli 2005. V máji 2005 boli prvé húfnice M777 zaradené k 11. jednotke námornej pechoty v Twentynine Palms v Kalifornii. Americká armáda získala prvých 18 systémov do októbra 2006 a boli priradené k 2. práporu 11. poľného delostrelectva na Havaji.
Popis.
Hlavnou prednosťou M777 je nízka hmotnosť húfnice, ktorá dosahuje iba 4200 kilogramov. Je to dané rozsiahlym využitím titánu v konštrukcii lafety. Nízka hmotnosť umožňuje transport húfnice v podvese pod vrtuľníkmi CH-47F Chinook a CH-53K King Stallion. Nízka výška umožňuje aj jej dopravu v turbovrtuľových lietadlách C-130. Húfnicu je možné ťahať vozidlom s náhonom 4x4 a hmotnosťou nad 2,5t. Maximálna rýchlosť ťahanej húfnice na ceste je 88 km za hodinu a pri jazde v teréne je to 24 km za hodinu.
Zaujímavou konštrukčnou vlastnosťou húfnice je nízka palná výška, teda vzdialenosť od osi hlavne kanónu pri nulovej elevácii od zeme. Čím nižšia palná výška kanónu, tým je zbraň stabilnejšia pri streľbe. Námer hlavne je od -5° až do 70°.
Húfnicu M777 môže obsluhovať minimálne päť ľudí, optimálna je však osem členná jednotka. Udržateľná rýchlosť paľby je dva výstrely za minútu, ale maximálna rýchlosť je štyri rany za minútu po dobu dvoch minút. Hlavnou prednosťou M777 je možnosť využitia širokej škály modernej západnej delostreleckej munície. S klasickým „hlúpym“ granátom M107 je dostrel 21 kilometrov. Húfnica však dokáže strieľať aj granát M795 s predĺženým doletom do 30 kilometrov alebo satelitom navádzaný granát M982 Excalibur s dostrelom 40 kilometrov a kruhovou odchýlkou 10 metrov. Excalibur vie na maximálnu vzdialenosť presne zasahovať jednotlivé vozidlá. Cena granátu je však asi 100 000 dolárov, preto sa používa len na veľmi hodnotné ciele, ako sú štáby, muničné sklady alebo systémy protivzdušnej obrany. V húfnici môže byť použitý aj granát M864 so submunícou určenou na ničenie živej sily a vozidiel.
Nasadenie.
Americká intervencia v Sýrii proti Islamskému štátu.
V roku 2017 nasadila americká námorná pechota v Sýrie štyri húfnice M777. V rámci podpory bojových operácií v Rakke vystrelili tieto húfnice za päť mesiacov viac ako 23 000 granátov. V dôsledku nadmerného opotrebovania museli byť tri z húfnic v priebehu tohto nasadenia odstránené a boli nahradené húfnicami uloženými v zálohe v Kuvajte.
Ruská invázia na Ukrajinu.
V úvode ruskej invázie sa ukrajinská armáda mohla spoľahnúť na tri základné typy ťahaných húfnic sovietskej výroby kalibru 152 mm: D-20, 2A36 Giacint-B a 2A65 Msta-B. Okrem toho Ukrajina vo veľkom využívala aj ťahané húfnice D-30 kalibru 122 mm. Hoci v úvode konfliktu mala Ukrajina relatívne dosť svojich delostreleckých systémov sovietskeho typu, veľmi rýchlo jej do nich začala dochádzať munícia. V júni 2022 sa Ukrajina ocitla v situácii, že zatiaľ čo ruské delostrelectvo vypálilo za deň 50-tisíc rán, tak ukrajinská armáda vystrelila z húfnic denne iba 5- až 6-tisíc krát. Aj v dôsledku toho sa ukrajinské ozbrojené sily dostali do defenzívy a ruskí vojaci mohli postupovať.
Preto sa Západ, ktorý disponoval hlavne muníciou kalibru 155 mm, rozhodol dodať Ukrajine svoje delostrelecké systémy. Prvé húfnice M777 dorazili na Ukrajinu 8. mája 2022. Húfnicu, ktorá dokáže zasiahnuť ciele až do vzdialenosti 40 kilometrov s veľkou presnosťou, si ukrajinskí vojaci hneď od začiatku veľmi pochvaľovali. Už v máji sa Ukrajine pomocou húfnic M777 podarilo zastaviť postup obzvlášť veľkého počtu ruských jednotiek prekračujúcich rieku Siverskyj Donec pri obci Bilohorivka v Luhanskej oblasti. Do októbra 2022 získala Ukrajina od západných krajín celkovo 152 húfnic M777.
M777 si však vyžadovali údržbu a opravy, čo spočiatku ukrajinskí vojaci nevedeli zabezpečiť. Preto začali príslušníci americkej armády dislokovaní v Poľsku poskytovať Ukrajincom prostredníctvom virtuálneho pripojenia podporu údržby na diaľku.
Keďže ruské letectvo od začiatku konfliktu nedokázalo potlačiť ukrajinskú protivzdušnú obranu, nebolo ani schopné poskytnúť podporu svojim pozemným jednotkám a efektívne pôsobiť proti ukrajinskému delostrelectvu. Preto nasadilo do bojov svoje kamikadze drony Lancet-3. V apríli 2023 Rusko uvádzalo, že drony Lancet-3 zničili od začiatku vojny takmer 45 percent ťažných a samohybných húfnic Severoatlantickej aliancie (NATO). Malo ísť predovšetkým o americké ťažné húfnice M777, poľské húfnice Krab a americké samohybné delá M109 Paladin alebo americké raketomety HIMARS. Zo všetkých Rusmi zničených húfnic M777 malo byť 25% zneškodnených práve dronmi Lancet-3. Celkovo sa Rusom podarilo k 23.4.2023 zničiť alebo poškodiť minimálne 50 húfnic M777.
Varianty.
M777 – počiatočná produkčná várka s optickým riadením paľby. V tejto verzii bolo vyrobených 94 húfnic.
M777A1 – vylepšené húfnice s digitálnym riadením paľby, pridaním zdroja energie, satelitného určovania polohy, inerciálnej navigácie, rádia a zobrazovacej jednotky zbrane.
M777A2 – aktualizácia softvéru bloku 1A. Možnosť programovania Excaliburu a presnej munície cez Enhanced Portable Inductive Artillery Fuze Setter (EPIAFS).

</doc>
<doc id="696115" url="https://sk.wikipedia.org/wiki?curid=696115" title="Ana Kansky">
Ana Kansky

Ana Mayer Kansky (* 20. jún 1895, Lože – † 3. november 1962, Podgrad) bola slovinská chemička a chemická inžinierka známa ako prvá osoba, ktorá získala doktorát na Univerzite v Ľubľane, a jedna z prvých vedkýň zo Slovinska.
Raný život a vzdelanie.
Ana Mayerová sa narodila slovinskému statkárovi Karlovi Mayerovi von Leitenburg z Lože v údolí Vipavy a Ane Dejak, dcére bohatého podnikateľa zo Senožeče. Navštevovala základnú školu vo Vipave, potom dievčenské lýceum v Ľubľane a základné vzdelanie ukončila na ľubľanskom klasickom gymnáziu v roku 1914 ako jedno z prvých dievčat, ktoré mohli navštevovať túto inštitúciu. Vynikala vo vede a chcela pokračovať v štúdiu na Viedenskej univerzite, ale jej otec sľúbil matke na smrteľnej posteli, že Anu nepošle na vysokú školu. Aby tento sľub obišiel, navrhol Anne, aby si sama zohnala školné, čo urobila organizovaním zberu a predaja marhúľ z rodinnej plantáže. Pokračovala v štúdiu chémie s fyzikou ako vedľajším odborom na Filozofickej fakulte vo Viedni (19141918).
Vo Viedni žila Ana skromne, kvôli vojne mala častý nedostatok potravín. Hostila ju rakúska barónka, ktorá jej napriek tomu poskytla dostatok slobody, tak sa jej byt v tom čase stal miestom stretnutí slovinských študentov. Podporovala ich rodina literárneho historika Ivana Prijatelja, ktorý žil vo Viedni. Po čase sa vytvoril spoločenský kruh s Anou, Marijom Kogojom, Srečkom Brodarom, Milkom Kosom a ďalšími. Stretla sa aj so zástupcom rakúskeho pobrežia, ktorý jej zariadil návštevnícky vstup do rakúskeho parlamentu. Často tam počúvala prejavy a bola prítomná pri vyhlásení májovej deklarácie (1917), ktorá vyzývala väčšiu autonómiu južných slovanských národov v rámci Rakúsko-Uhorska, ako aj iné udalosti signalizujúce rozpad monarchie.
Kvôli okolnostiam, ktoré predznamenali rozpad štátu po prvej svetovej vojne, vydala Viedenská univerzita v roku 1918 dekrét o prepustení slovanských študentov, takže Ana musela prerušiť štúdium a vrátiť sa do Ľubľany. V nasledujúcom roku pokračovala štúdium pod profesorom Maksom Samcom na novozaloženej Univerzite v Ľubľane a 15. júla 1920 obhájila doktorandskú prácu ("O učinkovanju formalina na škrob" – "O účinku formalínu na škrob") a stala sa prvou držiteľkou doktorandského titulu na tejto univerzite. Podľa štúdie z roku 1978, ktorú zverejnila Padovská univerzita, bola 72. ženou na svete, ktorá získala doktorát. Výsledky jej doktorandského výskumu boli publikované v nemeckom časopise "Kolloidchemische Beihefte" so Samecom ako spoluautorom. Jej dôkladné experimenty upozornili na aktuálny problém vtedajšej organickej chémie – či formalín dokáže rozpustiť škrob alebo nie. Dokázala, že to formalín nedokáže, ale kyselina mravčia ako bežná nečistota áno.
Kariéra.
Mayer sa stala prvou ženou v akademickom zbore na univerzite. Najskôr, niekoľko mesiacov pred získaním PhD, ako výskumná asistentka, potom pokračovala vo výskume na Ústave chémie univerzity. V nasledujúcich dvoch rokoch publikovala ďalšie štyri vedecké práce. V roku 1921 sa vydala za Evgena Kanského [sl], profesora na Lekárskej fakulte. Mali spolu tri deti: Alekseja, Evgena a Nuša. V roku 1922 rezignovala z nejasných dôvodov – či už pre nedostatok financií, manželstvo alebo prvé tehotenstvo.
V roku 1922 manželia otvorili prvú juhoslávsku továreň na výrobu éteru síry a iných chemických produktov v Podgrade neďaleko Ľubľany. Sama riadila spoločnosť "Dr. A. Kansky," zatiaľ čo jej manžel mal chemické laboratórium. V roku 1929 kúpili opustené objekty bývalej továrne "Osterberger Ölfabrik bei Laibach" v Podgrade a zrekonštruovali ich, ako aj ruiny neďalekej pevnosti, kde postavili chatu. Elektrifikovali obe nehnuteľnosti. Čoskoro začali z domácich surovín vyrábať zložité organické zlúčeniny, väčšinou rôzne estery do rozpúšťadiel.
Rodina si tiež ponechala dom na námestí Krek v Ľubľane, kde mali kancelárie a laboratórium, ako aj obchod. Ich podnik sa skončil počas druhej svetovej vojny, keď nacistické úrady obsadili továreň, po ktorej ju juhoslávska vláda znárodnila a pokračovala v prevádzke pod názvom Tovarna kemičnih izdelkov Arbo ("Továreň chemických výrobkov Arbo"). Jej manžel bol nútený odísť do dôchodku, zatiaľ čo ona strávila zvyšné roky svojej kariéry ako učiteľka chémie.
Továreň Arbo na svojom vrchole zamestnávala 60 ľudí. V 80. rokoch vyrábala najmä sušidlá, ktoré na juhoslávskom trhu dosahovali 80 %. Po nezávislosti Slovinska bola továreň odštátnená – vrátená potomkom Mayer Kanských a v roku 1995 ukončila svoju činnosť pre zlý manažment, zastarané závody a zastaraný sortiment.

</doc>
<doc id="696118" url="https://sk.wikipedia.org/wiki?curid=696118" title="František Kriegel">
František Kriegel

MUDr. František Kriegel, CSc. (* 10. apríl 1908, Stanislavov, Halič – † 3. december 1979, Praha) bol československý lekár, politik Komunistickej strany Československa, poslanec Národného zhromaždenia ČSSR a Snemovne ľudu Federálneho zhromaždenia.
Stal sa osobnosťou pražskej jari 1968, jediným členom československej delegácie, odvlečenej do Moskvy po vpáde vojsk Varšavskej zmluvy, ktorý odmietol podpísať Moskovský protokol a zároveň jeden zo štyroch poslancov Národného zhromaždenia, ktorí na jeseň 1968 hlasovali proti prijatiu zmluvy o „dočasnom pobyte“ sovietskych vojsk na území ČSSR. Po roku 1968 bol prenasledovaný. V decembri 1976 sa stal jedným z prvej trojice lekárov, ktorí podpísali Chartu 77, spolu s Jiřinou Zelenkovou a profesorom Františkom Bláhom.
Mladosť.
Narodil sa v rodine haličských Židov Georga a Amalie Kriegelovcov. Na konci 20. rokov odišiel do Prahy, aby na tunajšej Nemeckej univerzite (neskôr súčasť Karlovej univerzity) vyštudoval lekárstvo. V rokoch 1934 až 1936 praxoval na internej klinike v Prahe.
Už ako študent sa stal v roku 1932 členom organizácie ľavicovo orientovaných intelektuálov „Levá fronta“. V roku 1936, už ako člen KSČ, bojoval v rámci Interbrigád v španielskej občianskej vojne ako lekár. Dosiahol tu hodnosť majora a po porážke republikánov odišiel v roku 1939 v radoch Červeného kríža do Číny, napadnutej Japonskom. Naučil sa po čínsky a v roku 1942 bol vyslaný do bojov v Barme, ktorú vtedy ovládli Japonci. Tu sa dožil v roku 1945 konca vojny. Bol považovaný za obzvlášť odvážneho lekára a dôstojníka.
Po vojne sa oženil s komunistickou odbojárkou a političkou Rivou Friedovou, rodenou Lubeckou (* 1908 – † 2001).
Od roku 1945 bol jedným z vedúcich predstaviteľov pražskej komunistickej organizácie a vo februári 1948 sa ako organizačný tajomník pražskej organizácie KSČ a zástupca veliteľa Ľudových milícií aktívne podieľal na komunistickom prevrate.
V rokoch 1949 až 1952 pôsobil ako námestník ministra zdravotníctva v komunistickej vláde. Po antisemitskej čistke vo vedení strany bol z funkcie odvolaný a skončil ako závodný lekár v Tatre Smíchov. V roku 1957 bol dekorovaný Radom 25. februára za svoju aktívnu účasť v komunistickom prevrate z februára 1948 a následne bol vyznamenaný Radom červenej hviezdy a Radom práce.
Vrchol politickej kariéry v 60. rokoch.
Začiatkom 60. rokov odišiel ako poradca kubánskej vlády pomáhať organizovať kubánske zdravotníctvo. Vo voľbách do Národného zhromaždenia v roku 1964 bol zvolený za KSČ do Národného zhromaždenia ČSSR za hlavné mesto Praha. V Národnom zhromaždení zasadal až do konca volebného obdobia parlamentu v roku 1968. Stal sa členom predsedníctva Národného zhromaždenia a predsedom jeho zahraničného výboru.
XIII. zjazd KSČ ho zvolil za člena Ústredného výboru Komunistickej strany Československa. Vysočanský zjazd KSČ v auguste 1968 ho vo funkcii potvrdil. V období apríl – august 1968 bol aj členom predsedníctva ÚV KSČ. Z Ústredného výboru Komunistickej strany Československa bol vylúčený 30. mája 1969. V apríli 1968 sa stal nielen členom predsedníctva ÚV KSČ ale aj predsedom Ústredného výboru Národného frontu Čechov a Slovákov. K roku 1964 sa profesne uvádza ako primár lôžkového oddelenia Výskumného ústavu reumatických chorôb v Prahe.
Kriegel bol spolu so Smrkovským a Indrom členom delegácie KSČ, ktorá 23. mája 1968 rokovala s členmi prípravného výboru pre obnovu sociálnej demokracie. Trojhodinové rokovanie skončilo neúspešne, sám Kriegel myšlienku obnovy strany odmietol. K ďalšiemu sľúbenému jednaniu KSČ s PÚV ČSSD nedošlo.
Po invázii vojsk Varšavskej zmluvy v auguste 1968 bol spolu s ďalšími vedúcimi československých komunistických politikov unesený do Moskvy, kde ako jediný člen československej delegácie odmietol podpísať tzv. Moskovský protokol. Stal sa potom neprijateľným pre Sovietov a už 31. augusta 1968 bol odvolaný z predsedníctva ÚV KSČ. Stratil aj post predsedu Národného frontu. Na jeseň 1968 ako radový poslanec hlasoval ako jeden z mála proti zmluve o pobyte sovietskych vojsk v ČSSR.
Po federalizácii Československa zasadol ešte v roku 1969 do Snemovne ľudu Federálneho zhromaždenia (volebný obvod Praha 4 – Braník, Krč), kde ale zotrval len do októbra 1969, kedy bol zbavený poslaneckého mandátu.
Život po roku 1969.
30. mája 1969 bol vylúčený z KSČ. Šlo o jeden z prvých prípadov vylučovania z komunistickej strany po nástupe Gustáva Husáka na post prvého tajomníka ÚV KSČ, hlavná vlna čistiek prišla až v roku 1970. V roku 1970 bol penzionovaný. Patril medzi prvých signatárov Charty 77 a po jej podpísaní bol aj s manželkou trvalo pod dozorom Štátnej bezpečnosti (ŠtB). Pred ich bytom na pražských Vinohradoch sa trvalo usadila policajná hliadka a sledovaní boli aj na prechádzkach či pri návštevách koncertov. 18. septembra 1979 bol hospitalizovaný s infarktom, 3. decembra toho istého roku na jeho následky zomrel. Spolu s manželkou Rivou je pochovaný na pražskom Motolskom cintoríne v blízkosti Pamätníka obetí komunizmu.
Ocenenia.
Na jeho počesť bola Nadáciou Charty 77 zriadená Cena Františka Kriegla, ktorá je udeľovaná „za mimoriadne zásluhy v boji za ľudské práva a občianske slobody, národnú nezávislosť, suverenitu a demokraciu“.
V roku 2015 ho prezident republiky Miloš Zeman vyznamenal in memoriam Radom Tomáša Garrigua Masaryka I. triedy.
Na jeho počesť bola po Nežnej revolúcii pomenovaná ulica v Mělníku pod gymnáziom.
Vo filme.
O Františkovi Kriegelovi bol natočený televízny dokument "František Kriegel: Sám proti Moskvě" (Česko, 2023, 52 min) režisérov Martina Slunečka a Miloslava Šmídmajera a filmová dráma "Muž, ktorý stál v ceste" (Česko / Ukrajina / Litva, 2023, 120 min) režiséra Petra Nikolaeva s Tomášom Töpferom v hlavnej úlohe.

</doc>
<doc id="696127" url="https://sk.wikipedia.org/wiki?curid=696127" title="Suitsov index">
Suitsov index

Suitsov index verejnej politiky je mierou daňovej progresivity pomenovaný po ekonómovi Danielovi B. Suitsovi. Podobne ako Giniho koeficient sa vypočíta porovnaním plochy pod Lorenzovou krivkou a plochou pod proporcionálnou čiarou. Pre progresívnu daň (napríklad, keď vyššie daňové jednotky platia väčšiu časť svojho príjmu ako daň), je Suitsov index kladný (1). Pri Pomernej dani (napríklad, keď každá jednotka platí rovnaký zlomok príjmu) je Suitsov index nula (0) a pri regresívnej dani (napríklad keď nižšie daňové jednotky platia väčšiu časť príjmu ako daň) je Suitsov index záporný (-1). Teoretická daň, pri ktorej najbohatší človek platí všetky dane, má Suitsov index 1 a daň, pri ktorej platí všetko najchudobnejší človek, má Suitrosv index rovný -1. Daňové preferencie (kredity a odpočty) majú tiež Suitsov index.
Druhy daní.
Daň z príjmu.
Rovná daň z príjmu má podľa definície Suitsov index nuly. Avšak väčšina systémov daní z príjmu umožňujú zarobiť určitú sumu príjmu bez dane (sumu oslobodenú od dane), aby sa zabránilo vyberaniu daní od jednotiek s veľmi nízkymi príjmami. Väčšina systémov daní z príjmu tiež poskytuje vyššie hraničné daňové sadzby pri vyšších príjmoch. Tieto účinky sa spájajú, aby dane z príjmu boli vo všeobecnosti progresívne a mali pozitívny Suitsov index.
Daň z predaja.
Dane z predaja sa účtujú pri každom nákupe bez výnimky pre nízke príjmy. Jednotky s nižším príjmom zvyčajne minú väčšiu časť príjmu na zdaniteľné nákupy, zatiaľ čo jednotky s vyšším príjmom ušetria alebo investujú väčšiu časť príjmu. Preto sú dane z predaja vo všeobecnosti regresívne a majú negatívny Suitsov index.
Spotrebné dane.
Spotrebné dane sa zvyčajne účtujú na položky ako alkohol, benzín alebo tabakové produkty. Keďže daňová sadzba je zvyčajne vysoká a existuje praktický limit na množstvo produktu, ktoré sa dá spotrebovať, spotrebná daň je vo všeobecnosti regresívna a má veľmi negatívny Suitsov index.
Vlastnosti.
Suitsov Index má užitočnú vlastnosť. Celkový Suitsov index skupiny daní je príjmami váženým súčtom jednotlivých indexov. Suitsov index blízko súvisí aj s Giniho koeficientom. Zatiaľ čo Giniho koeficient v hodnote nula znamená, že každý dostane rovnaký príjem alebo benefit ako hodnota na obyvateľa, Suitsov index v hodnote nula znamená, že každý človek platí rovnakú daň ako percento z príjmu. Volebná daň má Suitsov index rovný zápornej hodnote Giniho koeficientu pre rovnakú skupinu.

</doc>
<doc id="696129" url="https://sk.wikipedia.org/wiki?curid=696129" title="Margarete Buberová-Neumannová">
Margarete Buberová-Neumannová

Margarete Buberová-Neumannová, (neprechýlene "Margarete Buber-Neumann", * 21. október 1901 - † 6. november 1989) bola nemecká spisovateľka a novinárka. Ako bývalá komunistka, ktorá sa stala presvedčenou antikomunistkou, napísala memoáre o svojom väznení v sovietskom väzení a neskôr v nacistickom koncentračnom tábore počas druhej svetovej vojny. Známa bola aj tým, že svedčila v tzv. procese storočia o Kravčenkovej afére vo Francúzsku. V roku 1980 dostala Veľký kríž za zásluhy Nemeckej spolkovej republiky.
Životopis.
Narodila sa ako dcéra riaditeľa pivovaru a po maturite vyštudovala učiteľstvo pre materské školy. Nepáčila sa jej prítomnosť armády v rodnom meste. Svojho otca označovala ako osobu, ktorá vzbudzovala rešpekt pred dôstojníkmi. Bol to "tyran", zatiaľ čo jej matka bola "sčítaná a liberálna". Vo veku 20 rokov sa pridala ku komunistickej mládeži a v roku 1926 do Komunistickej strany Nemecka. V roku 1922 sa vydala za Rafaela Bubera, syna slávneho filozofa Martina Bubera, ale v roku 1925 sa s ním rozišla. Z tohto manželstva sa narodili dve dcéry, ktoré neskôr žili v domácnosti prvého manžela.
Od roku 1928 pracovala v redakcii medzinárodného časopisu Kominterny, kde sa zoznámila s komunistickým poslancom Heinzom Neumannom. Nacistický prevrat v roku 1933 ich zastihol v Španielsku, nasledujúci rok žili vo Švajčiarsku a v roku 1935 odišli do Moskvy. V roku 1937 bol Heinz Neumann zatknutý a popravený, o čom sa Margarete dozvedela až po vojne. V roku 1938 bola aj Margarete odsúdená na päť rokov väzenia v Karagande v Kazachstane. Po zblížení nacistického Nemecka a Sovietskeho zväzu, ktoré vyvrcholilo podpísaním paktu Ribbentrop-Molotov v auguste 1939, bola v roku 1940 spolu s ďalšími vydaná do Nemecka a ako komunistka odsúdená na päť rokov v koncentračnom tábore Ravensbrück. Tam sa zoznámila s Milenou Jesenskou, priateľkou Franza Kafku, o ktorej neskôr napísala knihu.
Po druhej svetovej vojne prijala Buberová-Neumannová pozvanie Medzinárodného výboru pre záchranu a pomoc do Švédska, kde žila a pracovala tri roky. V roku 1948 vydala knihu "Als Gefangene bei Stalin und Hitler" (vyšla v nemčine a švédčine, nasledujúci rok vo francúzštine a angličtine pod názvom "Under Two Dictators: Prisoner of Stalin and Hitler" (Pod dvoma diktátormi: Väzeň Stalina a Hitlera). Na naliehanie svojho priateľa Arthura Koestlera v tejto knihe podala správu o svojich rokoch strávených v sovietskom väzení aj v nacistických koncentračných táboroch. "Die Gazette" o týchto prácach povedal, že „otriasli povojnovou generáciou v západnom Nemecku, pretože po prvýkrát a veľmi podrobne informovali o táboroch sovietskeho gulagu".
Jej svedectvo podporilo ruského emigranta Viktora Kravčenka, ktorého francúzska komunistická tlač obvinila z ohovárania Sovietskeho zväzu. 23. februára 1949 svedčila v Paríži, aby podporila Viktora Kravčenka v procese proti časopisu "Les Lettres Françaises" spojeného s Komunistickou stranou Francúzska, ktorý ho obvinil, že si vymyslel správu o sovietskych pracovných táboroch. Buberová-Neumannová podrobne potvrdila Kravčenkovu výpoveď, čím výraznou mierou prispela k jeho víťazstvu v tomto prípade. 
Od roku 1950 žila v Nemecku. V roku 1980 jej bol udelený Kríž za zásluhy Spolkovej republiky Nemecko. Zomrela vo veku 88 rokov 6. novembra 1989 vo Frankfurte nad Mohanom - len tri dni pred pádom Berlínskeho múru.

</doc>
<doc id="696142" url="https://sk.wikipedia.org/wiki?curid=696142" title="Farmaceutický odpad">
Farmaceutický odpad

Farmaceutický odpad zahŕňa exspirované, nepoužité, rozliate a kontaminované farmaceutické výrobky, lieky, vakcíny a séra, ktoré už nie sú potrebné a musia byť vhodným spôsobom odstránené. Táto kategória taktiež zahŕňa vyradené predmety používané pri manipulácii s farmaceutikami, ako sú fľaše alebo krabice s rezíduami, rukavice, masky, spojovacie hadice a fľaštičky s liekmi. Všeobecne existujú dve hlavné kategórie farmaceutického odpadu, a to farmaceutický odpad, ktorý zahŕňa expirované alebo nepoužité lieky, vrátane injekčných striekačiek a fľaštičiek, ktoré sú produkované domácnosťami a zdravotníckymi zariadeniami a farmaceutický odpad generovaný z nemocníc a zdravotníckych a výskumných organizácii.
Farmaceutický odpad môže byť vytvorený počas širokej škály činností v zdravotníckych zariadeniach, vrátane injekčných liekov, a nie je obmedzený len na prípravu intravenóznych roztokov. Všeobecný farmaceutický odpad môže zahŕňať nasledujúce kategórie:
Klasifikácia farmaceutického odpadu.
Farmaceutický odpad sa klasifikuje do troch rôznych kategórií:
Prienik farmaceutík do životného prostredia.
Nie všetky balenia farmaceutických výrobkoch predpísaných alebo kúpených bez lekárskeho predpisu sa skutočne užívajú na liečbu. Namiesto toho sa značné množstvo z nich plytvá, pretože liečba uspeje skôr, než sa užijú všetky tablety, vyprší doba použiteľnosti výrobku, očakávaný účinok sa nevyskytne, alebo pacient prestane v liečbe kvôli vedľajším účinkom liekov. Zneškodnenie nepoužitých alebo vypršaných farmaceutík si zasluhuje osobitnú pozornosť. Vylievanie do drezu alebo toalety má priamy vplyv na vodné prostredie. Niektoré účinné látky sa nemôžu úplne odstrániť počas čistenia odpadových vôd, takže sa opäť môžu objaviť v pitnej vode. Farmaceutiká sa tiež dostávajú do vodného prostredia, kde priamo ovplyvňujú vodné organizmy a môžu byť zapojené do potravinového reťazca. Farmaceutiká sa najčastejšie nachádzajú v povrchových vodách ako sú jazerá a rieky, ale aj v podzemnej vode, pôde, hnojive aj v pitnej vode.
Farmaceutické chemikálie sa môžu dostať do životného prostredia rôznymi spôsobmi:
Aktuálne nariadenia.
S niekoľkými nariadeniami upravujúcimi rôzne typy liečiv, odchýlky v predpisoch štátu a vylúčenie liekov z posudzovania, je podľa Ochrany a obnovy zdrojov zákona (Resource Conservation and Recovery Act RCRA) riadna likvidácia farmaceutického odpadu pomerne zložitý proces pre zdravotnícky systém. RCRA definuje aj nebezpečný odpad, tieto chemikálie alebo zmesi, ktoré sa považujú za také škodlivé pre životné prostredie, že musia byť zlikvidované cez kanalizáciu alebo skládky. 
Správna likvidácia farmaceutického odpadu.
Pokiaľ ide o správne odstraňovanie predpisových liekov doma, súčasné federálne nariadenia odporúčajú, aby nepoužité, nepotrebné alebo vypršané lieky boli vybrané z pôvodných obalov a vyhodené do odpadu alebo odovzdané späť do lekární. Ak existujú programy na vrátenie farmaceutík alebo komunálne programy zberu odpadu, ktoré umožňujú verejnosti priniesť nepoužité lieky na centrálnu lokáciu, tieto sú odporúčané ako správne riešenia ich odstraňovania. Keď pacient dokončí liečbu a nevyužije celý obsah lieku, tak pacient môže nechcený buď zbytočný liek odovzdať v lekárni alebo na inom určenom mieste. Všetky použité obaly budú obsahovať zvyšky farmaceutických látok. Obaly s viditeľnými zvyškami sa musia klasifikovať ako farmaceutický odpad a vyžadujú sa postupy pre nakladanie s odpadom, ktoré zabezpečujú primeranú ochranu pre ľudí a životné prostredie. Prázdny obal, ktorý neobsahuje nebezpečnú látku, možno odstrániť ako komunálny odpad, ak je naozaj prázdny. Injekčné ihly a striekačky s ihlou možno zhromaždiť v kontajneroch z tvrdého plastu. K dispozícii sú rôzne zariadenia na odrezávanie a zber ihly, čo umožňuje oddeliť striekačku a ihlu pre samostatné odstránenie.

</doc>
<doc id="696144" url="https://sk.wikipedia.org/wiki?curid=696144" title="Cengá do triedy">
Cengá do triedy

Cengá do triedy je televízny film Československej televízie Bratislava z roku 1985. Ide o hudobno-zábavnú komédiu a o školských radostiach a starostiach od prvej triedy až po maturitu. Účinkujú Ivan Krivosudský, Milan Lasica, Darinka Rolincová a ďalší.
Cengá do triedy (LP).
Cengá do triedy je LP, ktoré vydalo v roku 1981 vydavateľstvo Opus. LP platňa obsahuje 14 skladieb. Skladby „Dve mamičky“, „Športové drevo“ a „ZOO“ vyšli na reedíci debutového albumu Darinky Rolincovej "Keby som bola princezná Arabela" v roku 2021.

</doc>
<doc id="696146" url="https://sk.wikipedia.org/wiki?curid=696146" title="Vahan">
Vahan

Vahan () je vrch v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží na pomedzí Prešovského a Košického kraja, na hranici okresov Poprad a Rožňava a zasahuje na katastrálne územie obce Vernár a Stratená. Najbližším sídlom je západne situovaný Vernár a južne ležiaca Stratená a jej miestna časť Dobšinská Ľadová Jaskyňa, juhovýchodne ležia Dedinky, severovýchodne Hrabušice a severne Hranovnica. Vrch je súčasťou Národného parku Slovenský raj.
Opis.
Vahan je uzlovým vrchom v centrálnej časti Slovenského raja, z ktorého vybiehajú tri hrebene. Juhozápadný vedie cez sedlo Kopanec na rovnomenný vrch (), južný na Štrbákovú () a severovýchodne smerujúci na Koč (). Severným smerom sa nachádza tiež Krompľa (), Vysoká () a Tri kopce (), západným sa nachádza Barbolica (), Predná hoľa (), Kopanec, Javorina () a Kráľova hoľa (), južným Doštianky (), Duča (), Remiaška () a Štrbáková a východným Havrania skala (), Cigánka (), Lipovec () a Bykárka (). Severná a východná čas masívu patrí do povodia Hornádu, kde vodu odvádzajú prítoky Veľkej Bielej vody, juhozápadné svahy odvodňuje potok Kopanec do Hnilca. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu, no tiež Levočské vrchy, Branisko, Volovské vrchy, Stolické vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník, no sedlom Kopanec prechádza cesta i zeleno značený chodník z rázcestia Bľajzoch v Pílskej doline na rázc. Krivian pri Stratenej.

</doc>
<doc id="696147" url="https://sk.wikipedia.org/wiki?curid=696147" title="Tibor Károlyi">
Tibor Károlyi

Gróf Tibor Ján Justin Károlyi (; * 26. september 1843, Bratislava – † 5. apríla 1904, Opatija) bol uhorský statkár, politik, poslanec uhorského snemu a predseda hornej snemovne uhorského snemu.
Životopis.
Pochádza z bohatej šľachtickej rodiny Károlyiovcov. Jeho rodičmi boli Juraj gróf Károlyi de Nagykároly, reálny kráľovský tajný radca, dvorník uhorského kráľovského dvora a Karolina grófka Zichy de Zich et Vásonkeö. Z matkinej strany bol synovcom prvého uhorského premiéra Ľudovíta Baťána.
Jeho starí rodičia z otcovej strany boli gróf Jozef Károlyi, župan Békešskej župy a dedičný župan Satumarskej župy a grófka Elizabeta von Waldstein–Wartenberg. Jeho starými rodičmi z matkinej strany boli gróf Karol Ziči a Antónia Baťánová, cisárska a kráľovská komorná. Jeho mladším bratom bol uhorský politik Štefan Károlyi, poslanec uhorského snemu.
S manželkou grófkou Emmou von Degenfeld-Schonburg mali 5 detí: dcéru Gabrielu, synov Júliusa (ktorý bol maďarským premiérom v rokoch 1931 až 1932), Imricha, Františka a Antona.
V mladosti, spolu s bratmi absolvoval cestu po Európe a Afrike. Po vypuknutí rakúsko - pruskej vojny sa podieľal na vytvorení uhorských légii na pruskej strane a stal sa pobočníkom generála Klapku. Po porážke rakúskych vojsk žil v Paríži a do Uhorska sa vrátil po rakúsko-uhorskom vyrovnaní.
V rokoch 1875 až 1884 bol v poslancom uhorského snemu za Liberálnu stranu.
Potom bol vymenovaný za dedičného člena hornej komory snemu, ktorej bol najprv podpredsedom a v rokoch 1898 až 1900 bol jej predsedom.
Okrem politiky sa venoval hospodárstvu a prekladom z francúzštiny a angličtiny. Zostavil a vydal rodinný archív Károlyiovcov v 5 zväzkoch.
Podieľal sa na regulácii riek Tisa, Maros, Körös a Szamos a na odvodňovaní močiarov Ecsedi.
Venoval sa aj spolkovej činnosti. Bol prezidentom Uhorskej spoločnosti výtvarných umení, viceprezidentom Pozemkového úverového ústavu pre drobných roľníkov a predsedom predstavenstva Adriatickej spoločnosti pre námornú plavbu.
Čo sa týka majetkových pomerov, bol vlastníkom dedičného majetku v rumunskej Macei (mad. Aradmácsa) s pozemkami o rozlohe 4600 hektárov a manželstvom získal veľkostatok v rumunskom meste Balc, v ktorom nechal postaviť zámok.

</doc>
<doc id="696150" url="https://sk.wikipedia.org/wiki?curid=696150" title="Marek Fila">
Marek Fila

Prof. RNDr. Marek Fila, DrSc. (* 29. august 1959, Bratislava – † ~23. apríl 2023, Bratislava) bol slovenský matematik a vysokoškolský pedagóg. Venoval sa oblasti matematickej analýzy a pôsobil na Katedre aplikovanej matematiky a štatistiky FMFI UK, ktorej bol aj dlhoročným vedúcim. Patril medzi slovenských vedcov s najvyšším Hirschovým indexom.
Životopis.
Narodil sa 29. augusta 1959 v Bratislave v rodine maliara Rudolfa Filu a reštaurátorky Doroty Filovej.
V roku 1978 absolvoval Gymnázium Jura Hronca na Novohradskej ulici. V roku 1983 absolvoval štúdium matematickej analýzy na vtedajšej Matematicko-fyzikálnej fakulte Univerzity Komenského v Bratislave (MFF UK, dnes FMFI UK) s titulom RNDr. (v roku 1989 potom CSc., 1998 doc., 2001 DrSc. a 2008 prof. v odbore matematika).
Na FMFI UK sa podieľal na zabezpečovaní a garantovaní študijných programov, bol garantom habilitačného a inauguračného konania v matematike, pôsobil ako člen vedeckých rád. Prispel k rozvoju teórie dynamických systémov a kvalitatívnej analýzy nelineárnych parciálnych diferenciálnych rovníc.
Osobný život.
S manželkou mali syna Lukáša (novinár a hudobník, SME, Denník N, Korben Dallas) a dcéru Natáliu (architektka, FAD STU).

</doc>
<doc id="696152" url="https://sk.wikipedia.org/wiki?curid=696152" title="The Blue Hill">
The Blue Hill

The Blue Hill je anglická verzia štvrtého štúdiového albumu "Modrý vrch" od slovenského artrockového skladateľa a speváka Deža Ursinyho. Album roku 1983 s pôvodnou hudbou, ale s prespievanými anglickými textami vydalo hudobné vydavateľstvo Opus. Podobne ako na slovenskej verzii, zostava hudobníkov aj na tomto hudobnom nosiči účinkuje ako skupina Burčiak.

</doc>
<doc id="696153" url="https://sk.wikipedia.org/wiki?curid=696153" title="Anaplastický oligodendroglióm">
Anaplastický oligodendroglióm

Anaplastický oligodendroglióm je neuroepiteliálny nádor, o ktorom sa predpokladá, že vzniká z oligodendroglia, čo je typ gliových buniek. V klasifikácii mozgových nádorov Svetovej zdravotníckej organizácie (WHO) sú anaplastický oligodendroglióm klasifikované ako stupeň III. V priebehu ochorenia môže degenerovať do vysoko malígneho oligodendrogliómu IV. Prevažná väčšina oligodendrogliómov sa vyskytuje sporadicky, bez preukázanej príčiny a bez prenosu v rámci rodiny.
Príznaky a symptómy.
Epileptický záchvat.
Symptómy anaplastického oligodendrogliómu môžu zahŕňať:
Patogenéza.
Anaplastický (malígny) oligodendroglióm patrí do skupiny difúznych gliómov a vzniká v centrálnom nervovom systéme (mozog a miecha) z oligodendrocytových prekurzorových kmeňových buniek. Tento nádor sa vyskytuje najmä v strednej dospelosti s vrcholom frekvencie v 4 a 5 dekáde života.
Diagnostika.
Najdôležitejším diagnostickým postupom je magnetická rezonancia (MRI). Niekedy sa metabolizmus v tkanivách okrem rutinnej diagnostiky zobrazuje aj pomocou pozitrónovej emisnej tomografie (PET). Diagnózu potvrdí vyšetrenie jemného tkaniva po operácii. Anaplastický oligodendroglióm často vykazujú stratu genetického materiálu. Asi 50 až 70% anaplastický oligodendroglióm stupňa III podľa WHO vykazuje kombinované alelické straty na krátkom ramene chromozómu 1 (1p) a dlhom ramene chromozómu 19 (19q). Táto zmena sa nazýva hlavne „1p/19q Codeletion“. Môže sa považovať za priaznivú pre pacienta a zvyšuje pravdepodobnosť odpovede na rádioterapiu alebo chemoterapiu. Označenie oligodendroglióm III stupňa (high grade) vo všeobecnosti zahŕňa predchádzajúce diagnózy anaplastický alebo malígneho oligodendrogliómu.
Liečba.
Chirurgia môže pomôcť znížiť príznaky spôsobené nádorom. Preferuje sa čo najkompletnejšie odstránenie nádoru viditeľného na MRI za predpokladu, že to lokalizácia nádoru umožňuje. Pretože bunky anaplastického oligodendrogliómu už zvyčajne migrovali do okolitého zdravého mozgového tkaniva v čase diagnózy, úplné chirurgické odstránenie všetkých nádorových buniek nie je možné. Marker „1p/19q Codeletion“ hrá čoraz dôležitejšiu úlohu pri výbere terapií a terapeutických kombinácií. Keďže tento nádor je „ľahostajná náklonnosť“ (pomaly progredujúci zdravotný stav spojený s malou alebo žiadnou bolesťou) a potenciálnou morbiditou spojenou s neurochirurgiou, chemoterapiou a radiačnou terapiou bude väčšina neuroonkológov spočiatku pozorne čakať a liečiť pacientov konzervatívne. Symptomatická liečba často zahŕňa použitie antikonvulzív pri záchvatoch a steroidov pri opuchoch mozgu. Pri ďalšej liečbe sa ožarovanie alebo chemoterapia s temozolomidom alebo chemoterapia s prokarbazínom, lomustínom a vinkristínom (PCV) ukázali ako účinné a boli najčastejšie používaným chemoterapeutickým režimom na liečbu anaplastických oligodendrogliómov.
Cyberknife sa môže použiť na liečbu anaplastický oligodendroglióm.
Prognóza.
5-ročná relatívna miera prežitia: 20 až 44 rokov, 76%. 45-54 rokov, 67%. 55-64 rokov, 45%. Prokarbazín, lomustín a vinkristín sa používajú od mája 1975. Už 48 rokov sa v terapeutických štúdiách pravidelne testujú nové terapeutické možnosti na zlepšenie liečby anaplastický oligodendroglióm.
Skúmanie.
Bolo objav, že novotvary komunikujú medzi sebou vo veľkej sieť, vymieňajú si látky potrebné na prežitie, a tak znižujú účinky žiarenia alebo chemoterapia. Dôležitú úlohu pri šírení choroby zohráva aj sieťová komunikácia. Nádorové bunky sú dokonca spojené so zdravými nervovými bunkami a dostávajú od nich priame signály – nádory tak môžu rásť rýchlejšie. Skúmané mechanizmy poskytujú nielen zásadne nové vysvetlenia veľmi agresívneho rastu tohto typu nádoru. Ponúkajú tiež prístupy k novým terapiám – zastaviť rast mozgových nádorov a zefektívniť existujúce terapie. Narušenie a dokonca deštrukcia sietí nádorových buniek sa tak stáva úplne novým terapeutickým princípom v onkológii, pričom prvé klinické štúdie sú založené na týchto zisteniach.

</doc>
<doc id="696154" url="https://sk.wikipedia.org/wiki?curid=696154" title="Without Weather">
Without Weather

Without Weather je názov albumu anglických coververzií nahrávok šiesteho štúdiového albumu "Bez počasia" od slovenského artrockového skladateľa a speváka Deža Ursinyho. V roku 1984 tento album vydalo slovenské hudobné vydavateľstvo Opus. Podobne ako jeho slovenskú verziu aj tento album s Dežom nahrala skupina Provisorium. 

</doc>
<doc id="696159" url="https://sk.wikipedia.org/wiki?curid=696159" title="Bagasa">
Bagasa

Bagasa sú rozvláknené steblá cukrovej trstiny, ktoré po vylisovaní šťavy (použitej na výrobu cukru) slúžia ako surovina na výrobu buničiny alebo vláknitého izolačného materiálu a na vyhrievanie kotlov v cukrovare. Bagasa obsahuje asi 50 % vody.
Cukrová trstina ("Saccharum officinarum") sa vo veľkom množstve pestuje v tropických krajinách. V roku 2017 sa na celom svete vyprodukovalo približne 1,84 miliardy ton cukrovej trstiny. Používa sa v cukrovaroch a liehových mlynoch. Tieto mlyny ho však nemôžu úplne spotrebovať, pretože po použití v týchto mlynoch vzniká cca 30 % zvyškov buničitej vlákniny. Tieto zvyšky sa nazývajú bagasa. Predtým sa pálila ako odpad. Súčasne sa bagasa mechanicky drví, čistí vodou a nakoniec lisuje do plátov podobne ako ručne vyrábaný papier. Používa sa v rôznych aplikáciách, vrátane papierenského priemyslu, ako surovina. Z plátov sa potom lisujú rôzne gastro obaly a jednorazový riad alebo aj ako biopalivo.
Bagasa z cukrovej trstiny je lingocelulózový materiál. Vo všeobecnosti ide o druh odpadu, ktorý môže mať určité konkrétne využitie. Pretože obsahuje pomerne veľké množstvo celulózy, ktorá môže byť extrahovaná a táto celulóza môže mať rôzne aplikácie. Vláknité materiály môžu byť použité ako vlákna v textilnom a stavebnom sektore, po vyžadovaných jedinečných úpravách, presnejšie povedané, táto bagasa môže byť použitá na vystuženie kompozitných materiálov na vytvorenie úplne nového typu materiálu.
Hlavnou výhodou použitia bagasy je to, že ide o čistý odpadový materiál. Ak je možné tento materiál použiť v akejkoľvek aplikácii aj po niekoľkých jednoduchých predúpravách, proces stále produkuje veľmi ekonomický produkt a produkt bude určite úplne alebo čiastočne biologicky odbúrateľný, čo je v dnešnej dobe dôležitý faktor.
Extrahované vlákno môže tiež vykazovať celkom dobré mechanické vlastnosti, ak sa použije vhodná technika. Extrahovanú celulózu je možné použiť aj na výrobu trvalo udržateľných regenerovaných textilných vlákien. Okrem toho môže byť bagasa tiež zdrojom na výrobu nanočastíc, hoci to by nebolo také lacné ako alternatíva.
Štruktúra a vlastnosti.
Rastlinné vlákna, ktoré pochádzajú zo stoniek alebo stoniek, sa nazývajú lykové vlákna. Juta, ľan, ramie atď., sú lykové vlákna, pričom sú tiež klasifikované ako dvojklíčnolistové rastliny, pretože tieto rastliny majú sieťovo žilkované listy. Cukrová trstina obsahuje listy s paralelnou žilou. Zväzky vlákien sú náhodne usporiadané v stonke vlákna, ale v lykovom vlákne sú zväzky vlákien usporiadané do určitého prstencového vzoru, a preto nie je klasifikované ako lykové vlákno. Stopku cukrovej trstiny možno rozdeliť na dve časti, vonkajšiu kôru a vnútornú dreň. Vonkajšia časť kôry obsahuje dlhšie a jemnejšie zväzky vlákien, zatiaľ čo vnútorná časť obsahuje krátke vlákna. Bagasa v skutočnosti obsahuje oba typy vlákien.
Celulóza pokrýva asi jednu tretinu rastlinných tkanív cukrovej trstiny. Bagasa z cukrovej trstiny obsahuje asi 4050 % celulózy a 2535 % hemicelulózy. Zvyšok obsahuje lignín, vosk atď. Celulóza má kryštalickú štruktúru (5090 % kryštalickej v závislosti od zdroja celulózy), je skôr ako prírodný lineárny polymér obsahujúci anhydroglukózové jednotky spojené β-1,4-glykozidickými väzbami. Obsahuje tri hydroxylové skupiny s rôznou reaktivitou, C2 a C3 s –OH skupinou sú sekundárne alkoholové skupiny a primárnu alkoholovú skupinu –OH môžeme nájsť v polohe C6. Tieto hydroxylové skupiny pomáhajú vytvárať silné medzimolekulové a intramolekulárne vodíkové väzby, čo znamená, že sú dobre rozpustné vo vode.
Tieto celulózové polyméry sú distribuované vo fibrilách, ktoré sú obklopené hemicelulózou, obsahujúcu amorfnú štruktúru so xylózou a glukózou, a lignínom. Lignín v skutočnosti funguje ako lepidlo medzi celulózou a hemicelulózou a pomáha materiálu získať tuhosť. Je to trojrozmerný polymér obsahujúci tri rôzne fenyl-propánové prekurzorové monoméry, menovite p-kumaryl, koniferyl a sinapylalkohol, ktoré sú navzájom spojené alkyl-arylovými, aryl-arylovými a alkyl-alkylovými väzbami. Chemické zloženie bagasy z cukrovej trstiny je uvedené nižšie v tabuľke 1.
Mechanické vlastnosti bagasy z cukrovej trstiny.
Hlavné mechanické vlastnosti bagasy z cukrovej trstiny zahŕňajú pevnosť v ohybe a modul, pevnosť v ťahu a modul, zvetrávanie, trvanlivosť, rázovú húževnatosť a spomaľovanie horenia. Pevnosť v ohybe je ovplyvnená rôznymi faktormi, ako je dĺžka vlákna, kôra, veľkosť a obsah prášku.
Pevnosť v ohybe bagasy sa najskôr zvyšuje so zvyšujúcim sa obsahom, po ktorom nasleduje pokles pri ďalšom pridávaní bagasy. Modul v ťahu sa vo všeobecnosti zvyšuje s obsahom bagasy. Nárazová sila klesá so zvyšujúcim sa obsahom bagasy. V prípade jemnejšej bagasy dochádza k pomalšej redukcii a vyššej rázovej húževnatosti.
Bagasové vlákno je náchylné na mikrobiálnu degradáciu, ako je napadnutie hubami, čo spôsobuje stratu hmoty. Literárny prieskum ukázal, že "Coniophora puteana" (huba hnedej hniloby) viedla k väčšej strate hmotnosti v porovnaní s "Trametes versicolor" (huba bielej hniloby) v dôsledku uvoľňovania kyseliny šťaveľovej. Huba hnedej hniloby hydrolyzuje hemicelulózu produkciou kyseliny šťaveľovej, čím sa celulóza stáva dostupnou pre enzymatickú hydrolýzu a ponecháva len lignínový skelet. Zatiaľ čo huba bielej hniloby nielenže znižuje stupeň polymerizácie, ale napáda aj povrch mikrofibríl. Modul a pevnosť v ohybe sú znížené napadnutím hubami, ale zníženie tvrdosti a rázovej húževnatosti je veľmi nízke.
V dôsledku degradácie lignocelulózového materiálu hubami sa vytvára viac pórov, čo zvyšuje absorpciu vody. Spočiatku sa obsah vlhkosti zvyšuje, ktorý klesá s predlžujúcim sa časom expozície hubám. Na potlačenie hniloby húb sa môžu pridať antifungálne látky (boritan zinočnatý), čo je tiež šetrné k životnému prostrediu s nízkou prchavosťou a toxicitou pre cicavcov. Poveternostné vplyvy sú zodpovedné aj za zmeny farby, chemických vlastností, zmáčavosti, vizuálneho vzhľadu a mechanických vlastností.
Bagasa - alternatíva fosílnych zdrojov.
Množstvo a typ odpadu aký tvoríme, je jednou z veľkých tém pre každého, kto sa zaujíma o dopad jeho spotreby na životné prostredie. Vznik odpadu nie je možne sa vyhnúť, ale je možné ho optimalizovať. Veľa vecí, ktoré každý deň vyhodíme, skončia pochované na dne skládky, alebo sú recyklované na menej použiteľné produkty (tzv. "downcycling"). To platí najmä pre plasty, ktoré sú jedným z environmentálne najviac zaťažujúcich materiálov, ako z hľadiska produkcie, tak odpadov. Posledné roky je preto v behu mnoho projektov, ktoré sa snažia nájsť alternatívy ku konvenčným plastom, ktoré by bolo možné vyrobiť bez použitia fosílnych zdrojov a ktorých odpadové hospodárstvo by bolo zodpovednejšie. Jednou z týchto alternatív je bagasa.
Bagasa je významne čistejším zdrojom, ako sú fosílne palivá a je tzv. "CO2 neutrálne" – množstvo CO2, ktoré je pri ho spaľovaní vypúšťané do ovzdušia, sa rovná množstvu CO2, ktoré rastliny absorbujú počas svojho rastu. Jeden z prebiehajúcich výskumov sa tiež zaoberá možnosťou využiť bagasu ako zdroj etanolu, čo by malo viesť k zníženiu emisie skleníkových plynov oproti používaniu benzínu až o 85%..
Tým najdôležitejším použitím z hľadiska nášho každodenného života je využívanie tohto materiálu ako zdroja na výrobu papiera. Vlákna bagasy môžu byť používané ako alternatíva k drevu pri produkcii papierových produktov, ako sú obrúsky, vreckovky, toaletný papier, alebo kartón a to pri zachovaní kvality výsledného produktu. Zároveň je dostatočne odolná, aby nahradila polystyrén a tradičné plasty používané na výrobu jednorazových tanierov, téglikov, menuboxov a ďalšieho jednorazového riadu.
Keďže ide o vedľajší produkt pri spracovaní cukrovej trstiny, nie sú potrebné rozsiahle investície do už existujúcej infraštruktúry. Vďaka kompostovateľnosti bagasy je možné použiť ju ako hnojivo na rast ďalšej generácie rastlín. Produkty z bagasy tak umožňujú ďalšie využitie zdroja, ktorý by bol inak spálený.
Cukrová trstina tiež rastie oveľa rýchlejšie ako stromy a tým znižuje našu ťažbu dreva. Veľký potenciál bagasy spočíva v tom, že nám umožňuje nahradiť ekologicky nešetrné materiály vyskytujúce sa v našich každodenných životoch. Na rozdiel od iných druhov papiera bagasa nepotrebuje byť pokrytá plastom, aby si udržala svoju vodeodolnosť. Bagasa tak môže byť jednoducho kompostovaná. Výrobky z bagasy sú vhodné pre obsah s teplotou až 220°C, pri každom z nich sa však treba vždy konkrétne uistiť.
Kompostovanie bagasy.
Pretože je bagasa vyrobená z biomasy, je možné ju kompostovať, nie recyklovať. Priemerná doba rozkladu v domácom kompostéri je rádovo v jednotkách mesiacov (4560 dní) a v priemyselnom kompostéri sa táto doba ďalej skracuje, záleží na teplote a vlhkosti. Neobsahuje toxické látky, ktoré by sa pri rozklade dostávali do pôdy.
Na jej spracovanie na kompost je potrebný dostatok vlhka, tepla, kyslíka a mikroorganizmov, ktoré bagasu rozkladajú. Na konci tohto procesu je hnoj, ktorý je možné použiť ako zdroj živín pre rast ďalšej generácie rastlín. Bagasa, ktorá bola raz vyrobená z rastlín, tak napomáha udržateľnosti výrobného karbónového cyklu. V súčasnej dobe vidíme aj v Česku rastúci záujem štátu, miest, obcí a súkromných osôb o možnosť zbavovať sa domáceho biologického odpadu tak, aby mohol byť náležite spracovaný. So zvyšujúcou sa spotrebou kompostovateľných bioplastov sa tak bude rozširovať aj infraštruktúra odpadového hospodárstva a my tak budeme môcť využiť plný potenciál týchto materiálov.
Neodporúča sa na domáce kompostovanie ale na priemyselné. Cukrová trstina sa najrýchlejšie rozkladá, keď sa dostane do vlhkého, teplého a prevzdušneného prostredia, kde je množstvo pôdnych baktérií. Tam je jej najlepšie. A len priemyselné kompostárne dnes vedia také podmienky zaistiť.
Bagasa správne patrí do hnedého kontajnera na bioodpad, pretože jedine tak sa dostane do priemyselnej kompostárne. Pokiaľ ho nemáte po ruke, neurobíte zle, keď ho vyhodíte aspoň do zmiešaného odpadu.
Sorpčné kapacity ťažkých kovov bagasy z cukrovej trstiny.
Obavy zo znečistenia ťažkými kovmi a jeho vplyvu na kvalitu vody narastajú každým dňom, a hoci prijatie adsorpcie ako sanačnej techniky môže byť všeliekom na túto hrozbu, náklady, opätovná použiteľnosť a obnoviteľnosť niektorých adsorbentov sa často javili ako obmedzenie. Adsorpcia ťažkých kovov z vodného prostredia závisí od niekoľkých faktorov, ktoré zohrávajú kľúčovú úlohu: čas kontaktu, počiatočná koncentrácia kovových iónov, teplota, pH roztoku. V priebehu rokov sa dávkovanie adsorbentu považovalo za subjektívny parameter, ktorý sa v niekoľkých štúdiách výrazne líši a v niektorých prípadoch výskumníci vo svojich štúdiách neuviedli dávku adsorbentu.
Zistenia odhalili, že adsorpčná kapacita ťažkých kovov modifikovanej bagasy z cukrovej trstiny v dôsledku povrchovej funkcionalizácie má veľmi priaznivé výsledky, adsorpčný mechanizmus bol väčšinou spôsobený elektrostatickou interakciou a iónovou výmenou. Na základe ľahko dostupnej povahy a nákladovej efektívnosti bagasy z cukrovej trstiny ju preto tento prehľad navrhuje ako sľubný adsorbent a alternatívu na odstraňovanie ťažkých kovov v odpadových vodách.

</doc>
<doc id="696160" url="https://sk.wikipedia.org/wiki?curid=696160" title="Green">
Green

Green je názov albumu anglických coververzií nahrávok siedmeho štúdiového albumu "Zelená" od slovenského artrockového skladateľa a speváka Deža Ursinyho. V roku 1986 tento album vydalo slovenské hudobné vydavateľstvo Opus. Podobne ako jeho slovenskú verziu aj tento album s Dežom nahrala skupina Provisorium, ktorú Ursíny zostavil z hudobníkov: Jaro Filip, Vlado Kaššay, Luboš Stankovský, Richard Kroczek, či Dušan Húščava. 

</doc>
<doc id="696161" url="https://sk.wikipedia.org/wiki?curid=696161" title="On the Way Home">
On the Way Home

On the Way Home je názov albumu anglických coververzií nahrávok ôsmeho štúdiového albumu " Na ceste domov" od slovenského artrockového skladateľa a speváka Deža Ursinyho. V roku 1987 tento album vydalo slovenské hudobné vydavateľstvo Opus. Podobne ako jeho slovenskú verziu aj tento album s Dežom nahrala skupina Provisorium, ktorú Ursíny zostavil z hudobníkov: Jaro Filip, Vlado Kaššay, Luboš Stankovský, Richard Kroczek, saxofón nahral Jiří Stivín. 

</doc>
<doc id="696162" url="https://sk.wikipedia.org/wiki?curid=696162" title="Dom Georgiho Jovčeva">
Dom Georgiho Jovčeva

Dom Georgiho Jovčeva (), známy aj ako Generálny konzulát Grécka v Bulharsku (), alebo len Grécky konzulát () je dom zo začiatku 20. storočia v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Lokalita.
Dom Georgiho Jovčeva leží v centrálnej časti mesta Plovdiv na ulici „Preslav“ () č. 10.
Dejiny a charakteristika.
Budova bola postavená v roku 1912 podľa projektu architekta Michaila Nenkova. V roku 1973 bol v budove otvorený Generálny konzulát Grécka v Bulharsku. 29. februára 2016 Grécko svoj konzulát v Plovdive zatvorilo. Oficiálnu príčinu zatvorenia plovdivského konzulátu grécke veľvyslanectvo v Sofii nezverejnilo, predpokladá sa však, že išlo o ekonomické dôvody. Približne rok potom, čo bola budova opustená sa začali na fasáde objavovať prvé narušenia z dôvodu, že budova nebola nijakým spôsobom udržiavaná. Keďže je však samotná budova vo vlastníctve Gréckej republiky, nemohol plovdivský magistrát začať s prípadnými opravami. V roku 2023 navštívil budovu grécky veľvyslanec v Bulharsku Alexios Marios Liberopoulos, aby sa osobne mohol pozrieť na stav budovy a rozhodnúť o nutných opravách. Počas návštevy Plovdivu sa stretol aj s plovdivským starostom Zdravkom Dimitrovom a oznámil možnosti budúceho využitia budovy. Uvažuje sa buď o prenájme budovy, prípadne o otvorení gréckeho kultúrneho centra, alebo jazykovej školy.
Štatút a dôvod pamiatkovej ochrany.
Kategória: kultúrna pamiatka miestneho významu

</doc>
<doc id="696168" url="https://sk.wikipedia.org/wiki?curid=696168" title="Pevniny a vrchy">
Pevniny a vrchy

Pevniny a vrchy je názov kompilácie nahrávok slovenského artrockového skladateľa a speváka Deža Ursinyho. V roku 1997 ju na základe povolenia z licencií viacerých hudobných vydavateľov vydalo hudobné vydavateľstvo Bonton Music. Kompilácia obsahuje nahrávky skupín: The Beatmen, The Soulmen, The New Soulmen, Burčiak, ako aj Provisorium.

</doc>
<doc id="696169" url="https://sk.wikipedia.org/wiki?curid=696169" title="Strúhanka (cesto)">
Strúhanka (cesto)



</doc>
<doc id="696170" url="https://sk.wikipedia.org/wiki?curid=696170" title="Domáca tarhoňa">
Domáca tarhoňa



</doc>
<doc id="696171" url="https://sk.wikipedia.org/wiki?curid=696171" title="Filmová databáza">
Filmová databáza

Filmová databáza (, skratka FDb) je česká internetová databáza informácií o filmových dielach, televíznych reláciách, hercoch, moderátoroch a filmároch (režiséroch, kameramanoch a pod.). Návštevníkom servera je umožnené sa tiež zaregistrovať (nepovinné) a celú databázu rozširovať. Celkový počet článkov presahuje hranicu 185 000.

</doc>
<doc id="696174" url="https://sk.wikipedia.org/wiki?curid=696174" title="Veľká cena Azerbajdžanu 2023">
Veľká cena Azerbajdžanu 2023

Veľká cena Azerbajdžanu 2023 (angl. Formula 1 Azerbaijan Grand Prix 2023) sa uskutočnila 30. apríla 2023 na mestskom okruhu Baku City Circuit v Baku, hlavnom meste Azerbajdžanu. Boli to štvrté preteky sezóny 2023 Majstrovstiev sveta Formule 1. 
V rámci tejto Veľkej ceny sa uskutočnil aj prvý z šiestich tzv. šprintov v sezóne. Šprintové preteky sa uskutočnili pred nedeľňajšou Veľkou cenou a mali dĺžku približne 100 km. Prvým ôsmim jazdcom boli udelené body v zostupnom poradí od 8 bodov pre víťaza až po jeden bod pre jazdca na ôsmom mieste. Vo formáte šprintu došlo k menším zmenám. Na rozdiel od minulého roka sú teraz šprintové preteky samostatným podujatím a nemajú vplyv na štartové poradie nedeľňajšej Veľkej ceny. Namiesto druhého voľného tréningu, ktorý by bol na programe v sobotu ráno, sa uskutočnil kratší samostatný kvalifikačný tréning - nazvaný „Sprint Shootout“ - ktorý určil poradie na štarte šprintu. Podobne ako klasická kvalifikácia, ktorá sa uskutočnila v piatok večer, je rozdelený na tri segmenty, ktoré sú ale kratšie.
Lídrom svetového šampionátu pred Veľkou cenou bol Max Verstappen z tímu Red Bull Racing. Na druhom mieste bol jeho tímový kolega Sergio Pérez a tretí bol Fernando Alonso z Aston Martinu.
Priebeh šprintu.
Kvalifikáciu na šprint, takzvaný „Sprint Shootout“, ovládol Charles Leclerc. Na druhom mieste skončil Sergio Pérez a tretí bol Max Verstappen. Prvý z troch kvalifikačných segmentov bol po havárií Logana Sargeanta predčasne ukončený.
V šprintových pretekoch skončil Sergio Pérez na prvom mieste. V deviatom kole, po skončení Safety Car fázy, ktorú vyvolala nehoda Yukiho Tsunodu, sa mexickému pretekárovi podarilo predbehnúť Charlesa Leclerca, ktorý štartoval z Pole Position, a ujať sa tak vedenia v pretekoch, ktoré si udržal až do konca. Leclerc skončil druhý pred Maxom Verstappenom.
Priebeh kvalifikácie.
Charles Leclerc bol najrýchlejší aj v kvalifikácii na Veľkú cenu. Jazdec tímu Ferrari odsunul na druhé a tretie miesto obidvoch pilotov Red Bullu Verstappena a Péreza. Pre Leclerca to bola 19. pole position v kariére a tretia v rade na mestskom okruhu v Baku.
Kvalifikácia musela byť kvôli nehodám Nycka de Vriesa a Pierra Gaslyho dvakrát prerušená červenými vlajkami.
Priebeh pretekov.
Po víťazstve v šprinte sa Sergiovi Pérezovi podarilo vyhrať aj samotnú Veľkú cenu. Mexičan sa tak stal prvým pretekárom, ktorý vyhral Veľkú cenu v Baku viac ako jeden krát. Verstappen skončil druhý a Charles Leclerc, ktorý štartoval z Pole Position, bol tretí.
Po štarte pretekov sa poradie na čele pretekárskeho poľa v podstate nezmenilo. Na čele bol Charles Leclerc, za ním na druhom a treťom mieste obaja jazdci Red Bullu. Táto trojica v úvodných fázach zvyšovala svoj náskok pred zvyškom štartového poľa. Po aktivácii systému DRS v 3. kole netrvalo dlho a najprv Verstappen a potom aj Pérez predbehli Charlesa Leclerca. Ten sa nedokázal vyrovnať tempu jazdcov tímu Red Bull, čo vyústilo do duelu Verstappena a Péreza o víťazstvo na Veľkej cene Azerbajdžanu. V 11. kole havaroval Nyck de Vries. Max Verstappen chcel využiť následnú žltú fázu na časovo úspornú zastávku v boxoch, ale krátko po jej dokončení vyšlo na trať bezpečnostné vozidlo, čo využili jazdci, ktorí ešte nemenili pneumatiky. Sergio Pérez a Charles Leclerc sa tak dostali pred lídra pretekov. Krátko po reštarte pretekov Verstappen opäť predbehol Leclerca. Do konca pretekov sa mu však nepodarilo predbehnúť svojho tímového kolegu Péreza. Pérez kontroloval tempo pretekov a víťazstvo rodáka z Guadalajary nebolo nikdy ohrozené.
Výsledky.
„Sprint Shootout“.
Poznámky:
Šprint.
Poznámky:
Kvalifikácia.
Poznámky:
Preteky.
Poznámky:

</doc>
<doc id="696176" url="https://sk.wikipedia.org/wiki?curid=696176" title="Dipoinos">
Dipoinos

Dipoinos () bol grécky sochár v 6. storočí pred Kr. 
Dipoinos, grécky sochár z Kréty, brat a spolupracovník Skylida, bol podľa Plínia činný v období 50. olympiády (580 – 577 pred Kr.). Pausanias uvádza, že Dipoinos, spoluautor sochy bohyne Atény v Nemey, bol zrejme synom sochára Daidala a matky pochádzajúcej z krétskej Gortyny: "„Je tam svätyňa Atény a socha, ktorá je dielom Skyllida a Dipoina. Boli vraj Daidalovými žiakmi, jedni dokonca hovoria, že sa Daidalos oženil so ženou z Gortyny a že sa mu Dipoinos a Skyllis z tejto ženy narodili.“" Ak by bolo toto všetko, čo bolo o týchto umelcoch zaznamenané, možno by boli považovaní za úplne legendárnych. Ale niektoré ďalšie písomné správy o nich sa zdajú byť za viac-menej historické.
Podľa Plínia sa Dipoinos a Skyllis na Kréte preslávili tým, že ako prví sochári tvorili z mramoru (prvé mramorové sochy mužov v životnej veľkosti sa začali vyrábať na ostrovoch Naxos, Samos a Paros v polovici 7. stor. pred Kr. ). Neskôr, keď sa ich domovinou na čas stal Sikyón, sa miestnej autorite zaviazali, že zhotovia sochy bohov, ale skôr, než tieto práce dokončili, po sťažnosti, že im bolo ublížené, odišli do Aitólie (zrejme kvôli porušeniu dohody, možno po smrti tyrana Kleisthena v roku 573 pred Kr.). Sikyón bol po ich odchode okamžite zasiahnutý hladomorom, neplodnosťou a strašným utrpením. Keď ľudia požiadali orákulum o radu ako odvrátiť hnev bohov, z delfskej veštiarne dostali túto odpoveď: úľava príde, „ak Dipoinos a Skyllis dokončia sochy bohov“. To sa im nakoniec za cenu veľkých ústupkov a peňazí podarilo a bratia sochy božstiev Apolóna, Artemidy, Hérakla a Atény dokončili.
Pausanias zaznamenal, že dielami Dipoina a Skyllida boli aj sochy Dioskúrov, sochy Anaxida a Mnasinoua a ich matiek, Hilaeiry a Foiby, všetky zhotovené z ebenového dreva (z menšej časti zo slonoviny), ktoré sa nachádzali v Argose.
Klement Alexandrijský vo svojom diele "Protreptikos pros Hellénas" (4.42) uvádza: „"Boli tam ďalší dvaja sochári, myslím, že Kréťania, podľa mena Dipoinos a Skyllis. Títo muži vytvorili sochy Dioskúrov v Argose, sochu Hérakla v Tirynte a drevenú sochu (xoanón) Artemidy Mounychie v Sikyóne."“ 
Menej spoľahlivá je správa o ich aktivite v Lýdii, ktorú zaznamenal arménsky historik Mojžiš z Chorény.
Dipoinos a Skyllis sú považovaní za zakladateľov peloponézskych sochárskych škôl, táto skutočnosť sa zhoduje s najnovšími štúdiami, ktoré uvádzajú Krétu medzi centrá vzniku a šírenia tzv. „daidalského“ umenia (pre daidalský štýl bol typický vlnitý účes, podobný parochni, frontálne zobrazenie, strnulý postoj a tvár v tvare trojuholníka. Postavy boli nahé a jedna noha bola mierne nakročená.)

</doc>
<doc id="696177" url="https://sk.wikipedia.org/wiki?curid=696177" title="Tri kopce (vrch v Spišsko-gemerskom krase)">
Tri kopce (vrch v Spišsko-gemerskom krase)

Tri kopce () je názov vrchu v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží na pomedzí Prešovského a Košického kraja, na hranici okresov Poprad a Spišská Nová Ves a zasahuje na katastrálne územie obcí Vernár, Betlanovce a Hrabušice. Najbližším sídlom je juhozápadne situovaný Vernár, južne sa nachádza osada Dobšinská Ľadová Jaskyňa a Stratená, juhovýchodne Dedinky, severovýchodne Hrabušice a Betlanovce a severne Hranovnica. Vrch je súčasťou Národného parku Slovenský raj a rovnomennej národnej prírodnej rezervácie.
Opis.
Tri kopce dominujú severnej časti Slovenského raja, ktorú zo západu vymedzuje Vernárska a od východu Pílska dolina. Severným smerom sa nachádza Vysoká () a Baba (), východným Krompľa (), Bykárka (), Suchý vrch () a Cigánka (), južným Havrania skala (), Štrbáková (), Vahan (), Kopanec (), Javorina () a Popová () a západným Kráľova hoľa (), Predná hoľa (), Barbolica (), Koreň () a Zbojnícka (). Západnú časť odvodňuje Vernársky potok do Hornádu, juhovýchodné prítoky Veľkej Bielej vody. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu, no tiež Levočské vrchy, Branisko, Volovské vrchy, východnú časť Nízkych Tatier a Vysoké Tatry.
Prístup.
Na vrchol nevedie značený turistický chodník a najbližším je červeno značený chodník z rázcestia Bľajzoch v Pílskej doline do obce Vernár.

</doc>
<doc id="696181" url="https://sk.wikipedia.org/wiki?curid=696181" title="Jon Snow">
Jon Snow

Jon Snow alebo Jon Sneh je fiktívna postava, jedna z ústredných postáv vo fantasy románovej sérii Pieseň ľadu a ohňa od Georga R. R. Martina a v seriáli HBO Hra o tróny. Je známy ako nemanželský syn Eddarda Starka, jedného z najvyšších šľachticov, lordov, vo fiktívnej fantasy ríši Sedem kráľovstiev. Niektoré kapitoly kníh sú vyrozprávané z jeho pohľadu.
Vyrastal na hrade Zimovrese so svojím otcom a piatimi nevlastnými súrodencami: od najstaršieho po najmladšieho sú to Robb, Sansa, Arya, Bran a Rickon. Tak ako jeho nevlastní bratia aj sestry, aj on vychováva mláďa pravlka, ktorému dal meno Duch. Tak ako jeho strýko, aj Jon sa pridá k Nočnej hliadke – spoločenstvu mužov brániacemu severný okraj ríše. Tam sa stáva svedkom zla, ktoré sa formuje a silnie, aby s príchodom zimy Sedem kráľovstiev napadlo. 
Vystupuje v knihách Hra o tróny, Súboj kráľov, Búrka mečov a Tanec s drakmi. V seriáli hral postavu Jona herec Kit Harington.
Charakteristika.
Výzor.
Na začiatku knižnej série má Jon štrnásť rokov, podobne ako jeho nevlastný brat Robb. S Robbom sa na seba veľmi nepodobajú. Jon je viac podobný ich spoločnému otcovi, najviac zo všetkých Eddardových detí. Jon je štíhly, tmavšej pleti, má tmavé oči a žiadne fúzy. Nie je taký svalnatý ako Robb a jeho pohyby sú ladné. Po incidente s Inými má pravú ruku zjazvenú od popálenín. Neskôr pribudnú aj jazvy na tvári. 
Osobnosť.
Jon miluje a váži si otca, hoci voči nemu pociťuje hnev za to, že mu nikdy nepovedal nič o jeho matke. Má rád aj svojich nevlastných súrodencov, z nich najviac Aryu, ktorá je trochu outsiderom rovnako ako on. Nemá však rád chovanca Eddarda Starka, Theona Greyjoya. Ako ľavoboček musí Jon znášať veľké množstvo urážok a tiež citový chlad zo strany svojej macochy. Jon je nešťastný z toho, že je nemanželský, len občas na tom nájde nejaké výhody. 
Otec je pre neho veľkým vzorom. Jon si váži česť, dodržiava sľuby a prísahy, podobne ako Eddard Stark. No podobne ako Eddard, aj Jon ich dokáže porušiť pre lásku. 
Podobne ako jeho brat Bran a sestra Arya je Jon tzv. menič – človek, ktorý sa vie prevteliť do zvieraťa, svojho pravlka. Jeho pravlk sa volá Duch a podobne ako Jon, aj on je iný ako jeho súrodenci – je albín a navyše nevydáva žiadne zvuky. Jon sa v priebehu Hry o tróny stane majiteľom jeden a pol ručného meča zvaného Dlhý pazúr. 
Život.
Pred knihami.
O Jonovej matke nie je známe nič. Eddard o nej nehovoril ani s najbližšou rodinou. Len svojmu priateľovi a kráľovi Robertovi Baratheonovi raz povedal, že sa volala Wylla. Neskôr sa čitateľ dozvedá, že Wylla bolo meno Jonovej dojky. 
Eddard doniesol maličkého nevlastného syna na svoj hrad Zimovres po skončení vojny, ktorú viedol spolu s Robert Baratheonom proti Targaryenovcom. Pre Eddarda bol rovnocenný s manželskými deťmi, vyrastal s nimi, dostával prvotriednu výchovu, vzdelanie a šermiarsky výcvik. 
"Hra o tróny".
Do deja vstupuje Jon hneď v prvej kapitole, keď sa spoločne s bratmi Robbom a Branom zúčastní popravy zbeha Nočnej hliadky. Počas návratu domov nájdu mŕtvu samicu pravlka a jej päť novorodených mláďat. Aby im zachránil život, Jon prehovorí otca, že tie šteňatá im zoslali bohovia, pretože ich počet a pohlavie je rovnaké ako u jeho detí. Až neskôr si všimne šieste mláďa bokom od ostatných, ktoré je albín. To si ponechá on sám a nazve ho Duch. 
Keď na Zimovres zavíta návšteva kráľa Roberta s celým jeho sprievodom, Jonova nevlastná matka Catelyn trvá na tom, že nemanželský syn nesmie sedieť spolu s ostatnými. Počas nasledujúcej hostiny sa Jon rozpráva so svojím strýkom Benjenom, ktorý je už dávno členom Nočnej hliadky a vyjadrí túžbu pridať sa k Nočnej hliadke. Otec mu to dovolí, pretože sám musí odísť s kráľom do hlavného mesta ríše ako jeho nový pobočník a Catelyn Jona na Zimovrese nechce.
Pred odchodom sa však stane nešťastie – Bran spadne z hradnej veže a zostane v bezvedomí. Jon sa s ním príde rozlúčiť. Catelyn Jona raní tým, že mu povie, že sa to malo stať jemu. Pred rozlúčkou s Aryou dá svojej sestre malý meč, ktorý pre ňu nechal vykovať u hradného kováča. 
Spolu s Jonom, jeho pravlkom, Benjenom a ďalším členom Nočnej hliadky, Yorenom, odchádza na mrazivý sever aj kráľovnin brat Tyrion Lannister. S ním sa Jon zoznámil na Zimovrese. Aj Tyrion je otusiderom, lebo hoci má urodzený pôvod, je trpaslík, a ako povedal, všetci trpaslíci sú v očiach svojich otcov bastardi. Počas cesty Jon postupne začne prichádzať o svoje ilúzie o Nočnej hliadke ako o spolku silných, vznešených mužov. Zisťuje, že väčšina jej členov sú omilostnení zločinci. V sídle Nočnej hliadky, v Čiernom hrade, je to ešte horšie. Jon si spočiatku neobľúbi nikoho, aj Benjen je k nemu chladný, a hrad je chátrajúcou ruinou. Chýba mu rodina a najviac Arya. Benjen po čase odíde s veľkou výpravou za Múr a hoci Jon prosí, aby ho zobrali so sebou, nevyhovejú mu. Ostatní chlapci vo výcviku nemajú Jona radi. Žiarlia na neho, pretože bojuje najlepšie zo všetkých. 
Jon sa napokon spriatelí s Tyrionom. A keď na Čierny hrad dorazí správa, že Bran sa prebral z bezvedomia, pod vplyvom radostnej nálady začne byť Jon vľúdny k ostatným chlapcom vo výcviku. Učí ich bojovú taktiku a spriatelí sa s nimi. Keď Tyrion odchádza, aby sa cez Zimovres vrátil domov, Jon ho poprosí, aby pre jeho ochrnutého brata Brana niečo urobil. 
Neskôr na Čierny hrad príde tučný šľachtický chlapec Samwell Tarly. Nevie vôbec bojovať a krutý rytier Alliser Thorne mu za to ubližuje. Jon sa postaví na jeho ochranu a presvedčí ostatných chlapcov, aby boli k nemu v bojoch veľmi šetrní. Thorne preto zúri. Jon sa neskôr dozvie Samov príbeh a dôvod, prečo je tu, keď neznáša boj – jeho vlastný otec sa mu vyhrážal smrťou, ak sa k Čiernej hliadke nepridá. Jonovi napadne, že by sa Sam mohol stať majordómom prastarého majstra Aemona, na čo by nepotreboval vedieť bojovať. Skutočne sa mu podarí zariadiť, že po skončení výcviku Sama zaradia medzi majordómov. Na Jonovo veľké zdesenie však medzi majordómov zaradia aj jeho. Išlo o pomstu nenávideného učiteľa Allisea Thorna. Jon však chcel byť výskumníkom, jazdiť za Múra bojovať s divochmi, ktorí tam žijú. Neskôr sa so svojou úlohou zmieri, pretože to, že bude majordómom samotného veliteľa môže znamenať, že veliteľ počíta s Jonom ako s budúcim veliteľom Nočnej hliadky. 
Po skončení výcviku musia chlapci zložiť prísahu členom Nočnej hliadky. Jon a Sam chcú svoje prísahy odriekať pred čarostromami, ich háj však rastie až za Múrom. V sprievode muža Nočnej hliadky tam teda prejdú. Keď zložia prísahu, Jonov pravlk Duch pribehne so sčernenou rukou mŕtvoly v papuli. Následne vyslaná skupina za Múr zistí, že patrila jednej z dvoch mŕtvol mužov, ktorých Benjen Stark vzal so sebou. Telá ale nepodliehajú rozkladu, preto ich prevezú do Čierneho hradu na bližšie preskúmanie. Jon slúži ako majordómus veliteľa nočnej hliadky, Jeora Mormonta prezývaného Starý medveď. V noci tieto mŕtvoly ožijú a ohrozujú mužov. Jon zachráni život svojmu veliteľovi tým, že zabije nemŕtveho (Iného) tak, že na neho hodí horiaci záves. Za to mu Mormont venuje rodinný meč Dlhý pazúr. Jonova ruka zostane zjazvená od popálenín, ale po zahojení ju môže používať bez následkov.
Mormont sa čiastočne odvďačí Jonovi aj tým, že pošle nenávideného Thorna s rukou nemŕtveho do hlavného mesta ríše, aby ju tam ukázal a dokázal, že Nočná hliadka skutočne potrebuje viac mužov. Jon je medzičasom veľmi zasiahnutý správou, že jeho otca zatkli ako zradcu. Ešte viac ho rozruší, keď jeho otca nespravodlivo popravia. Vtedy sa Jon rozhodne ujsť a pridať sa k svojmu bratovi Robbovi vo vojne, aby pomstil otcovu smrť. Sam však o jeho úteku vie a povie o tom ostatným priateľom. Tí ho prenasledujú a chytia. O úteku sa dozvie aj starý Mormont. Namiesto toho, aby ho potrestal smrťou, mu však dohovára a presvedčí ho, že hrozivé veci, čo sa dejú za Múrom, si Jona vyžadujú viac než vojna na juhu. Mormont zorganizuje obrovskú výpravu, aby našla Benjena Starka a Jon a Sam sa jej majú zúčastniť tiež. 
"Súboj kráľov".
Výprava za Múr spočiatku nachádza samé opustené dediny. Potom dôjde do pevnosti Krastera, jediného divocha, ktorý je priateľom Nočnej hliadky. Kraster má veľa manželiek, pričom si za manželky berie aj svoje dcéry. Jedna takáto mladá tehotná dcéra-manželka menom Fialka poprosí Jona o pomoc, aby ju z Krasterovej pevnosti odviedol. Jon to odmieta, Nočná hliadka neprijíma ženy a všetci muži dostali zákaz všímať si Krasterove manželky, aby si Krastera, ktorý neraz zachránil mužom hliadky život, neznepriatelili. Sam však Fialke prisľúbi, že ju odvedú na spiatočnej ceste.
Potom výprava zamieri na Päsť prvých ľudí, vyvýšeninu, na ktorej sa obrní, aby sa bránila pri prípadnom strete s divochmi. Tam čakajú na divochov a na Benjena Starka. Tu sa k výprave pridá ďalšia skupina Nočnej hliadky, vedená Qhorinom Polrukým. Qhorin, obávaný nepriateľ divochov, chce nájsť divochov prostredníctvom malej skupinky vyslanej do pohoria Mrazokly. Vypýta si so sebou aj Jona a Mormont mu to po krátkom váhaní povolí. Jon a Duch teda odchádzajú s Qhorinom. Jonovi sa snívajú sny, v ktorých vidí svet očami Ducha. Qhorinovi muži prídu na to, že je meničom.
Výprava nájde a prepadne malú trojčlennú skupinku divochov. Dvoch z nich na stráži ihneď zabijú a je na Jonovi, aby zabil tretieho, ktorý spí. Jon však zistí, že je to dievča a preto ju nezabije, iba zajme. Ryšavá dievčina sa volá Ygritte. Qhorin Jonovi povie, že nemajú dosť zásob ani stráží pre zajatcov, a nariadi mu zabiť ju. Jon sa ocitne s Ygritte sám, ale nedokáže ju popraviť. Namiesto toho jej nariadi, aby ušla. 
Qhorinovu skupinu začnú prenasledovať divosi a postupne jeden po druhom zabíjajú jej členov. Napokon ostane už len Qhorin a Jon. Qhorin chce zabrániť tomu, aby zomreli obaja, a preto nariadi Jonovi, aby sa naoko pridal k divochom, no zostal špiónom Nočnej hliadky. Má vraj urobiť všetko, čo mu divosi prikážu. Keď sa ocitnú zoči-voči divochom a Jon vyhlási, že sa im vzdáva, nariadia mu zabiť Qhorina. S ťažkým srdcom a s Duchovou pomocou to spraví. 
"Búrka mečov".
Jona skupinka divochov, medzi ktorými je aj Ygritte, zavedie k formujúcej sa armáde z divochov a ich vodcovi, Mancemu Nájazdníkovi. Mance uverí, že Jon skutočne dezertoval z Nočnej hliadky. Jonovi verí aj Ygritte. Niektorí divosi sú však voči Jonovi stále podozrievaví. Ygritte Jona zvádza, on však zložil prísahu, že bude žiť v celibáte, a tak sa jej vyhýba. Dievča sa mu však začína páčiť. Obľúbi sa aj divocha menom Tormund Obrozhuba. Jon sa postupne oboznámuje so zvykmi divochov a ťažko sa zmieruje s rozdielmi v ich kultúre a morálke. Uvidí aj mamuty a obrov, bytosti považované za vyhynuté. 
Výprava divochov s Jonom príde na Päsť prvých ľudí a nájde stopy po boji Nočnej liadky s Inými. Veľa mužov Nočnej hliadky padlo a zvyšok zmizol. Mance zistí, že mu Jon klamal o tom, koľkí muži boli na výprave za Múrom a vyhráža sa mu, aby mu odteraz hovoril len pravdu. Jona sa však zastáva Ygritte, ktorá vyhlási, že sú milenci. Mance im uverí a nasledujúcej noci Ygritte z Jona svojho milenca skutočne spraví. Jon sa do Ygritte zamiluje, no má výčitky svedomia a chápe, že ich vzťah nemá budúcnosť. 
Mance vyšle malú skupinku svojich ľudí, medzi nimi aj Jona a Ygritte, aby preliezli cez Múr. Urobia tak a potom postupujú ďalej na juh. Tam, v opustenej dedine, narazia na osamelého starca. Divosi ho chcú zabiť, aby správa o ich prítomnosti za Múrom nedorazila k Nočnej hliadke. Ich vodca nariadi, aby ho zabil Jon a tak dokázal vernosť Divochom. Jon sa ale zdráha. Napokon ho namiesto neho zabije Ygritte. Vtom do skupiny vtrhne pravlk Jonovho brata Brana, ktorý je v tej chvíli nablízku, čo Jon nevie. Jon sa chopí tejto príležitosti na útek. Pri úteku na koni ho niekto, možno Ygritte, strelí do nohy.
Jon sa vráti na Čierny hrad, kde zistí, že veliteľ Mormont bol zabitý pri vzbure a naspäť z výpravy sa vrátilo iba zopár mužov, medzi ktorými Sam nie je. Dozvie sa aj o zrade Theona Greyjoya a údajnej smrti svojich dvoch najmladších bratov. Na čierny hrad neskôr zaútočia divosi. Jon, vďaka tomu, že poznal ich plány, stihol hrad na útok pripraviť a Nočná hliadka zvíťazila. Zranená Ygritte pri tomto útoku umrie Jonovi v náručí, na Jonovu veľkú ľútosť. Niektorí muži Nočnej hliadky Jona podozrievajú, že bol skutočným zbehom z Nočnej hliadky a poukazujú jeho porušenie prísahy s Ygritte, čím sa Jon netají. Iní muži mu však preukazujú lojalitu a vážia si ho. Keď na Čierny hrad znova zaútočia divosi a hrad už nemá takmer nijakých schopných mužov – obrancov, kováč Noyle zverí velenie nad Múrom Jonovi. Noyle pri útoku umrie, takže Jon ostáva dočasným veliteľom a odráža ďalšie útoky divochov.
Na Čierny hrad dorazí Jonov dávny nepriateľ Alliser Thorne spolu s Janosom Slyntom, ktorý zradil Jonovho otca. Obaja ho obvinia zo zrady. Posledná možnosť, ako sa Jon môže zachrániť pred popravou, je ísť ako vyslanec za Mancem Nájazdníkom, ale namiesto vyjednávania ho zabiť. Jon teda ide a s ťažkým srdcom sa pripravuje na splnenie svojej úlohy. Vtedy však divochov napadne iná armáda. Ukáže sa, že na jej čele stojí Stannis Baratheon, jeden zo súperiacich kráľov Siedmich kráľovstiev. Porazí divochov a zajme Manceho.
Jon cvičí v boji nováčikov v Nočnej hliadke. Vráti sa aj Sam so svojou divošskou priateľkou Fialkou. Stannis ponúka Jonovi, že ho zlegitimizuje, bude môcť nosiť meno Stark a vládnuť Zimovresu. Medzičasom boli totiž všetci mužskí potomkovia Starkovcov vyzabíjaní, alebo sa to o nich aspoň predpokladá, a Jonove sestry sú nezvestné. Hoci Jon potajme sníval o vláde nad Zimovresom, odmietne to, lebo prisahal, že zostane mužom Nočnej hliadky až do smrti.
Zvyšní muži Nočnej hliadky sa nevedia dohodnúť, kto bude po Mormontovej smrti veliteľom. Sam zariadi, že veliteľom sa stane Jon. Jon potom pošle Sama do Starého mesta na juhu ríše, aby sa stal majstrom. Spolu s ním posiela aj Fialku, ktorú Sam naozaj zachránil, a dieťa, ktoré ostatní považujú za jej, v skutočnosti je to však novorodené dieťa Manceho.
"Tanec s drakmi".
Divosi a Nočná hliadka napokon uzavrú spojenectvo, aby čelili predpokladanému útoku Iných, ktorí prídu so začiatkom zimy. Jon sa snaží evakuovať spoza Múra zvyšných divochov, pretože ak by ich nechali umrieť, zmenili by sa na Iných. Zároveň sa snaží obnoviť posádky na chátrajúcich hradoch pozdĺž Múru, aby čelili nevídanému útoku zo severu. Zistí, že Nočná hliadka má primálo potravín na nadchádzajúcu zimu a boj, obmedzí teda potravinové prídely. 
Stannis odchádza na juh dobyť Zimovres, ktorý je momentálne v rukách brutálnych Boltonovcov. S Jonom zostane čarodejnica Melisandra. Má víziu mladej dievčiny utekajúcej pred svadbou. Jon sa domnieva, že je to jeho obľúbená sestra Arya, ale keď dievča dorazí do Čierneho hradu, je to Alys Karstarková. Jon sa dopočuje, že jeho sestra Arya bola vydaná za sadistického Ramsaya Boltona. Ako protislužbu za to, že zachránil život Manceho syna pred upálením, prosí Mancea, aby zachránil Aryu. Mance so šiestimi ženami sa teda v prestrojení vydáva do Zimovresu. 
Odtiaľ po čase príde list od Ramsaya Boltona. Tvrdí, že zabil Mancea a porazil Stannisa, no jeho nevesta utiekla. Je ale dosť možné, že klame. Jon chce vyraziť sám na juh. Jeho vlastní muži ho však dobodajú a Jon stráca vedomie.

</doc>
<doc id="696182" url="https://sk.wikipedia.org/wiki?curid=696182" title="Jon Sneh">
Jon Sneh



</doc>
<doc id="696187" url="https://sk.wikipedia.org/wiki?curid=696187" title="Europa Clipper">
Europa Clipper

Europa Clipper (predtým známa ako Europa Multiple Flyby Mission) je planetárna sonda NASA určená na prieskum Jupiterovho mesiaca Európa. Štart nosnej rakety Falcon Heavy so sondou sa uskutočnil 14. októbra 2024 z Kennedyho vesmírneho strediska na Floride a svoj cieľ má študovať prostredníctvom série preletov na obežnej dráhe okolo Jupitera. Podľa vedcov by sa pod zmrznutým povrchom Európy (ako aj ostatných Galileových mesiacov) mohol rozkladať rozsiahly oceán tekutej vody, ktorý je potenciálnym miestom pre vznik života.
Cieľom "Europa Clipper" je preskúmať Európu, jej obývateľnosť a pomôcť pri výbere miesta pristátia pre budúci Europa Lander. Tento prieskum je zameraný na pochopenie troch hlavných požiadaviek na život: tekutej vody, chémie a energie.
Misia bude (v prípade dodržania časového harmonogramu a úspešného preletu a vstupu oboch sond na orbitu Jupiteru) prebiehať súbežne s misiou ESA Jupiter Icy Moons Explorer (JUICE), vynesenou v apríli 2023, špecializovanou na výskum ľadových mesiacov Ganymede, Kalisto a Európa, s dôrazom na mesiac Ganymede.
História.
V roku 1997 bola misia "Europa Orbiter" navrhnutá tímom pre program NASA Discovery, ale nebola vybraná. NASA JPL oznámila mesiac po výbere návrhov pre program Discovery, že sa uskutoční misia NASA Europa orbiter.
V rovnakom čase ako návrh "Europa Orbiter" triedy Discovery už obiehala okolo Jupitera sonda "Galileo." Od 8. decembra 1995 do 7. decembra 1997 vykonal "Galileo" primárnu misiu po vstupe na obežnú dráhu Jupitera. V ten posledný deň začala orbitálna sonda Galileo rozšírenú misiu známu ako "Galileo" Europa Mission (GEM), ktorá prebiehala do 31. decembra 1999. Išlo o nízkonákladovú misiu s rozpočtom iba 30 miliónov USD. Menší tím asi 40 – 50 ľudí (jedna pätina veľkosti 200-členného tímu primárnej misie z rokov 19951997) nemal prostriedky na riešenie problémov, ale keď vznikli, bol schopný dočasne odvolať bývalý tím. Sonda uskutočnila niekoľko preletov okolo Európy (8), Callisto (4) a Io (2). Táto "Galileo" Europa Mission pripomínala zmenšenú verziu toho, čo plánuje dosiahnuť "Europa Clipper". Zmienených osem preletov okolo Európy malo maximálne priblíženie k povrchu mesiaca v rozmedzí od 196 do 3 582 km (122 až 2 226 míľ) a všetky prebehli počas dvojročného obdobia.
Európa bola identifikovaná ako jedno z miest v slnečnej sústave, kde by sa mohol skrývať mikrobiálny mimozemský život. Ihneď po objavoch sondy "Galileo" a nezávislom návrhu programu Discovery pre orbiter Europa zrealizovala JPL predbežné štúdie misie, ktoré predpokladali komplexnú sondu ako Jupiter Icy Moons Orbiter (koncept misie v hodnote 16 miliárd USD), Jupiter Europa Orbiter (koncept 4,3 miliardy USD) a sondu s viacerými preletmi, "Europa Clipper".
Misiu na Európu odporučila Národná rada pre výskum v roku 2013. Približný odhad nákladov vzrástol z 2 miliárd USD v roku 2013 na 4,25 miliardy USD v roku 2020. Misia je spoločný projekt Laboratória aplikovanej fyziky Univerzity Johna Hopkinsa (APL) a Laboratória prúdového pohonu (JPL). Názov misie je odkazom na druh lodí z 19. storočia, ktoré bežne brázdili obchodné cesty po celom svete. Tento názov bol vybraný, pretože sonda sa bude „plaviť“ okolo Európy s frekvenciou približne každé dva týždne.
V marci 2013 bolo schválených 75 miliónov USD na rozšírenie formulácie aktivít misie, dozrievanie navrhovaných vedeckých cieľov a financovanie predbežného vývoja prístrojov, ako to navrhol v roku 2011 Planetary Science Decadal Survey. V máji 2014 sa v zákone o snemovni podstatne zvýšil rozpočet na financovanie "Europa Clipper" (nazývaný "Europa Multiple Flyby Mission") na fiškálny rok 2014 z 15 miliónov USD na 100 miliónov USD. Po volebnom cykle v roku 2014 sa podpora oboch strán zaviazala pokračovať vo financovaní Projektu "Europa Multiple Flyby Mission". Výkonná zložka tiež poskytla 30 miliónov USD na predbežné štúdie.
V apríli 2015 NASA ponúkla Európskej vesmírnej agentúre (ESA), aby predložila koncepty ďalšej sondy, ktorá by mohla letieť spolu so sondou "Europa Clipper", s hmotnostným limitom maximálne 250 kg. Mohla by to byť jednoduchá sonda, impaktor, alebo lander. V Európskej vesmírnej agentúre prebehlo interné hodnotenie, aby sa zistilo, či je záujem a dostupné finančné prostriedky. Schéma spolupráce je podobná veľmi úspešnej misii "Cassini-Huygens". V máji 2015 si NASA vybrala deväť prístrojov, ktoré by lietali na palube orbiteru, pričom rozpočet mal v nasledujúcich troch rokoch stáť asi 110 miliónov USD. V júni 2015 NASA schválila koncepciu misie, ktorá umožnila orbiteru prejsť do fázy formulácie, a v januári 2016 schválila aj pristávací modul. V máji 2016 bol schválený program "Ocean Worlds Exploration Program", ktorého je misia Europa Clipper súčasťou.
Vo februári 2017 sa misia presunula z fázy A do fázy B (fáza predbežného návrhu). ​​18. júla 2017 sa podvýboru House Space Subcommisia uskutočnilo vypočutie o "Europa Clipper" ako plánovanej triede veľkých strategických vedeckých misií a s cieľom prediskutovať možnú následnú misiu jednoducho známu ako Europa Lander. Fáza B pokračovala v roku 2019. Okrem toho boli vybraní dodávatelia subsystémov, ako aj prototypové hardvérové ​​prvky pre vedecké prístroje. Vyrobili sa a otestovali sa aj podstavy sond.
Program Large strategic science missions.
Sonda "Europa Clipper" patrí do programu Large strategic science missions (Veľké strategické vedecké misie), medzi ktorým sú najdrahšie sondy NASA, ktoré sa venujú prieskumu slnečnej sústavy v oblasti astrofyziky, vied o Zemi a planetárnej vedy. Do tohto programu patrí napríklad Vesmírny ďalekohľad Jamesa Webba (JWST – 10 miliárd $), rover Perseverance a helikoptéra Ingenuity (Mars 2020 – 2,7 miliardy $), rover Curiosity (Mars Science Laboratory – 2,5 miliardy $), Cassini-Huygens (3,26 miliardy $) a Hubblov vesmírny ďalekohľad (1,5 miliardy $).
Vedecké prístroje.
Optické prístroje.
Europa Imaging System (EIS).
Širokouhlá a úzkouhlá kamera, každá s 8 MP snímačom, vytvorí farebné a priestorové snímky Európy s vysokým rozlíšením. Budú študovať geologickú aktivitu, merať nadmorské výšky povrchu a poskytovať kontext pre ďalšie prístroje.
Europa Thermal Emission Imaging System (E-THEMIS).
Termokamera používa infračervené svetlo na rozlíšenie teplejších oblastí na Európe, kde sa tekutá voda môže nachádzať blízko povrchu alebo mohla vytrysknúť na povrch. Bude tiež merať textúru povrchu, aby vedci pochopili jeho vlastosti v malom meradle.
Spektrometrické prístroje.
Europa Ultraviolet Spectrograph (Europa-UVS).
Zhromažďovaním ultrafialového svetla pomocou ďalekohľadu a vytváraním snímok pomôže ultrafialový spektrograf misie určiť zloženie atmosférických plynov a povrchových materiálov Európy.
Mapping Imaging Spectrometer for Europa (MISE).
Infračervený spektrometer misie bude mapovať distribúciu ľadu, solí, organických látok a najteplejších miest na Európe. Mapy pomôžu vedcom pochopiť geologickú históriu Mesiaca a určiť, či je predpokladaný oceán Európy vhodný pre život.
Magnetické pole.
Europa Clipper Magnetometer (ECM).
Cieľom výskumu magnetometra je potvrdiť, že európsky oceán existuje, zmerať jeho hĺbku a slanosť a zmerať hrúbku ľadovej škrupiny Mesiaca. Bude tiež študovať ionizovanú atmosféru Európy a ako interaguje s ionizovanou atmosférou Jupitera.
Plasma Instrument for Magnetic Sounding (PIMS).
Ionosféra Európy a plazma zachytená v magnetickom poli Jupitera deformujú magnetické polia v blízkosti Európy. Poháre PIMS Faraday odlíšia tieto deformácie od magnetického poľa indukovaného Európou, ktoré nesie informácie o oceáne Európy.
Radarové prístroje a prístroje na meranie gravitácie.
Gravity/Radio Science.
Európa a jej gravitačné pole sa ohýbajú, pretože nekruhová dráha Mesiaca ju unáša bližšie a potom ďalej od Jupitera. Meranie gravitácie Európy v rôznych bodoch na obežnej dráhe Mesiaca ukáže, ako sa jej pole ohýba a pomôže odhaliť jej vnútornú štruktúru.
Radar for Europa Assessment and Sounding: Ocean to Near-surface (REASON).
Radar prenikajúci do ľadu bude skúmať ľadový obal Európy pre predpokladaný oceán mesiaca a študovať štruktúru a hrúbku ľadu. Bude tiež študovať nadmorské výšky, zloženie a drsnosť mesačného povrchu a hľadať v mesačnej atmosfére oblaky.
Chemická analýza.
Mass Spectrometer for Planetary EXploration/Europa (MASPEX).
Hmotnostný spektrometer bude analyzovať plyny v slabej atmosfére Európy a možné oblaky. Bude študovať chemické zloženie predpokladaného podpovrchového oceánu Mesiaca, ako si oceán a povrch vymieňajú materiál a ako žiarenie mení zlúčeniny na povrchu Mesiaca.
Surface Dust Analyzer (SUDA).
Drobné meteority vyvrhujú kúsky povrchu Európy do vesmíru a podpovrchový oceán alebo nádrže môžu vypúšťať materiál do vesmíru ako oblaky. Prachový analyzátor identifikuje chémické zloženie a oblasť pôvodu tohto materiálu a ponúkne informácie o slanosti oceánov v Európe.

</doc>
<doc id="696189" url="https://sk.wikipedia.org/wiki?curid=696189" title="Pyrolýza">
Pyrolýza

Pyrolýza je tepelný rozklad materiálov pri zvýšených teplotách, často v inertnej atmosfére. Toto slovo vzniklo z grécky odvodených prvkov "pyro" „oheň“, „teplo“, „horúčava“ a "lysis" „oddeľovanie“.
Pyrolýza je fyzikálno-chemický proces, pri ktorom dochádza k anaeróbnemu rozkladu organických zlúčenín za vzniku stabilných nízkomolekulárnych produktov. Z technologického hľadiska delíme pyrolýzu podľa dosahovanej teploty na:
Pyrolýza je v porovnaní so spaľovaním alternatívnou metódou šetrnou k životnému prostrediu a v porovnaní s biochemickou a termochemickou konverziou je časovo najmenej náročnou metódou s najmenšou stopou na životné prostredie.
História.
Pyrolýza dreva je jedným z prvých chemických procesov, ktoré si ľudia osvojili. Od 12. storočia sa v Rusku hojne využívala na výrobu borovicovej živice (používanej na dechtovanie drevených lodí a impregnáciu lán).
Predpokladá sa, že vo Švédsku sa v 16. storočí začala prvýkrát uplatňovať technológia pyrolýzy v priemyselnom meradle. Švédi používali technológiu impregnácie lodného dreva trieslovými borovicovými živicami získanými ako výsledok jednoduchej pyrolýzy.
S rozvojom metalurgie vzniklo ďalšie odvetvie založené na technológii pyrolýzy dreva - spaľovanie uhlia. Keď sa drevo spaľovalo bez prístupu vzduchu, vznikalo drevené uhlie.
Pyrolýza prispela k objavu mnohých chemických látok, napr. fosforu z hydrogénfosforečnanu amónneho (NH4)2HPO4 v koncentrovanom moči, kyslíka z oxidu ortuťnatého a rôznych dusičnanov.
Využitie a výskyt.
Medzi hlavné spôsoby využitia pyrolýzy patria:
Likvidácia odpadu.
Pyrolýza sa využíva na transformáciu odpadových organických materiálov: odpad z rafinérií a uhoľných dechtov, drevo, kontaminované pôdy, nebezpečný a rádioaktívny odpad, odpad zo syntetického kaučuku, farbivá. Vznikajú stabilné plynných zlúčenín : CO, CO2, H2, CH4, a iné uhľovodíky a tuhý zvyšok (koks), ktorý obsahuje viazaný uhlík a popol.
Môže rozkladať polymérne uhľovodíkové materiály na malé uhľovodíky, koncentrovať ťažké kovy (okrem ortuti a kadmia) a premieňať a uchovávať energiu. Môže sa použiť aj na recykláciu energie premenou organických materiálov a čas spracovania je relatívne krátky.
Varenie.
Rôzne procesy, ktoré sa dejú počas prípravy jedla, môžeme opísať procesom pyrolýzy. Karamelizácia je pyrolýza cukrov v potravinách (často po tom, čo sa cukry vytvorili rozkladom polysacharidov). Potravina zhnedne a zmení chuť. Teploty potrebné na karamelizáciu ležia nad bodom varu vody. Ak sa na panvicu položí pokrievka, voda sa v nej udrží a časť z nej sa znovu skondenzuje, čím sa udrží príliš nízka teplota na to, aby sa dlhšie opekala.
Pyrolýza potravín môže byť aj nežiaduca, ako napríklad zuhoľnatenie spálených potravín (pri teplotách príliš nízkych na to, aby oxidačné spaľovanie uhlíka vytvorilo plamene a spálilo potraviny na popol).
Biomasa.
Pri pyrolýze biomasy vznikajú tri produkty: jeden kvapalný (bioolej), jeden tuhý (biouhlie), a jeden plynný (syntézny plyn). Podiel týchto produktov závisí od viacerých faktorov vrátane zloženia vstupnej suroviny a parametrov procesu. Pri rovnakých podmienkach je však výťažok biooleja optimálny, keď je teplota pyrolýzy približne 500 °C a rýchlosť zahrievania je vysoká (1000 °C/s) rýchle pyrolýzne podmienky. Za týchto podmienok možno z typickej vstupnej suroviny z biomasy dosiahnuť výťažok 60 - 70 % hmotnsotných biooleja a 15 - 25 % hmotnostných výťažku biouhlia. Zvyšných 10 - 15 % hmotnostných tvorí syntézny plyn.
Procesy, pri ktorých sa používajú pomalšie rýchlosti zahrievania, sa nazývajú pomalá pyrolýza a hlavným produktom takýchto procesov je zvyčajne biouhlie. Pyrolýzny proces môže byť samoudržiavací, pretože spaľovanie syntézneho plynu a časti biooleja alebo biouhlia môže poskytnúť všetku potrebnú energiu na pohon reakcie.
Bioolej je hustá komplexná zmes okysličených organických zlúčenín. Má palivovú hodnotu, ktorá je vo všeobecnosti 50 - 70 % hodnoty palív na ropnej báze, a môže sa používať ako palivo do kotlov alebo sa z neho môžu vyrábať obnoviteľné palivá pre dopravu. Zloženie biooleja ho robí tepelne nestabilným, preto sa ťažko destiluje alebo ďalej rafinuje, čo si vyžaduje ďalší výskum výroby kvalitnejšieho biooleja.
Príprava vzoriek v analytickej chémii.
Pyrolýza je v skutočnosti technikou prípravy vzoriek a nie analytickou technikou. Je založená na rýchlom zahrievaní vzorky za kontrolovaných podmienok a online identifikácii produktov rozkladu. Na analýzu pyrolyzovaných vzoriek sa používajú plynová chromatografia, Infračervená spektroskopia s Fourierovou transformaciou a hmotnostná spektrometria.
Na stanovenie spojív pyrolýzou sa malé množstvo vzorky pripravené odstránením pigmentu odstredením a odparením rozpúšťadla zavedie do pyrolýznej komory, v ktorej sa zahrieva pod prúdom nosného plynu. Prchavé produkty získané pyrolýzou sa zavedú do plynového chromatografu na ich oddelenie a identifikáciu. Polyméry s dobre charakterizovaným zložením sa používajú na porovnanie chromatogramu vzorky s rôznymi typmi živíc použitých ako spojivá.
Ekologické technológie.
Pyrolýza je užitočná pri extrakcii materiálov z tovarov, ako sú pneumatiky vozidiel, odstraňovaní organických kontaminantov z pôdy a mastných kalov a pri výrobe biopalív z plodín a odpadových produktov. Taktiež môže pomôcť rozložiť pneumatiky vozidiel na užitočné zložky, čím sa zníži environmentálna záťaž spojená s likvidáciou pneumatík.
Pneumatiky sú v mnohých oblastiach významnou súčasťou skládok a pri ich spaľovaní sa do ovzdušia uvoľňujú polycyklické aromatické uhľovodíky a ťažké kovy. Pri pyrolýze sa však pneumatiky rozkladajú na plyn a olej (použiteľné na palivo) a sadze (použiteľné ako plnivo do gumárenských výrobkov vrátane nových pneumatík a ako aktívne uhlie vo filtroch a palivových článkoch).
Okrem toho sa pyrolýzou môžu z kalov z čistiarní odpadových vôd (polotuhé materiály, ktoré zostávajú po čistení odpadových vôd a znížení obsahu vody) odstrániť organické kontaminanty, ako sú syntetické hormóny a ťažké kovy, ktoré v kale zostávajú a sa stanú inertnými, čo umožňuje bezpečné použitie kalu ako hnojiva.

</doc>
<doc id="696190" url="https://sk.wikipedia.org/wiki?curid=696190" title="Gemma Chanová">
Gemma Chanová

Gemma Chanová (* 29. november 1982, Londýn, Anglicko, Spojené kráľovstvo) je anglická herečka, čínskeho pôvodu. 
Detstvo a mladosť.
Chanová sa narodila v Londýne v Anglicku. Jej rodičia emigrovali do Londýna z Hongkongu. 
Kariéra.
Chanová si zahrala v roku 2015 v televíznom seriály "Humans", kde účinkovala do roku 2018. V roku 2018 si zahrala po boku Margot Robbie a Saoirse Ronan vo filme "Mária, kráľovná škótska". V roku 2021 dabovala postavu Namaari v animovanom filme "Raya a posledný drak". O rok neskôr, si zahrala po boku Florence Pugh, Harryho Stylesa a Olivie Wilde, vo filme "Neboj sa, zlatko".
Súkromný život.
Chanová chodila v rokoch 2011 až 2017 s anglickým komikom Jackom Whitehallom. V roku 2018 začala chodiť s anglickým hercom Dominicom Cooperom. Spoločne bývajú v Londýne. Chanová sa venuje aktivizmu. 

</doc>
<doc id="696191" url="https://sk.wikipedia.org/wiki?curid=696191" title="Gemma Chan">
Gemma Chan



</doc>
<doc id="696192" url="https://sk.wikipedia.org/wiki?curid=696192" title="Kopolymér">
Kopolymér

Kopolymer je polymér, ktorý je tvorený viacerými druhmi monomérov. Polymerizácia monomérov na kopolyméry sa označuje ako kopolymerizácia. Kopolyméry možno charakterizovať mnohými chemickými metódami, napríklad NMR spektroskopiou alebo vylučovacou chromatografiou, pomocou ktorých možno zistiť ich veľkosť molekúl, hmtonosť, vlastnosti a zloženie materiálu. 
Medzi komerčne dostupné kopolyméry patria akrylonitrilbutadiénstyrén (ABS), styrén-butadiénový kaučuk (SBR), nitrilová guma a iné. Všetky uvedené polyméry vznikajú reťazcovou polymerizáciou. Ďalším spôsobom výroby kopolymérov je postupná polymerizácia, pomocou ktorej vzniká napríklad kopolymér nylon-12/6/66, ktorý je tvorený nylonom 12, nylonom 6 a nylonom 66, a takisto kopolyestery. 

</doc>
<doc id="696194" url="https://sk.wikipedia.org/wiki?curid=696194" title="Pevniny a vrchy 2 (Rarity)">
Pevniny a vrchy 2 (Rarity)

Pevniny a vrchy 2 (Rarity) je názov kompilácie nahrávok slovenského artrockového skladateľa a speváka Deža Ursinyho. V roku 2000 ju na základe povolenia z licencií viacerých hudobných vydavateľov vydalo hudobné vydavateľstvo Bonton Music. Kompilácia, ktorá je zbierkou hudobných nahrávok od Deža Ursinyho voľne nadväzuje na predošlú oficiálnu kompiláciu, ktorá v roku 1997 vyšla u toho istého vydavateľstva pod názvom "Pevniny a vrchy". 

</doc>
<doc id="696196" url="https://sk.wikipedia.org/wiki?curid=696196" title="Ústav pre štúdium totalitných režimov">
Ústav pre štúdium totalitných režimov

Ústav pre štúdium totalitných režimov (česky "Ústav pro studium totalitních režimů", ÚSTR) je organizačná jednotka Českej republiky, ktorá sa venuje vedeckému štúdiu a vysvetľovaniu obdobia dvoch totalitných režimov v Česko-Slovensku, komunizmu a nacizmu. Podľa iniciátorov vzniku ústavu by sprístupnenie archívov a údajov malo zabrániť skresleniu výkladu českých dejín.
Inštitúcia bola zriadená 1. augusta 2007 zákonom, ktorý definuje jej poslanie a úlohy. Najvyšším orgánom ústavu je Rada ústavu, ktorú tvorí sedem členov volených Senátom Parlamentu Českej republiky na obdobie 5 rokov.
Činnosť.
Ústav vydáva časopis "Pamäť a dejiny (Paměť a dějiny)." Archív bezpečnostných zložiek vydáva časopis "Securitas Imperii".
Na podporu činnosti ústavu bola zriadená aj osobitná podriadená inštitúcia, Archív bezpečnostných zložiek,
Inštitút prezentuje výstavy z iných krajín a pripravil vlastné putovné výstavy. Výstava "„Praha objektívom tajnej polície“" bola prvýkrát predstavená v roku 2009 na Stálom zastúpení Českej republiky pri Európskej únii v Bruseli; jej recenzia bola uverejnená v Harvardských novinách, v ktorých Mark Kramer, spolupracovník a riaditeľ Harvardského projektu pre štúdium studenej vojny, komentoval rozsah monitorovania bežných ľudí komunistickým režimom. „Česká tajná polícia sa veľmi snažila sledovať ľudí, ktorí boli úplne neškodní. Neboli to žiadni teroristi. Neboli nebezpečenstvom pre štát.“
Ústav sa dlhodobo zaoberá témami ako napríklad Čechoslováci v gulagu.

</doc>
<doc id="696198" url="https://sk.wikipedia.org/wiki?curid=696198" title="Štefan Lovič">
Štefan Lovič

Ing. Štefan Lovič (* 1. január 1924, Česko-Slovensko – † 1. júl 1993, Pezinok) bol predseda MsNV v rokoch 1956 – 1985 a v rokoch 1965 – 1967 externý učiteľ stredného odborného učilišťa v Pezinku.
Po výhre vo voľbách v roku 1971 pokračoval vo svojej funkcii predsedu MsNV.

</doc>
<doc id="696203" url="https://sk.wikipedia.org/wiki?curid=696203" title="Vysoká (vrch v Spišsko-gemerskom krase)">
Vysoká (vrch v Spišsko-gemerskom krase)

Vysoká () je vrch v Spišsko-gemerskom krase, krajinnom celku Slovenského rudohoria. Leží nad Hranovnicou, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Hranovnica. Najbližším sídlom je juhozápadne situovaný Vernár, severne sa nachádza Hranovnica, severozápadne Spišské Bystré a severovýchodne Spišský Štiavnik, Betlanovce a Hrabušice a južne osada Dobšinská Ľadová Jaskyňa a Stratená. Vrch je súčasťou Národného parku Slovenský raj.
Opis.
Vysoká leží v severnej časti Slovenského raja, priamo nad Vernárskou dolinou. Severným smerom sa nachádza Kotlička (), Zámčisko () a Baba (), východným Krompľa (), Okrúhly vrch () a Bykárka (), južným Koč (), Cigánka (), Havrania skala (), Štrbáková (), Vahan (), Kopanec (), Tri kopce () a Barbolica () a západným Kráľova hoľa (), Predná hoľa (), Koreň () a Zbojnícka (). Oblasť patrí do povodia Hornádu, kde voda odteká Vernárskym potokom. Na vrchol nevedie značená turistická trasa. 
Výhľady.
Vrchol pokrýva po plošnej ťažbe len nízka vegetácia, ktorá umožňuje rozhľad. Pozorovateľné sú okolité vrchy Spišsko-gemerského krasu, no tiež Branisko, Levočské vrchy, Kozie chrbty, Vysoké Tatry a východná časť Nízkych Tatier.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z okolia.

</doc>
<doc id="696207" url="https://sk.wikipedia.org/wiki?curid=696207" title="ZALA Lancet">
ZALA Lancet

Lancet je ruský kamikadze dron vyvinutý a vyrábaný spoločnosťou ZALA (dnes súčasť koncernu Kalašnikov). Lancet je nástupcom staršieho bezposádkového lietadla vyvinutého spoločnosťou ZALA s názvom Kub. Prvýkrát bol verejne predstavený v júni 2019 a krátko na to bol nasadený v sýrskej občianskej vojne. 
Konštrukcia.
Lancet je bezpilotné lietadlo typu „vyčkávacia munícia“ (angl. "loitering munition"), ktoré je určené na ničenie pozemných cieľov. Má dva páry krídel v tvare X, ktoré sú inštalované v prednej a zadnej časti trupu. Je vybavený elektromotorom, ktorý poháňa dvojlistovú vrtuľu umiestnenú vzadu. Štandardná verzia má maximálny dolet 40 km a výdrž okolo 40 minút. Vyrába sa v dvoch verziách, a to Lancet-1 so vzletovou hmotnosťou 5 kg a bojovou časťou s hmotnosťou 1 kg a Lancet-3 so vzletovou hmotnosťou 12 kg a bojovou časťou s hmotnosťou 3 kg. Nízku hmotnosť zabezpečuje použitie plastov a kompozitných materiálov. 
Táto vyčkávacia munícia sa vypúšťa pomocou katapultu, ktorý je možné nainštalovať na zem aj na čln. V úvodnej fáze letu je možné dron nasmerovať pomocou GPS súradníc alebo vizuálne. Následne je schopný sa niekoľko minút vznášať na cieľovou oblasťou a operátor vyhľadáva nepriateľský cieľ. Po zameraní cieľa sa Lancet strmhlav vrhne na cieľ rýchlosťou až 300 km/h. Vo finálnej fáze letu je dron ovládaný manuálne pomocou elektro-optického navádzania a TV navádzacej jednotky.
Operačné nasadenie.
Ruská intervencia v Sýrii proti Islamskému štátu.
Bezpilotné lietadlo prvýkrát použili ruské špeciálne jednotky v Sýrii. Tieto drony boli údajne vypustené z malých vysokorýchlostných člnov. S pomocou Lancetu bolo zrejme urobených niekoľko desiatok presných útokov. V Sýrii Rusi túto vyčkávacia munícia nielen testovali, ale vyvinuli aj taktiku a pravidlá na jej všeobecné použitie.
Ruská invázia na Ukrajinu.
V júni 2022 ruská obranná spoločnosť Rostec oznámila, že Lancet bol nasadený na Ukrajine. Ku koncu roka 2022 sa na sociálnych sieťach objavilo množstvo videí s Lancetmi útočiacimi na pozemné ciele. Tieto bezpilotné lietadlá podnikali údery proti dôležitým ukrajinským cieľom, ako sú systémy protivzdušnej obrany, delostrelecké systémy, radary. Bolo zdokumentovaných niekoľko zásahov proti ukrajinským systémom protivzdušnej obrany dlhého dosahu S-300, americkým samohybným húfniciam M109 a ťahaným húfniciam M777. Podľa vyjadrení ruských predstaviteľov z apríla 2023 drony Lancet-3 zničili od začiatku vojny takmer 45 percent ťahaných a samohybných húfnic dodaných krajinami Severoatlantickej aliancie (NATO). Ide predovšetkým o americké húfnice M777, M109 Paladin a poľskú húfnicu Krab.
Požívatelia.
 Rusko
 Pozemné vojsko Ruskej federácie

</doc>
<doc id="696208" url="https://sk.wikipedia.org/wiki?curid=696208" title="Slavejkovova kaviareň">
Slavejkovova kaviareň

Slavejkovova kaviareň (), alebo Stará kaviareň (), je budova historickej kaviarne z polovice 19. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku. Kaviareň je dodnes zachovaná v pôvodnom vzhľade.
Názov.
Názov Slavejkovova kaviareň je odvodená od skutočnosti, že kaviareň obľuboval významný bulharský politik a spisovateľ Petko Račov Slavejkov, ktorý býval v rokoch 18811883 v neďalekom Slavejkovovom dome a do kaviarne chodil pravidelne každé ráno na kávu, alebo len krátko posedieť.
Lokalita.
Slavejkovova kaviareň leží v centrálnej časti mesta Plovdiv v hraniciach architektonicko-historickej rezervácie Starý Plovdiv na malom námestí "Văzraždane" , doslova "námestie Obrodenie")cna východnom úpätí pahorku Džambaz tepe oproti škole Marazlijata, medzi trhoviskom "Ponedelnik pazar" a starým mestom.
Dejiny.
Kaviareň nechal postaviť v polovici 19. storočia Georgi Moralijata. V rokoch 18811883 kaviareň pravidelne navštevoval významný bulharský politik a spisovateľ Petko Račov Slavejkov. 
V roku 1892 sa v kaviarni uskutočnil druhý kongres Bulharskej sociálnodemokratickej strany.
Dodnes slúži pôvodnému účelu pod názvom "Stará kaviareň".
Charakteristika.
Ide o jednoposchodovú budovu so širokými zárubňami a ťažkými drevenými okenicami. Kaviareň má vonkajšiu terasu s prístreškom, ktorý je podopieraný drevenými stĺpmi.
V interiéri sa do súčasnosti zachovalo pôvodné vnútorné ohnisko. Nachádza sa pri západnej stene, na ktorej sa zachovala pôvodná dekoratívna výzdoba. Pri ohnisku sú vystavené aj pôvodné šálky na kávu.

</doc>
<doc id="696210" url="https://sk.wikipedia.org/wiki?curid=696210" title="Čarták">
Čarták

Čarták () je vrch Hostýnsko-vsetínskej hornatiny v Česku. Leží nad obcou Velké Karlovice, približne východne od Rožnova pod Radhoštěm. Na vrchole sa nachádza rozhľadňa a južné svahy sú pramennou oblasťou Vsetínskej Bečvy.
Poloha.
Nachádza sa vo východnej časti Hostýnsko-vsetínskej hornatiny, v geomorfologickom podcelku Vsetínske vrchy a časti Východosoláňský hřbet. Vrch leží na hranici Zlínskeho a Moravsko-sliezskeho kraja a okresov Vsetín a Frýdek-Místek. Hrebeňom vedie hranica katastrálnych území obcí Velké Karlovice a Bílá. Práve osady a usadlosti týchto obcí sú najbližšími sídlami, juhovýchodne leží slovenská obec Makov. Oblasť je súčasťou CHKO Beskydy.
Opis.
Čarták leží v blízkosti česko-slovenskej hranice, v hrebeni, ktorý vedie z Bumbálky západným smerom na Vysokú (). Severnému horizontu dominuje Kněhyně (), Smrk (), Trojačka () a Lysá hora (), východne sa nachádza Bobek (), Polianky () a Beskydok (), južne Dupačka (), Oselná (), Lemešná () a Homůlka () a západne Miloňová (), Polana (), Vysoká () a Radhošť (). Južné svahy odvodňujú prítoky Vsetínskej Bečvy, ktorá tu má pramenisko, severnú časť hrebeňa odvodňuje Bílá Ostravice do rieky Ostravice. Vrcholom prechádza značená turistická trasa. Severným úbočím vedie cesta I/35 z Olomouca do Bytče.
Výhľady.
Vrchol pokrýva súvislý lesný porast, ktorý neumožňuje rozhľad. Z vrcholovej rozhľadne je však kruhový výhľad na široké okolie a je z nej možné pozorovať okolité Vsetínské vrchy, Moravsko-sliezske Beskydy, Javorníky, Biele Karpaty a Vizovickú vrchovinu, nezriedka však tiež Malú Fatru, Kysucké a Oravské Beskydy.

</doc>
<doc id="696217" url="https://sk.wikipedia.org/wiki?curid=696217" title="Pribnowov box">
Pribnowov box

Pribnowov box, označovaný i ako Pribnowov-Schallerov box, je sekvencia šiestich nukleotidov, TATAAT, ktorá je nutnou súčasťou promótoru na DNA a značí miesto začiatku transkripcie u baktérií. Je to idealizovaná konsezuálna sekvencia, čo znamená, že toto sú najčastejšie bázy na daných pozíciách, ale jednotlivé promótory sa môžu líšiť na jednej či viacerých pozíciách. Pribnowov box sa niekedy označuje i ako -10 sekvencia, pretože jeho stred sa nachádza okolo 10 báz pred začiatkom transkripcie.
Úloha Pribnowovho boxu je podobná ako funkcia TATA boxu (zvaného i Hognessov box), ktorý sa nachádza v promótorových sekvenciách u eukaryotov a archeónov – jeho sekvencia je rozpoznávaná RNA polymerázou na začiatku transkripcie. Tento úsek DNA je takisto prvým miestom, kde sa rozplietajú vlákna DNA počas prokaryotickej transkripcie, čím sa umožňuje prístup k templátovému vláknu DNA. Je dôležité, že je táto sekvencia zložená hlavne z adenínu a tymínu, pretože je jednoduchšie prerušiť väzbu medzi nimi než medzi cytozínom a guanínom (kvôli nižšiemu počtu vodíkových väzieb a i slabšiemu stohovaniu jednotlivých báz).
Pribnowov box je pomenovaný po Davidovi Pribnowovi a Heinzovi Schallerovi.
Sekvencia.
Ako je uvedené vyššie, ide o konsenzuálnu sekvenciu, čo znamená, že ide o najpravdepodobnejšie sa vyskytujúce bázy na danej pozícii v sekvencii. Jednotlivé promótory sa však od tejto sekvencie môžu líšiť. Pravdepodobnosť výskytu jednotlivých nukleotidov v Pribnowovom boxe u "E. coli" je uvedená v nasledujúcej tabuľke:

</doc>
<doc id="696218" url="https://sk.wikipedia.org/wiki?curid=696218" title="Pribnowov-Schallerov box">
Pribnowov-Schallerov box



</doc>
<doc id="696228" url="https://sk.wikipedia.org/wiki?curid=696228" title="Tisíc izieb">
Tisíc izieb

Tisíc izieb je názov druhého koncertného albumu slovenského artrockového skladateľa a speváka Deža Ursinyho. V roku 2014 ho z upravených nahrávok z 23. júna 1989 z festivalu Valašský špalíček vo Valašskom Meziříčí vydalo hudobné vydavateľstvo Indies Happy Trails. 
Koncert s Dežom nahrala skupina, ktorú nazval +Plus. Tvorili ju títo hudobníci: Ali Molnár a Oto Meluzín (klávesy), Marián Oberth (gitara), Ľudovít Nosko (basgitara), Ľubomír Stankovský (bicie) a Richard Kroczek, ktorý hral na husle. 

</doc>
<doc id="696231" url="https://sk.wikipedia.org/wiki?curid=696231" title="P+L">
P+L

P+L ("Peter a Lucia") je názov štúdiovej nahrávky nezrealizovaného muzikálu, ktorého hudbu podľa libreta Alty Vášovej na Texty Jána Štrassera skomponoval slovenský artrockový skladateľ a spevák Dežo Ursiny. Hudobný materiál v štúdiu zrealizoval, spolu s kapelou Talent Transport a s hosťami, Jakub Ursiny a Dorota Nvotová. 
O projekte "P+L".
Libreto pre divadelný muzikál "Peter a Lucia" podľa predlohy diela Romaina Rollanda vzniklo už v roku 1987. Jeho autorkou je Alta Vášová. Ona ho nazvala "P+L", piesne k nemu otextoval Ján Štrasser a zhudobnil ich Dežo Ursiny. Táto autorská trojica mala už predtým za sebou spoluprácu na úspešnom filmovom muzikále "Neberte nám princeznú". 
Muzikál "P+L" sa ale v 80. rokoch zrealizovať nepodarilo. Zostalo po ňom ostalo iba libreto a demonahrávka s pôvodným Ursinyho spevom a klavírnym sprievodom Jara Filipa. Po rokoch ju ponúkol na realizáciu muzikálu Ursinyho syn Jakub. V roku 2013 muzikál naštudovalo divadlo Malá scéna v Bratislave. Napriek tomu, že predstavenie bolo vypredané, malo len 22 repríz. 
Na Malej scéne muzikál naživo hralo hudobné teleso Talent Transport v zložení: Vladislav “Slnko” Šarišský (klávesy), Marián Slávka (bicie), Filip Hittrich (basgitara). Po skončení spolupráce s divadelnou scénou chcela kapela v hraní repertoáru muzikálových piesní pokračovať. Na spoluprácu prizvali Jakuba Ursinyho a Filipovu dcéru Dorotu Nvotovú, ktorí na tentoraz na koncertnom vystúpení stvárnili a odspievali postavy Petra a Lucie. Po viacerých koncertoch v Česku a na Slovensku počas rokov 2016 až 2018, sa od mája do augusta 2018 hudobníci stretli a v štúdiu Lavagance nahrali na album 15 piesní. 

</doc>
<doc id="696246" url="https://sk.wikipedia.org/wiki?curid=696246" title="Antický odeon (Plovdiv)">
Antický odeon (Plovdiv)

Antický odeon (), známy aj ako len Odeon (), prípadne Buleutérion (), sú ruiny antického rímskeho buleutérionu a neskôr odeonu, ktoré sa nachádzajú v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu v rámci komplexu plovdivského rímskeho fóra.
Ďalšie názvy.
Plovdivský antický odeon je známy aj pod zľudovelými názvami Malé antické divadlo () a Malý antický amfiteáter ().
Lokalita.
Antický odeon mesta Filipopolis leží v centrálnej časti mesta Plovdiv na námestí „Centralen“ (, doslova "Centrálne námestie") severne od dnešnej budovy centrálnej plovdivskej pošty. Nachádza sa v severovýchodnom rohu komplexu fóra antického mesta Filipopolis (agory). Západne od budovy odeonu sa nachádzala antická budova filipopolskej bibliotéky.
Dejiny.
Budova zohrávala dôležitú úlohu v živote obyvateľov antického Filipopolu. Na základe uskutočnených prieskumov bolo zistené, že budova prešla v priebehu 1.4. storočia celkovo štyrmi etapami výstavby. V prvotnej podobe bola postavená v priebehu 1. storočia. Stavba bola v tom čase postavená, aby slúžila ako buleutérion, teda miesto určené pre zasadania mestskej rady Filipopolu, ktorý bol v tom čase hlavným mestom rímskej provincie Trácia.
Po ďalších troch etapách výstavby, z ktorých najvýznamnejšia bola prestavba v polovici 3. storočia bola budova prestavaná na odeonteda malé kryté divadlo pre konanie predovšetkým hudobných a literárnych, ale aj iných kultúrnych podujatí.
Novodobé dejiny.
Samotný odeon odkryli archeológovia Z. Dimitrov a Maja Martinovová v priebehu roku 1988. V roku 1995 získal celý komplex antického rímskeho fóra v Plovdive, vrátane stavby odeonu, štatút kultúrnej pamiatky národného významu. V roku 1997 bol plovdivský odeon (spolu so stavbami antického odeonu v gréckej Solúni a antického divadla v talianskej Taormine) vybraný do európskeho reštauračného programu "Rafael" financovaného Radou Európy. V roku 1999 bol schválený program na reštauráciu, konzerváciu a exponovanie objektu. Reštaurácia následne prebehla v roku 2002 a komplex odeonu bol sprístupnený. Ďalšia reštaurácia objektu sa uskutočnila v roku 2019.
V súčasnosti sa v reštaurovanom objekte s kapacitou približne 350 miest pravidelne konajú rôznorodé divadelné a hudobné podujatia. Komplex je taktiež voľne prístupný.
Charakteristika.
Budova bola súčasťou fóra (agory) antického Filipopoluadministratívneho, ekonomického, kultúrneho a náboženského centra mesta. Slúžila najskôr ako buleutérion, po prestavbách v 2.4. storočí ako odeon.
Pôdorys komplexu je štvorcový. Po prestavbe obsahoval komplex odeonu všetky prvky krytej divadelnej budovy. Západná fasáda bola vo vrchnej časti ukončená mramorovým stĺporadím, ktoré sa zachovalo do súčasnosti. Komplex odeonu pozostáva z cavey (vrchná časť antického teatrónu), ktorá je podopieraná masívnymi tehlovými kužeľovými klenbami, budovy skene a orchestru (javiska). Skene bolo pomerne úzke, jeho dĺžka však pokrývala celú šírku cavey. Bolo dvojposchodové. Proscénium (pódium) bolo o 1,50 m vyššie ako úroveň orchestra. Orchester má pôdorys v tvare podkovy. Podlaha orchestru ako aj sedačky a niektoré ďalšie časti stavby boli obložené mramorovými doskami. Vo fasáde pri skene sa nachádzal dvojposchodový portikus, ktorý bol postavený v rímsko-korintskom štýle. Parodosy (bočné vchody) sa nachádzali na južnej strane (od ambulatia agory) a na východnej strane (z hlavnej ulice). Budova bola zastrešená drevenou konštrukciou.
Kapacita budovy bola 300350 miest.
Nálezy.
V priebehu archeologického prieskumu objektu boli objavené rôzne mramorové fragmenty, nadpis na podstavci sochy imperátora, galéria so zachovanými antickými stenami, mramorové stĺpy ako aj 87 strieborných mincí.
Štatút a dôvod pamiatkovej ochrany.
Kategória: kultúrna pamiatka národného významu v rámci komplexu plovdivského rímskeho fóra
Rok zapísania na zoznam kultúrnych pamiatok: 1995
Dôvod udelenia štatútu: archeologická hodnota komplexu

</doc>
<doc id="696250" url="https://sk.wikipedia.org/wiki?curid=696250" title="Anfinsenova dogma">
Anfinsenova dogma

Anfinsenova dogma, známa i ako termodynamická hypotéza, je postulát molekulárnej biológie, ktorý hovorí, že tvar bielkovín je daný ich sekvenciou. Presnejšie hovorí, že natívna štruktúra bielkovín, aspoň pre malé globulárne bielkoviny, je pri štandardných podmienkach určená len poradím aminokyselín danej bielkoviny. Toto tvrdenie vyslovil nositeľ Nobelovej ceny Christian B. Anfinsen na základe svojho výskumu skladania ribonukleázy A. 
Tento postulát tvrdí, že za daných podmienok (teplota, koncentrácia roztoku a jeho zloženie, atď.), pri ktorom prebieha skladanie bielkoviny, je natívna štruktúra bielkoviny jedinečným, stabilným a kineticky dostupným minimom voľnej energie. Inak povedané, existujú tri podmienky pre tvorbu unikátnej štruktúry bielkoviny:
Výnimky.
Niektoré bielkoviny vyžadujú pomoc od iných bielkovín, tzv. šaperónov, aby sa správne poskladali. Toto možno pokladať za výnimku z Anfinsenovej dogmy. Šaperóny však evidentne nemenia finálnu štruktúru bielkoviny a primárne napomáhajú predchádzať agregácii bielkovín pred tým, než sa bielkoviny správne poskladajú. Minimálne niektoré šaperóny sú však vyžadované na to, aby sa cieľové proteíny správne poskladali.
Mnohé bielkoviny sa môžu agregovať alebo chybne poskladať. Príkladom takýchto bielkovín sú prióny, ktoré predstavujú stabilné konformácie bielkovín, ktoré sa lišia od natívnej štruktúry daných bielkovín. V prípade bovinnej spongiformnej encefalopatie (chorobe šialených kráv) sa natívne bielkoviny preskladajú a zmenia svoju konformáciu, čo vedie k smrteľnému hromadeniu amyloidov. Medzi ďalšie choroby, pri ktorých dochádza k tvorbe amyloidov a ktoré takisto predstavujú výnimky z Anfinsenovej dogmy, patrí Alzheimerova choroba a Parkinsonova choroba.
Niektoré bielkoviny majú viacero natívnych štruktúr a menia svoj tvar podľa externých faktorov. Príkladom je bielkovinový komplex KaiB, ktorý mení svoj fold v priebehu dňa a funguje ako hodiny pre sinice. Predpokladá sa, že 0,5-4 % bielkovín v PDB menia svoj tvar. Zmena štruktúry je poháňaná interakciou bielkoviny s malými ligandmi alebo inými bielkovinami, chemickou úpravou bielkoviny (napr. fosforyláciou) alebo zmenou okolitých podmienok, napríklad teploty, pH alebo membránového potenciálu. Každá štruktúra môže odpovedať buď globálnemu minimu voľnej energie bielkoviny za daných podmienok, alebo kineticky zachytenému vyššiemu lokálnemu minimu voľnej energie.

</doc>
<doc id="696251" url="https://sk.wikipedia.org/wiki?curid=696251" title="L-aspartát-4-semialdehyd">
L-aspartát-4-semialdehyd

-aspartát-4-semialdehyd je derivát kyseliny asparágovej. Je to dôležitý medziprodukt v aspartátovej dráhe, čo je metabolická dráha prítomná u baktérií a rastlín. Aspartátová dráha vedie k biosyntéze rôznych aminokyselín z aspartátu, konkrétne lyzínu, metionínu a treonínu.
Aspartátová dráha.
Táto metabolický dráha je prítomná u baktérií a rastlín, ktoré premieňajú aspartát na ďalšie produkty pomocou série niekoľkých reakcií. -aspartát-4-semialdehyd je jedným z prvých medziproduktov tejto dráhy a predstavuje miesto, kde sa dráha delí na jednotlivé časti.
Keďže táto dráha nie je prítomná u ľudí a ostatných živočíchov, aminokyseliny, ktoré vznikajú z -aspartát-4-semialdehydu (lyzín, treonín a metionín) musia tieto organizmy získavať z potravy. Tieto aminokyseliny sú pre živočíchy teda esenciálnymi aminokyselinami.
Biosyntéza.
-aspartát-4-semialdehyd vzniká pôsobením enzýmu aspartátsemialdehyddehydrogenázy, ktorá katalyzuje jeho vznik z L-4-aspartylfosfátu:
 -4-aspartylfosfát + NADPH + H+ formula_1 -aspartát-4-semialdehyd + NADP+
Ďalšie premeny.
Po syntéze -aspartát-4-semialdehydu dochádza k jeho ďalšej premene jednou z dvoch ciest.
Premena na lyzín.
V prvej dráhe sa premieňa pôsobením enzýmu dihydropikolinátsyntázy, ktorá ho premieňa na dihydropikolinát:
 -aspartát-4-semialdehyd + pyruvát formula_1 dihydropikolinát + H2O 
Dihydropikolinát sa potom ďalej postupne premieňa na lyzín.
Premena na metionín a treonín.
V druhej dráhe je možné ho reverzibilne premeniť pôsobením homoseríndehydrogenázy, ktorá ho premieňa na homoserín:
 -aspartát-4-semialdehyd + NAD(P)H + H+ formula_1 homoserín + NAD(P)+ 
Homoserín je potom postupne premieňaný na dve rôzne aminokyseliny. Vzniká z neho buď treonín alebo metionín.

</doc>
<doc id="696252" url="https://sk.wikipedia.org/wiki?curid=696252" title="Kraj (1960 – 1990)">
Kraj (1960 – 1990)



</doc>
<doc id="696253" url="https://sk.wikipedia.org/wiki?curid=696253" title="Peštera (okres)">
Peštera (okres)

Peštera () je okres v Pazardžickej oblasti v južnom Bulharsku v Hornotráckej nížine a v pohorí Rodopy. V roku 2022 na území okresu žilo viac než 23 tisíc stálych obyvateľov v 3 sídlach. Administratívnym centrom okresu je mesto Peštera.
Poloha.
Okres Peštera sa nachádza v západorodopskej časti Osogovo-rodopskej zóny. Zahŕňa časti Besaparských hrebeňov, hrebeňa Kărkarija a ďalších častí Batašskej planiny, medzi ktorými je zarezané údolie Starej reky a jej prítokov. Administratívne centrum okresu, mesto Peštera, leží na úpätí pohoria na hraniciach Batašskej planiny s Hornotráckou nížinou v nadmorskej výške približne .
Charakteristika.
Časť okresu zaberajú časti Batašskej planiny a časť kotlina Pešterská kotlovina. Malá časť sa nachádza aj na území Hornotráckej nížiny. Rozloha okresu dosahuje 174,72 km². Zhruba 40% územia okresu je pokrytých lesmi.
Vodstvo.
Riečna sieť na území okresu je tvorená predovšetkým riekou Stara reka a jej prítokmi.
Klimatické podmienky.
Klíma je mierne, vyznačuje sa stálosťou bez výrazných výkyvov. Priemerná ročná teplota na území okresu je 12,6°C. Priemerný ročný úhrn zrážok dosahuje 670680 l/m². 
Sídla.
Na území okresu sa nachádzajú tri sídla. 
Sú to:
Obyvateľstvo.
Podľa údajov z roku 2011 žilo vtedy na území okresu 18 899 obyvateľov, z toho 16 746 v meste Peštera, v roku 2022 to bolo 23 342 obyvateľov, z toho 21 480 v meste Peštera.
Etnické zloženie obyvateľstva.
Prieskum, ktorý prebehol v roku 2011 v rámci sčítania obyvateľstva preukázal, že prevažnú väčšinu obyvateľov okresu tvoria osoby bulharskej národnosti. Významné národnostné menšiny, ktorých príslušníci žijú na území okresu, predstavujú turecká a rómska menšina.
Z celkového počtu 18 899 obyvateľov okresu bolo:
Odpovedať na otázky prieskumu odmietlo 2583 osôb a ďalších 225 osôb sa nevyjadrilo k otázke, týkajúcej sa ich národnosti. 

</doc>
<doc id="696255" url="https://sk.wikipedia.org/wiki?curid=696255" title="Zbojnícka">
Zbojnícka

Zbojnícka () je vrch v Spišsko-gemerskom krase, krajinnom celku Slovenského rudohoria. Leží nad Hranovnicou, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Hranovnica. Najbližšími sídlami sú južne situovaný Vernár a severne ležiaca Hranovnica a Spišské Bystré. Vrcholom prechádza severná hranica Národného parku Slovenský raj.
Opis.
Zbojnícka leží v severnej časti Slovenského raja, nad Vernárskou dolinou. Severným smerom sa nachádza Krížový vrch (), Zámčisko () a Kotlička (), východným Baba (), Krompľa (), Vysoká () a Tri kopce (), južným Kopanec (), Javorina (), Barbolica (), Popová (), Kráľova hoľa () a Predná hoľa () a západným Prostredný vrch (), Koreň (), Vysoký vrch () a Kozí kameň (). Oblasť patrí do povodia Hornádu, kde voda odteká Vernárskym potokom. Na vrchol nevedie značená turistická trasa. 
Výhľady.
Vrchol pokrýva po ťažbe len nesúvislý riedky lesný porast, ktorý umožňuje obmedzený rozhľad. Z vhodných miest sú pozorovateľné okolité vrchy Spišsko-gemerského krasu, no tiež Volovské vrchy, Branisko, Levočské vrchy, Kozie chrbty, Vysoké Tatry a východná časť Nízkych Tatier.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z okolia.

</doc>
<doc id="696256" url="https://sk.wikipedia.org/wiki?curid=696256" title="Barbolica">
Barbolica

Barbolica môže byť:

</doc>
<doc id="696258" url="https://sk.wikipedia.org/wiki?curid=696258" title="Antická knižnica (Plovdiv)">
Antická knižnica (Plovdiv)

Antická knižnica (), známa aj ako len Knižnica (), prípadne Knižnica antického Filipopolu (), sú ruiny antickej knižnice, ktoré sa nachádzajú v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu v rámci komplexu plovdivského rímskeho fóra.
Lokalita.
Antická knižnica mesta Filipopolis leží v centrálnej časti mesta Plovdiv na námestí „Centralen“ (, doslova "Centrálne námestie") Nachádza sa v severnej časti komplexu fóra antického mesta Filipopolis (agory), západne od budovy komplexu filipopolského odeonu v jeho bezprostrednej blízkosti.
Dejiny.
Antická knižnica vo Filipopole bola postavená v priebehu 2. storočia. Neskôr boli na budove uskutočnené dve prestavby, ktoré prebiehali paralelne s rekonštrukciami priľahlého komplexu antického fóra. V priebehu 5. storočia táto časť fóra stratila svoje verejné funkcie a bola zastavaná obytnými budovami.
Novodobé dejiny.
Archeologické prieskumy lokality sa začali v roku 1986. V roku 1995 získal celý komplex antického rímskeho fóra v Plovdive, vrátane stavby knižnice, štatút kultúrnej pamiatky národného významu.
Charakteristika.
Filipopolis patril k nevysokému počtu miest v období antiky, v ktorých sa nachádzala knižnica. Tak ako iné antické knižnice, rovnako tak filipopolská neslúžila len na uchovávanie písomností, ale bola taktiež miestom vzdelávania, priestorom, kde sa uskutočňovali literárne čítania a kde prebiehali verejné diskusie a prednášky. Patrila teda k jedným z kultúrnych centier mesta. Ako bolo v tej dobe zvykom, aj vo Filipopole bola knižnica súčasťou mestského fóra (agory). 
Budova bola obdĺžnikového pôdorysu o rozmeroch približne 15 x 20 metrov. Steny boli postavené z tehál. V interiéri sa v stenách fasád budovy nachádzali pravouhlé niky, v ktorých sa nachádzali drevené poličky, slúžiace na uchovávanie zvitkov. Podlaha knižnice bola tvorená mramorovými doskami. Obvodové steny budovy boli taktiež vybavené hlinenými rúrami, ktoré v spodnej časti vyúsťovali do kanalizácie rímskeho fóra. Tieto rúry zabezpečovali cirkuláciu vzduchu v budove a zabraňovali vlhnutiu stien, čo pomáhalo chrániť písomnosti uchovávané v knižnici. Filipopolská knižnica teda obsahovala všetky prvky tohto typu stavby v období antiky: sálu ohradenú stenami, v ktorých sa z vnútornej strany nachádzajú niky, pódium polokruhového pôdorysu a systém cirkulácie vzduchu.
Budova je jedinou objavenou antickou knižnicou na území Bulharska.
Štatút a dôvod pamiatkovej ochrany.
Kategória: kultúrna pamiatka národného významu v rámci komplexu plovdivského rímskeho fóra
Rok zapísania na zoznam kultúrnych pamiatok: 1995
Dôvod udelenia štatútu: archeologická hodnota komplexu

</doc>
<doc id="696263" url="https://sk.wikipedia.org/wiki?curid=696263" title="Peter Matúška">
Peter Matúška

Peter Matúška - "de Tvarozsna et Felsőrasztoka" (, * 14. júl 1841, Istebné – † 22. september 1901, Ráztoka) bol uhorský právnik, advokát a poslanec uhorského snemu.
Životopis.
Narodil sa v evanjelickej zemianskej rodine, ktorá pochádzala z Istebného. Podľa zápisu v matrike ho v krstil Michal Hodža.
Stredoškolské štúdiá absolvoval v českom Tešíne a v Budíne. Právo študoval na Kráľovskej univerzite v Pešti, kde získal doktorát z práva a zložil aj advokátske skúšky. V roku 1872 bol zvolený za liptovskomikulášsky volebný okrsok do uhorského snemu za Deákovu stranu a svoj mandát následne niekoľkokrát obhájil za Liberálnu stranu.
Jeho advokátska prax v Pešti bola úspešná o čom svedčia slová Svetozára Hurbana-Vajanského „"Dnes som bol u Matušku! Och, bože,to je už kancelária! Takú som ešte nikdy nevidel! Keby som tam mohol!."“
Okrem toho pôsobil v uhorskej hypotekárnej banke ako vedúci jej právneho oddelenia a neskôr jej riaditeľ. Bol rytierom johanitského rádu.
Gustáv Kazimír Zechenter-Laskomerský ho charakterizoval takto: „"Peter Matúška ako rástol vo význame a v bohatstve, tak Slováka zo seba zvliekal a stal sa temer jeho nepriateľom."“
Ako veľvyslanec zastupoval Uhorsko v Sofii, Varšave a nakoniec v Štokholme.

</doc>
<doc id="696264" url="https://sk.wikipedia.org/wiki?curid=696264" title="Čubův kopec">
Čubův kopec

Čubův kopec () je vrch v pohorí Javorníky v Česku. Leží nad obcou Francova Lhota, približne juhovýchodne od Vsetína. Na vrchole sa nachádza rozhľadňa.
Poloha.
Nachádza sa na juhozápadnom okraji Javorníkov, v geomorfologickom podcelku Pulčínská hornatina a časti Střelenská hornatina. Vrch leží na území Zlínskeho kraja, v okrese Vsetín a v katastrálnom území obce Francova Lhota. Najbližšími sídlami sú na juhozápadnom úpätí ležiaca Francova Lhota, juhozápadne sa nachádza Střelná, južne Strelenka a východne slovenská obec Lysá pod Makytou. Oblasť je súčasťou CHKO Beskydy.
Opis.
Čubův kopec leží v blízkosti česko-slovenskej hranice, v hrebeni, ktorý vedie z vrchu Makyta () južným, neskôr juhozápadným smerom na Čubek (). Východne sa nachádza vrch Zigov (), Skalie () a Kýčera (), južne Češkovec (), Končitá () a Požár (), západne Čubek (), Bařinka (), Krajčice () a Mikuličův vrch () a severne Butorky (), Kýčera () a Makyta (). Severozápadné svahy odvodňuje riečka Senice do Vsetínskej Bečvy, voda z juhovýchodnej časti odteká potokom Lysky do Váhu. Vrcholom prechádza značená turistická trasa a južným úpätím vedie cesta I/49 i železničná trať zo Vsetína do Púchova.
Výhľady.
Vrchol pokrýva súvislý lesný porast, ktorý neumožňuje rozhľad. Z vrcholovej rozhľadne je však kruhový výhľad a je z nej možné pozorovať okolité vrchy Javorníkov, Bielych Karpát a Vizovickej vrchoviny, nezriedka však tiež Malú Fatru.

</doc>
<doc id="696269" url="https://sk.wikipedia.org/wiki?curid=696269" title="Kiss the Sky">
Kiss the Sky

Robert Stanke &amp; Kiss the Sky je plný názov na obale debutového štúdiového albumu slovenského speváka Roberta Stankeho. V roku 1993 tento album vydalo hudobné vydavateľstvo Škvrna Records. 

</doc>
<doc id="696271" url="https://sk.wikipedia.org/wiki?curid=696271" title="HESA Šáhid-136">
HESA Šáhid-136

Šáhid-136 je iránsky samovražedný dron vyvinutý spoločnosťou Shahed Aviation Industries a vyrobený spoločnosťou HESA. Svoje označenie dostal z perzského slova Šáhid, čo v slovenčine znamená svedok. Hlavnou úlohou tohto bezposádkového lietadla je útočiť na stacionárne pozemné ciele, ktorých súradnice sú vopred známe. Nie je určený na pôsobenie proti pohybujúcim sa cieľom. 
Predchodcom tohto dronu je menší Šáhid-131. Roj Šáhidov-131 bol v septembri 2019 vypustený v počte 25 kusov z iránskej vojenskej základne Omidiyeh a ťažko poškodil dve veľké saudské ropné zariadenia (Abqaiq a Khurais).
Dron bol oficiálne predstavený v decembri 2021 na vojenskom cvičení Veľký prorok 17. V roku 2022 bolo veľké množstvo týchto bezpilotných lietadiel vyvezených do Ruska, kde je prevádzkovaný pod označením Geraň-2. Vo februári 2023 americký denník The Wall Street Journal informoval, že v Jelabuge, siedmom najväčšom meste Tatarstanu, dokonca vznikne továreň na licenčnú výrobu iránskych bezpilotných lietadiel Šahíd-136. V nasledujúcich rokoch by tam mohlo byť vyrobených až 6 000 týchto samovražedných dronov. Tým sa významne prehĺbila obranná spolupráca Teheránu a Moskvy, čo v marci 2023 vyústilo až do toho, že Irán sa s Ruskom dohodol na nákupe stíhačiek Su-35.
Konštrukcia.
Šáhid-136 je bezpilotné lietadlo typu "vyčkávacia munícia", ktoré je určené na ničenie pozemných cieľov. Má delta krídlo s rozpätím 2,5 metra. Na konci každého krídla sa nachádzajú stabilizátory. Je vybavený dvojtaktným štvorpiestovým motorom MADO MD-550 s výkonom 50 koní, čo je iránska kópia nemeckého motoru Limbach L550E. Tento motor poháňa dvojlistovú vrtuľu umiestnenú vzadu. Dosahuje maximálnu rýchlosť približne 185 km/h a jeho dostup je až 4 km. Šáhid-136 vzlieta zo stojana, ktorý pojme 5 týchto dronov. Takýto stojan je možné nainštalovať na nákladné auto, ktoré keď sa prekryje plátenným krytom je ťažko identifikovateľné ako vojenské vozidlo. Šáhid-136 je do vzduchu katapultovaný malým raketovým motorom.
Presný dolet dronu nie je známy, hoci odhady rôznych analytikov sa pohybujú v rozpätí od 1 000 km do 2 000 km. Na základe veľkosti trupu a predpokladaného objemu palivových nádrží sa dá odhadnúť, že dolet bude určite niekde medzi 1 350 a 1 500 km. To dobre zapadá aj do iránskej politiky konštruovať svoje zbrane dlhého doletu tak, aby dokázali zasiahnuť Izrael z iránskych základní, čo je 1 400 km.
Toto bezpilotné lietadlo nesie vysoko výbušnú fragmentačnú hlavicu s hmotnosťou 36 až 50 kg. Z hľadiska výbušnej sily prekonáva takáto hlavica aj 155 mm delostrelecký granát.
Dron nemá diaľkové ovládanie. Namiesto toho má jednoduchý inerciálny navigačný systém kombinovaný s civilným GPS systémom. Má tiež komerčné digitálne komunikačné zariadenie, ktoré mu umožňuje prijímať aktualizácie o polohe svojho cieľa alebo dokonca meniť ciele. Bojové nasadenie týchto dronov na Ukrajine odhalilo, že Šáhid-136 je odolný voči protidronovým puškám a systémom elektronického boja.
Šáhid-136 je geniálny svojou jednoduchosťou. Kombinácia dobrej presnosti, dlhého doletu a nízkej ceny ho robí jedinečným medzi strategickými zbraňami. Trup lietadla, vyrobený z látky z uhlíkových vlákien, dokáže bez problémov vyrobiť každý domáci majster. Jeho piestové motory sú iránske kópie civilných motorov vyvinutých pre leteckých nadšencov a modelársky trh, a preto sa s nimi môže obchodovať bez akýchkoľvek vývozných obmedzení. Po preskúmaní havarovaných a zostrelených dronov na Ukrajine sa zistilo, že pri konštrukcii Šáhidu-136 využíva množstvo západných a čínskych komponentov. Ukrajinci uvádzajú, že jedným z nich je napríklad počítačový procesor vyrobený spoločnosťou Altera z USA. Je zjavné, že Iráncom sa podarilo využiť medzery v západných kontrolách vývozu. Nedávno dokonca americký prezident Joe Biden zriadil pracovnú skupinu, ktorá má preskúmať, ako je možné, že 82 % komponentov nájdených v Šáhid-131 a Šáhid-136 pochádza z USA.
Operačné nasadenie.
Ruská invázia na Ukrajinu.
Prvá nepotvrdená správa o tom, že Rusko, zapletené do nevydarenej invázie na Ukrajinu, zamýšľa kúpiť iránske bezpilotné prostriedky, prišla v júli 2022. Definitívne sa to potvrdilo v septembri, keď sa na Ukrajine našli tri typy bezpilotných lietadiel navrhnutých a vyrobených v Iráne - Mohádžir-6, Šáhid-131 a Šáhid-136. Keďže sa Iránci chceli dištancovať od konfliktu medzi Ruskom a Ukrajinou, popreli dodanie ich dronov Rusku. Neskôr však zmenili svoje stanovisko, pričom uviedli, že predali svoje bezpilotné lietadlá Rusku ešte pred vypuknutím vojny. 
Iránom dodané drony Rusi prefarbili a premenovali ich na Geraň-1 a Geraň-2 (namiesto Šáhid-131 a Šáhid-136). Oba typy sa zapojili do prebiehajúcej ruskej operácie zameranej na zničenie kriticky dôležitých cieľov. Boli vo veľkej miere využívané na zasiahnutie uzlov v ukrajinskej elektrickej sieti a ďalšej kritickej infraštruktúry vo veľkých mestách od Odesy na juhovýchode až po Ľvov v ďalekom na západe krajiny. Pri ich nasadení z Bieloruska a Krymu je možné nimi zasiahnuť prakticky akékoľvek miesto na Ukrajine. Hoci sa Ukrajincom podarilo veľké množstvo z týchto dronov zostreliť, aj tak spôsobili v krajine značné škody.
Pravdepodobne v dôsledku vyčerpania prvej zásielky dronov z Iránu došlo 17. novembra k útlmu v ich operáciách. Na Ukrajine nastala trojtýždňová prestávka v používaní lietadiel Šáhid-131 a Šáhid-136. Nálety Šáhidov-136 sa obnovili až 7. decembra, pričom ukrajinskej armáde sa 14 z týchto strojov podarilo zostreliť. Od 13. septembra 2022 do 8. septembra 2023, t.j. za jeden rok konfliktu vypustilo Rusko na Ukrajinu približne 2000 dronov Šáhid-136 a Šáhid-131. Zo štatistík zverejnených Ukrajinou vyplýva, že v priebehu roku 2023 odpálilo Rusko na ukrajinské ciele celkovo 3096 dronov Šáhid-136. Ukrajinskej protivzdušnej obrane sa podarilo 2576 z nich zneškodniť, čo predstavuje 83,2 % úspešnosť.
Drony Šáhid-136 lietajú nízko a pomaly a po ich spozorovaní je pomerne ľahké ich zostreliť. O tom svedčia mnohé videá natočené ukrajinskými okoloidúcimi a nahrané na sociálne médiá. Bežne ich zostreľujú jednoduché protilietadlové delá z druhej svetovej vojny, ako aj rakety vzduch-vzduch odpaľované z ukrajinských stíhačiek. Avšak ich nízke radarové a tepelné stopy, ako aj ich nízka letová hladina sťažujú ich detekciu z dostatočne veľkých vzdialeností. Častokrát sú detegované až vtedy, keď sa ocitnú v blízkosti svojho cieľa, čo poskytuje veľmi krátky čas na ich zneškodnenie. Ich jediným viditeľným znakom je hluk pripomínajúci kosačku z ich dvojtaktných piestových motorov, ktorý obrancov varuje, odkiaľ sa približujú. Ukrajinskí vojaci v Odese informovali, že po tom, čo sa im počas dňa podarilo zostreliť niekoľko týchto bezpilotných lietadiel, prešli Rusi na nočné útoky. Vie sa prinajmenšom o jednej udalosti, kedy bol ukrajinský pilot nútený sa katapultovať, keď jeho lietadlo zasiahli trosky dronu Šáhid, ktorý zostrelil.
Hoci sú lietadlá Šáhid konštrukčne jednoduché, predstavujú mimoriadne dôležitý typ v arzenále ruských presne navádzaných zbraní. Jeden dron Šáhid-136 má údajne cenu medzi 20 000 a 30 000 amerických dolárov. Len pre porovnanie, ruské strely s plochou dráhou letu Ch-101, ktoré tvoria hlavný pilier ruskej strategickej kampane proti Ukrajine, stoja údajne asi 13 miliónov dolárov. Šáhid-136 síce nemôže niesť jadrovú hlavicu a jeho konvenčná hlavica predstavuje asi jednu desatinu hlavice Ch-101, tieto drony sú však mimoriadne lacné, vďaka čomu sú široko dostupné. Bez ohľadu na to, koľko ich Ukrajinci zostrelili, tých pár, čo prenikli cez ich obranu, spôsobilo obrovské škody.
Požívatelia.
 Irán
 Islamské revolučné gardy
 Rusko
 Pozemné vojsko Ruskej federácie - od roku 2022 získalo Rusko od Iránu tisícky dronov Šáhid-131 a Šáhid-136.

</doc>
<doc id="696272" url="https://sk.wikipedia.org/wiki?curid=696272" title="Anna Mária Taigi">
Anna Mária Taigi

Anna Mária Taigi (* 29. máj 1769, Siena – † 9. jún 1837, Rím, Pápežský štát), celým rodným menom Anna Maria Gesualda Antonia Giannetti, bola talianska rímskokatolícka laička a terciárka rádu Najsvätejšej Trojice (rád Trinitárov). Vydala sa za Domenica Taigiho, ktorý bol k nej síce tvrdý, ale oddaný. Po náhlej náboženskej konverzii sa stala svetskou trinitárkou. Anna Mária zažila počas svojho života sériu náboženských extáz a bolo hlásené, že pri niekoľkých príležitostiach počula hlasy Boha a Ježiša Krista.
Beatifikačný proces sa začal v roku 1863 za pápeža Pia IX. po tom, čo bola označená za Božiu služobnicu a pápež Benedikt XV ju neskôr v polovici roku 1920 blahorečil.
Život.
Raný život a manželstvo.
Anna Mária Giannetti sa narodila v Siene v Taliansku 29. mája 1769 ako prvé dieťa Luigimu Giannettimu a Márii Masi. Vo svojom miestnom farskom Kostole bola 30. mája 1769 pokrstená ako Anna Maria Gesualda Antonia.
Jej otec slúžil ako lekárnik v malom obchode v Siene. O majetok však prišiel. V roku 1774 sa rodina presťahovala do Ríma, kde si Luigi našiel prácu ako domáci sluha. V rokoch 17741776 navštevovala Anna Mária školu, ktorú spravovali rehoľné sestry Filipínky. Po jej ukončení jej otec našiel miesto domácej slúžky v rovnakej rodine, ako pracoval. Kým žila v Ríme, dostala prezývku „Annette“. V roku 1780 prijala sviatosť birmovania v Bazilike svätého Jána v Lateráne a v roku 1782 prijala prvé sväté prijímanie vo svojom farskom kostole San Francesco di Paola.
Ako 19-ročná sa Anna Mária vydala 7. januára 1789 za Milánčana Domenica Taigiho (* 1761 – † 1850). O Sobáši sa vedelo, že je uzatvorený hlavne z praktických príčin. Domenico slúžil ako komorník pre šľachtický rod Chigi v kostole San Marcello al Corso. Išlo o dobrého katolíka, ktorý mal však tvrdú povahu. Hoci Annin manžel býval mrzutý, svojej žene bol oddaný. Spolu mali sedem detí, z ktorých tri zomreli v detstve. V zdrojoch sa spomína dcéra Mária, ktorá žila v celibáte a Sofia.
Obrátenie.
Po smrti jej otca sa Annina matka presťahovala k rodine. V manželstve spočiatku zbožnosť Anny Márie ochabla – žila rozmarne a míňala mnoho peňazí na výstredné odevy. V zime 1790 Anna a Domenico navštívili Baziliku svätého Petra v Ríme. Na námestí narazili na servitského kňaza, otca Angela Verandiho. Anna Mária, oblečená v prepychových šatách, išla na spoveď, lebo zrazu pocítila silnú potrebu zriecť sa márnivosti. Zvolala na kňaza: „Otče, máte pri nohách veľkého hriešnika.“
Pri inej príležitosti vstúpila Anna Mária do kostola "San Andrea della Valle". Pred krucifixom Anna Mária vyhlásila, že počula ako jej Ježiš Kristus hovorí: „Aké je tvoje želanie? Nasledovať Ježiša chudobného, nahého a zbaveného všetkého? Alebo ho nasledovať v jeho triumfe a sláve? Ktoré si vyberieš?“ Taigi odpovedala: „Objímam kríž môjho Ježiša. Budem to niesť ako On v bolesti a hanbe. Z Jeho rúk očakávam triumf a slávu na onom svete.“ Od tohto momentu sa rozhodla vzdať prepychu. Často sa postila a snažila sa svojím správaním pripodobniť Ježišovi Kristovi.
Dňa 26. decembra 1802 sa Anna Mária stala v kostole San Carlo alle Quattro Fontane sekulárnou členkou Rádu Najsvätejšej Trojice. Navštevovala nemocnice, obzvlášť rada pomáhala pacientom v hospici San Giacomo. Veľmi rada a dlho sa modlila a rozjímala pred Sviatosťou Oltárnou. Stala sa zároveň vzornou a starostlivou manželkou a matkou.
Mystické stavy a vízie.
Anna Mária mala po svojom obrátení mnohé stavy náboženských extáz a osvietenia. V týchto momentoch videla veľmi často vznášajúci sa slnečný disk spolu s tŕňovou korunou. Pri pohľade do slnka rozoznávala postavy a minulé alebo budúce udalosti.
Medzi Anniných najznámejších duchovných poradcov patril Raffaele Natali, sekretár pápeža Pia VII., či svätý Vincent Strambi. Taigi poznala množstvo veriacich, vrátane kardinála Carla Maria Pediciniho. Ich priateľstvo trvalo tri desaťročia. Pred smrťou sa Anna Mária stretla s prvým biskupom Louisville Benedictom Josephom Flagetom. Chválila biskupa a Spojené štáty americké. Chýr o Taige sa dostal aj k Letizii Ramollino, matke Napoleona, ktorá ju požiadala o duchovnú radu.
Annu Máriu si veľmi vážil aj pápež Lev XII. Taigi sa zúčastnila Jubilejného roka 1825, ktoré zvolal pápež Lev XII. Vedela o zlom zdravotnom stave pápeža. Pred jeho smrťou v roku 1829 videla počas modlitby ranné slnko. V tom počula nebeský hlas, ktorý jej povedal: „Vstaň a modli sa. Môj vikár je na ceste, aby mi zložil účty.“
Anna Mária zložila tiež modlitbu k Panne Márii. Kardinál Pedicini predniesol túto modlitbu Piovi VIII., ktorý ju uviedol v reskripte 6. marca 1809. Tí, ktorí sa pomodlili túto modlitbu počas 100 dní, získali za obvyklých podmienok odpustky. Anna Mária na základe svojich vízií predpovedala, že pontifikát Pia VIII. bude krátky. Taigi predpovedala jeho smrť a modlila sa za jeho dušu, ako to urobila s jeho predchodcom. Zároveň úspešne predvídala, že za nového pápeža Gregora XVI. bude zvolený kardinál Bartolomeo Alberto Cappellari. Predtým, ako zomrel Pius VIII., Taigi a sekretár Natali odišli do Baziliky svätého Pavla za hradbami. Keď prišiel kardinál Cappellari, Anna Mária bola v malej kaplnke. Natali sa ju snažil prehovoriť, aby uvoľnila kaplnku pre kardinála. Taigi nechcela odísť. Kardinál Cappellari povedal Natalimu, aby ju nerušil, a tak si Natali kľakol inde. Keď Taigi ukončila modlitbu, dívala sa uprene do kardinálových očí. Keď sa ju Natali spýtal, prečo to spravila, odpovedala: „To je budúci pápež.“
Posledný rok a smrť.
Dňa 20. mája 1836 odišla Taigi do San Paolo fuori le Mura. Zdôverila sa sekretárovi Natalimu, že to bude jej posledná návšteva. Natali s ňou celebroval svätú omšu a potom Anna Mária rozjímala pred krížom. O pár mesiacov neskôr, 24. októbra 1836 Taigi ochorela. Bola pripútaná na posteľ a už nikdy nevstala.
Nasledujúci rok sa 5. júna 1837 Anna Mária rozlúčila s tými, ktorí navštívili jej posteľ. V stredu 8. júna a prijala posledné pomazanie a viatikum. Na druhý deň 9. júna 1837 zomrela o 4. hodine ráno. Kardinál Pedicini okamžite poslal list kardinálovi Carlovi Odescalchimu, aby ho informoval o jej smrti.
Pozostatky Taigi boli vystavené do 11. júna v kostole Santa Maria na Via Lata. Natali požiadal o zhotovenie posmrtnej masky pred jej pohrebom. Pochovali ju v Campo Verano, kde boli na príkaz pápeža Gregora XVI. jej telesné pozostatky uložené v olovenej hrobke s pečaťami. Odescalchi požiadal Nataliho, aby zostavil všetky dokumenty, aby mohla Luquet zverejniť jej životopis.
Pedicini bol častým návštevníkom Taiginej hrobky. Kardinál kapucín Ludovico Micara vždy nosil so sebou jej obraz. Paulánsky kňaz Bernardo Clausi o Taigi povedal: „Ak nie je v nebi, nie je tam miesto pre nikoho.“ Vincent Pallotti, ktorý sa s ňou stretol, ju po jej smrti chválil za jej príkladný život v svätosti. Manžel Dominik Taigi po jej smrti vyhlásil: „Keby som prešiel celý svet, nenašiel by som takúto ženu. Stratil som v nej veľký poklad.“
Neskôr vyšlo najavo, že Taigi chcela byť pochovaná v San Crisogono v Ríme. Takže 18. augusta 1865 tam boli prenesené Taigine relikvie. V roku 1868 sa našli jej pozostatky neporušené; jej šaty sa však rozpadli a boli nahradené. V roku 1920 sa našli jej pozostatky už neporušené.
Úcta.
Blahorečenie.
V roku 1852 sa v Ríme otvorila informačná fáza možného procesu blahorečenia. Celkom bolo predvolaných 30 svedkov, ktorí mali vypovedať. Boli medzi nimi aj dve Taigine dcéry či mnohí kardináli a biskupi. V prospech svedčil aj Taigin 92-ročný manžel Domenico. Pápež Pius X. potvrdil 4. marca 1906 Taigine hrdinské cnosti a udelil jej titul ctihodná.
Podľa vtedajších kánonických noriem boli dva z jej zázrakov preskúmané a potvrdené. (V súčasnosti sa na blahorečenie vyžaduje len jeden zázrak.) Predprípravný zbor udelil súhlas 27. júla 1909. Postulátorom prideleným ku kauze bol Javier Carnerero Peñalver. Prípravný zbor dospel k rovnakému stanovisku 5. apríla 1910. Dňa 3. decembra 1918 udelila súhlas generálna kongregácia. Oba zázraky schválil 6. januára 1919 pápež Benedikt XV.. Ten istý pápež predsedal Taiginmu blahorečeniu v nedeľu 30. mája 1920 v Bazilike svätého Petra.
Uctievanie.
Ľubovoľná spomienka na sväticu uvádza Rímske martyrológium na 9. jún.
V umení je na základe jej vízií často zobrazovaná so vznášajúcim sa slnečným diskom, z ktorého vyčnieva Kristova koruna z tŕnia. Ďalšími atribútmi je kríž či trinitársky habit. Považuje sa za patrónku gazdín, manželiek a obetí domáceho násilia.

</doc>
<doc id="696274" url="https://sk.wikipedia.org/wiki?curid=696274" title="Dionýz Medňanský">
Dionýz Medňanský

Barón Dionýz Medňanský - Mednyánszky de Medne et Medgyes (; * 19. november 1830, Veselé – † 28. december 1911, Viedeň) bol uhorský geológ, poslanec uhorského snemu, člen korešpondent Uhorskej akadémie vied.
Životopis.
Narodil sa v šľachtickej rodine Medňanských. Jeho otec bol Alojz Medňanský a matka Agneša Majlátová. V rokoch 1845 až 1847 ho vychovával (budúci) banskobystrický biskup Arnold Ipolyi-Stummer.
Zásadný význam pre neho malo stretnutie s Floriánom Rómerom, ktorý v ňom vzbudil záujem o archeológiu. Neskôr študoval politické a prírodné vedy na univerzite v Berlíne. Po ukončení štúdia cestoval po Európe. V roku 1864 bol zvolený za predsedu Lekárskeho a prírodovedného spolku.
V roku 1867 bol vymenovaný za tzv. banského grófa (hlavného inšpektora baní) v Banskej Štiavnici. Prispel k prebudovaniu baníctva v Banskej Štiavnici, kde pôsobil aj ako riaditeľ Banskej akadémie. V roku 1869 bol zvolený za poslanca uhorského snemu za mesto Banská Štiavnica a v tom istom roku bol vymenovaný za hlavného župana Trenčianskej župy. V roku 1878 sa presťahoval do Viedne.
Zanechal po sebe veľmi všestranné literárne dielo. Bol autorom mnohých teologických, banských a historických štúdií. V apríli 1896 daroval svoju cennú rodinnú knižnicu kolégiu Jozefa Eötvösa.
Zomrel vo Viedni, pochovaný je v rodinnom hrobe vo Veselom.

</doc>
